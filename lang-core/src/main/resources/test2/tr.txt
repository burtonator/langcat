https://tr.wikipedia.org/wiki/David_Beckham

David Robert Joseph Beckham (d. 2 Mayıs 1975), İngiliz eski futbolcu. Futbol
kariyerinde en son Paris Saint-Germain'de forma giymiştir.

FIFA Yılın Futbolcusu Ödülü'ne iki defa aday oldu ve 2004'te dünyanın yüksek
ücretli futbolcusu seçildi, ayrıca Top-100 Şampiyonlar Ligi'ne giren ilk İngiliz
oldu. Beckham 2003 ve 2004 yıllarında Google'da en çok ismi aranan kişi oldu. Bu
tür küresel tanınma ile de seçkin bir reklam marka ve moda ikonu haline geldi.
Beckham İngiltere kaptanlığını 15 Kasım 2000'den 2006 FIFA Dünya Kupası'na
kadar, tam 58 maç boyunca yapmıştır. Halen 109 katılım ile İngiltere'nin
en-kepli orta saha oyuncusudur.

Beckham, kariyerine Manchester United'te başladı, 1992'de 17 yaşında profesyonel
futbolcu oldu. Onun zamanında 6 defa Premier Lig, 2 defa FA Cup ve 1999 yılında
UEFA Şampiyonlar Ligi kazanıldı. Daha sonra Manchester United'ten Real Madrid
CF'ye geçti, orada 4 sezon oynadı. Bu kulüpte ilk La Liga şampiyonluğunu yaşadı.

Ocak 2007'de Real Madrid'den ayrıldı ve MLS takımlarından Los Angeles Galaxy'nin
yolunu tuttu. Los Angeles Galaxy ile Beckham's sözleşmenin 1 Temmuz 2007
tarihinde yürürlüğe girmiştir ve ona MLS tarihinin en yüksek oyuncu maaş
verilmiştir. İlk maçını Chelsea F.C. karşısında oynadı, ancak ilk golünü Kuzey
Amerika SuperLiga 2007 yarı-finalinde attı. Ilk lig başladığının ardından 18
Ağustos'ta Giants Stadyumu'nda rekor bir kalabalık önünde geldi.

Beckham eski Spice Girls üyesi Victoria Beckham ile evlendi. Ailesiyle beraber
Beverly Hills, Kaliforniya'da yaşamaktadır.

David Beckham Paris Saint-Germain ile yaşadığı son şampiyonluktan sonra futbolu
bıraktığını açıklamıştır.

David Robert Joseph Beckham 2 Mayıs 1975 tarihinde, Leytonstone Doğu Londra,
İngiltere'de doğdu. Babası Ted Beckham (d. Londra|Edmonton, Londra]],
Temmuz–Eylül 1948), mutfak tesisatçısı ve eşi (e. London Borough of Hackney,
1969) Sandra (b. 1949), bir kuafördür. O düzenli bir çocuk olarak, Ridgeway
Park, Chingford futbol oynadı ve Chase Lane İlkokulu ve Chingford Vakfı Okulu
katıldı. 2007'de bir röportajda Beckham şöyle diyor: "Okulda öğretmenler ne
zaman 'Büyüyünce ne olmak istiyorsun?' diye sorsalar ben 'Futbolcu olmak
istiyorum' derdim. Ve onlar, 'Hayır, gerçek iş olarak hangi mesleği yapmak
istiyorsun? derlerdi. Ama yapmak istediğim yegane şey buydu." Dinin kendi
üzerindeki etkisinden bahsetmesine ve kendisini "Yarı Yahudi" olarak
nitelemesine rağmen Beckham'ın yalnızca anne tarafından olan büyükbabası
Yahudidir. Beckham'ın ailesi Manchester United takımının fanatiğiydiler, bazen
Old Trafford'a Manchester United maçlarını seyretmeye giderlerdi.

Beckham, Mayıs 1992'de Crystal Palace'a karşı FA Youth Cup'nı Manchester United
takımıyla kazanmıştır. Maçı rövanşta çevirebilmişlerdir. O yıl Brighton & Hove
Albion FC karşısında ilk Manchester United maçına çıktı ve sözleşme imzaladı.
Aynı yıl FA Youth Cup finalinde Leeds United karşısında yenilmiş, fakat ikinci
olarak bir başka madalya kazanmayı başarmıştır.

7 Aralık 1994'te ilk UEFA Şampiyonlar Ligi golünü 4-0 kazandıkları Galatasaray
maçında kaydetmiştir. United, o grubu Barcelona'nın ardında 3. sırada bitirdi ve
Şampiyonlar Ligi Çeyrek Finali'ne çıkamadı.

O 1994-1995 sezonunda Preston North End takımına kiralık olarak gitti. Başta
korner vuruşu olmak üzere attığı beş farklı açılı vuruşuyla elde ettiği goller
izleyenleri etkiledi. Oradan döndükten sonra 2 Nisan 1995'te tekrar Manchester
United'e döndü. İlk gölünü Leeds United'e attı.

United yöneticisi Alex Ferguson genç oyuncularla mükemmel bir anlaşma imzaladı.
Beckham genç yetenekler grubunun parçası olarak, Ferguson Manchester United için
1990'larda Nicky Butt, Gary ve Phil Neville'i getirdi. Ne zaman deneyimli
oyuncular Paul Ince, Mark Hughes ve Andrei Kanchelskis ve 1994-95 sezonunun
sonunda, kulübün genç takım oyuncuları yerine başka kulüpleri gelen yıldız
oyuncu satın almak için, eleştirilerin büyük büyük bir bölümünü çekti. Bu
eleştiriler Aston Villa'ya 3-1 yenilgi ile başladı ve arttı, Beckham ile
birlikte genç oyuncuların mükemmel performansı ile 5 maç üst üste kazandılar.
Düzenli olarak Manchester United'de oynamasına rağmen Euro 96'da da takıma zarar
verecek hiçbir davranışta bulunmadı.

Beckham, 1996-97 sezonunda Mark Hughes'den aldığı 10 numaralı formayı giymeye
başladı. 17 Ağustos 1996'da (bu tarih onun Premier Lig'e başladığı tarihtir.)
Wimbledon'a karşı muhteşem bir gol attı. United 2-0 öndeyken, Beckham,
Wimbledon'ın kalecisi Neil Sullivan'ın kaleden uzakta durduğunu farketti ve orta
sahadan attığı topu kalecinin üzerinden süzdürerek kaleye sokmayı başardı.
Charlie Miller için yapılmış ayakkabı yanlışlıkla Beckham'a verilmiş, o da bu
ayakkabıyla meşhur golünü attı. 1996-97 sezonunda Premier Lig şampiyonluğu için
takıma yardım etti ve takım arkadaşları ve meslektaşlarıyla İngiltere Yılın Genç
Futbolcusu Ödülü'nün sahibi oldu.

United 1997-98 sezonuna iyi başladı, fakat düzensiz performanslarıyla ligin
ikinci yarısında Arsenal'in arkasında kaldılar ve ligi ikinci tamamladılar.

1998-1999 sezonunda, hem Premier Lig'i, hem FA Cup'u, hem de Şampiyonlar Ligi'ni
kazanarak ingiliz futbolunda bir ilke imza attılar. 1998 yılındaki Dünya
Kupası'nda kötü oynadı ve İngiltere'den ayrılma durumu söz konusu oldu, fakat o
Manchester United'de kaldı.

David Beckham 1 Temmuz 2007 itibaren Major League Soccer'a katılım göstermekte
olan Los Angeles Galaxy'e 27 milyon euro ya transfer olmuştur. Los Angeles
Galaxy transfer bütçesi bakımından Real Madrid'den sonra dünyada 2. sıradadır.
Dünyanin en zengin 10 kulübünden biridir. Los Angeles Galaxy'de 23 numaralı
formayi giyen David Beckham PSG ile anlaşmıştır ve orada futbolu bıraktığını
açıklamıştır.

Beckham'ın en sevdiği numaralar olan 7 (Manchester United) ve 23'ün (Real
Madrid, LA Galaxy) Milan'da Alexandre Pato ve kaptan Massimo Ambrosini
tarafından kullanılıyor olması sebebiyle önceleri 75 numara ile forma giyeceği
yolunda söylentiler çıkmışsa da daha sonra 32 numara ile forma giymiştir.

29 Ocak 2013 tarihinde, Beckham, Arsenal ile antremanlara başladı ancak herhangi
bir anlaşma yapılmayacağı açıklandı. 31 Ocak'ta Beckham, Fransız Ligue 1 takımı
Paris Saint-Germain ile bir anlaşma olacağını açıkladı. Beckham daha sonra
öğleden sonra kulüp ile beş aylık bir anlaşma imzaladı ve Paris'te oynadığı süre
içinde tüm maaşını yerel bir çocuk hayır kurumuna bağışlanacağını doğruladı.
2012-2013 sezonun sonuna kadar Paris Saint-Germain ile anlaşmıştır. PSG'de 32
numaralı formayı giymiştir. 16 Mayıs 2013'te resmi olarak sezon sonunda
profesyonel futbolu bırakmıştır.

1Diğer müsabakaları içerir; UEFA Süper Kupa, Kıtalararası Kupa, FIFA Dünya
Kulüpler Kupası.

9 kez İngiltere U-21, 107 kez de A Milli olmak üzere toplam 116 kez millî
formayı giymiş bu maçlarda 17 gol atmıştır.

Eşi Victoria Beckham, Spice Girls grubunun eski üyelerindendir. Brooklyn Joseph
Beckham (d. 4 Mart 1999, Londra), Romeo James Beckham (d. 1 Eylül 2002, Londra)
ve Cruz David Beckham (d. 20 Şubat 2005, Madrid, İspanya) isimlerinde 3 oğlu;
Harper Seven (d. 10 Temmuz 2011 Los Angeles, Kaliforniya, ABD) isminde 1 kızı
vardır.



https://tr.wikipedia.org/wiki/K%C3%B6rfez_Sava%C5%9F%C4%B1

Körfez Savaşı veya Birinci Körfez Savaşı, kod adı Çöl Fırtınası Harekatı
(Operation Desert Storm) 2 Ağustos 1990'da Irak'ın Kuveyt'i işgal etmesiyle
başlayan krizin sonucunda, ABD öncülüğünde, Birleşik Krallık, Fransa, Suudi
Arabistan, Suriye, Mısır'ın da aralarında bulunduğu 40'a yakın ülkenin dahil
olduğu koalisyon gücünün Irak'a karşı düzenlediği askeri harekat (17 Ocak
1991-28 Şubat 1991).

Körfez Savaşı, Basra Körfezi Savaşı, Kuveyt Savaşı veya Birinci Irak Savaşı
(2003'te başlayan Irak Savaşı'ndan sonra) gibi adlarla da bilinir. 2 Ağustos
1990'da Irak'ın güneydoğu komşusu Kuveyt'i işgal etmesi uluslararası tepkilere
neden olmuş, tepkilerin sonucu olarak Birleşmiş Milletler Güvenlik Konseyi
üyeleri tarafından Irak'a karşı bir dizi ekonomik yaptırım uygulamaya konmuştur.
ABD Başkanı George H. W. Bush kendi ülkesinin birliklerini Suudi Arabistan'a
yollarken, başka ülkelerden de bölgeye askeri güç göndermeleri çağrısında
bulundu. Bunun sonucu olarak II. Dünya Savaşı'ndan sonraki en geniş çaplı askeri
koalisyon gücü ortaya çıktı. ABD koalisyon gücünün asıl ağırlığını oluştururken
Birleşik Krallık, Fransa, Suriye, Mısır, Suudi Arabistan diğer başat güçlerdi.
Suudi Arabistan savaşın 60 milyar ABD Doları tutan maliyetinin 36 milyarlık
kısmını tek başına karşıladı.

Harekat, 17 Ocak 1991'de Irak güçlerini Kuveyt'ten çıkartmak için yapılan hava
bombardımanıyla başladı. Bunu 24 Şubat'taki kara harekatı izledi. Harekat
sonunda Irak'ı Kuveyt'ten çıkaran koalisyon güçleri mutlak bir zafer elde etti.
Kuveyt'in kurtarılmasıyla beraber, kara harekatının başlamasından 100 saat sonra
ateşkes ilan edildi. Irak, Kuveyt ve Suudi Arabistan'ın Irak sınırında süren
hava ve kara harekatlarına karşılık olarak, Suudi Arabistan'daki koalisyon
hedeflerine ve İsrail'e karşı Scud füzeleriyle karşılık verdi.

Birleşmiş Milletler Güvenlik Konseyi'nin Nisan 1991'de kabul edilen 687 no'lu
kararıyla ateşkes hükümleri ilan edildi. 687 no'lu kararın uygulanmasına yönelik
uygulamalar ve bu kararı takip eden kararlar 12 yıl sonra başlayacak başka bir
savaşa neden oldu.

Soğuk Savaş boyunca, 1950'li yıllardan itibaren Irak Sovyetler Birliği'nin bir
müttefiki olmuş bu nedenle ABD ile anlaşmazlık halinde kalmıştı. ABD, bu dönemde
özellikle Irak'ın Arap-İsrail savaşlarındaki İsrail'e karşı olan konumuyla
ilgilenmiş, bu ülkenin çeşitli Arap ve Filistinli militan grupları
desteklemesinden hoşnutsuz olmuştu. ABD, 1980'de Irak'ın İran'ı işgal etmesiyle
başlayan İran-Irak Savaşı'nın ilk dönemlerinde resmi olarak tarafsız kalmış
olmasına rağmen, Irak'a kaynak, siyasi destek ve askeri amacı olmayan hava
araçları vermişti. Mart 1982'de İran'ın başarılı bir karşı saldırı
gerçekleştirmesi üzerine ABD yönetimi Irak'a yardımı artırma kararı aldı.
1979'da terörü destekleyen ülkeler listesine alınan Irak, 1982'de listeden
çıkarıldı ve bu ülkeyle tam diplomatik ilişki kuruldu. Görünürdeki nedenin
Irak'ın terörizme karşı olan gelişimi olsa da, ABD Savunma Sekreteri Yardımcısı
Noel Koch daha sonraları "Iraklıların terörizme destek vermeye devam ettiğine
dair hiçbir şüphe yoktu, gerçek neden Irak'a, İran'a karşı başarılı olması için
yardım etmekti" diyecekti. 1982'de Irak'ın yeni savaşta yeni kazanımlar elde
etmesi, İran'ın da ateşkes tekliflerini reddetmesiyle Irak'a olan silah
satışları rekor seviyeye ulaştı. Kasım 1983'te Irak lideri Saddam Hüseyin'in
ABD'nin talepleri doğrultusunda Ebu Nidal'i Irak'tan kovmasından sonra, Ronald
Reagan yönetimi Irak'la ilişkileri geliştirmek için Donald Rumsfeld'i özel bir
heyetle Bağdat'a gönderdi. ABD Ticaret Komitesi'nin izniyle Amerikan şirketleri
Irak'a şarbon ve böcek ilaçları gönderdi. Irak hükümeti sonradan şarbonu
biyolojik silah programında böcek ilaçlarını ise kimyasal silah yapımında
kullandı.

Ağustos 1988'de İran-Irak Savaşı'nı bitiren ateşkes imzalandığında Irak borç
batağında, halkı da sosyal patlamanın eşiğindeydi. Irak'ın borçlarının büyük
kısmı Suudi Arabistan ve Kuveyt'e idi. Irak iki ülkeden de borçlarının
silinmesini istedi, ancak iki ülke de bunu reddetti.

Kuveyt, Osmanlı İmparatorluğu'nun Basra Vilayeti'nin bir parçasıydı. Bu nedenle
Irak, Kuveyt'i kendisinin bir parçası olarak görüyordu. Kuveyt, Avrupa
devletlerinin ilgisini ilk kez, Almanların Berlin-Bağdat Demiryolu'nu Kuveyt
limanına kadar uzatmak için harekete geçtikleri 19. yüzyılın sonlarında
çekmişti. Almanların tasarılarını engellemeye çalışan Britanya ile Osmanlılara
karşı güvence arayan Kuveyt'i yöneten El-Sabah Hanedanı, 1899'da ülkenin
dışişlerini Britanyalılara bırakan bir antlaşma imzaladılar. 1914'te
Osmanlılarla savaşa giren Britanya, savaşın başlamasının hemen ardından
Kuveyt'te protektora yönetimi kurdu. Savaşın ardından 1922'de imzalanan Ukayr
Antlaşması'yla Necd (sonradan Suudi Arabistan) ile Kuveyt Şeyhliği arasındaki
ilişkiler düzenlendi ve Tarafsız Bölge oluşturuldu. 1923'te de Kuveyt'in Irak'la
olan kuzey sınırı çizildi. Bu antlaşmayla Irak'ın Basra Körfezi'ne yani denize
ulaşımı hemen hemen ortadan kalkmıştı. Kuveyt sonraki dönemlerde Irak'ın kendi
dezavantajlı konumunu iyileştirecek taleplerini reddetti.

Irak ayrıca Kuveyt'i OPEC'in petrol üretimi için belirlediği kotayı aşmakla
suçluyordu. Kendisi de bir petrol üreticisi olan Irak üyesi olduğu OPEC'in
18$'lık fiyat politikasına uyulmasını istiyordu. Buna rağmen Kuveyt ile Birleşik
Arap Emirlikleri sürekli olarak petrol üretimlerini artırıyordu, Irak ise en
azından İran-Irak Savaşı'ndan İran saldırıları ve bir ekonomik skandal nedeniyle
oluşan kayıplarının karşılanmasını istiyordu. Sonuç olarak petrol fiyatlarındaki
gerileme -varil fiyatı 10$'a kadar geriledi- Irak için, 1989 yılındaki ödemeler
dengesi açığına denk gelen 7 milyar $ kayba neden oldu. Bu nedenle Irak hükümeti
savaş nedeniyle hasar gören altyapısını onarmasının ötesinde, temel
harcamalarını bile yapamaz bir haldeydi. Irak'la birlikte Ürdün bu petrol üretim
politikasına karşı mücadele etmelerine rağmen çok az başarılı olabildiler. Irak
hükümeti mevcut durumu bir tür ekonomik savaş olarak tanımladı, Kuveyt'i yönlü
sondaj yöntemiyle Irak sınırı içindeki Rumeyla petrol sahasından yararlanmakla
suçladı.

Diğer taraftan Saddam Hüseyin İran-Irak Savaşı'nda ülkesine destek vermiş Arap
ülkeleriyle ilişkilerini geliştirmeye çalışıyordu. Bu siyaset, Batı yanlısı
Körfez ülkeleri'yle yakın ilişkiler kurmasının Irak'ı ABD'nin etki alanına
sokacağı düşüncesiyle ABD tarafından da desteklenmişti. İran-Irak Savaşı
sırasında güçlü olan Irak-Suudi Arabistan ilişkileri 1989 yılında da böyle devam
etti. İki ülke arasında içişlerine karışmama ve saldırmazlık paktı imzalandı. Bu
pakttan hemen sonra, Kuveyt'in Irak'a ait Um Kasr limanını kiralama teklifi
reddedilmesine rağmen Irak Kuveyt'e içme ve sulama amaçlı su satmasını öngören
bir anlaşma yapıldı. Suudi destekli kalkınma projeleri ise Irak'ın büyük
borçları ve 200 bin askerin terhis olması nedeniyle sekteye uğradı. Irak ayrıca
bir silah ihracatçısı haline gelebilmek için silah üretimini artırmak için
çalışmış, ancak bu projeler ortaya çıkan engeller nedeniyle başarısız olmuştur.

Irak'ın Arap komşularıyla ilişkileri -özellikle Mısır- 200.000 askerin terhis
edilmesinden sonra artan işsizlik nedeniyle ülkesinde çalışan yabancı işçilere
karşı artan şiddet olayları nedeniyle bozuldu. Tüm bu gelişmeler, Doğu
Avrupa'daki hızlı siyasi gelişmeler nedeniyle Arap Dünyası dışında çok az dikkat
çekmişti. Bu önemde ABD, kötü insan hakları sicili nedeniyle Irak'ı kınamaya
başlarken, Birleşik Krallık da Britanya gazetesi The Observer adına çalışan İran
asıllı Farzad Bazoft'un casusluk yapmakla suçlanarak idam edilmesini kınadı.
Saddam Hüseyin'in Irak'a karşı askeri güç kullanması halinde İsrail'e karşı
ikili kimyasal silahlar kullanılacağını açıklamasından sonra ABD yönetimi Irak'a
olan desteğini kesti. Filistinlilerin yaşamını kaybettiği İntifadanın yaşandığı
İsrail işgali altındaki bölgeye gönderilecek Birleşmiş Milletler misyonunun ABD
tarafından veto edilmesiyle, Irak, ABD'nin enerji kaynakları için bel bağladığı
Orta Doğu'daki konumu nedeniyle, ABD dış politikasında güvensiz hale gelmişti.

Temmuz 1990'ın başlarında Irak, şikayetçi olduğu Kuveyt'in kota politikası
nedeniyle bu ülkeyi askeri harekatla açık biçimde tehdit etti. 23 Temmuz'da
CIA'in Irak'ın Kuveyt sınırına 30.000 asker kaydırdığını raporlaması üzerine
Basra Körfezi'ndeki ABD filosu alarm durumuna geçti. Saddam Hüseyin Irak karşıtı
bir komplonun varlığına inanıyordu; Kuveyt İran'la görüşmeler başlatırken,
Suriye de Mısır'a bir ziyaret ayarlamıştı. 15 Temmuz 1990'da Saddam hükümeti
isteklerini açık biçimde Arap Ligi'nden istedi; "Bazı Arap hükümdarlarının
politikaları Amerikan yanlısı...Onlar Arap çıkarlarının ve güvenliğinin
zayıflatılması için Amerika tarafından teşvik ediliyorlar" sözleriyle birlikte
Kuveyt ve BAE'den tazminat telebinde bulunup aksi takdirde askeri güç kullanma
tehdidini savurdu. 31 Temmuz 1990'da Irak ile Kuveyt heyetleri aralarındaki
petrol anlaşmazlığı nedeniyle Suudi Arabistan'ın Cidde kentinde bir araya geldi.
Bu arada Mısır Devlet Başkanı Hüsnü Mübarek de iki ülke arasında arabuluculuk
yaptı.

Cidde görüşmelerinin sonunda Irak'ın, Rumeyla nedeniyle uğradığı kaybın telafisi
için Kuveyt'ten istediği tazminat talebine karşılık Kuveyt daha düşük bir miktar
önerdi. Irak'ın buna cevabı ise Kuveyt'i işgal etmek oldu. 2 Ağustos 1990'da
Irak Kuveyt'in başkenti Kuveyt şehrini bombalayarak işgali başlattı.

1988'de, İran-Irak Savaşı sona erdiğinde Irak Ordusu 955.000 etkin personel
sayısına ek olarak 650,000 kişilik milis güçle dünyanın en büyük dördüncü
ordusuydu. John Childs ve André Corvisier'e göre, en düşük tahminde bile Irak'ın
elinde 4.500 tank, 484 muharebe uçağı ve 232 savaş helikopteri vardı.

Kuveyt şehrine asıl Irak hücumu helikopterler ve teknelerle deniz tarafından
gelen komandolarla gerçekleştirildi. Kuveyt Emiri Cabir Al-Ahmet Al-Cabir
Al-Sabah'ın sarayına yönelik Irak saldırısında Emir'in en küçük kardeşi yaşamını
yitirdi. Irak saldırısının başlamasından sonra 12 saat içinde direniş büyük
ölçüde kırılırken, Emir Cabir Al-Ahmet Al-Cabir Al-Sabah, ailesi ve önemli
bakanları ülkelerinin yönetimi Iraklılar'a bırakarak karayoluyla Suudi
Arabistan'a kaçtılar. İki gün süren yoğun çatışmalardan sonra Kuveyt Ordusu'nun
bir kısmı Irak'ın elit birlikleri olan Cumhuriyet Muhafızları tarafından safdışı
bırakıldı, bir kısmı da Suudi Arabistan'a kaçtı. Irak güçleri Kuveyt şehrinin
kontrolünü sağladıktan sonra güneye yönelerek Suudi Arabistan sınırını denetim
altına aldılar.

Irak'ın mutlak zaferinden sonra Saddam Hüseyin tarafından önce "Özgür Kuveyt
Geçici Hükümeti" adlı bir kukla yönetim oluşturuldu, ardından 8 Ağustos'ta
kuzeni Ali Hasan el Mecid'i Kuveyt valisi olarak atadı. Saddam Hüseyin yönetimi
uluslararası çağrılara rağmen ısrarlı bir tutumla Kuveyt'teki kuvvetlerini
çekmeyi reddetti ve 28 Ağustos 1990'da Kuveyt'i Irak'ın 19. ili olarak ilhak
ettiğini açıkladı.

İşgalden hemen sonra, ABD ve Kuveyt delegasyonlarının talebiyle saatler içinde
toplanan Birleşmiş Milletler Güvenlik Konseyi (BMGK) aldığı 660 no'lu kararı ile
işgali kınayarak Irak'ın Kuveyt'ten derhal çekilmesini istedi. Arap Birliği de,
3 Ağustos tarihinde aldığı kararla sorunun Arap ülkeleri arasında çözülmesinin
istendiğini ve dış müdahaleye karşı olunduğunu açıkladı. Yalnıza iki Arap
ülkesi, Sudan ve Libya Irak'ın Kuveyt'ten çekilmesine dönük bir çözüme karşı
olduklarını açıkladılar. Filistin Kurtuluş Örgütü de böyle bir çözüme karşı
olduğunu açıkladı. Yemen ve Batı yanlısı olmakla birlikte Irak'la çok yakın
ekonomik ilişkileri olan Ürdün ise Arap dünyası dışından gelebilecek askeri
müdahalelere karşı olduklarını açıkladılar.

Irak lideri Saddam Hüseyin, 12 Ağustos tarihinde Bağdat radyosundan yayınlanan
konuşmasında İsrail'in işgal ettiği topraklardan çekilmesini, Suriye'nin Lübnan
topraklarını terk etmesini ve Suudi Arabistan'a gönderilen Amerikan askerlerinin
yerine Arap kuvvetlerinin yerleştirilmesini istedi. Bu isteklerinin, BM Güvenlik
Konseyi kararları çerçevesinde yerine getirilmesini isteyen Saddam, bundan sonra
Kuveyt konusunun ele alınabileceğini vurguladı. Saddam Hüseyin bunlara ek olarak
da, Irak'a karşı her türlü boykot ve ablukanın derhal dondurulmasını istedi. Bu
açıklamaya karşın ABD Başkanı George H. W. Bush, krizin başından itibaren
Kuveyt'in işgaliyle Orta Doğu'daki başka işgallerin ilişkilendirilmesine karşı
oldu.

Saddam 23 Ağustos tarihinde Irak devlet televizyonunda banttan yayınlanan
görüntülerde Irak'tan çıkmalarına izin verilmeyen Batılılarla birlikte göründü.
Ne zaman çekildiği belli olmayan görüntülerde Saddam bir grup İngilizle
konuşurken görüldü. Britanya Başbakanı Margaret Thatcher görüntüleri "iğrenek"
izlediğini söylerken, ABD Dışişleri Bakanlığı da, "Saddam utanç verici bir film
çevirdi" açıklamasını yaptı.

Ağustos ayı içinde kimliği açıklanmayan bir Iraklı yetkiliden ABD Ulusal
Güvenlik Danışmanı Brent Scowcroft'a bir teklif ulaştırıldı. Teklife göre
Birleşmiş Milletler ambargosunun kaldırılması, Kuveyt'e ait Bubiyan ve Varbah
adaları üzerinden Basra Körfezi'ne erişimin sağlanması ve Rumeyla petrol sahası
üzerinde tam hakimiyetin sağlanması halinde Irak'ın Kuveyt'ten çekilebileceği ve
ülkesindeki yabancıların bırakılabilecği belirtildi. Teklifte ayrıca ABD ile
Irak arasında iki ülkenin de ulusal güvenlik çıkarlarını tatmin edecek, Irak'ın
ekonomik ve finansal sorunlarını hafifletecek ortak bir planın geliştirilmesi ve
körfez bölgesinde istikrarın sağlanması için beraber çalışılması önerildi.

Irak Aralık 1990'da yaptığı başka bir teklifte, yabancı askerlerin bölgeden
çekilmesi, Filistin Sorunu'yla ilgili bir antlaşma ve hem İsrail hem de Irak'ın
ellerindeki kitle imha silahlarını bırakmaları karşılığında Kuveyt'teki işgali
sonlandıracağını belirtti. Beyaz Saray teklifi reddetti. Filistin Kurtuluş
Örgütü lideri Yaser Arafat da daha önce Kuveyt'in işgaliyle Filistin-İsrail
sorunu arasında sıkı bir bağ olduğunu söylemiş olmasına rağmen, ne kendisinin ne
de Saddam Hüseyin'in bu iki sorunun çözümünün birbirleri için ön şart olarak
sunulmasında ısrarlı olmayacaklarını açıkladı.

Irak tarafından gelen tüm bu tekliflere karşılık olarak ABD yönetimi krizin
başından itibaren devam eden, Irak'ın Kuveyt'ten çekilmesine değin bu ülkeyle
müzakere yapmama ve Irak'ın Kuveyt'i işgal etmesinin ona imtiyazlı bir durum
kazandırmasının izin verilmemesi olarak özetlenebilecek siyaseti değiştirmedi. 9
Ocak 1991'de Irak Dışişleri Bakanı Tarık Aziz ile ABD Dışişleri Bakanı James
Baker arasında İsviçre'nin Cenevre kentinde son bir görüşme yapıldı. Tarık
Aziz'in, ülkesinin katı tutumunu sürdürdüğü ve Kuveyt sorununu, Filistin
sorunuyla birlikte ele alınmasını istediği toplantı başarısızlıkla sonuçlandı.

14 Ocak 1991 tarihinde Fransa, Irak'a tanınan sürenin dolmasına kısa bir zaman
kala 6 maddelik bir barış planı önerdi. Irak'a son kez çağrıda bulunulması,
Irak'ın Kuveyt'ten bir takvime göre çekilme niyetini açıklamaya ve bunu bir an
önce gerçekleştirmeye başlaması için davet edilmesi, Irak birliklerinin
Kuveyt'ten çekilmesini denetlemek üzere BM gözlemcileri gönderilmesi ve bölgeye
özellikle Arap askerlerinden oluşan barışgücü sevkedilmesi, Irak'a saldırmazlık
güvencesi verilmesi, barışçı çözüm sürecini güçlendirmek için gerekli her türlü
tedbirin alınması ve başta Arap-İsrail sorunu olmak üzere bölgedeki diğer
sorunların çözümü için aktif katkı sağlanması olarak 6 maddeden oluşan barış
planı SSCB, Almanya, İspanya, Belçika ve İtalya ile birlikte Suudi Arabistan,
Cezayir, Mısır başta olmak üzere birçok bağlantısız ülke planı desteklediğini
bildirdi. Ancak plan ABD ve Britanya tarafından reddedildi. Fransa da Irak'tan
somut bir adım göremediğini belirterek planı geri çekti.

Batı'nın en önemli kaygılarından biri Irak'ın Suudi Arabistan için de tehdit
olabilecek hale gelmesiydi. Irak ordusu Kuveyt'i işgal etmekle Suudi
Arabistan'daki petrol sahalarını da kolayca erişebileceği bir hedef haline
getirmişti. Saddam Hüseyin, Irak ve Kuveyt'teki rezervlere ek olarak Suudi
petrol sahalarını da ele geçirerek dünyanın bilinen petrol rezervlerinin büyük
kısmına sahip olabilirdi. Buna ek olarak İran-Irak Savaşı sırasında İran'ın
kendi sınırları içindeki Şii azınlığın etkilenmesinden çekinen Suudi yönetimi
Irak'a büyük miktarda borç vermişti. Irak yönetimi savaştan sonra, İran'la
savaşarak bu borcu kapattığını düşünerek borcu ödeme zorunluluğu olmadığını
düşünüyordu. İşte bu gelişme Irak-Suudi Arabistan ilişkilerinde sorunlara yol
açmıştı. Saddam Hüseyin, Kuveyt'in işgalinden sonra 10 Ağustos 1990'da Irak
devlet televizyonu ve radyosundan yayınlanan konuşmasında "İslam aleminin
kıblesinin (Kâbe) bulunduğu Mekke ve Muhammed'in türbesinin bulunduğu Medine'nin
yabancı güçlerin gölgesinde inlediklerini" belirterek cihat çağrısında bulundu.

ABD Başkanı George H. W. Bush Irak'ın Suudi Arabistan'ı işgal edebileceği
gerekçesiyle "tamamen bu ülkeyi korumak amacıyla" Çöl Kalkanı Harekatı'nın
başlatılacağını açıkladı. Suudi Kralı Fahd'ın çağrısı üzerine 7 Ağustos 1990'tan
itibaren Çöl Kalkanı Harekatı kapsamında ABD askerleri bu ülkeye konuşlanmaya
başladı. ABD Donanması iki deniz muharebe grubunu Basra Körfezi'ne gönderdi.
Uçak gemileri USS Dwight D. Eisenhower ile USS Independence'ın yanı sıra USS
Missouri ile USS Wisconsin savaş gemileri de bölgeye gönderildi. Virginia'daki
Langley Hava Üssü'ndeki 1. Avcı Filosu'ndaki 48 F-15 uçağının tamamı Suudi
Arabistan'a getirilerek hemen Suudi Arabistan-Irak-Kuveyt sınırında devriye
uçuşlarına başladılar. Bu ekibe ek olarak Almanya'daki Bitburg'da bulunan 36.
Taktik Harp Filosu'ndaki 36 tane F-15 A-D uçağı katıldı. Bu filo Riyad'ın
güneyindeki Al Harj Üssü'ne yerleşti. Ayrıca iki Ulusal Hava Muhafız birimi de
burada konuşlandı. Amerikan asker sayısı ise 543.000'e ulaşmıştı.

Birleşmiş Milletler Güvenlik Konseyi, 29 Kasım 1990'da Irak'ın 15 Ocak 1991'e
değin Kuveyt'ten çekilmemesi halinde kuvvete başvurulmasını öngören 678'no'lu
kararı aldı. Karara uymaması halinde BM Antlaşması’nın 7’inci bölümünde
öngörüldüğü üzere Irak’ın BM kararlarına uymasını sağlamak ve uluslar arası
barış ve güvenliği yeniden tesis etmek için gerekli her türlü aracın devreye
sokulması söz konusuydu. Bunun için de tüm BM üyesi devletler gerekli desteği
sağlamaya davet edilmekteydiler.

ABD Dışişleri Bakanı James Baker savaşa ekonomik ve siyasi destek sağlamak için
1990'ın eylül ayında dokuz ülkeyi kapsayan Orta Doğu turuna çıktı. İlk durağı
olan Suudi Arabistan'dan harekatın maliyetinin belirli bir kısmının
karşılanmasını talep etti. 15 milyar ABD Doları tutarındaki talep Suudi
yönetimince olumlu karşılandı. Baker, 7 Eylül'de görüştüğü sürgündeki Kuveyt
Emiri Şeyh Cabir el Ahmet el Sabah'ın da Körfez'deki ABD askeri yığınağını ve
koalisyona katılan ülkelerin ekonomilerini canlandırmak için para yardımı
yapmayı taahhüt ettiğini açıkladı. Sonraki durağı olan Mısır'da ise, Saddam'ın
kendisini aldattığı gerekçesiyle Saddam'a karşı kızgınlık duyan Hüsnü Mübarek
yönetimi Suudi Arabistan'da oluşturulan koalisyon gücüne destek vereceğini, ama
bu desteğin yanı sıra ülkesinin ABD'ye olan borcunun silinmesi konusunda iyi
niyetli olunacağını umduğunu açıkladı. Baker Orta Doğu'daki son durağı olan
Suriye'de, devlet başkanı Hafız Esed'le 4,5 saatlik bir görüşme yaptı. 1983
yılında Beyrut'taki ABD Deniz Piyadelerinin kışlasına düzenlenen bombalı
saldırıdan beri iki ülke ilişkilerinin bozuk olmasına rağmen Esed'in Saddam'a
duyduğu husumet nedeniyle Körfez'de oluşturulan koalisyona asker göndermeyi
kabul etti.

Şam'dan sonra Roma'da kısa bir ziyarette bulunan Baker daha sonra Almanya'ya
geçti. Almanya Başbakanı Helmut Kohl, Irak'ın karşısında bulunan müttefiklere
nakit ve malzeme olarak toplam 2 milyar dolarlık yardım yapacaklarını söyledi.
Türkiye de, 8 Ağustos 1990'da, BM'nin Irak'a ambargo kararlarına uyarak
Kerkük-Yumurtalık Petrol Boru Hattını kapatarak Irak'a yönelik uluslararası
ambargoya katıldı.

Irak'a karşı oluşturulan koalisyona 40'a yakın ülke katılırken, 30'dan fazla
ülke de Basra Körfezi'ne asker gönderdi. II. Dünya Savaşı'ndan beri ortaya çıkan
bu en büyük askeri koalisyona katılan ülkeler ABD, Arjantin, Avustralya,
Bahreyn, Bangladeş, Belçika, Birleşik Arap Emirlikleri, Birleşik Krallık,
Çekoslovakya, Danimarka, Fas, Fransa, Güney Kore, Hollanda, Honduras, İspanya,
İsveç, İtalya, Kanada, Katar, Kuveyt, Macaristan, Mısır, Nijer, Norveç,
Pakistan, Portekiz, Romanya, Senegal, Sierra Leone, Singapur, Suriye, Suudi
Arabistan, Türkiye, Umman, Yeni Zelanda ve Yunanistan'dı. Japonya ve Almanya
herhangi bir askeri katkıda bulunmamalarına rağmen, her biri sırasıyla 10 milyar
ve 6,6 milyar dolar mali yardım gösterdi. ABD'li general Norman Schwarzkopf, Jr.
da koalisyon güçlerinin komutanı olarak atandı. Koalisyon üyelerinin çoğu Körfez
Krizini Arap ülkelerinin arasında yaşanan bir sorun olarak gördüklerinden ya da
ABD'nin Orta Doğu'daki etkisinin artırmasından çekinerek isteksiz
davranmışlardı. Ancak ekeonomik yardım veya borç silme teklifleri ya da
yardımları kesme gibi tehditlerle koalisyona katıldılar.

Ocak 1991'e gelindiğinde Saddam'a karşı oluşturulan koalisyonun bölgedeki askeri
gücü 956 bin kişiye ulaşmıştı. ABD 697 bin (% 73) askerle bu gücün asıl
ağırlığını oluşturuyordu; geriye kalan bölüm Birleşik Krallık, Fransa, Mısır,
Suudi Arabistan, Suriye ve başka ülkelerin sayıca daha küçük asker birliklerini
kapsıyordu.

Çöl Fırtınası (İngilizce: Desert Storm) adı verilen harekat, 16 Ocak'ı 17 Ocak'a
bağlayan geceyarısı ABD öncülüğündeki koalisyon güçlerinin Irak'a karşı
giriştikleri geniş çaplı hava akınıyla başladı. Savaş boyunca kesilmeden süren
hava bombardımanında, 100 bin sorti gerçekleştirilirken, 88.500 ton bomba
atıldı. Koalisyon güçlerinin öncelikli hedefi Irak'ın hava gücü ve hava savunma
sisteminin yok edilmesiydi. Sortiler büyük ölçüde Suudi Arabistan'daki üsler ile
Basra Körfezi ve Kızıl Deniz'de konuşlanmış olan uçak gemilerinden
gerçekleştirildi. Hava saldırılarının başlamasından itibaren birkaç hafta içinde
Irak'ın komuta ve iletişim altyapısı, elektrik üretim kapasitesi, havaalanları
ve hava savunma sistemi, kimyasal silah ve nükleer araştırma tesisleri büyük
ölçüde yok edildi.

Şubat ortalarına gelindiğinde müttefik hava saldırılarının ağırlığı Kuveyt'te ve
Irak'ın güneyinde bulunan ileri kara kuvvetlerine kaymış bulunuyordu. Bu
saldırılar tahkimatların, yeraltı sığınaklarının, silah depolarının, tankların
ve öteki zırhlı araçların yok edilmesini getirdi. Koalisyonun hava saldırılarına
karşı Irak'ın uçaksavar savunması şaşırtıcı biçimde oldukça yetersiz kaldı.
Savaş sırasında Koalisyon güçleri 75 hava taşıtı kaybederken, bunlardan yalnızca
44'ü Iraklılar tarafından düşürüldü. Bunlardan ikisi, Iraklıların yerden
açtıkları ateşten kaçan iki koalisyon uçağının havada birbirleriyle
çarpışmasıyla gerçekleşti.

Hava saldırısının başlamasının ertesi günü Irak tarafından sekiz füze ateşlendi.
Sekiz hafta süren savaş boyunca Irak tarafından 88 Scud füzesi ateşlendi. Irak,
bu füze saldırılarına İsrail'in karşılık vermesini sağlayarak savaşın içine
çekmeyi, böylece İsrail'le birlikte aynı safta görünmek istemeyen pek çok Arap
ülkesinin koalisyondan çekilmesini sağlamayı hedeflemişti. İlk saldırılardan
sonra İsrail Hava Kuvvetleri jetleri askeri bir misillemeye hazırlık olarak
Irak'ın hava sahasının kuzeyinde devriye uçuşlarına başlamışlardı. Ancak ABD
Başkanı Bush olası bir İsrail saldırısının koalisyondaki Arap ülkelerinin Irak
tarafına çekeceğinden endişelenerek İsrail başbakanı İzak Şamir'e karşılık
verilmemesi ve İsrail'in Irak üzerindeki uçuşlarına son verilmesi için baskı
yaptı.

Irak'ın İsrail'e yaptığı füze saldırısı menzilin uzaklığı nedeniyle fazla etkili
olamadı. Füze saldırılarında çoğu panik nedeniyle 74 İsrailli yaşamın
kaybederken, 230 İsrailli yaralandı. Ayrıca Irak füzelerine sarin gibi sinir
gazları yerleştirilebileceği korkusuyla, İsrail hükümeti vatandaşlarına gaz
maskesi dağıttı. Scud füzelerine karşı ABD yönetimi İsrail'e Patriot
füzelerinden gönderdi. Hollanda Kraliyet Hava Kuvvetleri de Türkiye ve İsrail'e
Patriot füzelerinden yerleştirdi. İsrail'e düzenlenenler dışında, Suudi
Arabistan'a 50'ye yakın, Bahreyn ve Katar'a birer füze saldırısı
gerçekleştirildi. Suudi yönetimi Irak'ın kullanabiliceği kimyasal veya biyolojik
savaş başlıkları nedeniyle ülkesinde bulunanlara gaz maskeleri dağıttı.

25 Şubat 1991'de, Suudi Arabistan'ın Zahran kentindeki Amerikan askerlerinin
bulunduğu bir binaya isabet eden Scud füzesi, 28 askerin ölümüne, 100'den
fazlasının yaralanmasına neden oldu.

29 Ocak'ta Irak kuvvetlerinin Kuveyt-Suudi Arabistan sınırını geçmesiyle Körfez
Savaşı'nın ilk ciddi kara çarpışması yaşandı. 29 Ocak tarihinde Irak güçleri
saldırarak, iyi bir şekilde savunulmayan Suudi Arabistan'ın kuzeydoğusundaki
liman şehri Hafci'yi tanklar ve piyade alayıyla işgal etti. İki gün süren Hafci
Muharebesi, Irak askeri birliklerinin Katar askeri kuvvetleri ve ABD deniz
piyadeleri tarafından desteklenen Suudi Arabistan Ulusal Muhafızları tarafından
püskürtülmesiyle sonuçlandı. Hafci'nin savunmasında müttefik kuvvetler, top
ateşleri de kullanmışlardır.

23 Ocak 1991'de, kara harekatını deniz yönünden bekleyen Irak, petrol vanalarını
açarak Basra Körfezi'nin kuzeyini petrol kuyusu haline getirdi.

100 Saatlik Kara Harekatı: 24 Şubat'ta Suudi Arabistan'ın kuzeydoğusundan Kuveyt
içlerine ve Irak'ın güneyine doğru geniş çaplı bir müttefik kara saldırısı
başladı. Saldırıdan bir gece önce ABD'nin yaptığı yanıltıcı hava ve deniz
bombardımanları, Irak'lıların koalisyonun ana kara saldırısını Kuveyt'in orta
kesiminden beklemelerine neden oldu. 24 Şubat 1991'de, 1. ve 2. piyade deniz
bölükleri ile 1. hafif zırhlı piyade taburu Kuveyt'e girerek ülkenin başkenti
Kuveyt'e doğru yöneldiler. Karşılaştıkları savunma mevzileri zayıf biçimde
korunduğu için birkaç saat içinde düştü. Yaşanan birkaç tank çarpışması dışında
Irak güçlerinin büyük bir kısmının savaşmadan teslim olmasıyla koalisyon
askerleri çok az direnişle karşılaştı. Ancak Iraklılar yine de dokuz koalisyon
uçağını düşürmeyi başardılar. Aynı sırada çeşitli Arap ülkelerinden gelen
askerler Kuveyt'in doğusundan ülkeye girdiler.

Müttefikler üç gün içinde Irak direnişini çökerterek Kuveyt kentini geri aldı.
Bu arada Kuveyt'in batı kesiminde zırhlı birliklerle bir yarma hareketine
girişen asıl kuvvetler hızla Irak içlerine yöneldi ve Basra'nın güneyinde
tutunmaya çalışan Cumhuriyet Muhafızları adlı seçkin Irak birliklerinin çoğunu
27 Şubat'ta saf dışı bıraktı. Amerika Birleşik Devletleri Başkanı George Bush 28
Şubat'ta ateşkes ilan ettiğinde, Irak direnişi bütünüyle kırılmış bulunuyordu.
Ateşkes, Bağdat saatiyle 28 Şubat günü saat 08:00'de uygulamaya konuldu.

Ateşkes görüşmeleri, Körfez Savaşı'na katılan Koalisyon Kuvvetleri ve Irak
askeri heyetleri arasında 3 Mart 1991 günü Kuveyt-Irak sınırının 5 km
kuzeyindeki Koalisyon Kuvvetlerinin eline geçmiş, Safven kasabası yakınında bir
Irak hava üssündeki bir çadır içinde yapıldı. Görüşmeleri Koalisyon Kuvvetleri
komutanı ABD'li General Norman Schwarzkopf, İngiliz komutan Sir Peter de la
Billiere ve Fransız General Michel Roquejeoffre ile Iraklı generaller Sultan
Haşim Ahmet ve Irak'ın Kuveyt işgalinde 3. Alay komutanı olan Salih Abbud Mahmut
yürüttü.

BM Güvenlik Konseyi'nin 686 numaralı kararı olarak bilinen ateşkesin başlıca
şartları;

Savaş başlamadan önce Irak, dünyanın beşinci büyük kara ordusuna sahipti. Fakat
bu durum Irak'ın çok kısa bir sürede yenilmesine engel olamadı.

Bu yenilginin en büyük sebebi, Amerika Birleşik Devletleri ve müttefik
ordularının nitelik (eğitim ve donanım) bakımından Irak ordularına kıyasla çok
üstün olmasıdır. Müttefik orduları, hızla harekat edebilen ve yüksek teknolojiyi
etkin biçimde kullanabilen ordulardı. Buna karşılık Irak orduları, 8 yıl süren
İran-Irak Savaşı'ndan yorgun çıkmış, savaşma iradesi düşük ve klasik piyade
savaşına göre eğitilmiş ordulardı.

Irak'ın yenilmesinde pay sahibi olan ikinci önemli etken, II. Dünya Savaşı'ndan
beri bilinen bir savaş gerçeğiydi. Savaşılan bölgede hava üstünlüğünü sağlamak
ve hava ile kara güçleri arasında etkin bir eşgüdüm sağlamak; karşı konulmaz bir
üstünlük sağlar. Müttefikler hava-kara koordinasyonunu parlak bir biçimde
gerçekleştirebilirken Irak güçleri bu avantajdan yoksundu. Çölde saklanamayan ve
havadan korunamayan Irak ordusu, müttefik saldırıları karşısında tutunamadılar
ve yok oldular.

Nedenlerden üçüncüsü, vurucu gücü ne olursa olsun, tek bir silaha dayanmanın
yarattığı aşırı ve yapay güven duygusudur. Saddam, Sovyetler'den aldığı Scud
füzelerine ve bu füzelerin ucuna yerleştirmeyi planladığı kimyasal/biyolojik
başlıklara güveniyordu. Ancak, bu füzeler savaş sırasında istenilen başarıyı
gösteremedi. Füzeler Amerikan Patriot Hava Savunma sistemi tarafından havada yok
edildiler.

Irak'ın yenilgisinden hemen sonra Saddam yönetimini hedef alan halk
ayaklanmaları ülkenin önemli bir bölümünü sardı. Saddam yönetimi belirli bir
güçlükle karşılaşmakla birlikte elinde kalan kuvvetleri kullanarak bu
ayaklanmaları bastırmayı başardı. Mart 1991'de, Basra ve çevresinde başlayan Şiî
ayaklanması Bağdat'a kadar sıçradı, ancak iki hafta içinde Irak kuvvetlerince
sert biçimde bastırıldı. Şiî ayaklanmasından birkaç gün sonra da kuzeyde Kürt
ayaklanması başladı. Ayaklanmalara karşı Saddam Hüseyin yönetiminin giriştiği
sindirme hareketinin vardığı boyutlar yeni bir uluslararası bunalım yarattı.
Toplu katliam korkusuyla Türkiye ve İran sınırlarına yığılan yaklaşık 1,5 milyon
Kürt mülteci için Birleşmiş Milletler şemsiyesi altında Huzur Harekatı adlı bir
kurtarma harekatı başlatıldı. Nisan 1991'de, ABD yönetimi, Irak'a, Kürtlerin
bulunduğu bölgede 36. paralelin kuzeyinde karada ve havada faaliyet göstermemesi
uyarısında bulundu. Bu çerçevede 36. paralelin kuzeyinin Irak uçuşlarına
yasaklanması, Birleşik Görev Gücü adındaki uluslararası bir askeri gücün bölgeye
yerleştirilmesi ve sonraki gelişmeler Kuzey Irak'ta fiili bir Kürt yönetiminin
oluşmasını getirdi. Ağustos 1990'da uygulamaya konan, Birleşmiş Milletler'in
Irak'a yönelik ticaret ambargosu savaşın bitiminden sonra da yürürlükte kaldı.

Başlangıçta ateşkes hükümlerine uyan Irak yönetimi, zamanla müdahale olarak
gördüğü yardım programlarına ve Birleşmiş Milletler'in kitle imha silahlarını
yok etme yönündeki çalışmalarına karşı çıkmaya başladı. Savaştan yenik çıkan
Saddam Hüseyin'in içerideki konumunu yeniden güçlendirmesi dünya kamuoyunda
savaşın gerçek sonucu konusunda kuşkular uyandırdı. Kasım 1992'de, George H. W.
Bush'un ABD Başkanlık seçimlerini kaybetmesinden sonra, Saddam yönetimi Kuzey
Irak'taki durum, ambargo ve ateşkes uygulamasıyla ilgili olarak sertleşmeye
yöneldi. Gerginliğin tırmanmasıyla birlikte Şiileri korumak üzere 32. paralelin
güneyi de uçuşa yasak bölge ilan edildi.

Körfez Savaşı fiilen sona ermesine rağmen Amerika bazı bahanelerle zaman zaman
Irak'ı bombalamaya devam etmiştir. 23 Ocak 1993 gecesi Güney Irak'ı, ABD eski
Devlet Başkanı George H. W. Bush'a Kuveyt'te bulunduğu sırada suikast
planladıkları gerekçesiyle 26 Haziran 1993 gecesi de Bağdat'ı bombalamıştır.

Soğuk Savaş'ın sona ermesinden sonra Batı açısından stratejik önemini
kaybedeceğini düşünen Türkiye'nin endişeleri Irak'ın Kuveyt'i işgaliyle birlikte
ortadan kalktı. Özellikle Cumhurbaşkanı Turgut Özal, doğan fırsatı kullanarak
Türkiye'nin stratejik öneminin azalmadığını göstermek istiyordu. Körfez krizinde
aktif politika izlemek isteyen Özal, temkinli bir siyasetten yana olan Başbakan
Yıldırım Akbulut, Dışişleri Bakanı Ali Bozer ve Genelkurmay Başkanı Necip
Torumtay ile karşı karşıya kaldı, Özal'ın tutumuna tepki gösteren Dışişleri
Bakanı Ali Bozer (11 Ekim 1990), Milli Savunma Bakanı Safa Giray ve Genelkurmay
Başkanı Necip Torumtay (3 Aralık 1990) görevlerinden istifa ettiler. Ayrıca
Özal'ın uygulamak istediği aktif siyaset muhalefet tarafından sert biçimde
eleştirildi.

ABD bu kriz sırasında Ankara'dan 3 konuda yardım istedi; Türkiye'deki üslerin
Irak'a yönelik hava harekatlarında kullandırılması ve Saddam'ın Kuveyt
cephesindeki asker sayısını azaltması için Türkiye'nin Irak sınırına asker
kaydırması. Türkiye bu iki talebe olumlu cevap verirken, Suudi Arabistan'da
toplanan koalisyon kuvvetlerine birlik gönderilmesi isteği ise Özal'ın tüm
ısrarlarına rağmen Türk Silahlı Kuvvetleri'nin karşı çıkması sonucu
gerçekleşmedi. Türkiye bu doğrultuda 180,000 kadar askeri Irak sınırına
kaydırarak, Irak'ın kuzeyde 8 tümen tutmasını sağladı ve böylece kara savaşında
koalisyon güçleri üzerindeki yükü hafifletmiş oldu.

Türkiye, Körfez krizinin başında ılımlı bir politika izlemesine rağmen 8 Ağustos
1990'da, BM'nin Irak'a ambargo kararlarına uyarak Kerkük-Yumurtalık Petrol Boru
Hattını kapattı. Irak'a yönelik uluslararası ambargoya katılmasına ve İncirlik
Hava Üssü'nün Amerikan uçakları tarafından kullanılmasına müsaade etmesine
rağmen Türkiye, Körfez Savaşı'na fiili olarak katılmadı. Sadece Irak'ın Türkiye
topraklarına olası bir füze saldırısında bulunmasından Saddam'ı caydırmak
amacıyla Irak sınırına asker yığmakla yetindi.

Özal'ın Musul ve Kerkük'ün alınmasından, bölgedeki Arap ülkeleriyle
geliştirilecek ekonomik ve ticari ilişkiler ile bu ülkeleri potansiyel silah
pazarı olarak görme planları uzun vadede sonuç vermedi. Aksine, savaştan sonra
Kerkük-Yumurtalık Petrol Boru Hattını kapatılmasından dolayı Türkiye'nin
uğradığı zararın tazmin edilmesi için körfez ülkeleri tarafından verilen 3
milyar dolarlık yardımın ödenmesinde bile isteksiz davranıldı. Körfez
ülkelerinden ve ABD'den alınan yardımlar ve tazminatlar, Türkiye'nin, Körfez
Savaşı'ndan sonra da yaklaşık 12 yıl yürürlükte kalan BM ambargosuna uyması
nedeniye uğradığı 100 milyar ABD Dolarının üzerindeki zararın karşılanmasında
çok yetersiz kaldı.

Ayrıca savaştan sonra ayaklanan Kürtlerin Saddam kuvvetleri tarafından saldırıya
uğraması sonucunda, 1,5 milyon Kürt Türkiye sınırından geçti. Türkiye duruma
kayıtsız kalmayıp Kürtlerin sığındıkları dağlardan indirilip, Irak tarafındaki
düzlüklere yerleştirilmesi için burada bir tampon bölge oluşturulması fikrini
ABD'ye iletti. Bundan sonra Irak'ın kuzeyinde Kürtler için oluşturulan Güvenlik
Bölgesi'nin korunması için aralarında Türkiye, ABD, İngiltere ve Fransız askeri
kuvvetlerinin bulunduğu Çekiç Güç'ün Türkiye sınırları içinde de konuşlanmasına
izin verildi (Temmuz 1991). 2003'teki Irak Savaşı'na kadar görev yapan Çekiç
Güç'ün varlığı Türkiye'de büyük tartışmalara yol açtı.

Dönemin Başbakanı Yıldırım Akbulut'un Milli Düşünce Merkezi'nde bu konuyu
anlattığı konferans yayınlanmıştır.

Körfez Savaşı kesin bir askeri sonuç getirmekle birlikte bölgedeki
istikrarsızlığı doğrudan çözemedi. Birinci Körfez Savaşı'nın en önemli ve en
uzun vadeli sonucu, tüm Ortadoğu ve Kuzey Afrika ülkelerinde köktenci akımların
güçlenmesidir. Körfez Savaşı sonucunda bölgede 1945'den beri üzerinde çok
konuşulan ve tüm Arap ülkelerinin siyasi partilerinin programlarının başında yer
alan Arap ülkelerinin birleşmesi fikri, büyük bir darbe yemiştir. Körfez
Savaşı'nda Arapların ayrı ayrı saflarda toplanmaları ve kendi ulusal
devletlerinin olduğu kadar Batı'nın da çıkarlarını korumak için savaşmaları,
Arap Birliği düşünü çok zayıflatmıştır.

Savaşın bir o kadar önemli başka bir sonucu da, Irak'ın zayıflamasıyla beraber,
İran'ın bölgedeki ağırlığı arttı. Bölgede İsrail, Irak'ın yenilmesiyle
rahatlarken, Irak'ın yanında yer alan Filistin Kurtuluş Örgütü zor durumda
kaldı.

ABD'nin Bağdat'taki büyükelçisi olan April Glaspie'nin 25 Temmuz 1990'da Irak
lideri Saddam Hüseyin'le yaptığı görüşmede, ülkesinin Araplar arasındaki
sorunlara karışmak istemediğini belirtmesi, 2 gün sonra da Bağdat'tan ayrılması
ve Irak'ın Kuveyt sınırına asker yığdığını bilmesine rağmen ABD yönetiminin
ciddi bir uyarıda bulunmaması ABD'nin bilinçli olarak Irak'a yeşil ışık yaktığı
şeklindeki değerlendirmelere yol açtı. ABD'nin bu savaştan elde ettiği kazançlar
şöyle sıralanabilir;



https://tr.wikipedia.org/wiki/Sezer_%C3%96zt%C3%BCrk

Sezer Öztürk (d. 3 Kasım 1985, Köln, Almanya), orta saha mevkiinde forma giyen
Türk futbolcu.

Almanya'da Karslı bir işçi ailesinin çocuğu olarak dünyaya gelen Sezer Öztürk,
burada üçüncü nesil Türk olarak Türklerin yoğun yaşadığı bir kasaba olan
Velbert'de büyüdü.

Çocuk yaşta burada Türkler tarafından kurulmuş Türkgücü Velbert altyapısında
futbola başladı. Büyük kabiliyeti hemen farkedildi ve sırasıyla SSVg Velbert,
TVD Velbert ve Rot-Weiss Essen'nın altyapılarına transfer oldu.

Rot-Weiss Essen'de oynarken henüz 11 yaşındayken Kuzey Ren-Vestfalya eyaletinin
güçlü ekiplerinden Bayer Leverkusen'nin dikkatini çekti ve Bayer Leverkusen'nın
altyapısına geçti.

1996'da Bayer Leverkusen'in altyapısına geçti. 2002-03 sezonunda U-19 takımı ile
birlikte Almanya ikincisi olurlarken, Öztürk final maçında ilk 11'de sahaya
çıkmıştı. Sonraki sezon Bayer Leverkusen ile profesyonel sözleşme imzaladı ve
dördüncü ligde mücadele eden ve Bayer Leverkusen'ın ikinci takımı olan Bayer
Leverkusen II'de düzenli olarak oynamaya başladı. Kariyerinin ilk maçında takımı
SW Essen'e 2-1 yenilirken, kariyerinin ilk golünü attı.

Öztürk, 2003-04 sezonunda A takıma yükseldı. Burada fazla forma şansı bulamadı.
23 Ekim 2004'te 1. FC Kaiserslautern karşısında 77. dakikada Jermaine Jones
yerine oyuna dahil olup ilk Bundesliga maçına çıktı. O sezon 7 lig
karşılaşmasına çıkabildi. Şampiyonlar Ligi kadrosuna dahil edilip, zaman zaman
ilk 18'e alınsa da forma şansı bulamadı. İkinci takımda ise 22 maçta 13 gol
atarak, lig birincisi olarak üçüncü lig olan Regionalliga'ya çıkmalarında büyük
katkıda bulundu.

2005-2006 sezonun Ocak transfer döneminde Belçika'nın Germinal Beerschot
takimina kiralik giden Sezer, burada oynadigi 8 maçta 1 gol kaydetti.

Bayer Leverkusen'de bekleneni veremeyince, 1. FC Nürnberg takımına transfer oldu
ve burada 1 sezon kaldı fakat sadece iki müsabakada oynama fırsatı buldu.

Almanya'da oynama fırsatı bulamayacağını anlayan Sezer, şansını Türkiye'de
denemeye karar verdi ve neticesinde Manisaspor'a transfer oldu. Manisaspor'da
genç yaşına rağmen takımda çabuk yer buldu ve düzenli olarak oynamaya başladı.
Manisaspor'daki ilk iki sezonunu Süper Lig'de oynasa da üçüncü sezonunu 1.
Lig'de geçirdi. Burada Sezer, takımı sırtlayan oyuncu oldu ve 31 1. Lig
müsabakasında 14 gol kaydederek takımının en golcü futbolcusu olma başarısını
gösterdi. Bunun yanında birçok asist vererek dikkat çekti ve Manisaspor'un ligi
lider bitirip Süper Lig'e yükselmesine büyük katkıda bulundu.

2009-10 sezonun ilk devresini Manisaspor'da oynadı ve sezonun ara transfer
döneminde Turkcell Süper Lig'in başarılı takımlarından Eskişehirspor'a 850.000 €
bonservis bedeli karşılığında transfer oldu ve 31 Mayıs 2012 tarihine kadar
geçerli olan 2,5 yıllık sözleşme imzaladı. Burada gösterdiği başarılı performans
sayesinde Türkiye A Millî Takımı'na seçilmeyı başardı.

1.5 yıllık Eskişehirspor macerasından sonra 2011-2012 sezonunda 2 milyon 750 bin
€ + Abdülkadir Kayalı karşılığında 5 yıllık sözleşme imzalayarak Fenerbahçe'ye
transfer oldu.Sezer Fenerbahçe'de sakatlıklardan kurtulamadığı için tam
performans gösterememistir.Sezer 2012-2013 sezonunda Bursaspor ile oynanan maçta
son 5 dakika oyuna girmiştir ve bu sezon ilk kez forma şansı bulmuştur.

Beşiktaş, Sezer Öztürk'ün transferi için Fenerbahçe'ye 1 milyon 500 bin €
bonservis bedeli ödenmiştir. Sezer Beşiktaş'la 3 yıllık sözleşmeye imza
atmıştır. 10 Ekim 2013 tarihinde, Hajduk Split ile oynanan hazırlık maçından
sonra İbrahim Toraman ile yaptığı kavgadan sonra sınırsız olarak kadro dışı
bırakıldı.

2014-15 sezonunda da tıpkı Gökhan Süzen, İbrahim Toraman ve Michael Eneramo gibi
kadroda düşünülmeyen Sezer, 2014-15 transfer döneminin son gününde 1 Eylül'de
Eneramo'nun bedelsiz transfer olduğu ve eski hocası Abdullah Avcı'nın
çalıştırdığı İstanbul Başakşehir FK'e kiralanmıştır. Aynı zamanda oyuncunun
maaşının bir kısmının kulüp tarafından ödeneceği de ifade edilmiştir. Oyuncu bu
takım ile 10 resmi maça çıkıp 2 gol attıktan sonra beklediği şansı bulamadığı
gerekçesile sözleşmesini çift taraflı feshederek Beşiktaş'a döndü.

Sezer Öztürk, 2014-15 devre arasında ise eski takımı Eskişehirspor'a kiralanmış
ve ilk maçına Kupa'da Diyarbakır BŞB karşısında 4 Şubat 2015 günü çıkmıştır.

Bayer Leverkusen oynamanın avantajıyla Türkiye Genç Millî Takımlar için
keşfedildi. Almanya Genç Millî Takımı'na davet edilse de Sezer Öztürk tercihini
Türkiye'den yana kullandı ve ilk defa millî formayı Türkiye U-15 Altı Millî
Futbol Takımı'nda 19 Ekim 1999 tarihinde Romanya ile oynanan karşılaşmada giydi.
Ardından Genç Millî takımlarının bütün kademelerinde görev aldı.

48 kez millî takımlara çağrılan Sezer Öztürk, 7 kez Türkiye U-15, 4 kez Türkiye
U-16, 1 kez Türkiye U-17, 5 kez Türkiye U-18, 16 kez Türkiye U-19, 7 kez Türkiye
U-20, 1 kez de Türkiye A2 forması olmak üzere toplam 42 kez millî formayı
giymiştir ve bu müsabakalarda 6 gol kaydetmiştir.

Millî Takımlar teknik direktörü Guus Hiddink tarafından Çek Cumhuriyeti ile
Kuzey İrlanda karşı oynanacak hazırlık maçları için Türkiye A Millî Takımı
kadrosuna davet edilen Sezer, bu müsabakalarda yedek soyunsa da görev
almamıştır.

Türkiye 19 Yaş Altı Millî Futbol Takımı ile 2004 yılında düzenlenen UEFA 19 Yaş
Altı Şampiyonası'na katildi ve final oynadı.

Sezer Öztürk, şike davası kapsamında 3 Temmuz 2011 tarihinde "Şike yapmak"
iddiasıyla gözaltına alındı. Daha sonra savcılık tarafından ifadesi alınan
Öztürk, tutuksuz yargılanmak üzere serbest bırakıldı.

Sezer Öztürk, İstanbul 16. Ağır Ceza Mahkemesinde görülen şike davasında
tutuksuz olarak yargılanmış ve beraat etmiştir. Beraat kararı Yargıtay 5. Ceza
Dairesi tarafından da onanmıştır. Ayrıca TFF tarafından yapılan sportif
yargılamada da aklanmıştır.



https://tr.wikipedia.org/wiki/Antalya

Koordinatlar: 37°10′54″K 30°56′00″D﻿ / ﻿37.18167°K 30.9333333°D﻿ / 37.18167;
30.9333333

Antalya, Türkiye'nin bir ili ve en kalabalık beşinci şehri. 2016 sonu itibarıyla
İl Nüfusu: 2.328.555'dir. İlin yüzölçümü 20.177 m2'dir. İlde km2'ye 115 kişi
düşmektedir. (Yoğunluğun en fazla olduğu ilçe: 5067 kişi ile Muratpaşa'dır.) 19
İlçe ve belediye, bu belediyelerde toplam 910 mahalle bulunmaktadır.

Tamamı Akdeniz Bölgesi'nin batısında yer alır ve Antalya Körfezi'yle Batı
Torosların arasında kurulmuştur. Yüzölçümü bakımından Türkiye'nin altıncı büyük
ilidir. Güneyinde Akdeniz, batısında Muğla, kuzeyinde Burdur ve Isparta,
kuzeydoğusunda Konya, doğusunda ise Karaman ve Mersin illeri vardır.

Antalya şehri, 1980 yılından sonra uygun iklim koşulları ve turizm etkinlikleri
nedeniyle hızla gelişmiş ve buna paralel olarak il de günümüzde Türkiye'nin en
kalabalık beşinci ili olmuştur. Antalya'da ekonomik hayat büyük oranda ticaret,
tarım ve turizme dayalıdır.

Antalya ilinin kapsadığı bölge tarih öncesinden günümüze dek pek çok medeniyeti
barındırmıştır ve Türkiye'de en çok antik kent bulunan ildir. Sırasıyla
Likyalılar, Lidyalılar, Pamfilyalılar, Bergamalılar, Romalılar, Bizanslılar,
Selçuklular, Osmanlılar ve son olarak da Türkiye Cumhuriyeti hakimiyetinde
bulunan Antalya bu medeniyetlerin hiçbirine başkentlik yapmamıştır.

İlin tamamı Akdeniz Bölgesi'nin Antalya Bölümü'nde yer alır ve Akdeniz ikliminin
etki sahasındadır. Yerleşim yerleri haricindeki il topraklarının büyük kısmı
tahıl tarlalarıyla kaplı platolardan oluşur.

Türk Silahlı Kuvvetleri Kara Kuvvetleri Komutanlığı'na bağlı 3. Piyade Eğitim
Tugayı Komutanlığı ve Hava Kuvvetleri Komutanlığı'na bağlı Hava Meydan
Komutanlığı Antalya'da bulunmaktadır.

Helenistik dönemde Bergama Kralı II. Attalos (MÖ 159-138), askerlerine "Gidin ve
bana yeryüzündeki cenneti bulun." der. Askerlerinin gösterdiği yeri (bugünkü
Antalya) beğenen II. Attalos, bölgenin stratejik dönemini dikkate alarak buraya
bir liman şehri kurdurur ve kent, kurucusu Attalos'un adına binaen "Ataleia"
olarak adlandırılır. Şehrin adı eski Arap kaynaklarında "Antaliye", Türk
kaynaklarında ise "Adalya" olarak geçer. Yerleşme, 20. yüzyılın ilk çeyreğinden
başlayarak "Antalya" olarak adlandırılmıştır.

Ayrıca Antalya adı biyolojide takson epiteti olarak antalyaensis, antalyensis,
antalyanus, antalyana biçimlerinde geçer. [I]

Anadolu'da insana ait bilinen en eski yerleşim alanlarından bir tanesi Antalya
kent merkezinden yaklaşık 30 km kuzeybatıda Korkuteli yolu üzerinde Toros
Dağlarının Akdeniz'e bakan yamaçlarında bulunan Karain Mağarası'dır.
Tarihlendirilmesi günümüzden yaklaşık 500 bin yıl kadar geriye, başka bir
deyişle Eski Taş Çağı'nın ilk dönemlerine rast gelmektedir. Bu dönem, günümüzden
2 milyon ila 140 bin yılları arasında kalan evresini içerir. Karain'de mağara
adamlarına (homo sapiens neandertalensis) ilişkin kemik kalıntıları da ele
geçmiştir. Bunlar, tüm Anadolu'da ele geçen en erken fosil kalıntılarıdır.

Bölgenin en eski tarih öncesi dönem buluntularını içeren Karain Mağarası, Eski
Taş Devri ve Cilalı Taş Devrinden, Beldibi Mağarası da Orta Taş Çağından veriler
sunarken; Bademağacı Höyüğü'nde yapılan kazılarda Cilalı Taş Çağı
yerleşimlerine, buluntularına ve insanın yerleşik hayata geçişinin ilk izlerine
rastlanır. Bunlara Karataş, Semahöyük'te yapılan kazılarla elde edilen Erken
Tunç Çağı bulguları da eklenince, bölgede Eski Taş Çağından zamanımıza kadar
kesintisiz bir uygarlık vardır.

Antalya Bölgesi'nin erken tarihi, bölgede 1946'dan önce yapılan kazılardan önce
karanlıktı. Hititlerin çivi yazılı belgelerinde, adı geçen Ahhiyava ve Arzava
ülkelerinin Pamfilya olduğu bilim çevrelerinde kabul görmektedir. Bu bölgedeki
araştırmalar ve buluntuların ortaya çıkması ve eldeki verilerle bölgenin
karanlık olan bu dönemi de aydınlanmaya başlamıştır.

Anadolu'da ilk siyasi birliği sağlayan Hitit Devleti'nin kurulduğu dönemde yazı,
Anadolu'ya yakın zamanda gelmişti. Anadolu'nun ortasında kurulmuş olan Hitit
devleti dönemi, başlangıçta Antalya için sessiz ve karanlık geçti. Bölgenin
tarih sahnesine çıkışı Hitit krallarının Batı Anadolu seferleri düzenlemesiyle
başlar. Bugünkü Antalya il sınırları içinde kalan Perge, Kesros, Patara gibi
eski coğrafya adlarının Hitit çağından kalma olduğunu M.Ö. 1267-1237 yılları
arasında hüküm sürmüş Hitit Kralı III. Hattuşili'nin yıllıklarından
öğrenilmiştir. Konya'nın Yalburt'unda bir Hitit hiyeroglifinde Patara'nın
"Pataf" biçiminde geçmesi, bu aydınlanmayı güçlendiren buluntulardır. Buradan
anlaşılan Hititlerin "Lukka ülkesi" diye adlandırdıkları Akdeniz sahiline kadar
uzanmış olmalarıdır.

Hitit İmpratorluğu'nun yıkılmasının sebebi olan deniz kavimleri göçü sırasında
bir kısım Akalıların bu bölgeye göç ettiklerinden Yunan mitolojisinde söz
edilir. Truva Savaşları'ndan sonra bazı Aka boyları, Amphilokhos, Kalkhas ve
Mopsos'un idaresinde Pamfilya'ya geldikleri; Perge, Sillyon, Aspendos ve
Selge'yi kurdukları söylenmekle birlikte son bilimsel veriler bu kentleri
yörenin yerli halkının kurduğunu göstermektedir. Bu Perge'nin Parha, Aspendos'un
Estvedüs, Selge'nin Estlegiis, Silyon'un Selyuüs adlarından da bellidir.

Bölgeye Pamfilyalılar yerleşmeden M.Ö. 7. yy'da önce kısa bir dönem Rodoslular
ve Dorluların, Kumluca ve Phaselis'te (Çıralı) bölgesini kolonileştirdiğini Eski
Yunan kaynaklarında geçmektedir. Kumluca yakınlarında bulunan Rhodiopolis kenti
bunun bir kanıtı sayılmaktadır.

Antalya ili, tarihteki antik bölgelerden batı Pamfilya'nın güneydoğu ucunu ve
doğu Likya'yı içine almaktadır.

Günümüz Antalyası'nın batı sınırları içinde yerleşen Likyalılar'ın kökenleri
tartışılmakla birlikte, Hitit ve Antik Mısır kaynaklarında (M.Ö. 2000) Lukki
veya Lukka adlı bir kavimden bahsedilmektedir. Bu kavim, kendilerini Termili
olarak adlandıran Akdeniz kıyılarımızdaki güçlü komşuları Luvilere akrabalıkları
ile bilinen Likya ulusundan olması kuvvetli ihtimaldir.

Sınırların nereleri olduğu üzerinde pek çok tartışma olan Pamfilya bölgesinin
büyük bölümü günümüzdeki Antalya'nın içindedir. Kelime anlamı olarak “Tüm
halklardan olan insanların yaşadığı memleket, Irkların ülkesi anlamlarına gelen
Pamfilya'da isminden dolayı pek çok kavmin bir arada yaşadığı düşünülmektedir.
Syedra kentinde ele geçen bir kehanet yazıtında “karışık milletlerin ülkesinde
yaşayan siz Syedra Pamfuliyalıları...” denmektedir ki; bu yazıt da kentin
toplumsal yapısı hakkında bilgi vermektedir.

Pamfilya Helenleri, karşılaştırmalı dilbilim yöntemlerine göre, Anadolu’daki en
eski Helen gruplarından birini oluşturmuşlardır. Bunların dilinde Mukenlerin ve
Dorların dil özelliklerinden bazılarına rastlanmaktadır. Bu nedenle M.Ö. ilk bin
yılın başlarında Anadolu’ya göç etmiş oldukları kabul edilmektedir. Bunlar
Anadolu’da karşılaştıkları insanlarla iç içe geçmiş, onların inanç ve çeşitli
kültürel özelliklerinden etkilenmişlerdir.

Yalnızca bu Helenlerin değil, genel olarak Pamfilya’da yaşayan diğer halkların
da erken dönem tarihi hakkında pek fazla belge bulunmamaktadır.

Sonuç olarak, ilk çağlardan Roma İmparatorluğu çağına kadar temelde halklar ve
kültürler çerçevesinde ele alınmış çalışmalarda, bölgedeki Eski Çağ
incelemelerinin henüz bir doygunluğa ulaşmadığı bellidir. Özellikle Roma öncesi
evre açısından yanıtlanması gereken pek çok sorun vardır. Bunların açığa
kavuşmasında dil incelemeleri büyük bir yer tutmaktadır. Antalya kenti, tüm
Anadolu'da en çok yazılı belgenin ele geçtiği kenttir. Bu niteliğiyle Antalya
bölgesi tarih, dil ve arkeoloji incelemeleri için önemli bir merkezdir. Son
yıllarda Köprüçayı yönünde daha önce örneklerine rastlanmamış olan yeni bir dile
ilişkin yazılı kanıtlar bulunmuştur. Bu buluntular bölge incelemelerinin
sanıldığından çok daha derin boyutları olduğunu göstermektedir.

Hıristiyanlığın Anadolu'da hızla yayıldığı M.S. 5.-7. yüzyıllar boyunca Pamfilya
ve Likya, Doğu Roma eyaleti olarak önemlerini korumuşlar, hatta M.S. 2.
yüzyıldaki parlak çağlarına yaklaşır derecede, imar görmüşlerdir. 7. yüzyılın
ortalarında Arapların sürekli yağma ve saldırıları her iki bölgeyi büyük ölçüde
zarara sokmuş, bu duruma engel olmak isteyen Doğu Romalılar, bölgeyi korumak
amacıyla özel bir donanma kurmuşlardır. Roma İmparatorluğu'nun bölgeye egemen
olmasından sonra, stratejik yerler veya kentlerin bazıları, ufak keşişlikler
halinde Doğu Roma İmparatorluğu egemenliği sırasında yaşamalarını
sürdürmüşlerdir.

Antalya'nın bugünkü bulunduğu yerde II. Attalos'un zamanında inşâ edilen ilk
surların da bu dönemde dikildiği bilinmektedir. M.S. 130 yılında Roma imparatoru
Hadriyanus, Antalya seferi sırasında Hadrian Kapısı'nı yaptırmış, surların doğu
bölümünü de onartmıştır.

Ayrıca, Rodos, Venedik, Ceneviz korsanlarının talanları, Kıbrıs Krallarının
saldırıları ve Haçlı seferi sırasındaki yağmalar, depremler, bölgenin ekonomik
gücü kadar kentleri de yıpratmıştır. Bu sırada özellikle Rodos ve Cenevizliler
koruma ve saldırma için, uygun kıyılarda üsler kurmuşlardır. Antalya, Batı
Akdeniz kıyısında stratejik konumuyla önemli bir liman olma özelliğinden dolayı,
kurulduğu tarihten başlayarak sürekli istilalara maruz kalmıştır.

Konumu bakımından savunma olanakları güçlü olan Antalya, 11. yüzyıl sonlarında
Türklerin eline geçti. Kent, 1097'de I. Haçlı seferinin sonrasında yeniden
Bizans eline geçmiş bulunuyordu. Türkler, 12. yüzyılın ilk yarısında Antalya
önlerine kadar gelip, yörede etkili olmaya başladılar. 1148 yılındaki II. Haçlı
seferi sırasında buraya gelen Haçlı yazarları, Türklerin şehrin yakınlarına
kadar geldiklerini, halkın bu sebeple verimle tarlalarını ekemediklerini
belirtir. Bu yüzden şehirdeki halk yiyecek ihtiyacını deniz yolu ile
karşılamaktaydı.

Türkler, 1176 Miryokefalon Savaşı'ndan sonra Anadolu'yu yurt edinmeye
başladılar. Bu dönemde II. Kılıç Arslan devletinin güçlü temellere sahip olması
için çabalıyordu. II. Kılıç Arslan, bunun için oğullarını Anadolu'nun çeşitli
yerlerine gönderdi. En küçük oğlu Gıyaseddin Keyhüsrev’i de 1180 yıllarında
fethettiği Borgulu'daki (şimdiki Uluborlu) kaleye ve civarına melik olarak
gönderildi. II. Kılıç Arslan 1182 yılında Antalya’yı kuşatmış, fakat şehri
alamamıştı.

5 Mart 1207 tarihinde Antalya Selçukluların eline geçti. Şehir teslim alındıktan
hemen sonra düzenlemeleri yapılmış, tersane yaptırılmış ve kuzeyde Uluborlu’da
olan teşkilatın merkezi Antalya'ya taşınmıştır.

Ancak Antalya’daki ilk Selçuklu egemenliği oldukça kısa sürdü. Denizden yardım
alabilecek bir şehirle ilgili deneyimleri olmayan Selçuklular, bir cuma namazı
vakti Hıristiyanların, Türklerin üzerine saldırıp büyük çoğunluğunu
katletmesiyle şehri kaybettiler. Antalya'nın bu kaybının nedenlerine ilişkin iki
görüş bulunmaktadır. Birincisi, Gıyaseddin Keyhüsrev’in ölmesinin (1211)
ardından ve Selçuklu şehzadelerinin taht kavgası sırasında şehrin kaybedilmiş
olabilecği; ikincisi 1214'te Antalya yöresinin kumandanı Ertokuş'un uç askeriyle
Sinop fethine katılmak üzere gidip, şehir askeri bakımdan zayıf kalınca şehrin
düşmüş olabileceği olasılığıdır.

Selçuklu sultanı olan İzzeddin Keykavus yeniden bir büyük sefere girişti. Şehir
Türkler tarafından 22 Ocak 1216 tarihinde yeniden fethedildi. Türklerin
güvenliklerini sağlamak üzere şehrin ikamet sahasını ikiye bölen bir koruyucu
sur yaptırıldı. Üzerine de bu fethin sebeplerini ve nasıl gerçekleştiğini
belirten kitabeler konuldu. Şehri ikiye bölen bu duvara göre batı kesimi Türk ve
Müslümanların, doğu kesimi ise Hıristiyan ve yerlilerin sahası olacaktı. Ancak
on sene sonra Antalya, devrin kaynaklarına aksetmeyen bir büyük imar daha
görmüştür. Eski surunun 100 metre kadar doğusundan yeni bir sur daha
yapılmıştır. Üzerindeki kitabelere göre 1225 tarihindeki bu inşaatın ilk sebebi
şehre yeni Türk yerleşmesini sağlamaktır. İkinci sebebinin limanı korumak amacı
olduğunu sanılmaktadır.

Bu yıllarda Alâeddin Keykubat, Alaiye'yi fethetmiş, orada önemli inşaatlar
yapmıştır. Alaiye'nin de alınmasıyla Selçukluların Akdeniz’de bir deniz birliği,
kurmaları gerekti. Antalya’da çalıştırılan veya oluşturulan tersane, ilk Türk
deniz varlığının oluşmasını sağladı. Hemen ardından Alaiye’de de bir tersane
inşaatına girişilerek Akdeniz’deki Türk deniz gücü oluşturuldu. Antalya
tersanesinin güvenliğini tam olarak sağlamak amacıyla 1225 tarihinde şehir
içinde yeni bir düzenlemeye geçildi. Alâeddin Keykubad, şehrin deniz tarafındaki
savunmasını güçlendirmişti. 1243 Kösedağ Savaşı'nı kaybeden II. Gıyaseddin
Keyhüsrev, bu defa kara tarafındaki savunmayı, yaptırdığı 1244 tarihli bir burç
ile güçlendirdi. Antalya kalesinin içkalesi, Ahmedek’i, limanın doğu yakasında
iken, Türk kesiminin de kuzeybatısına (bugünkü Tophane'ye) taşındı.

Antalya sonraki tarihlerde de Selçuklu Sultanlarının kışlık payitahtlarından
birisi olmaya devam etti. Hatta bazen doğudan gelen Moğollar'a karşı bir
güvenilir yer olarak tercih ediliyordu. Antalya, güneyde Mısır ve Doğu Akdeniz
bölgeleriyle ticaret yapan bir yer olarak oldukça etkindi. Devrin kaynaklarından
Saltukname'de de Adalya'dan söz edilmektedir. Mevlana, burada çok Hristiyan
olduğundan söz ederse de, bu ifadeyi, öteki İç Anadolu şehirlerine göre fazla
dediği düşünülmektedir. Çünkü şehrin içindeki ikamet sahalarına göre,
Hristiyanlar hiç da aşırı birçoğunluğa sahip değillerdi. Bununla birlikte kentte
Frenkler de bulunmakta ve Avrupa ülkeleriyle ticaret yapılmaktaydı.

Anadolu Selçuklu Devleti'nin son senelerinde İlhanlılar'ın nüfuzu altına
girmesiyle, batısındaki uç beyleri toplanarak beylik kurmaya başladılar. Bu
sırada 13. yüzyıl başlarında Anadolu Selçukluları tarafından Yalvaç, Borlu ve
Eğirdir taraflarına yerleştirilmiş olan Teke aşiretinin bir kolunu teşkil eden
Türkmenler de 13. yüzyıl sonlarında, başlarında bulunan Hamid Bey’in torunu ve
İlyas Bey’in oğlu Feleküddîn Dündar Bey’in liderliğinde hüküm sürdükleri göller
havzasında bağımsızlıklarını ilân ederek Hamitoğulları Beyliği'ni kurmuş ve
kendisine önce Uluborlu’yu, daha sonra Eğirdir’i merkez yapmıştır.

Kuruluştan hemen sonra ülkesinin sınırlarını güneye doğru genişleten Dündar Bey,
Gölhisar, Korkuteli ve daha sonra memleketin bazı yerlerini gezmeye çıkmış olan
Antalya Beyi'nin esir düşmesi üzerine Antalya'yı 1301'de zapt etti. Dündar Bey,
Hamitoğullan Beyliği'nin sınırlarını Germiyan ve Denizli’ye kadar genişletmiş ve
Antalya'yı kardeşi Yunus Bey'in idaresine verdi. Böylece Hamitoğulları Beyliği,
Eğirdir ve Antalya olmak üzere ikiye ayrıldı.

Memluk Sultanı Nasır Muhammed'le Hamitoğulları Beyi Dündar Bey’in oğlu İshak
Bey'le yaptığı tartışmadan sonra tutuklanması üzerine, yerine Korkuteli Emiri
olan kardeşi Sinânüddin Hızır Bey geçti. Hızır Bey'den ^  sonra yerine sırasıyla
Dadı Bey ve Mübârizeddin Mehmet Bey, geçti.

Antalya'yı ele geçirmek isteyen Mehmet Bey'in çabaları yörede ona itibar
kazandırdı ve Teke Bey adını aldı. O dönemde Anadolu'nun güneyinde Antalya,
Finike, Kaş, Kalkanlı, Milli, Gömbe, Elmalı, Korkuteli ve Serik ile sahilde
Antalya ve Alanya arasındaki bölge Teke-eli olarak tanınmaya başladı. Antalya'yı
geri almak için çeşitli ittifaklar kuran Mehmet Bey, 1373 tarihinde Antalya’yı
yeniden fethetti.

Mehmet Bey'den sonra yerine geçen Osman Çelebi ve Mustafa Bey dönemlerinde Teke
Beyliği eski önemini yitirdi. Osmanlı Sultanı Yıldırım Bayezid 1390'da,
Antalya'yı ele geçirdi[I]. Burayı önce oğlu İsa Çelebi’ye, sonra da diğer oğlu
Mustafa Çelebi’ye sancak olarak verdi. 1397'de Antalya ile Alanya arasındaki
bölge tamamen Osmanlı egemenliğine geçti.

Ankara Savaşı'ndan sonra, Sivrihisar’a gelen Timur’un 10 tümenle gönderdiği
Şahruh ve kumandanlarının korkunç tahribi neticesinde Korkuteli ve Kitir
dolaylarını, Emir Şah Melik de Antalya başta olmak üzere bütün Teke-eli’ni
yağmaladılar.

Timur, Kütahya'ya geldiğinde, Teke-eli'ni, Karamanoğlu Mehmed Bey'e verdi.
Timur'a bağlılığını sunan Osman Çelebi Bey, Antalya hariç olmak üzere eski
beyliğine yeniden sahip olarak Korkuteli'ni kendisine merkez yaptı.

Bugünkü Antalya ili sınırlarıyla Osmanlı Devleti'nin 15. ve 16. yüzyılda bu
bölge için hazırladığı idari düzen arasında farklılıklar vardır. Bu yüzyıllarda
bu bölgede kabaca Alanya ve Teke sancakları yer almaktaydı.

Ticaret yolları üzerinde bulunmasından dolayı sık sık el değiştiren Antalya,
Selçuklular döneminde tersanesi ve limanıyla büyük öneme sahipti. Selçuklu
egemenliğindeki Antalya, Kıbrıs ile arasında önemli ticari etkinlikler yaparak
dönemin en önemli ticaret merkezlerinden birisi oldu. Tahminen 13. yüzyılın sonu
ya da 14. yüzyılın başlarında burası Hamidoğulları'nın Antalya şubesinin eline
veya Tekeoğulları'nın eline geçti. Tekeoğulları döneminde huzur ve gelişme devam
etmiş, imar ve kültürel etkinlikler artmıştır.

Bölge, Osmanlıların elindeyken Karamanoğulları'nın ve ara sıra da bazı Avrupalı
devletlerin saldırılarına uğradı. Antalya, yeniden Osmanlıların eline geçtikten
sonra Anadolu eyaletine bağlandı. Ayrıca, Antalya bir süre şehzade sancağı
olarak Osmanlı sancaklarından bir tanesi oldu. Şehzade Korkut 1502'den 1511
yılına kadar sekiz sene burada valilik yaptı. Antalya'nın Korkuteli ilçesi de
ismini Şehzade Korkut'un bu bölgedeki hükümdarlığından aldı.

Bu bölgede, Osmanlı idaresi altındayken 1511 yılında ortaya çıkan Şahkulu
İsyanı, 16. yüzyıldaki Celali isyanları ve Körbey isyanı hariç önemli bir olaya
rastlanmaz. Ancak bu ayaklanmalar neticesinde yeni fethedilen Modon, Koron gibi
adalara büyük sürgünler oldu, İran’a büyük miktarda göçler yaşandı. Bunlarla
birlikte, bazı olumsuz davranışta bulunanlar daha sonraki yıllarda yani
Kıbrıs'ın fethiyle birlikte buranın iskân ve imarı amacıyla sürgün edildiler. Bu
tür olaylar bölgenin siyasi, sosyal, kültürel ve nüfus yapısını etkiledi.

Teke Sancağı'nın kuruluşunda özellikle coğrafi konumu ve tarihi şartlar önemli
rol oynadı. Yine bu sancağın gelişmesinde eski çağlardan beri önemli ticaret
yolları üzerinde bulunması da etkili oldu. Bölge Osmanlı egemenliğine geçince
Anadolu eyaletine bağlandı ve 19. yüzyıla kadar bu şekilde devam etti. Tanzimat
dönemiyle başlayan idari düzenleme sonucunda Teke Sancağı, Karaman eyaletine;
1865 yılında çıkarılan Vilayet Nizamnamesiyle de Konya vilayetine bağlandı. Bu
dönemde Teke Sancağı'nın Antalya, Akseki, Alaiye ve Kızılkaya'yla birlikte beş
kazası bulunmaktaydı. Bunun sonucunda daha önce sancak olan Alanya ve kazaları
Teke Sancağı’na bağlandı. 1890 yılı kayıtlarına göre Teke Sancağı'nın, İstanos,
Bucak, Kızılkaya, Beşkonak, Millü, İğdir ve Serik nahiyelerinin bağlı olduğu
Antalya kazası, İbradı nahiyesinin bağlı olduğu Akseki kazası, Finike
nahiyesinin bağlı olduğu Elmalı kazası ile Kaş kazasından oluştuğu
görülmektedir. 1902 tarihinde Teke Sancağı, Antalya, Akseki, Alanya, Elmalı ve
Kaş kazaları ile 11 nahiye ve 524 köyden meydana gelmekteydi. Antalya, Osmanlı
Devleti'nin son dönemlerinde Konya'dan ayrılıp bağımsız bir sancak olma özelliği
kazandı.

1511 yılında çıkan bu ayaklanmadaki neden, tarihi kaynaklarda adı
“Karabıyıkoğlu”, “Şeyhoğlu” veya “Şeytankulu” olarak da tanıtılan ancak daha çok
Şah Kulu veya Şah Kulu Baba Tekeli diye de tanınan kişidir. Şah Kulu, Şah
İsmail'in babası Şeyh Haydar'ın halifelerinden Hasan Halife'nin oğludur ve Teke
sancağındaki Istanos'a bağlı Yalınlı veya Kızılyaka köyündendir.^ 

Celali isyanları zincirinin bir parçası olarak bilinen Körbey Ayaklanması, 17.
yüzyılın ortalarında Antalya mutasarrıflığı yapmakta olan ve Körbey lakabı ile
tanınan Mustafa Paşa tarafından 1659 yılında çıkartıldı.

Mustafa Paşa, elindeki servetine ve Antalya kalesinin savunma açısından
sağlamlığına da güvenerek, Osmanlı Devleti'nin kendisine karşı koyamayacağını
düşünerek isyan etti. İsyan hareketi üzerine karadan ve denizden gönderilen
kuvvetler sayesinde, Antalya kuşatılarak top ateşine tutuldu ve kale içerisinde
mahsur kalan halk, en sonunda kaleyi hükumet kuvvetlerine teslim etmek zorunda
kaldığı gibi, Mustafa Paşa'yı da isyanı bastırmakla görevli Köse Ali Paşa’ya
verdi. Mustafa Paşa donanma gemilerinde boğularak öldürüldü. Ona bağlı olanlar
da idam edildiler.

Birinci Dünya Savaşı'ndan sonra yapılan Mondros Ateşkes Antlaşması'yla Antalya
ve çevresi İtalya Krallığı'na verilmişti. Bu dönemde işgalciler istedikleri gibi
Anadolu'yu istilâ etti. Anadolu limanları İtilaf Devletleri'nin gemileri ile
doldu, askeri okulları boşaltıldı, askeri daireleri yıkıldı ya da yakıldı; ilçe
ve köylerde kontrol yabancıların eline geçti.

Antalya yöresinde Yörük Ali Efe'nin evinde kentin ileri gelenlerinden bir grup,
Antalya Rumlarının dışarıdan ufak bir yardım gördükleri takdirde isyana
kalkışarak memleketin İtilaf kuvvetlerine teslim olacağı tehlikesine karşı
Antalya'yı korumak konusunda toplantı yapmaya karar verdiler. Ancak yapılan
toplantılardan bir sonuç alınamadı. Bir müddet sonra Anadolu'nun çeşitli
yerlerinden bölgesel savunma cemiyetlerinin kurulduğunun duyulması ve 19 Mayıs
1919 günü Samsun'dan gelen haberler Antalya'da bir savunma cemiyeti kurulması
fikrini yeniden gündeme getirdi.

Bölgede yaşanabilecek olası bir işgale karşı direniş için aralarında müftü Yusuf
Talat, belediye başkanı Hüsnü Karakaş'ın bulunduğu bir grup kurulacak derneğin
şekli hakkında mutasarrıfla görüşmeleri gerekiyordu. Ancak Mutasarrıf Cemal Bey,
bir türlü bu fikre yanaşmıyor ve görüşmek isteyen grubu reddediyordu. Uzun
uğraşlar sonucunda grup hasta yatağındaki Cemal Bey'i ziyaret etti ve ne gibi
tedbirler alınması gerektiği tartışıldı. Mutasarrıf Cemal Bey bir cemiyet
kurulması konusunda ikna edildi ve heyet toplandı. Belediye Dairesi'nin bir
odasında “Müdafaa-ı Heyeti Milliye Cemiyeti” unvanı ile çalışmaya başladı. Bu
cemiyet 4 Eylül 1919'daki Sivas Kongresi'ndeki Anadolu ve Rumeli Müdafaa-i Hukuk
Cemiyetleri kurulması kararı uyarınca bu cemiyetin bir kolu olarak Antalya
Müdafaa-i Hukuk Cemiyeti adını aldı. Dernek 4 yıl 24 gün çalıştıktan sonra
üzerine düşen vatani görevini tamamlamış olarak kapanış belgesini Anadolu ve
Rumeli Müdafaa-i Hukuk Cemiyeti'ne sundu. Dernek başkanı Gazi Musfata Kemal Paşa
11 Haziran 1923 tarihinde derneğin kapanış belgesini uygun bulup onayladı.

26 Ağustos'ta Türk Ordusunun saldırıya başlamış olduğu ufak tefek haberlerle
duyuldu. 29 Ağustos'ta Afyonkarahisar'ın Türklerin eline geçmesi haberinin şehre
gelmesi Antalya'daki Türkleri sevindirdi. 30 Ağustos Zaferi, Dumlupınar Yunan
mevzilerinin düşmesi; sevinç dalgası ile Türkler kutlamalara başladılar. Ayrıca
Türkler zaferi kutlarken, bir yandan da geceleri çiftliklerin civarında İtilaf
kuvvetlerinin bir çıkartma yapması ihtimalini önlemek için hazırlıklar yapıldı.

7 Eylül günü zafer kutlanmak için Mavnacılar Cemiyeti iskelede tertip ettikleri
gece deniz eğlencesine bütün alay subaylarını davet ettiler. Üç gün sonra Türk
ordusunun 9 Eylül'de ve saat 10’da İzmir'e girildiği haberi alındı. Eğlencelere
Rumlar da ayrıca bir şenlik düzenleyerek sokakları dolaştılar ve "Yaşasın
Türkler ve Ordu, Kahrolsun düşmanları" diye bağırdılar. Merkez Kumandanlığı
önünde büyük bir zafer kemeri kuruldu. Bütün halk ve asker tarafından resmi
geçit yapıldı, nutuklar söylendi, şiirler okundu, sabaha kadar eğlenildi.

11 Eylül'de Antalya'da zafer alayı tertip edildi. Gece fener alayları sabaha
kadar devam ettirildi. O gün Balıkesir ve Bursa'nın ele geçirildiği haberleri de
alındı. 12 Eylül'de dahi depo alayı ayrıca zaferi kutlamak için bir eğlence
düzenledi. Bu eğlence, Şarampol'deki Talim Meydanı'nda yapıldı. Gece
Şarampol'den başlayıp Fener'de sonuçlanan bir fener alayı yapıldı. Kutlamalar,
askeri yürüyüşler ve müsamereler Kasım ayına kadar sürdü.

29 Ekim 1923'ten sonra ülkenin tamamında olduğu gibi Antalya'da da pek çok
değişim göstermiştir. Osmanlı döneminde sancak olan bölge cumhuriyet dönemiyle
birlikte il haline gelmiştir. 1923-50 döneminde küçük ölçeklerde gelişen ilin
nüfusu özellkle de ilin merkezinin nüfusu 1950 yılından sonra yoğun göç almaya
başlamıştır.

Antalya’da 1950-60 yılları arası dönem; sanayileşmenin başlamasıyla birlikte
kırdan kente göçle gelen nüfus artışının görüldüğü, bunun sonucunda daha iyi iş,
daha iyi çalışma, dinlenme ve barınma arzularıyla kente gelen kişilerin bu
ihtiyaçlarına cevap verecek kenti kurma çabalarının görüldüğü bir zaman
sürecidir. Kentte 1950'den sonra da artarak devam edecek olan göçün, mekânda
yaratacağı sosyal, kültürel ve fiziksel değişimler de bu dönemde yavaş yavaş
başlamıştır. Kentte 1960-70 yılları arası dönemde, kentleşme hareketlerinin
mekânsal etkileri görülmeye başlanmıştır. Bu dönem, üretimde farklılaşmayı
getiren, sosyo-ekonomik ve kültürel değişime yol açan yeni bir yerleşme
biçimlenmesinin başladığı dönem olması açısından önem taşımaktadır. 1960-1965
yılları arasında Kalekapısı çarşısı oluşmuş, 1965-1970 yılları arasında,
Kalekapısı ile Belediye işhanı arasında, caddenin güneyinde bugünde kullanımı
devam eden ticaret fonksiyonları yerini almıştır. 1970 yıllarında Vakıf İşhanı
yapılmıştır. Doğal ve kültürel kaynak potansiyeli yüksek bir kent olan
Antalya’nın 1969 yılında turizmde öncelikli alanlar olarak belirlenmesiyle
planlama ve yatırım önceliği artmıştır. 1960-70 dönemi Antalya’nın hızlı nüfus
artışı ve kentleşmeden doğan sosyal, kültürel ve mekansal değişimlere
hazırlıksız yakalandığı bir süreçtir.

1974 yılından itibaren Antalya’da, güney kısmının turizm alanı ilanı ve altyapı
çalışmalarının başlaması, liman inşaatının tamamlanması, havalimanı
kapasitesinin arttırılması, eski liman ve Kaleiçi projesinin uygulamaya
konulması, Fethiye-Kaş yolunun yapılması, Antalya'nın ülke çapında çok önemli
bir turistik merkez işlevi yüklenmesi sonucunda kent 1970'lerden 1990'lı
yılların sonuna kadar düzensiz bir şekilde yapılaşmıştır. Antalya kent yapısı
özellikle 1990'ların sonundan başlayarak önceki döneme göre daha fazla göç almış
ve bu da şehirdeki doğal dokunun bozulmasına, konut talebinin artmasına ve
kentin kalabalıklaşmasına sebep olmuştur.

Antalya, 2 Eylül 1993'te çıkarılan 504 sayılı kanun hükmünde karaname ile
büyükşehir unvanı kazandı. 2004 yılında çıkarılan 5216 sayılı kanun ile
büyükşehir belediyesinin sınırları valilik binası merkez kabul edilerek yarıçapı
30 kilometre olan dairenin sınırlarına genişletildi. 2012 yılında çıkarılan 6360
sayılı kanun ile 2014 Türkiye yerel seçimlerinin ardından büyükşehir
belediyesinin sınırları il mülki sınırları oldu.

Türkiye Cumhuriyeti kurucusu ve ilk cumhurbaşkanı Mustafa Kemal Atatürk ilki 6
Mart 1930'da olmak üzere 3 kez Antalya'yı ziyaret etmiştir. Atatürk'ün ilk
Antalya ziyareti Türkiye ile İtalya Krallığı arasında yakın zaman önce doğan
politik sorunların sonucunda gerçekleşmiştir.

İtalya'da iktidarda bulunan ve Doğu Akdeniz'de kendine üsler arayan Benito
Mussolini'nin Türkiye'ye atadığı büyükelçi, Mustafa Kemal'le yaptığı görüşmede
ülkesinin Antalya ve Muğla çevresinde bazı hakları olduğuna sözü getirir. Bunun
üzerine Mustafa Kemal büyükelçiden iki dakikalık izin isteyerek yan odaya geçer.
Gazi Mustafa Kemal odaya döndüğünde üzerinde Kurtuluş Savaşı sonunda mareşal
apoleti takılmış üniformasıyla içeri girer, makamına oturur ve büyükelçiye
dönerek: "Buyurun sayın büyükelçi, sizi dinliyorum." der. Bu olaydan kısa bir
süre sonra Antalya'ya gelmek için yola çıkan Mustafa Kemal, uluslararası
politika yönünden oldukça kritik dönemde şehre gelmiş ve ülkesinin güney
kıyılarındaki kentlerine verdiği önemi göstermiştir.

Altı günlük ilk ziyareti sırasında Antalya'nın çeşitli yerlerini görmüş ve
incelemelerde bulunmuştur. Antalya'yı ne kadar beğendiğini 8 Mart 1930 günü
gezisi sırasında Lara'dan Beydağları'na bakarken "Hiç şüphesiz ki Antalya,
dünyanın en güzel yeridir." sözüyle ifade etmiştir. 11 Mart günü ilk ziyaretini
tamamlayan Mustafa Kemal aynı günün akşamı Ankara'ya dönmüştür. Bu ziyaret
sırasında Atatürk'ün kaldığı ev günümüzde Antalya Atatürk Müzesi olarak hizmet
vermektedir.

Atatürk'ün ikinci ziyareti 26 Ocak 1931 tarihinde başladığı yurt gezisinin bir
parçası dahilinde gerçekleşmiştir. Seyahati, 1929 Dünya Ekonomik Bunalımı ve
Serbest Cumhuriyet Fırkası'nın kapatılması sonuçlarını uzman bir heyet ile
yerinde tetkik etmek ve yapılması gereken işleri tespit edilmek üzere
yapılmıştı. Bu amaçla 8 Şubat 1931'de Ege Vapuru ile İzmir'den Antalya'ya yola
çıkıp 10 Şubat 1931'de sabah Antalya’ya geldi. Deniz motoru ile iskeleye çıkan
Atatürk buradan alay karargahına, hükûmet konağına, belediyeye ve Cumhuriyet
Halk Fırkası'nı ziyarette bulunarak, memleket işleri üzerinde yetkililerle uzun
uzun görüştü. Buradaki görüşmelerini tamamlayan Atatürk, Silifke'ye hareket
etti.

Mustafa Kemal Atatürk'ün Antalya'yı üçüncü ve son ziyareti 18 Şubat 1935
tarihinde gerçekleşti. İstanbul'dan Ege Vapuru ile hareket eden Atatürk, 16
Şubat 1935 tarihinde Çeşme önlerinde Zafer torpidosuna geçti. Aynı torpido ile
Alanya'ya doğru hareket etti. 18 Şubat günü Alanya'da üç saat kadar kaldıktan
sonra öğleye doğru Antalya’ya geldi. Atatürk Antalya'ya üçüncü kez adımını
attığında, tıpkı ilk gelişinde olduğu olduğu gibi Türkiye ile İtalya Krallığı
arasında yeni bir siyasi kriz yaşandı. İtalya liderliği devam eden Mussolini,
savaş gemilerini bir süredir Antalya yakınlarına demirlemiş durumdaydı. İtalya
hava kuvvetleri de Antalya üzerinde uçuşlar yapmaktaydı. 18 Şubat gün boyunca
şerefine çeşitli etkinlikler düzenlenen Atatürk, günün akşamında yemek masasında
bu konuyu yetkililerle tartışırken, Türk Hava Kuvvetleri pilotlarından İtalyan
deniz güçlerine intihar saldırısı düzenlenmesini istemişti.[kaynak belirtilmeli]
Bu istek kabul pilotlarca kabul edildi. Mustafa Kemal, ertesi gün (19 Şubat)
Afet İnan ve beraberindeki heyetle birlikte Ege Vapuru'na binerek Antalya'dan
ayrıldı. Atatürk ve pilotlar arasında geçen bu yazışmaların da ulusal ve
uluslararası kamuoyuna ulaşmasına izin verildi. Kısa bir süre sonra İtalyan hava
ve deniz kuvvetleri Akdeniz'in güneyine çekildiler.

Antalya ili Türkiye’nin güneybatısında 29° 20’-32°35’ doğu boylamları ile 36°
07’-37° 29’ kuzey enlemleri arasındadır. Güneyinde Akdeniz ve kuzeyinde denize
paralel uzanan Toroslar ile çevrili olup, doğusunda Mersin, Konya ve Karaman,
kuzeyinde Isparta ve Burdur, batısında Muğla illeri ile komşudur. İlin yüz
ölçümü 20.177 km² kadardır. Bu Türkiye yüz ölçümünün % 2.6’sı kadarına karşılık
gelir. Akdeniz Bölgesi’nin batısında bulunan Antalya ili, bölge yüzölçümünün
ise % 17.6’sını oluşturur.

İl arazisinin ortalama olarak %77.8'i dağlık, %10.2'si ova, %12'si ise engebeli
bir yapıya sahiptir. İl alanının 3/4'ünü kaplayan Torosların birçok tepesi
2500-3000 metreyi aşar. Batıdaki Teke yöresinde geniş platolar ve havzalar yer
alır. Çoğunlukla kireçtaşlarından oluşmuş bu dağlar ve platolar alanında,
kireçtaşlarının erimesiyle oluşmuş mağaralar, düdenler, su çıkaranlar, dolinler,
uvalalar ve daha geniş çukurluklar olan polyeler gibi büyüklü, küçüklü karst
şekilleri çok yaygındır. İlin topoğrafik yönden gösterdiği değişkenlik gerek
iklim, gerek tarımsal gerekse demografi ve yerleşme yönünden farklı ortamlar
yaratmaktadır. Ayrı özellik gösteren bu alanlar sahil ve yayla bölgesi olarak
tanımlanır.

Antalya ili iklimi genel olarak Akdeniz iklimine girmektedir. Yazları sıcak ve
kurak, kışları ılık ve yağışlı olarak ifade edilen iklim tipi diğer bir değişle
“Mutedil Deniz ve Sıcak Deniz İklim Sınıfı”na girer, daha iç kesimlerde ise
“Soğuk Yarı-Kara İklim” tipi görülmektedir. Yazın ortalama sıcaklık 28-36 °
derece arasındadır. Öğle saatlerinde termometrenin 40 ° derecenin üzerine kadar
çıktığı görülür. Ocak ayında ise sıcaklık ortalama 10-20 ° derece arasında
değişir. İle kar düşmez. Don hemen hemen hiç olmaz. Yağış olmadığı günler hava
açık ve güneşlidir. İlde yıllık ortalama nispi nem %64 civarındadır.

Antalya’nın kıyı bölgesinde yazlar hem uzun hem de sıcaktır. Kışlar bile ılığa
yakın serinlikte geçer. Yazın hiç görülmeyen yağmur, Aralık, Ocak ayları ile çok
nadir olarak ilk ve sonbahar aylarında sağanak halinde yağar. Yılın ancak 40-50
günü kapalı ve yağışlıdır. Antalya, yılda ortalama 300 güneşli günü, 18.7 derece
yıllık sıcaklık ortalaması ile yılın 12 ayı turizm hareketlerine açık, ender
bölgelerden birisidir. Yılın dokuz ayı denize girilebilir.

Antalya'da ölçülmüş günlük en yüksek yağış miktarı: 232.8 kg/m²; günlük en hızlı
rüzgar: 155.5 km/sa ve en yüksek kar kalınlığı 5.0 cm'dir.

Antalya, Türkiye Afet İşleri Genel Müdürlüğü Deprem Araştırma Dairesi'nin
hazırladığı Deprem Riski Haritası'nda Antalya ikinci dereceden deprem
bölgesidir. Antalya'nın batısındaki Elmalı ilçesinden geçen Helen Yayı'nın
uzantısı bulunmaktadır. Bu hat Burdur-Isparta hattında çeşitli kırıklar
oluşturmuştur. Buradaki deprem riski olan yerler Antalya çevresinde olduğu için
Antalya ikinci dereceden deprem bölgesi sayılmaktadır. Ama Antalya merkezli
bilinen çok büyük bir deprem yoktur. Sadece 11 Nisan 1977'de yerin 93 km derinde
meydana gelen 4.6'lık deprem ve Antalya'da 28 Aralık 2013 günü saat 17.21'de 6.0
büyüklüğünde deprem olmuştur.

Antalya'da değişik yaşta ve nitelikte kayaçlar vardır. Görünür temelde
paleozoyik yaşlı, kristalen şist, fillat, mermer ve kireç taşları vardır.
Alanya’nın kuzeyinde yaygın olarak yüzeyleyen bu kayaçlar şiddetli tektonik
olayların etkisiyle kıvrılmış ve kırılmıştır.

Dağlık kesimlerde mesozoyik ve tersiyere ait formasyonlar bulunur. İlin büyük
bir kesiminde yayılım gösteren mesozoyik formasyonlar, kireç taşı, marn, filis
ve serpantinden oluşmuştur. Üzerinde karstik şekillerin tipik olarak izlendiği
kireçtaşları gri renkli, çok çatlaklı ve boşlukludur. Kuvaternere ait alüvyon ve
pliyo kuvaterner traverten ise Antalya ovası’nda tipik olarak izlenir. Sahada
deniz altında da devam eden travertenlerin toplam kalınlığı birkaç yüz metreyi
geçer ve kireç taşlarında olduğu gibi karstiktir.

Kıyıdan 500–600 m. yüksekliğe kadar olan yerlerde aşırı yaz kuraklığına uyan,
kışın da yeşil kalan makiler egemendir.

Boyları 3–5 m.yi geçmeyen bu bitkiler arasında delice, kocayemiş, sandal, yabani
çilek ve zakkum en yaygın olanlarıdır. 600-1.200 metre arasında, kızılçam ve
meşelerin egemen olduğu, karışık ormanlar ya da yamaç ormanları ortaya çıkar.
Kızılçamların aralarında yer yer meşelikler, daha yükseklere doğru halep çamı
ile karaçamlar görülür. 1.200-2.100 metre arasında ise yüksek ormanlar diye
adlandırılan ve sedir, köknar, sarıçam, kayın ve çeşitli ardıç türlerinden
oluşan orman kuşağı yer alır. Özellikle Batı Toroslar’da saf sedir ormanları
vardır. 2.000 metrenin üstünde iğne yapraklı ağaçlar seyrekleşir ve bodurlaşır.
Bu alan 2.100-2.300 metrede sona erer ve alp çayırları denen, renkli çiçeklerle
bezenmiş, yazları kurumayan yüksek otluklara geçilir. Teke Yaylası’ndaki yüksek
ovalarda meşe ormanlarının tahribi sonucu oluşmuş bozkır bitkileri yetişir.
Genişliği 946.466 hektarı bulan Antalya ormanlarında köknar, meşe, dişbudak,
karaağaç, kocayemiş, çınar, ahlat, ıhlamur, yabani ve aşılı zeytin, kermes
meşesi, mazı meşesi, sandal, sakız ağacı, mersin, tespih ağacı, defne, akça
kesme, hayıt, zakkum, Keçiboynuzu, kayacık, funda, ladin, çılbırdı, cehri,
katırtırnağı, kekik, patlangaç, sütleğen, dikenli mersin, deve dikeni, ballı
baba, alev doda, adaçayı, safran, kanada şifa otu, tokuz otu, çakır dikeni,
çiriş otu, kuşkonmaz, krizantem gibi ağaç ve ot cinsleri bulunur.

Antalya bölgesinin ılıman iklim özelliklerine sahip olması ve bitki örtüsü
çeşitliliği, yaban hayatının zenginliğini de beraberinde getirir. Geyik, tilki,
sansar, sincap, alageyik, yaban keçisi, çakal, sırtlan, kurt, ayı, keklik,
bıldırcın, üveyik, yaban güvercini, çulluk, turaç, karatavuk, sarıasma ve turna
Antalya ilinin yaban hayatını oluşturan canlıların bir kısmıdır.

Antalya ili, Antalya güneyinin şehrinin turizm alanı ilan edilmesinden sonra
hızla kalabalıklaşmıştır. Özel ve kamu sektörü yatırımları kent merkezi ve
çevresinde yoğunlaşmış, bunun sonucu ortaya çıkan çalışma olanakları büyük bir
nüfus akımına yol açmıştır. Turizm olanaklarının çeşitliliği buna göre
tesisleşmenin gelişmişliği, her mevsim tarıma uygun toprakları, ulaşım
sistemlerinin kullanışlılığı, denize kıyısı olması gibi nedenlerin göçü teşvik
ediyor olması muhtemeldir. 1927 sayımında nüfusu 206.270 olan il nufusu zamanla
doğum oranı ve göçlerle katlanarak artmış ve bugün 2 milyonu geçmiştir. Göçe
rağmen, 2008'de Antalya'da işsizlik oranı (%10,7) Türkiye genel işsizlik
oranının (%11,9) altındaydı. İşe katılım bazındada (%57) TÜİK tarafından
belirlenen 26 bölge içinde 2. konumundaydı. İstihdam edilenlerin %45'i
hizmetler, %5'i sanayi, %50'si tarımda çalışır (bu oranlar Türkiye için
sırasıyla %49, %27 ve %24'tür).

2013'ten önce nüfusun 1.000.081'i merkez il sınırları içinde 919.648'i ilçe
sınırları içindeydi. Bu durumda il nüfusunun %52'si il ve ilçe
merkezlerinde, %48'i ise köy ve beldelerde yaşamaktaydı. Antalya 2016 yılı
itibarıyla nüfus bakımından 81 il arasında 5. sıradadır. 2.328.555 kişilik
Antalya nüfusu bir önceki yıla göre 40.099 kişi artmış ve Türkiye nüfusunda
Antalya payı 2,64'den 2,92'ye yükselmiştir.

Antalya il nüfusu Türkiye geneline göre daha yüksek bir eğitim düzeyine
sahiptir. 2008 verilerine göre, 15 yaş üstü okuma yazma oranı toplam il
nüfusunun %97'sini (erkeklerde %91, kadınlarda %86'sını) oluşturur, bu oran
Türkiye için %83'tür (erkeklerde %88, kadınlarda %79). Bu farklılık özellikle
nüfusun üniversite eğitimli kesiminde belirginleşir: üniversite ve yüksekokul
mezunlarının toplam nüfusa oranı Antalya'da %7 dolaylarındadır Türkiye genelinde
ise %5,4'tür.

Antalya şehrinin ekonomisinde turizm, ticaret ve tarım ön planda olup sanayi
faaliyetleri de son dönemde gelişme gösteren faaliyetlerdendir. Bunun dışında
Antalya'da hayvancılık, madencilik gibi diğerlerine göre daha az yönelinen
kollarda iş faaliyetleri de sürdürülmektedir.

Antalya'da 1970'li yıllara kadar belirli bir seviyede kalmış olan ticaret
sektöründe bu tarihten sonra çeşitli hareketlenmeler olmuştur. 1980'lerde
gelişen turizm hareketi ile birlikte de konaklama ve dinlenme tesisleriyle
değişik türde lüks mağazalar açılmıştır. Teknolojinin de kullanımını
yaygınlaşmasıyla tarım ve sanayide üretimi artırmış, ticari piyasa oldukça
hareketlenmiştir.

Antalya'da ticaretteki en etkili kuruluş Antalya Ticaret ve Sanayi Odası'dır
(ATSO). Üye sayısı 10.000'i geçen ATSO kadar önemli olan diğer kuruluşlar:
Antalya Ticaret Borsası ve Antalya İhracatçılar Birliği'dir.

Antalya'daki ticaret sektörü, toplam gelirlerin %34'ünü oluşturan önemli bir
ağırlığa sahiptir. Antalya'da ihracatın %67'si ve ithalâtın %60'ı Avrupa Birliği
üye ülkeleri ile gerçekleşmektedir.

Antalya Serbest Ticaret Bölgesi, Türkiye'de serbest ticaret bölgesine olanak
veren yasanın 1985 yılında çıkmasından bu yana Türkiye'de 21 serbest ticaret
bölgesinden ikincisidir ve 14 Kasım 1987 tarihinde faaliyetlerine başladı. Şu an
607.130 m²'lik bir alanda etkinlik gösteren Antalya Serbest Ticaret Bölgesi,
Antalya'nın Konyaaltı belediyesi sınırları içinde bulunmaktadır.

Antalya Serbest Ticaret Bölgesi, Bakanlar Kurulu kararınca işletmesi özel
sektöre verilmiştir. Bu amaçla %36'sı kamuya geri kalan %64'lük kısmı ise
ASBAŞ'a (Antalya Serbest Bölge İşleticisi A.Ş.) verilmiştir.

Antalya, Türkiye'nin gelişmişlik düzeyine göre 4. ili olmasına rağmen sanayi
alanında Türkiye ortalamasının altında kalmaktadır. Bunun temel nedeni olarak
Antalya'da turizmin ve tarımın ön planda olmasıdır. Ayrıca Antalya bu iki
ekonomik faaliyetle sanayileşmenin yarattığı hava kirliliği gibi durumların
yaşanmadığı bölgelerdendir.

1950'li yıllarda Sümerbank ve Antbirlik tesisleriyle başlayan sanayileşme
girişimleri sonucunda Antalya'da yaklaşık 880 sanayi siciline sahip firma
bulunmakta olup bunlardan yaklaşık 280'i Antalya Organize Sanayi Bölgesi'nin
kontrolündedir. 1961 yılında kurulup Antalya'nın ilk sanayi kuruluşlarından olan
ve kurulduğu bölgeye Dokuma ismini veren Antalya Pamuklu Dokuma Fabrikası ise 17
Kasım 2004 tarihinde faaliyetlerini durdurmuştur. Döşemealtı'ndaki Organize
Sanayi Bölgesi ve Konyaaltı'nda bulunan Serbest Bölge dışında, Antalya şehir
merkezinde üç sanayi sitesi bulunmaktadır. Bunlar: Akdeniz Sanayi Sitesi, Yeşil
Antalya Sanayi Sitesi ve Antalya'daki en eski sanayi sitesi olan Sanayi
Çarşısı'dır.

Sanayi sektörünün gayrisafi hasıla içindeki payı Türkiye genelinde %28 iken,
Antalya'da %7 düzeyindedir. Antalya ili ulusal geliri içerisindeki sanayi payı
sadece %4,3 gibi bir oranda kalmaktadır.

Antalya Organize Sanayi Bölgesi (AOSB), 1976 yılında Bakanlar Kurulu'nun verdiği
onayla yapımına başlanan ve Antalya'da turizm sektörünü destekleyecek sanayi
yatırımlarının da bulunması gerekliliğinden kuruldu. Tarıma ve turizme uygun
olmayan arazilerde sanayi oluşumu için, gerekli her türlü altyapının
hazırlanması ve bakımı, çalışanlar için gerekli sosyal etkinlik alan ve
tesislerinin düzenlenmesi, tüm dönemlerde, hizmette kalite ve devamlılığın
sağlanması amacı taşır.

Antalya Organize Sanayi Bölgesi, bir yıl iki aylık bir sürenin ardından
tamamlanıp 370 hektarlık bir alanda etkinlik göstermeye başlamıştır. Kurulduktan
6 yıl sonra kurulduğu arsa üzerinde bir hata tespit edilmiş ve etkinlik alanı
310 hektar daraltılarak 60 hektara indirilmiş, ama 1998 yılında bu sorun aşılmış
ve yeniden 370 hektarlık bir alanda etkinliklerine devam etmiştir. 2005 yılında
çevresindeki 294 hektarı da bünyesine katarak 664 hektarlık bir alan
yayılmıştır.

Antalya - Burdur kara yolunun 26. kilometresinde bulunan Organize Sanayi Bölgesi
2 batıda ve 1 doğuda olmak üzere toplam üç giriş kapısına sahiptir. %84.86'lık
bir doluluk oranına sahip Antalya Organize Sanayi Bölgesi'nde 179 firmaya ait
208 adet alan tahsis edilmiştir.

Antalya ili sahip olduğu Antalya Ovası ile tarımsal potansiyel ve ekolojik
uygunluk açısından Türkiye tarımında önemli bir yere sahiptir. Antalya
topraklarının beşte birinde tarım yapılan bir bölgedir.

Antalya'da tarım yapılan yerleri kıyı kesimi ve kıyıdan uzak kesimler olarak
ayırırsak kıyı kesiminde portakal, muz, avakado gibi tropikal bitkilerin
yetiştirilebilmesinin yanında sera tarımına da uygundur. Ama kıyıdan uzak
kesimlerde ise elma, armut, ayva gibi soğuğa dayanıklı meyve türleri
yetiştirilebilir. En çok yetiştirilen tarım ürünlerinin başında domates, hıyar
ve portakal gelir.

Antalya ili yıllık 3.368.357 ton sebze üretimiyle Türkiye'deki
üretimin %13,4'ünü; 1.011.917 ton meyve üretimiyle Türkiye'deki üretimin %6,06'
sını karşılar. Diğer bitkisel kalemler göz önüne alındığında Antalya,
Türkiye'nin yıllık tarım ihtiyacının %4,41'ini karşılar.

Kentin hızlı gelişmesine paralel bir süreç yaşayan tarım sektörü kendi yapısında
da derin değişimlere uğramıştır. 1970 yılında nüfusun dörtte üçü tarımsal
sektörlerden geçiniyorken 2000 yılında bu oran % 49' a düşmüştür.

Antalya şehrinde hayvancılık çok yaygın olmayan bir ekonomik faaliyettir.
Merkeze bağlı köylerde daha çok küçükbaş hayvancılık yaygındır, çünkü arazi
yapısı küçükbaş hayvancılığı için uygundur. Antalya'daki 509.335 küçükbaş hayvan
ülkedeki hayvanların %1.7'sidir. Büyükbaş hayvancılık daha çok şehir merkezi
dışındaki yüksek bölgelerde yapılmaktadır. Antalya'daki 120.016 büyükbaş hayvan
Türkiye'deki hayvanların yüzde %1,1'dir. Antalya'daki kümes hayvancılığı hayvan
sayısı olarak küçükbaş ve büyükbaş hayvancılıktan fazla olsa da Türkiye'deki
kümes hayvancılığının %0,24'üne denk gelir.

Antalya'da arıcılık, gezginci arıcılık şeklinde yapılmaktadır. İldeki kovan
sayısı Türkiye'nin %2,4'üne denk gelir. İpek böcekçiliği ise Antalya'nın ülke
ekonomisine en çok katkıda bulunduğu hayvancılık kalemidir. Buna göre yıllık
açılan 905 kutu, Türkiye üretiminin %16'sıdır.

Balıkçılık etkinlikleri Antalya'nın kıyı kenti olmasına rağmen Türkiye
ortalamasının altındadır. Yıllık alabalık, çipura ve levrek üretiminin toplamı
ülke üretiminin %1.36'sıdır. Bunun yanında 2005 yılındaki bir genelgeyle
uygulanan Türkiye İç sularını Balıklandırma Projesi kapsamında kent merkezinin
kuzeyindeki Kepez Su Ürünleri Üretme İstasyonu'nda ise balık çeşitlerinin
artırılması yönünde çalışmalar yapılmaktadır.

Antalya ilindeki müzelerin büyük çoğunluğu Antalya şehir merkezi ve Alanya
sınırları içerisinde kalır. İlde çeşitli kurumlarca işletilen 11 müze
bulunmaktadır.

Özellikle ilk çağdan olmak üzere ve Türkiye'de cumhuriyetin kuruluş yıllarına
kadarki döneme ait önemli eşyaları Antalya'daki müzelerde bulmak mümkündür.
Tarihsel süreçten bakılırsa Antalya Müzesi'nden başlayarak Alanya Atatürk Evi
Müzesi'ne kadar süregelen müzeler Antalya'nın tarihini aydınlatacak eserleri
barındırır. Bunların yanı sıra Kaleiçi Müzesi ve Alanya Kızılkule Etnografya
Müzesi de birer etnografya müzesi olarak hizmet vermektedir.

İldeki Antalya Müzesi, Alanya Arkeoloji Müzesi ve Side Müzesi ilk çağ
eserlerini, Alanya'daki İçkale Müzesi Selçuklu dönemi eserlerini, Antalya
Atatürk Müzesi ve Alanya Atatürk Evi Müzesi de Türkiye Cumhuriyeti dönemi
eserlerini ziyaretçilerine sunar.

İldeki bu müzeler dışında tematik bir müze olan Antalya Oyuncak Müzesi aynı
zamanda Türkiye'deki ikinci büyük oyuncak müzesidir.

Türkiye'de yakın zamanda yagınlaşmaya başlayan kent müzesi kurma planları da
Antalya'da uygulanmaya başlanmıştır. Antalya Kent Müzesi şu an büyükşehir
belediyesi binasında ve bir kısmı açıkhava müzesi olarak hizmet vermektedir.

Antalya'nın 30 km kuzeyindeki Karain Mağarası paleolitik, neololitik,
kalkolitik, eski tunç gibi protohistorik çağlarda ve klasik çağda insanlar
tarafından sürekli bir biçimde iskan edilmiştir. Karain Mağarası insanlık
tarihinin en eski yerleşim yerlerinin başında gelir.

Antalya Kalesi'nin, (şimdiki adıyla Kaleiçi) kapısı Romalılar zamanında Kral
Hadrianus'un şehri ziyaretine hitaben inşa edilmiş ve sonraki yüzyıllar boyunca
çeşitli medeniyetlerce kullanılmıştır.

Kuruluş tarihi tam olarak bilinmeyen Termessos kentinin tarih sahnesine çıkışı
Büyük İskender'in MÖ 333'te kenti kuşatması ve Termesosluların güçlü bir savunma
yaparak kenti teslim etmemesiyle olmuştur.

Antalya'da MÖ 12. yüzyılda Yunan göçleriyle kurulan Pamfilya'nın antik
kentlerinden Perge'nin kalıntıları günümüze ulaşmıştır. MÖ 10. yüzyıldan kalan
antik kent Aspendos ve bu kentte MS 2. yüzyılda kurulan Aspendos tiyatrosu ilin
Serik ilçesindedir.

Demre ilçesindeki Simena, Türkiye'nin sadece denizden ulaşılabilen nadir
yerleşimlerinden biridir. Kekova Adası ve çevresindeki kıyılarda doğal, kültürel
ve coğrafi değerlerin korunması amacıyla oluşturulmuştur, 260 km² alanı kaplayan
Kekova Özel Çevre Koruma Alanı'nın içerisinde yer alan Simena Antik Kenti, 1.
Derece arkeolojik sit alanı olarak tescillidir.

Demre'deki Myra, kaya mezarları, Likçe yazıtları ve sikkeler, kentin en azından
MÖ 5. yüzyıldan itibaren varlığını sürdürdüğünü gösterirler.

Side Antik kenti, MS 2. yüzyıla tarihlenen tiyatroda MS 3. yüzyılda orkestranın
etrafı yüksek bir duvarla çevrilerek arena şekline dönüştürülmüş olmalıdır.
Duvar üzerindeki su geçirmez sıva kalıntılarından havuz şekline de dönüştürülmüş
olabileceğini düşünülse de bu teknik olarak mümkün görünmemektedir. MS 5.
yüzyılda tiyatro içerisine Şapeller yapılarak Erken Hıristiyanlık Dönemi'nde de
kutsal bir mekan (açık hava kilisesi) olarak kullanıldığı bilinmektedir.

MÖ 13. yüzyıla ait Hitit metinlerinde şehrin adı Patar olarak geçen Patara,
Tepecik Akropolü'nde ele geçen seramik parçaları, Orta Tunç Çağı özelikleri
içerirken, yine Tepecik'in doğu yamacı eteklerinde ortaya çıkarılan, Demir Çağı
öncesine ait taş balta Patara'nın tarihinin ne kadar eskilere gittiğini
göstermektedir.

13 Antik kentten biri olan Olympos, kesin kuruluş tarihi bilinmemekle birlikte
İ.Ö.167-168 yılarında basılan Likya Birlik sikkelerinde adı geçer. Likya
Birliği'nde üç oy hakkına sahip 6 şehirden biridir.

Alanya Kalesi ise denizden ve karadan zor ulaşılabilirliği ve doğal korunaklı
oluşu nedeniyle tarih boyunca kesintisiz yerleşim görmüş olan Alanya Kalesi,
Anadolu'yu süsleyen yüzlerce kaleden bugün ayakta kalabilmiş, en iyi korunmuş
ortaçağ kalelerinden birisidir.

Antalya yöresinin geleneksel halk müziğinin başlıca telli çalgısı bağlama ve
cümbüş, başlıca nefesli çalgıları sipsi, zurna ve kaval tipleri, başlıca vurmalı
çalgıları da davul ve defdir. Antalya yöresi halk dansları, Antalya’nın komşu
illeri Burdur, Isparta, Muğla ve Mersin yörelerinde oynanan halk dansları ile
“Teke Folkloru” diye adlandırılan bölgesel bir özelliğe sahiptir. Bölgede müzik
alanında olduğu gibi halk oyunlarında da yörüklerin etkisi ağır basar.

Teke Zortlatması, oynayanlara ve adı geçen bölgede yaşayanlara göre, bu ad, teke
adı verilen erkek keçinin hareketlerini yansıtmasından dolayı verilmiştir.
Zortlatma; sıçrama, hoplama anlamına gelir. Oyunun sekme, arkaya hızla dönerek
yürüyüp kaçma, direnme ve korku dolu ani sıçramalar gibi figürleri tekenin
hareketleri ile büyük bir benzerlik gösterir. 9/8’lik usulün sanat müziğindeki
aksak ve raks aksağı olarak bilinen şeklinin 9/16’lık türevi Teke Zortlatmasının
en belirgin unsurudur.

Yörede zeybek de yaygın bir oyundur. Kıvrağıyla da ağırıyla da oynanan zeybeğin
Antalya civarında 9 farklı türü çalınır, oynanır.

Son sekiz yüzyıllık tarihsel süreçte, Türkler döneminde, Antalya ve çevresinde
geçerli mutfak, yemek-içmek kültürü, kimi noktalarda süreklilik, kimi noktalarda
ise değişiklik göstermiş, ancak daimi bir şekilde çevresindeki kültürlerden
etkilenmiştir. Antalya yemekleri beş grup halinde görülür: Çorbalar, sebze
yemekleri, etli ve otlu yemekler, deniz ürünleri.

Antalya mutfak kültürü, 20. yüzyıl başlarına kadar kendi kimliğini kültür ve
düşünce tarihinin bir düsturu sayılan ‘süreklilik içinde değişim ve dönüşüm’
içinde yaşatmıştır. Bütün bunlar, kültürün karşılıklı etkileşim coğrafyası
içinde oluşmuştur. Örneğin, Giritliler, Antalyalılara zeytinyağı yapmayı
öğretmişlerdi. Bundan önceki dönemde ise Antalya halkının yemekleri için susam
yağı kullanılırdı. Doğal olarak bu kültürler birdenbire ortadan kalkıp gitmemiş,
zaman içinde biri diğerinin yerini almıştır. Önceki dönemde Antalya Kaleiçi
mutfağının oldukça geniş olduğunu, mutfakların da içinde birkaç aileyi
barındıran bir büyüklükte iken, Antalya ailesi ufalıp küçüldükçe, bu değişimden
doğrudan Antalya mutfağının da etkilenmeye başladığını, küçüldüğü görülür. Bu
dönemde Kaleiçi evlerinde biri alt katta, diğeri üst katta olmak üzere genelde
iki mutfak bulunuyordu. Alt katta temizleme ve yıkama işleri yapıldıktan sonra,
her şey temizlenmiş, ayıklanmış veya yıkanmış olarak üst kattaki mutfağa
taşınıyor ve hem alt hem de üst katta mermer döşeli tuvaletler bulunuyordu.

Yöreye özgü yemekler arasında köftenin yanında meze olarak tüketilen piyaz ile;
kadayıf tatlısı, karpuz kabuğu reçeli, bergamot reçeli gibi tatlılar
sayılabilir. Bu yöredeki tarhana, kekikli, göce, yarpızlı, yarma tarhana
çorbaları; şakşuka, aside, kabak çintmesi, keşkek, alafaşı, boranı (yöredeki
adıyla borana), softalar aşı, labada aşı, domates civesi yemekleri, kabak
tatlısı, palize, öküz helvası, kıvrım, fıtır, kirkitle, bestel tatlıları; kapama
ve bastarya börekleri ile hilbeş, tarator ve kölle mezeleri çokça tüketilen
birçoğunluğu yöreye özgü olan yemeklerdir.

Antalya'da çeşitli dönemlerde festivaller ve şenlikler düzenlenmektedir. Bu
festivaller genelde Antalya'nın yüksek kesimlerinde yaylalardaki yaz
şenlikleridir (Feslikan Yaylası Festivali, Söbüce Yaylası Şenliği, Alanya
Şenlikleri gibi). Bunun yanında Korkuteli yöresinde Alevi-Bektaşi-Türkmen
kültürü yaşayan halk da şenlikler düzenlerler (Abdal Musa Şenlikleri gibi).

Antalya'da yerel ölçekte olduğu gibi ulusal ve uluslararası ölçekte fetivaller
de düzenlenmektedir. Ulusal ölçekte en büyük festival 2010 yılında düzenlenmeye
başlanan Antalya Televizyon Ödülleri'dir. Uluslararası ölçekte her yıl ekim
ayında Antalya Altın Portakal Film Festivali düzenlenir.. Ayrıca Uluslararası
Antalya Kum Heykel Festivali, gelenekselleşmiş Türkiye'nin tek, dünyanın ise en
büyük kum heykel etkinlikleri arasında yer almaktadır.

Temelleri 1953 yılında düzenlenen Belkıs Festivali'yle atılan ve o günden bugüne
çok büyük değişim gösteren ayrıca 2005'ten bu yana uluslararası olarak
düzenlenen Altın Portakal Film Festivali 1964 yılında dönemin Antalya Belediye
başkanı Avni Tolunay'ın girişimleriyle ve Türk sinema sektörünü maddi manevi
desteklemek, Türk film yapımcısını nitelikli yapıtlar üretmeye teşvik ederek;
Türk sinemasının uluslararası platforma açılmasına zemin hazırlamak amacı
taşıyarak başlatılmıştır. Antalya Film Şenliği adı altında başlayan festival
ikinci yılında Antalya Tiyatro, Müzik ve Film Şenliği adında düzenlendi.

Festival daha sonra Antalya Kültür Sanat Vakfı'nın düzenlemesiyle sürmüş ve 2005
yılına kadar Antalya Altın Portakal Film Festivali adıyla düzenlendi. 2004'te
festivale uluslararası kategoriler eklenince festival, Uluslararası Antalya
Altın Portakal Film Festivali adıyla düzenlendi ve festivalde uluslararası
dallarda da ödül verilmeye başlandı.

Antalya Büyükşehir Belediyesi, 2015 yılında aldığı kararla Antalya adının daha
çok öne çıkarılması amacıyla festivalin adında değişikliğe gitti ve isimden
Altın Portakal kısmı çıkarıldı. 52. festival, Uluslararası Antalya Film
Festivali adıyla ilk kez yapıldı.

2010 yılında İsmail Cem Televizyon Ödülleri adı altında Antalya Kültür ve Sanat
Vakfı tarafından Altın Portakal Film Festivali'yle sinemada Türkiye'nin önde
gelen kentlerinden Antalya'yı televizyonda da ilk akla gelen kentlerden biri
yapmak ve Türkiye´de televizyon endüstrisinin gelişimine katkıda bulunmayı
hedefleyen ve Türk yapımlarının uluslararası pazardaki temsil gücünü arttırma
amacıyla düzenlenen bu organizasyon ilk yılında dönemin televizyon dizilerinin
oyuncu ve yapımcılarını Antalya'da toplamayı başardı.

İlk senesinde eski gazeteci ve eski TRT Genel Müdürü İsmail Cem'in adıyla
düzenlenen organizsyonun adı, ilk yılındaki ödül töreni sırasındaki tartışmalar
dolayısıyla İsmail Cem'in ailesinin isteği doğrultusunda İsmail Cem ismi
çıkartılarak Antalya Televizyon Ödülleri adını aldı.

İlk kez 2006'da düzenlenen Uluslararası Antalya Kum Heykel Festivali, her yıl
farklı bir tema ile sanatseverlere Sanatın en doğal, en muhteşem ve en eğlenceli
hali sloganıyla ulaşmaktadır. 2013 teması İmparatorluklar (Empires) olarak
belirlenen etkinlik Mayıs-Kasım ayları arasında düzenlenmektedir. Uluslararası
kum heykeltıraşların katıldığı festival, katılan sanatçı sayısı, kullanılan kum
miktarı ve alan genişliği gibi özellikleriyle Dünyanın en büyük kum heykel
organizasyonları arasında yer alır.

Türk turizminde İstanbul ile birlikte en çok turist çeken Antalya'da yılın her
döneminde turizm olanaklarının ve tesisler olsa da turizm bölgeleri yaz ayında
daha yoğundur.

Antalya'da kültür turizmi başta olmak üzere deniz, spor, sağlık, kış, kongre,
yayla, mağara, kamp ve inanç turizmi yapılabilmekte bu turizm seçenekleri için
tesisler bulunmaktadır. 2010 yılı turizm istatistiklerine göre Antalya, dünyada
en çok ziyaret edilen dördüncü il durumundaydı.[kaynak belirtilmeli] Antalya
iline 2013 yılında 11.535.762 turist gelmiştir. Ancak 2015 yılının son aylarında
Türkiye ile Rusya arasında yaşanan uçak krizi sonrası Rusya'nın Türkiye'ye karşı
yaptırımlar uygulaması, tatil için Türkiye'yi tercih eden Rusya vatandaşlarının
sayısında büyük bir düşüşe neden olmuş ve Türkiye'deki turizm etkinliklerini
daraltmıştır.

Türkiye'nin turizm başkenti olarak nitelendirilen Antalya birbirinden farklı
kategorilerde birçok otele ev sahipliği yapmaktadır. Şehirde özellikle 5
yıldızlı otellerin fazlalığı dikkat çekiyor. 2015 Şubat ayı verilerine göre 298
faal, 53 yatırımda olmak üzere toplam 351 adet 5 yıldızlı otel/tatil köyü
bulunuyor. Bu otellerde yaklaşık 294.000 adet yatak bulunuyor.

Antalya'da kültür turizminin ağırlıklı olarak yapılacağı yerler Antalya'nın
batıdaki Kaş'tan doğudaki Gazipaşa'ya kadar uzayan kıyı şeridinin çeşitli
yerleridir. Bu bölgede onlarca antik kent, tarihi yapı, tarihi cami ve kiliseler
bulunmaktadır. Antalya'da deniz turizmi de yine kıyı şeridi boyunca
yapılmaktadır. Bu bölgede kıyı turizmiyle beraber deniz turları da
yapılabilmektedir. Deniz turizminin en bilinen noktaları Kleopatra, Konyaaltı ve
Lara plajlarıdır.

Spor turizmi bakımından Antalya popüler sporlara ev sahipliği yapan bir ildir.
Başta futbol, tenis, ve golf olmak üzere her yıl yüzlerce sporcu ve takım
Antalya'yı tercih etmektedir. Antalya, bu sporların tesislerine sahip olduğu
gibi sporculara ve yetkililerine verilen seminerlere de ev sahipliği
yapmaktadır. Antalya, 2009-2010 döneminde judo, halter, eskrim, voleybol,
badminton ve benzeri pek çok alanda 39'u uluslararası, 66'sı ulusal, 27'si millî
takım kampı ve 45’i kurs ve seminer olmak üzere toplam 177 etkinliğe ev
sahipliği yapmıştır. Ayrıca Antalya 2003-2008 yılları arasında Dünya Ralli
Şampiyonası'na ev sahipliği yapmıştır.

Antalya yaz turizmiyle öne çıksa da kış turizminde de ülkenin önde gelen
illerindendir. Antalya'daki Saklıkent Kayak Merkezi ve Alanya'daki Akdağ Kış
Sporları Turizm Merkezi Antalya'yı kış turizminde önde tutan tesislerdir.

Kongre turizmi bakımından Antalya ulaşımın kolaylığı ve ulaşım imkânlarının
çeşitliliği pek çok turizm ve dinlenme imkânı sunması ve toplamda 106.000
koltuğu aşan bir kapasitesi ile dünyanın her tarafından gelecek konuklar için
önemli toplantıların yapılabileceği olanağa da sahiptir.

2016 yılında Antalya'da düzenlenen olan Çiçek ve Çocuk temalı Expo 2016 Antalya
organizasyonuyla kent, fuar turizmiyle de tanışmıştır.

Dar bir alanda hem denize hem de büyük yükseklikteki dağlara sahip olan
Antalya'da yayla turizmi de Finike'den başlayarak Alanya'ya kadar uzanan
coğrafyanın yüksek yerlerinde yapılabilmektedir. Ayrıca Torosların eteğinde
kurulan Antalya'nın dağları ana iskelet bakımından genellikle kireç taşlarından
(kalkerlerden) oluşmuştur. İldeki mağaraların büyük birçoğunluğu da bu kireç
taşı formasyonları içinde gelişmiştir. Antalya’da yaklaşık 500 kadar mağara
tespit edilmiştir. Antalya da mağara turizmi de yapılabilmektedir. Antalya'da
turizme açılan 3, turizme açılmayı bekleyen ya da yerel olanaklarla açılmış olan
28 tane mağara vardır.

Antalya'da inanç turizmi gelişme gösteren bir turizm koludur. Antalya'da
özellikle Selçuklu döneminden pek çok cami vardır. Bunlardan Murat Paşa Camii ve
Yivli Minare Camii en çok bilinen camilerdir. Antalya'nın batısındaki Demre'de
Noel Baba Kilisesi; doğudaki Alanya'daysa 1400 yıllık Aya Yorgi Kilisesi
bulunmaktadır. Bunun dışında Serik'e bağlı turizm merkezi Belek, Serik'te
2004'te özel bir girişimle Dinler Bahçesi isimli ibadethane açılmıştır.
Kudüs'ten sonra üç dinin buluştuğu ikinci nokta olan bu bahçede üç semavi dinin
(Hristiyanlık, İslam ve Musevilik) ibadethaneleri yan yana mevcuttur.

İl sınırları içinde 197 adet tescilli spor kulübü ve 7,443'ü aktif 58.395 sporcu
bulunmaktadır. Bu kulüplerde futbol, basketbol, hentbol, voleybol, atletizm,
güreş, judo, karate, tekvando, tenis, masa tenisi, sutopu ve yüzme başta olmak
üzere birçok spor dalında faaliyet yapılmaktadır.

Futbolda Akrepler takma ismini kullanan Antalyaspor, şehri Türk futbolunda en
üst düzeyde temsil etmektedir. Antalyaspor, 2016-17 sezonu Süper Lig'deki 21.
sezonuna olan kırmızı beyazlı takım, karşılaşmalarını 33.032 kişilik Antalya
Arena'nda oynamaktadır.

Antalyaspor, Süper Lig'de hiç şampiyon olamadı ve en iyi sezonunu 1998-99
yılında 49 puanla 6. olarak yaşadı. 1999-00 yılında Galatasaray ile Türkiye
Kupası finali oynadı ama kaybetti. Avrupa kupalarındaki en iyi başarısı ise
2000-01 sezonunda UEFA Kupası'nda 1. tur'dur.

İlin diğer profesyonel futbol takımlarından Alanyaspor da 2015-16 yılını 1. Lig
play-off şampiyonu olarak tamamlayıp 2016-17 sezonunda ilk kez Süper Lig'de
mücadele etme hakkı kazanmasıyla Antalya ilk kez bir Süper Lig sezonunda iki
takımla temsil edilmiştir.

Antalya'nın diğer profesyonel takımları Manavgatspor ve Kemerspor 2003 ise Spor
Toto 3. Lig'de yer almaktadır.

Şehrin tek kadın futbol takımı, 1207 Antalya Döşemealtı Belediyespor ise
Kadınlar 1. Ligi'nde mücadele etmektedir.

Basketbolda Antalyaspor 2016-17 sezonu itibari ile profesyonel liglere dönerek
ve kenti Türkiye Basketbol 2. Ligi'nde temsil etmektedir. Ayrıca, Antalya
Büyükşehir Belediyesi Basketbol Kulübü 2006/07 sezonunda Türkiye Basketbol 2.
Ligi'ni şampiyon bitirip, Beko Basketbol Ligi'ne yükselmesiyle beraber kentte
basketbola olan ilgi arttı. 2008-2010 yıllarında şehrin diğer takımı Kepez
Belediyespor da Beko Basketbol Ligi'nde mücadele etti. Ancak 2009-10 sezonunda
Kepez Belediyespor'un Antalya Büyükşehir Belediyespor'un da 2012-13 sezonunda
ligden düşmüştü.

Şehrin tek tekerlekli sandalye basketbol takımı Antalya Büyükşehir Belediyesi
Basketbol Kulübü'de Tekerlekli Sandalye Basketbol Süper Lig'de uzun seneler
mücadele etmiş ve 2015 itibari ile kapanmıştır.

Antalya merkezli hentbol kulüpleri Muratpaşa Belediyesi Kadın Hentbol Takımı ve
Antalyaspor profesyonel liglerde kenti Süper Lig'de temsil etmektedirler.

Muratpaşa Belediye Kadın Hentbol Takımı, 2012 yılında ilk Süper Lig, Türkiye
Kupası ve Süper Kupa şampiyonluğunu kazanmıştır. Mücadelesini Türkiye Kadınlar
Hentbol Süper Ligi'nde sürdürmektedir.

Antalyaspor Hentbol Takımı, Antalyaspor'un Türkiye Erkekler Hentbol Süper
Ligi'nde mücadele eden hentbol takımıdır. Kulüp yönetimi, 2012 Ağustos'unda
erkek hentbol takımını bünyesinde açmaya karar verdi. Türkiye Hentbol
Federasyonu'nun da daha önce almış olduğu "profesyonel futbol takımı erkekler
Süper Lig'inde mücadele etmiş takımlar doğrudan Türkiye Erkekler Hentbol Süper
Ligi'nde mücadeleye hak kazanır" maddesinden yararlanarak Türkiye Hentbol
Federasyonu'na başvuru da bulundu Türkiye Erkekler Hentbol Süper Ligi'ne kabul
edildi. Takım 2012-2013 sezonundan bu yana Hentbol Süper Ligi'nde mücadele
etmektedir. Antalyaspor yönetimi, Antalyaspor futbol takımı maçlarını Akdeniz
Üniversitesi Stadyumu'nda oynadığı dönemde Akdeniz Üniversitesi yönetimi ile bir
dostluk köprüsü kurdu ve hentbol takımının maçlarını da Akdeniz Üniversitesi
BESYO Spor Salonu'nda oynamasına dair karar alındı. 2011-2012 sezonunda Türkiye
Erkekler Hentbol Süper Ligi'nden küme düşen Akdeniz Üniversitesi Erkek Hentbol
Takımı da Antalyaspor'la birleşti.

Antalya Büyükşehir Belediyesi Spor Kulübü Kadın Voleybol Takımı Voleybol
Kadınlar 2. Ligi'nde, Kepez Belediyespor Kadın Voleybol Takımı, Voleybol
Kadınlar 3. Ligi'nde yer alıyor.

Korkuteli Gençlikspor Erkek Voleybol Takımı Voleybol Erkekler 2. Ligi'nde
mücadele ediyor.

Antalyaspor kadın-erkek masa tenisi takımları ise Türkiye Masa Tenisi 1.Ligi'nde
mücadelesini sürdürmektedirler.

Sutopu dalında Antalyaspor erkek sutopu takımı Türkiye Sutopu Ligi'inde mücadele
ediyor. Antalyaspor, 1970 ve 80'lerde mücadele ettiği sutopu branşına 2010
yıllının yaz başında geri döndü. Yaş ortalaması 45 olmasına rağmen yeni kurulan
tüm kulüpler gibi açık kümeden başlayan ve 24 yıl aradan sonra İzmir'deki lig
elemesine katılıp 18 takım içerisinden 4. olan takım, 2011 yılında ise tekrar
katıldığı açık kümede sırasıyla tüm rakiplerine karşı yenilgi alamdan Sutopu
Büyük Erkekler 2. Ligi'ne yükseldi.

Takım, 2012 sezonunun yaz aylarında oynanan müsabakaları tek mağlubiyet alarak
şampiyon olarak tamamlamış ve 2. Ligden, Türkiye Deplasmanlı Sutopu 1. Ligi'ne
yükselmeyi başardı. Ancak Antalyaspor Sutopu Takımının antrenman ve sutopu
karşılaşmaları için sahası bulunmuyor.

Türkiye'de yağlı güreşin yarışma biçiminde düzenlenen en üst seviyesi Kırkpınar
Yağlı Güreşleri'nde Antalyalı pehlivanlar özellikle Recep Gürbüz'ün 1988
yılındaki başpehlivanlığı kazanmasının ardından bu yana hemen her yıl ilk üçe
girdiler. 1987'de Recep Gürbüz'ün üçüncülüğünden, 2016'daki turnuvaya kadar
geçen 29 yılın 18'inde en az bir Antalyalı pehlivan ilk üçe girdi. Ayrıca bu
süre zarfında 29 kez Antalyalı pehlivanlar podyumun ilk üç basamağından en az
birinde kendine yer buldular.

Kırkpınar Yağlı Güreşleri'ni 2002 yılında Hasan Tuna, 2006 yılında Osman
Aynur(en kısa sürede biten Kırkpınar finali 6. Dakikada Recep Karayı yendi.),
2009 ve 2010 başpehlivanı Mehmet Yeşil Yeşil, 2011-2012 yıllarında altın kemeri
alan Ali Gürbüz 2013 yılında İsmail Balaban ve 2015 yılında Orhan Okulu
Antalya'ya şampiyonluk getirdiler.

Kırkpınar'dan daha eski bir geçmişe sahip olan ve 2016 Eylül'ünde 664.'sü
düzenlenen Tarihi Elmalı Yeşilyayla Yağlı Pehlivan Güreşleri de her sene
Antalya'nın Elmalı ilçesinde düzenlenir.

Bütün bunların yanında Antalya Gençlik ve Spor İl Müdürlüğü, il çapında çeşitli
amatör spor faaliyetleri düzenler. Bunlar, atletizm, basketbol, voleybol, golf,
güreş, futbol, judo, tekvando, hentbol, tenis, okçuluk, yüzme gibi dallar için
çeşitli tesisler çoğunlukla il merkezindedir. Saklıkent'te kayak tesisleri,
diğer ilçelerde de çeşitli spor salonları ve tesisleri bulunmaktadır.

2008'de Yüksek Seçim Kurulu, en son nüfus verilerine dayanarak 2011 seçimleri
için Antalya'nın çıkaracağı milletvekili sayısını 13'ten 14'e yükseltmiştir.

Türkiye'nin büyükşehir unvanı almış şehirlerinden Antalya'nın 2007 Türkiye genel
seçimleri'nde 13 olan milletvekili sayısı 2011 Türkiye genel seçimleri öncesi
Yüksek Seçim Kurulu tarafından 14'e çıkarılmıştı. 1 Kasım milletvekili
seçimlerinde Antalya'da Adalet ve Kalkınma Partisi %41,3'lük oy oranıyla 7
milletvekili; Cumhuriyet Halk Partisi %33,3'lük oy oranıyla 5 milletvekili ve
Milliyetçi Hareket Partisi %17,5'lik oy oranıyla 2 milletvekili çıkarmaya hak
kazandı.

2013 yılında TBMM'de kabul edilen yeni Büyükşehir Belediyeleri kanunu ile
Antalya iline bağlı 19 ilçe ve bu ilçe belediyeleri Antalya Büyükşehir
Belediyesi'ne bağlanmış olup Antalya Büyükşehir Belediyesi'nin hizmet alanı tüm
ilin mülki sınırlarını kapsamıştır. Aynı yasa ile Antalya tüm belde belediyeleri
kapatılmış tüm köyler gibi bağlı oldukları ilçe belediyelerine birer mahalle
olarak katılmışlardır.

2014 Türkiye yerel seçimleri'ne göre ildeki ilçelerin tümü üç parti tarafından
yönetilmektedir. Bu ilçelerden beşi Cumhuriyet Halk Partisi tarafından
yönetilmektedir. Yine 2014 seçimlerine göre on ilçe Adalet ve Kalkınma Partisi
tarafından yönetilmektedir. Milliyetçi Hareket Partisi beş ilçe yönetmektedir.^ 
Antalya Büyükşehir Belediyesi ise Adalet ve Kalkınma Partisi üyesi belediye
başkanı tarafından yönetilmektedir.

Antalya'da yakın döneme kadar adliye hizmetleri, hâlen depreme dayanıklı
olmadığı gerekçesiyle boşaltılan Cumhuriyet Caddesi’ndeki eski Özel İdare
binasında yürütülmüş, nüfusun turizmle birlikte hızla artması ile 1993 yılında
idari yargı dışındaki tüm adliye birimleri şu andaki Antalyaspor Tesisleri’nin
kuzey bitişiğinde bulunan binaya taşınmıştır. Bu adliye binasının da zamanla
fiziki olarak hizmete cevap vermekte zorlanması ile yine Dumlupınar Bulvarı
üzeri Meltem Mahallesi’nde bulunan (Akdeniz Üniversitesi'nin doğu karşısı)
Karayolları arsası üzerine yapımına 2006 yılında başlanılıp 2008 yılında hizmete
girmesi ile eski binanın yaklaşık 4 katı büyüklüğünde bir binaya geçiş
yapılmıştır bu sebeple Antalya’nın uzun bir süre bina sıkıntısı yaşamaması
beklenmektedir.

Antalya Ağır Ceza Merkezinde Cumhuriyet Başsavcılığı teşkilatında hâlen 1
Cumhuriyet Başsavcısı, 2 Cumhuriyet Başsavcı Vekili, 40 Cumhuriyet Savcısı görev
yapmakta, Antalya Adalet Komisyon Başkanlığı bünyesinde ise; 3 Ağır Ceza
Mahkemesi, 9 Asliye Ceza Mahkemesi, 3 Sulh Ceza Mahkemesi, 2 Asliye Ticaret
Mahkemesi, 3 Tüketici Mahkemesi, 8 Asliye Hukuk Mahkemesi, 3 Aile Mahkemesi, 3
Sulh Hukuk Mahkemesi, 4 İcra Mahkemesi, 2 İş Mahkemesi, 1 Kadastro Mahkemesi
bulunmakta, bu mahkemelerde toplam olarak 58 yargıç görev yapmaktadır.

Antalya'nın en büyük cezaevi, Kepez ilçesinde Antalya E Tipi Kapalı Cezaevi ve
Antalya Açık Cezaevi olarak hizmet vermeye devam etmekte, ayrıca Döşemealtı ilçe
sınırları içerisinde de yeni yapılan L Tipi Cezaevi 2007 yılı Eylül ayında
hizmete girmiş bulunmaktadır.

Antalya Cumhuriyet Başsavcılığı bünyesinde 2006 yılında soruşturma konusu
yapılan 69.150 adet başvuru yapıldığı, Antalya’nın sürekli göç alan ve hızla
kentleşen yapısına turizm bölgesi olma özelliğinin de eklenmesi ile her sene suç
oranlarında % 10’a yaklaşan bir artış meydana geldiği görülmektedir.

Maliye Bakanlığı’nın gelir ve gideri ayrı birimler altında şekillendirmesi ile
Antalya'da da maliye, özet olarak gelirle ilgili olarak Vergi Dairesi
Başkanlığı, gider ve Hazine ilgili olarak da Defterdarlık adı ile yeniden
teşkilatlanmış bulunmaktadır.

Bugüne kadar 22 farklı belediye başkanı tarafından yönetilen Antalya'nın şu anki
büyükşehir belediye başkanı Menderes Türel'dir. 2014 Türkiye yerel seçimlerine
göre ilçe merkezlerinin belediye başkanları ve bunların partileri aşağıdaki
tabloda verilmiştir:

Eğitim ve öğretim açısından Türkiye'nin önemli merkezlerinden biri olan
Antalya'da 595 tane okul öncesi eğitim kurumu (21.921 öğrenci), 681 tane ilk
(249.662 öğrenci), 190 tane orta dereceli (84.525 öğrenci) eğitim veren okul
vardır. Ayrıca Antalya'da bir devlet üniversitesi Akdeniz Üniversitesi ve bir
özel üniversite Uluslararası Antalya Üniversitesi mevcuttur. Bu üniversitelerde
il genelinden öğrencilere eğitim verildiği gibi, il dışından ve öğrenci değişim
programları ile yurtdışından gelen öğrencilere de eğitim verilmektedir.

2011 yılı üniversiteye yerleşme basamaları olan Yükseköğrenime Geçiş Sınavı
(YGS) ile Lisans Yerleştirme Sınavı'na (LYS) başvuran 38618 kişiden 19803'si ya
da diğer bir değişle %51,27'si sınavda başarılı oldu. Bu kişilerden 9616'sı
lisans programına, 4063'ü açık öğretim fakültelerine, 3549'u YGS'yle
yerleşilebilen bölümlere, 2575 kişi de sınıvsız programalara gitme hakkı elde
etti.

Ayrıca Antalya'nın 15 yaş ve üzeri nüfusunun %6,73'ü üniversite mezunu, %2,8'si
yüksek lisans mezunu, %0,06'sı ise doktora mezunudur.

İldeki okullaşma oranı; okul öncesinde %23, ilköğretimde %99,8,
ortaöğretimde %80, genel lisede %62, mesleki ve teknik lisede %38'dir.

Antalya'da yer alan ve eğitim veren üniversite sayısı 2015 sonu itibariyle
ikidir. 1982 yılında eğitime başlayan 18 fakülte, 7 enstitü, 4 yüksekokul, 1
konservatuvar ve 11 meslek yüksekokulu eğitim vermekte olan Akdeniz Üniversitesi
ve 2012-13 döneminde eğitim öğretime başlayan Uluslararası Antalya Üniversitesi
de 5 fakülte, 2 enstitü ve 1 yüksekokul ile ilde kurulan ikinci yüksek öğrenim
kurumu olarak hizmet vermektedir.

Bunun dışında Alanya'da kurulan ancak eğitime başlamayan iki üniversite vardır.
Bunlar Alanya Hamdullah Emin Paşa Üniversitesi ve Alanya Alaaddin Keykubat
Üniversitesi'dir.

Antalya, 2000'li yıllarla birlikte teknoloji alanında gelişme göstermiştir.
Akdeniz Üniversitesi'ndeki, bilim parkı, TÜBİTAK'ın gözlemevi, çeşitli
kurumların Ar-Ge birimleri ve pek çok konuda araştırma yapmaktadır. Antalya ili,
2011'de yapılan 54 patent başvurusu ile, bu alanda Türkiye'de 11. durumdadır.

Antalya'da Akdeniz Üniversitesi'ne bağlı 1 tane bilim parkı vardır. 2008 yılında
açılan bilim parkı kısa zamanda yaptığı anlaşmalarla uluslararası alanda pek çok
ortak kazandı. Ayrıca 2011'de Akdeniz Üniversitesi Rektörü yönetim kuruluyla
gerçekleştirilen toplantıda, çatı bir şirket olarak kurulan Antalya Sanayi
Teknolojileri Yazılım Ar-Ge Danışmanlık Çevre ve Enerji Sanayi ve Ticaret Anonim
Şirketi’nin kurulduktan kısa bir süre sonra yurt dışındaki irtibat ofisini
Silikon Vadisi'nde açtı ve dünyanın en büyük teknoloji bölgesinin bir parçası
oldu.

Antalya'dan yapılan bilimsel yayın sayısı (1981-2006 dönemi için) tüm
Türkiye'den yapılan yayın sayısının %1,66'sı ile (2 bin 978 yayın) Türkiye'de
iller arasında onuncu sıradadır.

Antalya ilinde gazetecilik faaliyetleri Osmanlı Devleti'nin son dönemine
rastlar. 1920 yılında Haydar Rüştü Öktem'in, “Antalya’da Anadolu” isimli
gazeteyi yayınlaması ile Antalya'da gazetecilik hayatı başlamıştır. Bu gazete,
Millî Mücadele süresince önemli görevler yerine getirmiştir. Antalya’nın
merkezinde, “Antalya’da Anadolu” gazetesini, daha birçok gazete ve derginin
yayını takip etmiştir.

Televizyon yayınları da ağırlıklı olarak yerel ölçektedir. Bugün ilde Akdeniz
Radyo Televizyonu ve Kanal V sürekli yerel televizyon yayını yapmaktadır.
Geçmişte yayın yapan TV kanalları arasında ETV, Kanal 07 ve Tim TV vardır.

İl merkezinin doğusunda yer alan Antalya Havalimanı havayolu ile giriş çıkışı
sağlayan en önemli noktadır. Antalya Havalimanı'ndan Türkiye'nin hemen her
iline, ayrıca Avrupa ve Orta Doğu'nun çeşitli şehirlerine uçmak mümkündür.
Antalya'da askeri amaçlı kullanılan havalimanı yoktur.

Antalya'da otoyol yoktur. İl sınırları içinden merkeze gelen yollar tamamen
devlet yollarıdır ve toplam uzunlukları 974 km'yi bulmaktadır. Bunlardan D 350
(Avrupa E-yolları sistemine göre E 87), Antalya'yı İzmir, Ege Bölgesi ve
Trakya'ya bağlar, D 400 ise Antalya'nın güneyindeki Akdeniz'le paralel olarak
ilerler Muğla ili sınırından Mersin ili sınırına kadar sürer.

İl içindeki diğer devlet yollarının hemen hepsi Antalya şehrine bağlıdır. Ankara
şehrini diğer şehirlere bağlayan karayolları arasında D 650 yolu Karadeniz
kıyısındaki Sakarya ilinin Karasu ilçesinden başlayarak Bursa ve Eskişehir
sınırlarından geçerek Kütahya'ya oradan Afyonkarahisar'a, daha sonra da Burdur
ilinden geçerek Antalya şehri'ne bağlanır. D 685 Antalya - Isparta bağlantısını
sağlar. D 687 Antalya - Konya arası ulaşımın Beyşehir'e kadar olan kısmını
oluşturur. İl sınırı içindeki başka bir devlet yolu olan D 635 de Kuzeyde Burdur
ilinin beldesi Kızılkaya, Bucak'tan başlayıp Korkuteli ve Elmalı'dan geçerek
Finike'de D 400 ile bağlanarak son bulur.

İl merkezinde kent içi toplu ulaşımda yolcu bazında en çok karayolu tercih
edilir. İlde bu hizmeti Antalya Büyükşehir Belediyesi'nin ulaşım birimi kırmızı
otobüsler, halk otobüsleri ve minibüslerle sağlar.

Antalya merkezinde 1999'da Müze-Zerdalilik hattında hizmet veren Nostaljik
Tramvay'la, 2009'da Fatih-Meydan hattında çalışmaya başlayan Antray şehir
içindeki hafif bir raylı sistemlerdir. Aksu'da yapılan Expo 2016 nedeniyle
Fatih-Meydan hattı, Antalya Havalimanı'nı da içine alacak şekilde uzatılarak
Fatih-EXPO ve Fatih-Havalimanı hatları oluşturulmuş, toplam 16 olan durak sayısı
31'e yükselmiştir.

Antalya'da 2012 yılında hizmete başlayan Antalya Deniz Otobüsü sistemiyle,
Antalya Yat Limanı-Kemer Yat Limanı arasında haftasonları karşılıklı üçer
seferle yolcu taşınır.

Antalya'ya ilin ilçe ve beldelerinden, ayrıca Burdur ve Isparta merkez ve
ilçelerinden karşılıklı günlük otobüs seferleri düzenlenir.

Antalya, Bursa'dan sonra demiryolu hattı olmayan, nüfusu en yüksek ikinci
büyükşehir'dir. Bu durumun temel sebebi, Antalya'nın iç kesimlerle
bağlantısındaki coğrafi engellerdir. Antalya'nın kuzey ve batısını saran Toros
dağları, hem karayolu hem de demiryolu çalışmalarını kısıtlamakla beraber,
yapılan yatırımlar için gerekli maliyeti arttırmaktadır.

Antalya için düşünülen ilk demiryolu projesi Antalya - Afyon Demiryolu
Projesi'dir. İlk olarak 1919 yılında bölgeyi işgal eden İtalyanların düşündüğü
ve yapımı için Osmanlı Devleti'nden ayrıcalık edinmeye çalıştıkları
Burdur-Antalya demiryolu projesini İngilizler de Afyonkarahisar-Antalya hattında
gerçekleştirme planlarını yapıyorlardı. Ama bu girişimler sonuçsuz kaldı.

Afyon-Antalya demiryolu hattı projesinin yeniden ele alınması ulusal mücadele
hareketinin başarıya ulaşması ve Ankara’da kurulan TBMM Hükümeti'nin yönetimi
ele almasından sonra 1923 yılında gündeme geldi. Ağustos 1923'te hazırlanan
Türkiye Devleti Nafia Vekaleti, Umur-ı Nafia Programında öncelik demiryollarına
verildi.

Bu programda 3. grupta 13 yola yer verildi. Bu yollardan biri
Antalya-Aziziye-Bahadır-Karakuyu-Afyon hattının inşası ihtiyaç duyulan demiryolu
hatları olarak belirlendi. Aynı zamanda limanlar demiryolu programının bir
uzantısı olarak ele alındı ve programın ikinci aşamasında Antalya Limanı’nın
yapılması planlandı. Ancak bu planlar yapıldığında Türkiye'de cumhuriyet henüz
ilan edilmemişti ve yönetimin yasal gücü sınırlıydı. Bu yüzden konuyla ilgili
çalışmalar 1927'ye kadar ertelendi. Bu dönemde işi üstlenmesi planlanan Aydın
Demiryolu Şirketi projeyi kendi yararına bulmayınca Afyon-Antalya demiryolu
projesinin çalışmaları 1933'e kaldı.

Proje, TBMM’de 4 Mart 1933 tarihinde “Afyon Karahisar-Antalya demiryolunun
inşası” konusu İcra Vekilleri Heyeti’nin toplantısında görüşülerek meclise
sunulması kararlaştırıldı ve Başbakan İsmet İnönü tarafından Türkiye Büyük
Millet Meclisi Başkanlığı’na arz sunuldu. Bu kanunla ilgili milletvekilleri de
görüşlerini genel kurula sundular. 1 Nisan 1933 tarihinde TBMM Meclis Genel
Kurulu’ndaki oylamaya katılan 195 vekilin oy birliğiyle kabul edildi ve kanun
tasarısı yasalaştı.

Kanun 4 Nisan 1933 tarihinde resmi gazetede yayınlandı. Kanunda
Afyonkarahisar’dan başlayarak Antalya'ya ve en çok 4 senede tamamlanması
istenilen demiryolu inşası için 25 milyon TL'nin harcanmasına ve gelecek seneler
içinde resmi sözleşme yapılması için gerekli izin bu kanun tarafından verildi.

Bu demiryolu hattının temel atma töreni 28 Ağustos 1934 günü Afyon, Burdur,
Isparta ve Antalya halkı ve yetkililerinin kutlamalarıya yapıldı. Bayındırlık
Müsteşarı Arif Bey'in başkanlık ettiği bu törene Antalya milletvekilleri Rasih,
Numan ve Haydar Bey'ler de katıldılar.

Çalışmaları başlanan hat çeşitli zorluklara ve bu zorlukları aşmak için çıkan
kararnamelere birlikte Ekim 1936'da Burdur istasyonuna ulaştı ve böylece hattın
136 km'lik kısmı tamamlandı. Hattın Burdur'dan Korkuteli'ye doğru yapılacak olan
108 km'lik bölümü için 4 yıl süre ve 8 milyon TL kadar değer biçildi. Maliye
Bakanlığı, Burdur-Korkuteli hattının inşası için yeni bir ödenek ayıramayacağını
bildirdi ve kanun tasarısının TBMM’ne sevkinin ertelenmesinin zorunlu olduğunu
açıkladı.

Maliye Bakanlığı'nın bu yazısına karşılık Başbakanlık ve Genelkurmay Başkanlığı
hattın Burdur-Korkuteli kısmının tamamlanmasını istediler. Yeniden bu konuda
çalışmalar yapan Maliye Bakanlığı bir süre sonra yazdığı cevapta gerekli
kaynağın bulunamadığını ve projenin ertelendiğini açıkladı.

1930'lı yılların sonundan, 2010'lu yıllara kadar Antalya'ya bir demir yolu
hattının getirilmesi konusunda çalışma yapılmadı. İlk olarak 2011 yılında
gündeme gelen konuyla ilgili 2012 yılında TCDD Genel Müdürü Süleyman Karaman,
Antalya'nın Yüksek Hızlı Tren sistemiyle demiryolu ulaşımına bağlanacağını
açıkladı. 2012'de Başbakan Recep Tayyip Erdoğan da Ulusa Sesleniş konuşmasında
10 yıl içinde Antalya, Kars, Diyarbakır ve Edirne'ye de hızlı tren hattının
yapılacağını açıkladı.

Antalya için düşünülen demiryolu projelerinin ilki Antalya - Eskişehir arasında
yapılarak kentin İstanbul'la bağlantısının sağlanması amacını taşıyor. İkinci
proje ise Antalya'nın Nevşehir'le olan bağlantısının yapılacak olan
Manavgat-Konya hattı üzerinden sağlanmasını ve böylece bir turizm hattının
oluşturulmasını hedefliyor.

1960 yılında hizmete açılmış olan Antalya
Havalimanı, Türkiye'nin Akdeniz kıyısındaki başlıca turizm ve tatil merkezi
olan Antalya'nın şehir merkezinin 10 km. doğusunda yer almaktadır. Büyük ve
modern havalimanı, özellikle yaz aylarında Türkiye'nin güney sahillerine gelen
milyonlarca yerli ve yabancı turisti ağırlamaktadır. Yolcu trafiğine göre
Avrupa'nın en kalabalık havalimanları listesine göre Avrupa'nın 14. en yoğun
havalimanıdır. 1 adet iç hatlar 2 adet dış hatlar terminaline sahip olan
havalimanı, Türkiye'deki Havaalanları İstatistiklerine göre, toplam yolcu
trafiği bakımından ikinci havalimanıdır. Şu anda yaklaşık 13.000.000 m2 araziye
sahiptir.

Antalya'nın nüfusu itibariyle enerji tüketimindeki payı fazladır. Elektrikte
günlük tüketim miktarı normal şartlarda 12 milyon kilowatt/saattir. Ancak yaz
aylarında klima kullanımının da artmasıyla birlikte bu ihtiyaç 18 milyon
kilowatt/saate yükselmektedir. Günlük üretim miktarı da 3-3,5 milyon
kilowatt/saat civarındadır. 2009 yılı itibariyle, toplam elektrik 198,4 milyar
kwh üretiminin olan Antalya'nın bu üretimin %48.6’sı doğalgazdan, %21.7’si yerli
kömürden, %18.5’i hidrolik kaynaklardan, %6.6’sı ithal kömürden, %3.4’ü sıvı
yakıtlardan, %0.76’sı rüzgârdan ve %0.34’ü jeotermal ve biyogazdan sağlanmıştır.
Bu enerjinin üretimi için ihtiyaç olan su Antalya'ya yağışlardan karşılanır.
Antalya yıllık 1224,2 kg/m² yağış düşmektedir. Bu yağıştan gelen su şehir şebeke
suyunda kullanılır. Ancak Antalya'daki su kaynaklarının çoğu, karstik yapısından
dolayı yeraltı sularıdır.

Antalya'ya ilk doğalgaz hattı 2010 yılında Antalya Organize Sanayi Bölgesi'ne
çekilmiş ve burada kullanılmıştır. 2011 yılında bu hat şehir merkezine ulaşmış
ve ana hatlar şehre yerleştirilmiş ve bazı mahallelere hatlar çekilmiştir.
Antalya'daki doğagazın kullanımı ev, sanayi ve sera olarak üç kolda kullanılması
planlanmakta ve yıllık bazda tüketimin 2020 yılında 1 milyar metreküpü bulması
düşünülmektedir.

Antalya yılda 300 gün güneş gören bir kenttir. 2010 yılında il merkezinde
kurulan Güneşev'le birlikte Antalya'da güneş ve rüzgâr enerjisinden de
yararlanılmaktadır. Halka açık bir şekilde tasarlanan Güneşev'de enerjiyi
sağlayan güneş ve rüzgâr panelleri dışında sera, AR-GE birimi, seminer salonu
yürüyüş alanları gibi bölümler de vardır.

Antalya ilinde devlet, üniversite ve özel hastaneler tarafından sağlık
hizmetleri verilir. İlde 2009 itibarıyla 37 tane Türkiye Cumhuriyeti Sağlık
Bakanlığı'na bağlı, 1 üniversitelere bağlı, 16'sı özel hastane olmak üzere
toplam 67 hastane ve 1 ağız ve diş sağlığı merkezi bulunmaktadır. En büyük
hastaneler arasında Akdeniz Üniversitesi Tıp Fakültesi Hastanesi, Antalya
Atatürk Devlet Hastanesi, Antalya Eğitim ve Araştırma Hastanesi'dir. (950
yataklı).

Günümüzde sağlık turizmi tanımı yer altı sıcak su kaynakları ile sınırlı olarak
değerlendirilmemektedir. Bir ülkeden bir başka ülkeye tanı ve tedavi için
seyahat etmeye verilen isim de sağlık turizmidir. Mevcut özel hastanelerin
kalitesi ve devlete bağlı hastanelerin son yıllarda gerçekleştirdiği önemli
operasyonlar sayesinde Antalya popüler sağlık turizm noktalarından biri haline
gelmiş olup bu kapsam da turlar düzenlenmektedir

Eğlence parkı olarak Antalya'daki en büyük park özel bir işletmeyle yönetilen
Aktur Park'tır. Diğer modern eğlence alanları arasında şehirdeki 3 adet
aquapark, Konyaaltı, Lara sahilleri, Beachpark özellikle yaz tatili için
kullanılırken bunun yanında Saklıkent de kış aylarında kayak yapma olanağı
sağlayan tesislere sahiptir.

Korunmuş tabiat alanları arasında Antalya-Korkuteli karayolundaki Güllük Dağı
Millî Parkı, Kemer'deki Olimpos Dağı Millî Parkı ve Düden ve Kurşunlu Şelalesi
bulunmaktadır. Diğer korunan alanlar arasında Damlataş ve Karain Mağarası ile
Güver Uçurumu vardır.

İlin çeşitli yerlerindeki mesire alanları, piknik ve dinlenme olanakları sunar.
Manavgat'taki Köprülü Kanyon'da piknik alanları, rafting olanakları, Antalya'nın
batısında Korkuteli-Antalya sınırının olduğu kısımdan güneydeki Kumluca'ya kadar
olan kısım büyük ölçüde ormanlarla kaplıdır. Bu alanalarda da piknik alanları,
çocuk parkı, restoran ve benzeri olanaklar temin edilmiştir. Kent merkezi'nin
batısındaki Feslikan Yaylası'ndaki mesire yerinde göl ve orman manzaraları
bulunur ve ziyaretçilerin doğa sporları, doğa yürüyüşleri yapması mümkündür. Yaz
aylarında düzenlenen festivallerde yağlı güreş karşılaşmaları yapılmakta
konserler verilmekte eğlenceler düzenlenmektedir. Yine kentin batısındaki Doyran
beldesinin göleti kenarı mesire için, gölet de balıkçılık için uygundur.

Bugün, şehiriçi rekreasyon alanları parklar, korular ve sahillerden
oluşmaktadır. Ancak bu ögeler de çarpık ve kaçak kentleşme nedeniyle Antalya'nın
her yanına dengeli bir biçimde dağılım gösterememiş, daha çok sahil kenarında ya
da sahile yakın yerlerde toplanmıştır.

Açıkhava alanları dışında son yıllarda sayıları hızla artan alışveriş merkezleri
de, sundukları olanaklarla dinlence alanı olarak sınıflandırılabilmektedirler.
İldeki alışveriş merkezi olarak adlandırılacak yapılar şehir merkezinde
toplanmıştır. İlin önde gelen alışveriş merkezleri arasında Antalya 5M Migros,
Antalya Kipa, Laura, Shemall, Deepo, Özdilekpark Terracity MarkAntalya ve Erasta
gibi mekânlar yer almaktadır.

III. ^  Sümer, a.g.e., s. 171. Celal-zâde, Şah Kulu’nu Şeytan Kulu olarak da
isimlendirmekte ve onu kötü bahtlı, bozgunculuk çıkartan bir sapık olarak
nitelendirmektedir. Bkz, a.g.e., s. 297-298.

IV. ^  İbn-i Batûta, Antalya Sultanı olan Yunus Bey oğlu Hızır Beyi işaret
ettiğim o sırada hasta olduğunu belirtiyor (İbn-i Batûta, Tuh/et un nuzzar fi
garatbı’l-emsâr ve acâ’ibul- esfâr Seyâhatnâme-i Ibn-i Batûta mut. Muhammed
Şerif, İstanbul, 1333-1335,1, s. 314



https://tr.wikipedia.org/wiki/%C3%9Clkelere_g%C3%B6re_M%C3%BCsl%C3%BCman_n%C3%BCfusu

İslam, Hıristiyanlık'tan sonra dünyanın en çok inanılan ikinci dinidir. Bir
demografik araştırmaya göre, İslam nüfusu dünya nüfusunun 1.57 milyar inananı
ile %23'ünü oluşturmaktadır.

İslam, Kuzey Afrika'da, Orta Doğu'da ve Asya'da yaygın bir dindir. Büyük
Müslüman toplulukları ayrıca Çin'de, Balkanlarda ve Rusya'da bulunmaktadır.
Dünyanın diğer bölgelerinde de büyük Müslüman azınlık nüfusu bulunmaktadır.
Örneğin; Batı Avrupa'da %5'lik bir nüfus ile İslam, Hıristiyanlıktan sonra gelen
ikinci din konumundadır.

Yaklaşık 50 ülkede Müslüman çoğunluk bulunmaktadır. Dünyadaki Müslüman nüfusun
yaklaşık %62'lik kısmı Asya'da yaşamaktadır. Endonezya en kalabalık Müslüman
ülkesidir ve Müslüman nüfusu 216 milyon (%90) civarlarındadır. Müslümanların
yaklaşık %20'si Arap ülkelerinde yaşamaktadır. Orta Doğu'da Arap olmayan ülke
olan İran'ın büyük çoğunluğu Müslümandır.Avrupa'da ise Türkiye,Kosova ve Bosna
Hersek'in nüfuslarının büyük bölümü Müslümandır.Buna rağmen Avrupa nüfusunun
çoğu Hristiyandır. Mısır ve Nijerya Afrika'nın en kalabalık Müslüman nüfusa
sahip ülkeleridir.

2009 yılı Ekim ayında Pew Araştırma Merkezi tarafından yapılan bir demografik
çalışmada, dünyada yaklaşık 1.57 milyar Müslüman insan yaşamaktadır.

Araştırmalara göre Müslümanların çoğunluğu Sunni, Müslümanların %10-13 arasında
da Şii nüfusu bulunmaktadır.



https://tr.wikipedia.org/wiki/D%C3%BCnyan%C4%B1n_Yedi_Harikas%C4%B1

Dünyanın Yedi Harikası, tamamı insanoğlu tarafından inşa edilmiş, olağanüstü
antik yapı ve yapıtlardır. Ayrıca Antik Dönemin Yedi Harikası adıyla da bilinir.
İlk olarak MÖ 5. yüzyılda tarihçi Herodot tarafından ortaya atılan bir
kavramdır. MÖ 4. yüzyılda Sidon'lu Antipatros tarafından ilk olarak "Dünya'nın
yedi harikası üzerine" (Περὶ τῶν Ἑπτὰ Θεαμάτων) adlı eserle oluşturulmuştur.
Günümüzde geçerli kabul ettiğimiz 7 harika listesi, MÖ 2. yüzyılda son şeklini
almıştır.

Günümüzde, Dünyanın Yedi Harikası'ndan sadece Keops Piramidi ayaktadır.
Diğerleri yangın ya da deprem gibi nedenlerle yok olmuşlardır.

Giza Piramitleri'nin üçü birden Dünyanın Yedi Harikası listesine dahil değildir.
Piramitlerden sadece Keops Piramidi bu listeye girmiştir. Keops Piramidi, 4.
Hanedanlık zamanında MÖ 2560 yılında Firavun Khufu (Keops) tarafından
yaptırıldı. Yapımının 20 yılı aştığı sanılmaktadır. Piramit yapıldığında 145,75
m yüksekliğindeydi. Yapıldığından itibaren 43 yüzyıl boyunca dünyadaki en yüksek
yapı olarak kayıtlara geçmiştir. Keops Piramidi ilk inşa edilen olmasına rağmen
dünyanın yedi harikası arasında günümüzde ayakta duran tek yapıdır.

MÖ 7. yüzyılda Babil kralı Nebukadnezar tarafından yaptırılmıştır. Babil'in
çorak Mezopotamya çölünün ortasında, ağaçlar, akan sular ve egzotik bitkilerin
bulunduğu çok katlı bir bahçedir. Coğrafyacı Strabo'nun 1. yüzyıldaki tanımına
göre:

"Bahçeler birbiri üzerinde yükselen büyük direklerden oluşuyordu. Bunların
içleri çukurdu. Büyük bitkilerin ve ağaçların yetişebilmesi için toprakla
doldurulmuştu. Kubbeler, sütunlar ve taraçalar pişmiş tuğla ve asfalttan
yapılmıştı. Yüksekteki bahçeleri sulamak için Fırat Nehri'nden zincir pompalarla
su yukarılara çıkarılıyordu. Bu şekilde üst seviyelere taşınan su, bahçeleri
sulayarak teraslardan aşağıya yukarı çıkarılıyordu.Söylentiye göre Nebukadnezar
bu yapıyı sıla hasreti çeken karısı Semiramis için yaptırmıştır. Semiramis Medes
kralının kızıdır. Söylentiye göre Mezopotamya'nın düz ve sıcak ortamı onu
bunalıma itmiş, kral da karısının hasretini sona erdirmek için yapay dağların
olduğu, suların aktığı yemyeşil bir bahçe yaptırmıştır.

Zeus Heykeli M.Ö. 450 yıllarında, adına olimpiyat oyunları düzenlenen Tanrıların
kralı Zeus için, Olimpiyatlar'a ismini veren Olimpia'da yapılmıştır. Zeus
Heykeli, bir tahta iskelet üzerine altın, fildişi ve metal parçalar
yerleştirilerek Partenon'un içinde yapılmıştır. Heykelin oturduğu taban 6,5 m
genişliğinde ve 2 m yüksekliğinde, heykelin kendisi ise 12 m yüksekliğindeydi.
Büyük bir yangın sonucunda yok olmuştur.

32 metre yüksekliğinde, demir ve taşla desteklenmiş bronzdan yapılmış bir
heykeldir. Rodoslular tarafından Güneş Tanrısı Helios'a ithafen yapılmıştır.
Yapılışından yok oluşuna kadar yalnızca 56 yıl geçmesine rağmen, Rodos Heykeli
dünyanın yedi harikasından biri olmayı başarmıştır. Bunun en büyük sebebi,
devasa bir heykel olmasının yanı sıra Rodos adasındaki insanlar için
beraberliğin simgesi olması idi. Rodos Heykeli’nin yapılması tam 12 yıl sürmüş
ve heykel MÖ 282 yılında bitirilmiştir. Liman girişinde bulunan heykel MÖ 226
yılında bir deprem sonucunda en zayıf noktası olan dizinden kırıldı. Rodoslular,
Firavun Ptolemy III Eurgetes’den restorasyon için yardım teklifi aldılarsa da,
bir kâhine başvuruldu ve yardım reddedildi. Neredeyse 900 yıl boyunca heykel
harabe halinde kaldı. 654 yılında Araplar Rodos’u feth ettiler. Heykelden
kalanları Suriyeli bir Yahudi’ye sattılar.[kaynak belirtilmeli].

Tehlikeli kıyı şeridi boyunca gemicileri yönlendirmek amacı ile Mısır'ın
İskenderiye kenti kıyısındaki Faros (Pharos) adasında yapılmıştır. Proje Büyük
İskender'in komutanları Ptolemy Soter zamanında MÖ 290 yılları sonunda başlamış,
ölümünden sonra oğlunun hükümdarlığı zamanında bitirilmiştir. Şehrin batı
limanında bulunan fener yaklaşık 166 m yüksekliğindedir. Sadece harikaların
değil bugüne kadar yapılmış fenerlerin de en yükseğidir. Gemicilik için güvenli
bir ortam sağlamak isteyen Yunan tüccar Sostratus tarafından finanse edilmiştir.
Fener'in en gizemli yanı, gündüzleri bile güneş ışığını denize yansıtmak amacı
ile tasarlanmış cilalı bronz aynalarıydı. Geceleri ise aynaların önünde ateşler
yakılıyor, böylece aynanın yansıttığı ışık gece yaklaşık 50 km mesafeden
görülebiliyordu. Yapı, bir dizi depreme kadar bozulmadan kaldı. Fakat depremler
ve doğal şartlar sonunda çöktü. Üst kısmı 955 yılında bir deprem ve fırtınada
kopan fenerin gövde kısmı da 1302'de başka bir depremde çöktü. En sonunda 1480
yılında Memlük Sultanı Kait-bay tarafından fenerin olduğu yere yapılan bir
kalede malzemeleri kullanılmak üzere tamamen yıkıldı. Fakat Dünya'nın Yedinci
Harikası olmayı başarmıştır.

Halikarnas Mozolesi, Kral Mausollos için karısı ve kız kardeşi tarafından
yaptırılmış bir mezardır. Bodrum civarında yapılmış ve yapımı MÖ 350 yılında
tamamlanmış. Tabanın üstünde kenarları heykellerle süslenmiş basamaklı bir
podyum bulunuyordu. Süslü su mermerinden yapılmış lahit ve mezar odası, podyumun
üstünde bulunuyordu ve İyonya tarzı kolonlarla çevrilmişti. Sıra sütunlar, yine
heykellerle süslenmiş bir piramit çatıyı destekliyordu. Dört tane savaş atıyla
çekilen bir savaş arabası heykeli ise piramidin tavanını donatıyordu. Halikarnas
Mozolesi'nin toplam yüksekliği 45 m. idi ve 4 tarafındaki 4 heykelin her birini
ayrı bir heykeltıraş yapmıştı. Bu heykeller, tanrıların değil de insanlar ve
hayvanların heykelleri olmasından dolayı tarihte özel birer yer tutarlar. 16.
yüzyıl boyunca Halikarnas Mozolesi iyi bir durumda korundu. 15. yüzyılda Haçlı
Seferleri sırasında St. John şövalyeleri bölgeye geldiler ve bugün Bodrum Kalesi
olarak geçen büyük bir kale yaptılar. Bu kalenin yapımında Halikarnas
Mozolesi'nin nerdeyse bütün taşları kullanıldı.

Efes'te bulunan tapınağın temelleri MÖ 7. yüzyıla dayanmaktadır. Pazar yeri ve
dini müessese olarak kullanılıyordu.[kaynak belirtilmeli] [Artemis Tapınağı,
(Yunanca: Artemision; Latince: Artemisium) aynı zamanda Diana Tapınağı olarak da
bilinir. Tanrıça Artemis'e ithaf edilmiş tapınak Efes'te milattan önce 550
yıllarında tamamlanmıştır. Tapınak tamamen mermerden inşa edilmiştir. Dünyanın
yedi harikasından biri sayılan tapınaktan[1] geriye bugün sadece bir iki mermer
parçası kalmıştır. Türkiye'deki antik kent Selçuk İzmir'de bulunmaktadır.

İsviçre merkezli "New7Wonders Vakfı", dünyanın yeni 7 harikasını belirlemek için
başlattığı yarışmaya 21 finalist eser katıldı. Dünyanın dört bir yanından
yaklaşık 100 milyon kişi cep telefonu ve Yeni Yedi Harika, New7Wonders.com adlı
internet sitesinde 6 yıl boyunca oy kullanarak dünyanın yeni 7 harikasını seçti.
Oylama 7 Temmuz 2007'de (07/07/07) sona erdi. Cep telefonu ve internet oylarıyla
belirlenen dünyanın yeni 7 harikası, Portekiz'in başkenti Lizbon'da ilan edildi.
Dünyanın yeni 7 harikası; Ürdün'deki Petra Antik Kenti, Çin Seddi, Brezilya'daki
Kurtarıcı İsa Heykeli, Peru'daki Machu Picchu Antik Kenti, Meksika'daki Chichen
Itza Piramidi, İtalya'nın Roma kentindeki Kolezyum ve Hindistan'daki Tac Mahal
anıtmezarı şeklinde sıralandı.



https://tr.wikipedia.org/wiki/%C5%9Eeytan_Ayetleri_(roman)

Şeytan Ayetleri (İngilizce: The Satanic Verses), Hint asıllı İngiliz yazar
Salman Rüşdi'nin romanı. İlk baskısı 26 Eylül 1988'de Birleşik Krallık'ta
yapılmıştır. Birçok İslam ülkesinde yasaklanan kitabın yazarı hakkında İran'da
Humeyni tarafından ölüm fetvası verilirken Fransa devleti tarafından onur ödülü
ve İngiliz Kraliçesi tarafından şövalyelik nişanı verilmiştir.

Şeytan Ayetleri romanı öykülerdeki kahramanların başından geçen büyülü küçük
öyküler ve gördüklerini anlatan şekilde şekillenmektedir. Ana öykülerden bir
tanesi günümüzdeki Birleşik Krallık'taki Hint göçmenleri ele alır. İki kahraman
Gibreel Farishta ve Saladin Chamcha Müslüman Hint iki aktördür. Farishta
Bollywood film sektöründe Hindu tanrılarını canlandırmakta ünlüdür. Chamcha ise
Hint kimliğini geride bırakmaya çalışarak Britanya'da seslendirme yapmaktadır.

Romanın başında iki aktör de Hindistan'dan Britanya'ya giden ve hava korsanları
tarafından kaçırılmış bir yolcu uçağındadır. Uçağın havada infilak etmesine
rağmen iki aktör mucizevi bir şekilde kurtulur. Büyülü bir değişim geçiren iki
kahramandan Farishta, Cebrâîl isimli meleğe dönüşür, Chamcha ise Şeytan haline
gelir. Chamcha, yasa dışı bir göçmen olarak algılanarak polis tarafından
tutuklanır ve uygunsuz muameleye maruz kalır.

Eser genelde edebiyat eleştirmenlerinden olumlu eleştiriler almıştır. Ünlü
eleştirmen Harold Boom eseri Rüşdi'nin en büyük estetik başarısı olarak niteler.
Timothy Brennan romanı Britanya'daki göçmenlerin maruz kaldıkları
yabancılaşmanın ve ruh hallerinin çok iyi anlatıldığı bir eser olarak
değerlendirir. Romanın tepki görmesinden sonra değerlendirmelerde bulunan
akademisyenlerden M. D. Fletcher olayların aslında çok ironik olduğunu,
Rüşdi'nin romanla sorunlarına tercüman olmaya çalıştığı kesimler tarafından
kıyasıya eleştirildiğini yazar.

Eserin yazılması sırasında yazarın çok sayıda yazardan etkilendiği
düşünülmektedir. W. J. Weatherby yazarın bu kapsamda James Joyce, Italo Calvino,
Franz Kafka, Frank Herbert, Pynchon, Mervyn Peake, Gabriel Garcia Marquez,
Jean-Luc Godard, J. G. Ballard ve William Burroughs tarafından etkilediğini
belirtmiştir. Srinivas Aravamudan postmodernizm ve postkolonyalizmin aynı
romanda başarıyla işlendiğini ifade etmiştir.

Kitabın bir bölümünde, İslam Peygamberi Muhammed'in içinde yaşadığı pagan
topluluğun desteğini almak üzere çok tanrılı yaklaşım lehine bir ayeti haber
verdiği, sonradan bu ayetin şeytan tarafından yazdırıldığını iddia ettiği
anlatılmaktadır.

"Senden önce hiçbir resül ve nebi göndermedik ki, bir şey temenni ettiği zaman,
şeytan onun bu temennisine dair vesvese vermiş olmasın. Ama Allah şeytanın
vesvesesini giderir. Sonra Allah âyetlerini sağlamlaştırır. Allah hakkıyla
bilendir, hüküm ve hikmet sahibidir. ." (K. 22 Hacc 52)

Bazı kaynakların bildirmesine göre [kaynak belirtilmeli] yukarıdaki ayet,
Muhammed'in şeytan tarafından kandırılmasıyla ilgili olarak inmiştir. Şeytan,
Muhammed'i, "müşriklerce" (paganlarca) kutsal bilinen ve adları Lat, Uzza ve
Menat olan üç tanrıçayı övücü sözler söylemeye kandırmış ve bu sözleri onun
diline ayet olarak sokmuştur. Şeytan'ın bu oyunu sonucunda Muhammed: "Lat'ı,
Uzza'yı ve... üçüncü olan Menat'ı gördünüz mü? diye konuşmuş ve bu sözleri
Kur'an'a Tanrı'dan gelmiş vahiyler olarak koymuştur. Rivayete göre Şeytan "İşte
bunlar, yüce turnalardır... Şefaatleri de elbette ki umulur." sözlerini ilave
etmiştir.

Bu ayetleri Muhammed'in Kureyşli paganlarla bir uzlaşma taktiği olarak da
kullandığı yönünde teoriler de bulunmaktadır[kaynak belirtilmeli]. Bunlara göre
Kureyş'in tanrıçalarını onurlandırarak Muhammed aradaki düşmanlığı ortadan
kaldıracağını düşünür. Ama Müslümanlardan gelen yoğun tepki üzerine bu
tutumundan hemen vazgeçip Tanrı'dan gelen söz konusu uyarıcı ve düzeltici
ayetleri duyurur.

Roman, Müslüman camiasında büyük yankı yaratmış ve dine küfür olarak
algılanmıştır. Rüşdi'nin ifade özgürlüğünü kutsal değerlere saldırarak
kullandığı iddia edilir. Olayların büyümesiyle birlikte kitabın ithali
Hindistan'da yasaklanır, Birleşik Krallık'taki ilk eylemlerde kitap yakılır.
1989 yılı Şubat ayında Pakistan'da kitaba karşı büyük olaylar çıkar. İran'daki
Şii önder Ruhullah Humeyni Rüşdi ve kitabın yayınlanmasında görev alan kişilerin
öldürülmesini olanaklı kılan bir fetva yayınlar. Dönemin Birleşik Krallık
Başbakanı Margaret Thatcher Rüşdi'ye sürekli koruma sağlamıştır. 1998 yılında
İran hükümetinden olayı yatıştırıcı yönde açıklamalar gelmesi üzerine gerginlik
azalmıştır. 2006 yılındaki İran Haber Ajansının haberine göre fetva ancak onu
yayınlayan makam tarafından geri alınabildiğinden ve Humeyni de ölmüş olduğundan
fetva halen yürürlüktedir.

Rüşdi kitaptan ötürü hiçbir şekilde fiziksel bir saldırıya uğramamıştır. Ancak
kitapla ilgili bazı kişiler şiddet olaylarına maruz kalmıştır. Kitabın Japon
çevirmeni Hitoshi Igarashi 11 Temmuz 1991 tarihinde bıçaklanarak öldürülmüştür.
İtalyan çevirmeni Ettore Capriolo aynı ay içinde bıçaklanmış ve ağır
yaralanmıştır. Norveççe çevirmen William Nygaard Oslo'da 1993 yılı Ekim ayında
üç el ateşe maruz kalmış, saldırıdan yara almadan kurtulmuştur. Eseri Türkçeye
çevirten yazar Aziz Nesin İslami çevrelerce hedef gösterilmiş ve 2 Temmuz 1993
tarihinde Sivas Katliamı olarak bilinen olaylarda ikisi eylemci 37 kişi hayatını
kaybetmişti.[kaynak belirtilmeli]



https://tr.wikipedia.org/wiki/Justin_Bieber

Justin Drew Bieber (d. 1 Mart 1994), Kanadalı pop, çağdaş R&B şarkıcısı, oyuncu
ve şarkı yazarıdır.

Kariyeri, video paylaşım sitesi Youtube'a koyduğu videoların 2008 yılında Scoot
Braun tarafından keşfedilmesiyle başladı. Daha sonraları Braun, Justin Bieber'ın
menajeri olmuştur. Braun Atlanta'da, Bieber ve R&B sanatçısı Usher tanıştırmış
ve Bieber Usher ve Scoot Braun'nun ortak şirketi Raymond Braun Media Group
(RBMG) ile anlaşma imzalamış, ardından Island Records ile albüm kontratı
yapmıştır.

Justin Bieber'ın ilk single'ı One Time oldukça iyi bir çıkış yakalamış ve One
Less Lonely Girl teklisi ile birlikte Kanada Hot 100'de 15'e, Bilboard Hot
100'de ise ilk 20'ye girme başarısı elde etmiştir. Bieber'ın ilk albümü "My
World" 17 Kasım 2009'da çıkmıştır. Ayrıca 2. devam albümü "My World 2" büyük
başarı yakalamış, albümden çıkan ilk single Baby uluslararası başarı elde
etmiştir, Baby klibi ile dünyanın en büyük video paylaşım sitesi Youtube'da en
çok izlenen video rekorunu kırmıştır. 2010 yılı Amerikan Müzik Ödülleri'nde
“Yılın Sanatçısı”, “Yılın Pop/Rock Albümü”, “Yılın En İyi Çıkış Yapan Sanatçısı”
ve “Yılın En İyi Pop/Rock Erkek Sanatçısı”, 2010 yılı MTV Video Müzik
Ödülleri'nde “En İyi Yeni Sanatçı” ve 2010 yılı MTV Avrupa Müzik Ödülleri'nde
“Yılın Erkek Sanatçısı” ödülünü kazanmıştır. 3.albümü Believe'yi 19 Haziran 2012
de 4 versiyonla çıkaran şarkıcı, bu albümle birlikte 18 yaşında rekor kıran tek
sanatçı olarak 2013 Guinness Rekorlar Kitabı'na girdi ve tarihe geçti. Albümden
çıkan ilk single Boyfriend listeye 1. sıradan girdi. 2. tekli As Long as You
Love Me 3 hafta En Çok İndirilen Şarkilar listesinde kaldı. 3.single olarak da
Nicki Minaj'la olan düeti Beauty and a Beat'i Justin Bieber kendi
yönetmenliğinde 12 Ekim tarihinde çekti. Bieber Ağustosta yayınladığı geri dönüş
teklisi olan ''What Do You Mean" ile listelere 1. sıradan girdi. 2. single'ı
"Sorry" 22 ekimde yayınlandı ve bu teklide listelere 1. sıradan girdi. 13
Kasımda Justin'in dördüncü stüdyo albümü yayınlandı. Bieber 100 ülkede #1
numaraya ulaştı ve aynı gün yayınlanan Made in The A.M'in #1 olmasını engelledi.
''Love Yourself" teklisi Billboard Hot'da #1 olarak Justin bir albümden 3 tane
#1 tekli çıkarmış oldu. Şubat ayında gerçekleşen Grammy ödüllerinde "Where Are Ü
Now" En İyi Dans Kaydı dalında Grammy aldı ve bu Justin Bieber'ın ilk grammy
ödülüdür. 2016'da tamı tamına 8 kere Guinness Rekorlar Kitabı'na girdi. 12 Şubat
2017 tarihinde gerçekleşecek grammy ödüllerinde Bieber 4 dalda adaylık
kazanmıştır.

Bieber 1 Mart, 1994'te, Stratford, Ontario'da doğdu. Annesi Pattie Mallete, ona
hamile kaldığında 17 yaşındaydı. Ailesi hiç evlenmemesine rağmen, oğullarının
profesyonel ve psikolojik gelişimi için yakın arkadaşlıklarını sürdürdüler.
Geliri az birçok işte çalışan Mallete, Bieber'ı tek başına yetiştirdi. Yine de,
Bieber babası Jeremy Bieber'la iletişimini kesmedi. Büyürken, Bieber kendi
kendine piyano, bateri, gitar ve trompet çalmayı öğrendi. 2007'nin sonlarında,
13 yaşındayken, Bieber bir yerel şarkı yarışması için Ne-Yo'nun "So Sick"
şarkısını söyledi ve ikinci geldi. Mallette arkadaşları ve ailesinin görmesi
için YouTube'a performansının videosunu koydu. Siteye Bieber'ın değişik R&B
şarkılarını söylediği videoları koymaya devam etti ve Bieber'ın sitedeki
popülerliği arttıkça arttı.

Eylül 2012'de Mallette, anılarını konu alan Nowhere But Up adlı kitabı piyasaya
sürdü. Kitap, Justin'in ünlü olmadan önceki hayatını, Mallette'nin yaşamını ve
müzik endüstrisine girişini konu alıyor.

Bieber'ın büyük-büyük babası Alman, babasının ise diğer soyu İngiliz ve
İrlandalıdır. Anne tarafı ise Fransız Kanadalı'dır.. Bieber ise kendisinin bazı
belirlenemeyen sebeplerle Aborijin Kanadalı soyundan olduğuna inandığını
belirtmiştir. Bieber, Jeanne Sauvé Katolik Okuluna yazılmıştır.

Bieber'ın ilk teklisi "One Time", o hâlâ ilk albümünün kayıt aşamasındayken
yayımlandı. 2009 Temmuz'unda yayımlandığı ilk hafta Kanada 100'de 12 numaraya
kadar yükselen parça, daha sonra Billboard 100'de 17 numaraya kadar çıktı. 2009
Sonbaharında parça inanılmaz bir satış gösterdi. Parça, Kanada veABD'de platin,
Avustralya ve Yeni Zelanda'da Altın almıştır. Şarkıcının ilk EP'si My World, 17
Kasım 2009'da yayımlanmıştır. Albümün diğer teklisi, "One Less Lonely Girl", ve
diğer iki reklam teklileri "Love Me" ile "Favourite Girl", iTunes'da yayımlandı
ve Billboard 100'de ilk kırka girmeyi başardı.

Bieber, 20 Aralık 2009'da Beyaz Saray'da TNT kanalının Christmas in Washington
programında, ABD Başbakanı Barack Obama ve eşi Michelle Obama için Stevie
Wonder'ın "Someday At Christmas" şarkısını seslendirdi. 31 Ocak, 2010'da yapılan
52. Grammy Müzik Ödülleri'nde sunuculardan biri olan Bieber, 2010'da (Orijinali
Michael Jackson ve Lionel Richie tarafından yazılan)We Are The World şarkısının
25. yıldönümü ve Haiti'de olan depreme yardım amaçlı tekrar kaydedilmiştir.
Bieber, orijinalinde Richie'nin söylediği açılış kısmını söylemiştir.

Bieber'ın yeni albümü My World 2.0'dan çıkan ilk tekli Ludacris'in eşlik ettiği
"Baby" şarkısıdır, 2010 Ocak'ta yayınlanan şarkı, tam anlamıyla ülkeler arası
bir hit haline gelmiştir. Billboard 100'de beşinci sıraya yükselen şarkı, diğer
marketlerde ilk ona girmeyi başarmıştır. Diğer iki reklam teklileri "Never Let
You Go" ve "U Smile", U.S. Hot 100'de ilk otuza girmeyi başarmışlardır. My World
2.0 albümü Bieber'ı başarıdan başarıya koşmuş.

23 Haziran 2010'da Bieber, My World ve My World 2.0 albümlerini kapsayan ilk
solo turnesi olan My World Tour'a çıkmıştır. Bu turnenin ilk konseri Hartford,
Connecticut'da gerçekleşmiştir. Temmuz, 2010'da internette en çok aranan ünlü
haline gelmiştir. Aynı ay Bieber'ın "Baby" video klibi, Lady Gaga'nın Bad
Romance klibini geçmiş, YouTube'da en çok izlenen video ve en beğenilmeyen video
olmuştur. Ekim 2010'da Bieber, eski albümlerinin en sevilen şarkılarından oluşan
bir akustik albüm çıkaracağını duyurdu. Albümün adı, "My World Acoustic"
olacaktı. Bu albümde eski şarkıların haricinde yeni "Pray" adlı bir şarkı da
mevcuttur.

11 Şubat 2011'de, 3D konser ve biyografi filmi, Justin Bieber: Never Say Never,
vizyona girmiştir.

2011 sonlarına doğru, Bieber, üçüncü stüdyo albümü Believe'i kaydetmeye başladı.
22 Şubat 2012'de Twitter aracıyla yeni albümünün ilk teklisinin Mart'ta
yayınlanacağını duyurmuştur. Bir sonraki hafta, Ellen Şov'da albümün ilk
teklisinin adının Boyfriend olacağını açıkladı ve tekli, 26 Mart 2012'de
yayınlandı. Şarkı, Mike Posner tarafından yazılmıştır. Şarkı, USA Billboard Hot
100 'de iki numaraya kadar yükselmiştir. Dijital ortamda 521,000 indirmeyle en
çok indirilen ikinci şarkı olmuştur. Boyfriend şarkısı, Justin Bieber'ın
Canadian Hot 100'de birinci sırayı aldığı ve bir hafta tepede kaldığı tek
şarkısıdır.

Bieber'ın üçüncü stüdyo albümü Believe, 19 Haziran 2012'de Island Records
tarafından yayınlandı. Bu albüm şarkıcının diğer albümlerinin aksine genç havayı
bırakmış daha çok pop ve R&B tarzlarını kapsamaktadır. Albümden 3 tekli
yayınlandı ve bu tekliler tabela performansı açısından Bieber'ın Baby şarkısının
ardından listeye giren en iyi şarkıları oldu.

Bieber, albümü tanıtmak için Glendale, Arizona'da başlayan Believe Tour'a
çıkmıştır. Bu turne kapsamında dünyanın çeşitli bölgelerinde toplam 120'yi aşkın
konser verecektir.

Bu esnada Bieber, Justin Bieber: Yolun Başı adlı ikinci kitabını piyasaya sürdü.
Kitap, önceki kitabı gibi hayatından, turne zorluğundan ve çocukluğundan
kestiler içerir. Justin, kitapta sık sık Michael Jackson'a olan hayranlığını
dile getirir.

Ellen Şov'da, Ocak 2013'te Believe Acoustic adında bir akustik albümü
çıkaracağını duyurmuştur. Bu albüm, Justin'in 2012 yılında çıkarttığı
Believe'den birkaç şarkıyı ve üç yeni şarkıyı kapsamaktadır. Bieber, ayrıca
2013'te Saturday Night Live'da konuk olacağını Twitter üzerinden duyurmuştur. Bu
bölüm, 9 Şubat 2013'te yayınlanmıştır.

Bieber, Lizbon, Portekiz'de 12 Mart'da vereceği ikinci konseri 'düşük bilet
satışları' nedeniyle iptal etti. Fakat 11 Mart'taki konser gerçekleşti.

Bieber, Hristiyandır ve İsa ile arasında bir bağ olduğunu söyler, "burada
olmamın sebebi o."

27 Şubat 2011'de Bieber, Vanity Fair Oscar Partisine, Amerikalı aktris ve
şarkıcı Selena Gomez ile katılmıştır. Bu katılım, aylardır medyanın gözünden
kaçmayan aralarında 'romantik bir ilişki' olduğunu iddia edenler için bir kanıt
olmuştur. Kasım 2012'de Bieber ve Gomez iki yıllık ilişkilerini bitirdikleri
açıklanmıştır ve sonra tekrar ayrılmışlardır.

Mayıs 2012'de Bieber, Los Angeles, Kaliforniya'ya bağlı Calabasas adasında 930
metre karelik, 1.3 dönümlük bir ev aldı.

Bieber'ın hayırsever aktivitelerine dahil olarak hastane ziyaretleri örnek
gösterilebilir. Haziran 2012'de "Music Makes It Better" (Türkçesiyle "Müzik Daha
iyi Yapar") kampanyası kapsamında Bieber, Victoria Justice ve The Band Perry
katılmıştır. Kampanyanın amacı, hastanedeki çocuklara müziği, resmi veya sanatın
herhangi bir dalını aşılamaktır.

Bieber, paparazziler ile olan sarsıntılı ilişkisine dikkat etmeye çalışıyor.
Mart 2011'de, Justin, 17. doğum günü çıkışı fotoğrafçılara lanet yağdırmıştır
fakat daha sonra Twitter üzerinden bir özür yazısı yayınladı. 2011 ve 2012 Kasım
ayında görüntülendiği sırada yine aynı el hareketini yapmıştır. 1 Ocak 2013'te
daha sonra Chris Guerra olarak açıklanan fotoğrafçı, Bieber'ın arabadaki
fotoğrafını çekmek için yürüdü fakat sokağı dönmekte tereddüt ederken öldürüldü.
Ancak Bieber o sırada arabada değildi.

Aralık 2012'de Bieber'ın Twitter hesabı (@justinbieber), 49,079 milyon takipçi
ile Lady Gaga'yı geride bırakarak en popüler ünlü seçilmiştir. Bieber, Twitter
kurulduktan bu yana sık sık Trend Topic olmaktadır. Mart 2017 itibari ile 92
milyon takipçisi bulunmaktadır.



https://tr.wikipedia.org/wiki/III._Mehmed

III. Mehmed (Osmanlı Türkçesi: محمد ثالث - Mehmed-i sālis), divan edebiyatındaki
mahlasıyla Adli; d. 26 Mayıs 1566, Manisa – ö. 21 Aralık 1603, İstanbul), 13.
Osmanlı Padişahı ve 92. İslam halifesidir. Tahta çıktığı 1595 yılından ölümüne
kadar padişahlığını sürdürmüştür. Sancaktan gelip tahta çıkan son şehzadedir. I.
Süleyman'dan 30 yıl sonra sefere çıkan ilk padişahtır.

III. Murad ile Osmanlı denizcileri tarafından kaçırılıp köle edilmeden önceki
adıyla Sofia Baffo olan aslen Venedikli Safiye Sultan'ın oğludur. İsmi, II.
Mehmed'e benzemesi için, büyük dedesi I. Süleyman tarafından konmuştur.
Şehzadeliğinde İbrahim Cafer Efendi ve Pir Mehmed Azmi Efendi gibi devrin
tanınmış alimlerinden tahsil ve terbiye görmüştür. 1583'te Manisa sancağı
valiliğine tayin edilmiş, 1595'te babası III. Murad'ın vefatı üzerine Osmanlı
tahtına çıkmıştır.

Sultan Mehmet'in tahta çıkar çıkmaz ilk işi 19 kardeşini boğdurtmak olmuştur. Bu
olay Osmanlı tarihinin en kanlı olaylarından birisidir, çünkü öldürülenlerin
çoğu bebektir. Halkın bu olaydan sonra III. Mehmed'e kin beslediği ve onu
sevmediği rivayet edilir.

35. Padişah Mehmed Reşad kılıç kuşanma merasiminin ardından dedelerinin
kabirlerini ziyaret ederken III. Mehmed'in kabrini ziyaret etmez ve "Ben çocuk
katilinin kabrini ziyaret etmek istemiyorum." der. Bu olay Osmanlı hanedanının
da bu meseleden rahatsızlık duyduğuna örnek olarak gösterilir.

Sultan III. Mehmed, babası Sultan III. Murad döneminde başlayan
Osmanlı-Avusturya Savaşı devam ederken tahta geçmiştir. Sultan III. Mehmed tahta
çıkar çıkmaz Avusturya ve Eflak sorunlarıyla ilgilenmiştir. 1595 yılında
Avusturya kuvvetleri Estergon Kalesi'ni kuşatmışlar, 40 km uzakta olan Mehmed
Paşa Estergon Kalesi'ne yardıma gitmemiştir. Hiçbir yardım alamayan Estergon
Kalesi kahramanca direnmesine rağmen, sayıca üstün olan Avusturyalılar'a teslim
olmak zorunda kalmıştır (2 Eylül 1595).

Sinan Paşa, Eflak Prensi Mihai Viteazul üzerine seferler düzenlemiştir. Osmanlı
kuvvetleri Bükreş ve Tırgovişte'yi ele geçirmişler fakat çok geçmeden Mihai
karşı saldırıya geçmiş ve Osmanlı kuvvetleri geri çekilmek zorunda kalmıştır. Bu
sırada bataklıklara düşen Osmanlı askerlerinin büyük bir kısmı ölür. Daha sonra
Tuna'dan karşı kıyıya geçilirken gerekli önlemlerin alınmamasından dolayı yeni
bir saldırıya maruz kalan Osmanlı akıncıları çok büyük kayıplar vermiştir.

Estergon Kalesi'nin düşmesinden sonra Tuna kıyısındaki Vişegrad da düşmanın
eline geçmiştir. Birçok önemli kale ve şehirlerin kaybedilmesi İstanbul'da
devlet erkanı ve yeniçerilerin tepkisine neden oldu. Yeniçeriler de sultanın
sefere çıkmasını istiyorlardı.

Durumun kötüye gittiğini anlayan Sultan III. Mehmed'in, devlet büyüklerini
toplayıp "Ceddimiz, devletimizin kurucusu Osman Gazi Hazretlerinden, büyük
dedemiz Kanuni Sultan Süleyman'a kadar bütün padişahlar askerin önünde sefere
çıkmışlardır. Dedemiz Sultan İkinci Selim'le (II. Selim) cennetmekan pederimiz
Sultan Murad (III. Murat) bu usulü bozdular. Biz dahi, başlangıçta seferi
paşalarımıza ısmarlamakla hataya düştük. Asker evlatlarımız bizi başlarında
görmek isterler. Kararımız odur ki yakında sefere çıkacağız. Hazırlıklar
tamamlansın. Küffara haddini bildirmeye gitmek gerekir." dediği; kendisine karşı
çıkan annesi Safiye Sultan'ı da "Valide, biz Sultan oğlu sultanız,
kullanmayacaksak Eyüp Sultan Camiinde bu kılıcı niçin kuşandık? Kararımız
karardır, sefere çıkacağız. Taht uğruna devleti feda etmeyiz" şeklinde
cevapladığı ve bunun üzerine 20 Haziran'da ordunun hareket ederek, kuşatılan
Eğri Kalesi'nin (Almanca Eger Kalesi) 12 Ekim 1596'da padişaha teslim edildiği
anlatılıyor.

Eğri Kalesi'nin fethinden sonra Osmanlı birlikleri ilerleyerek 15 Ekim 1596 günü
Haçova'da büyük bir Avrupa ordusuyla karşılaştı. Bu ordu da Avusturyalı, Alman,
Erdelli, Macar, İtalyan, İspanyol, Fransız, Hollandalı, Belçikalı, Çek, Hırvat,
Sırp, Slovak ve Leh kuvvetleri vardı. Böylece Haçlı Ordusundaki asker sayısı 300
bini bulmuştu. Osmanlı Ordusu ise 140 bin askerden ibaretti. Avusturya Arşidükü
III. Maximilian komutasındaki düşman kuvvetleri ile yapılan Haçova Savaşı'nda
Osmanlı birlikleri, düşman birliklerinin tüfek atışlarına maruz kaldı. Pek çok
Osmanlı askeri öldü.

Osmanlı cephesinde ordu merkezinin ele geçirilip padişahın ayrıldığı haberinin
yayılması üzerine yeniçerilerin çoğu geri çekildi ve Haçlı ordusu zafer
kazandığını düşünerek yağmaya başladı. Bu sırada ordunun geri hizmetlileri olan
oduncular, çadırcılar, uşaklar, deveciler ve aşçılar ellerine geçirdikleri
kazma, odun yarması, balta, tırpanı kazan ve kepçeleri ile düşmana karşı
saldırmaya başladılar. Haçlı ordusu yağmaya katıldığından düzeni bozulmuştu ve
bu ani saldırı da bir paniğe yol açtı. Düşmanın gerilemesi üzerine akıncılar,
yeniçeriler tekrar toparlanarak Haçlı ordusunun üstüne saldırınca da beklenmeyen
bir zafer kazanıldı ve Osmanlılara Viyana yolu açıldı (26 Ekim 1596). Bu savaşı
kazanılmasında geri hizmetlilerin katkısı olduğundan bu savaş literatürde "Kepçe
kazan Savaşı" olarak da bilinir.,,,,

Haçova Savaşı'ndan sonra Sultan III. Mehmed İstanbul'a döndü. Avusturya
cephesine Satırcı Mehmed Paşa atanmıştı. Tata Kalesi'ni geri almayı başaran
Satırcı Mehmed Paşa, Budin'in kuzeyindeki Vaç bölgesinde düşman kuvvetleri
karşısında başarılı olamadı. Bu arada Avusturya temsilcileri ile bir barış
antlaşması yapılmaya çalışıldıysa da, olumlu bir sonuç alınamadı. Bir süre sonra
Avusturya kuvvetleri 1594 yılında fethedilen Yanıkkale'yi (Raab Kalesi) ele
geçirdiler (1598).

Satırcı Mehmed Paşa iki yıldır hiçbir askeri başarı kazanamamıştı. Bu süre
içinde bazı Osmanlı kaleleri Avusturyalıların eline geçmişti. Mehmed Paşa'nın
idamı üzerine, Sadrazam Damat İbrahim Paşa ordunun başına geçti ve Belgrad'a
geldi. Bu sırada Avusturya barış istemişti. Avusturyalılar daha önce geri
aldıkları Eğri'yi ve Hatvan'ı Osmanlılara vermeyi önerdiler. Bu öneriye
karşılık, Osmanlı temsilcileri Estergon, Novigrad, Filek ve Yanıkkale'yi
istediler. Antlaşma yapılamadı.

Belgrad'da kışı geçiren Damat İbrahim Paşa, Kanije Kalesini kuşatıp sıkıştırmaya
başladı. Kuşatma devam ederken kale içinde esir olan Osmanlı askerleri canlarını
feda etmek uğruna havaya uçurdukları barut deposu kalenin harap olmasına yol
açtı. Ancak yine de teslim olmayan Kanije Kalesi'nin yardımına bu seferde
Philippe Emmanuel komutasındaki 20.000 kişilik bir ordu geldi. İki ateş arasında
kalan Osmanlı ordusu savaşmaya devam etti. Yardıma gelen düşman ordusunun geri
çekilmesi üzerine, 40 gün süren bir kuşatmadan sonra Kanije teslim oldu.

Beylerbeyliğin merkezi Kanije'ye alındı, Kanije Beylerbeyliği Tiryaki Hasan
Paşa'ya verildi. Sultan III. Mehmed bu başarısından dolayı Damat İbrahim Paşa'ya
kendisi padişah olarak yaşadığı sürece sadrazamlıkta kalacağı vaadinde bulundu
(10 Eylül 1601). Kanije kalesini geri almaya çalışan Arşidük Ferdinand,
Kanije'yi büyük bir orduyla kuşattı. Tiryaki Hasan Paşa komutasındaki az sayıda
asker kaleyi iki aydan fazla süre başarıyla korudu. Yiyecek içecek malzemesi ve
cephanesi tükenmeye başlayan Osmanlı kuvvetleri beklenmedik bir çıkışla
kendisinden kat kat üstün görünen düşman ordusunu Kanije Kalesi önünde yendi (18
Kasım 1601). Bu zaferden sonra 1603'de İstolni-Belgrad ve Estergon da geri
alındı.

Safevîler, 1590 yılında imzalanan ve 13 yıl süren antlaşmayı bozmuştu. Şah I.
Abbas, Osmanlı Devleti'nin Avusturya ile savaş halinde olmasını fırsat bildi.
Ferhat Paşa Antlaşmasıyla kaybettiği toprakları geri almaya çalışan Safevîler,
Osmanlı Devleti'nin Anadolu'da çıkan Celali İsyanlarından uğraşmasıyla zayıf
düşmesinden de yararlanarak 25 Ağustos 1603'te Osmanlılara savaş açtılar. Şah
Abbas Tebriz ve Revan'ı aldı. Safevi Devleti yeniden güçlenmişti. Safevîler ile
savaş devam ederken III. Mehmed 38 yaşında vefat etti. Kabri, Ayasofya'da, kendi
adına yapılmış III. Mehmed Türbesindedir.

Annesi Fars kökenli olan Şah I. Abbas, Safevîleri giderek İranlılaşmaya doğru
sürükledi ve diğer bir Türk devleti olan Osmanlıların onlarla yaptıkları
savaşlar sonuçta Azerbaycan ve Anadolu Türklerini bir kez daha bir araya
gelmemek üzere ayırdı.

İmar konusunda çalışmalar yaptıran Sultan III. Mehmed, süt annesi Halime Hatun
adına Gölmarmara Halime Hatun Camii ve Külliyesi'ni, ayrıca validesi Safiye
Sultan adına da Yeni Valide Camii ve Külliyesi'ni yaptırdı. Bundan başka birçok
camiyi tamir ettiren Sultan III. Mehmed, Yeni Camii'nin de temelini attırdı.



https://tr.wikipedia.org/wiki/T%C3%BCrk_Kara_Kuvvetleri

Türk Kara Kuvvetleri, ya da resmî adıyla Kara Kuvvetleri Komutanlığı
(K.K.K.lığı), Türkiye Cumhuriyeti'ni karadan gelebilecek her türlü saldırıya
karşı korumakla görevlidir. Türk Silahlı Kuvvetleri komutası altındaki en büyük
kuvvettir. Ayrıca asker sayısı bakımından NATO'nun ikinci ve dünyanın beşinci
büyük kara ordusudur.

Bir Türk devletine âit ilk organize ordunun kuruluş tarihi olan M.Ö. 209 yılı,
Kara Kuvvetleri Komutanlığı'nın da kuruluş yılı olarak kabul edilir.

9 Kasım 2016 tarihinde değiştirilerek kabul edilen Olağanüstü Hal Kanun Hükmünde
Kararnamesi ile bu tarihe dek Genelkurmay Başkanlığı kuruluş ve kadrolarında
bulunan Komutanlık, Millî Savunma Bakanlığı kadro ve kuruluşuna geçirilmiştir.
Ayrıca aynı Kararname, cumhurbaşkanı ve başbakanın kuvvet komutanı ve astlarına
emir verebilmesini ve bu emirlerin hiçbir kurum, kuruluş veya kişinin onayı
olmaksızın yerine getirilmesini de hükme bağlamaktadır.

28 Haziran 1963'te Türk Ordusu 600. kuruluş yıldönümünü kutladı. O tarihlerde,
Türk Kara Kuvvetleri'nin kuruluş tarihi, yeniçeri ordusunun kurulduğu 1363 yılı
olarak kabul ediliyordu. Aynı yıl, turancılık fikrini savunan Nihal Atsız, bunu
eleştirerek Hiung-nu hükümdarı Mete'nin onluk sisteme dayalı bir ordu kurduğu
düşünülen tarih olan m.ö. 209 yılının "Türk Ordusu"nun da gerçek kuruluş tarihi
olduğunu iddia etti. 1968'te Yılmaz Öztuna ise, genelkurmay başkanı Cemal
Tural'a bu öneriyi sundu. 1973'te ordunun kuruluşunun 610. yıldönümü kutlanırken
Atsız bu iddiayı yeniden öne sürdü. 12 Eylül Darbesi'nden sonra bu iddia
benimsendi. Hâlen, m.ö 209, Kara Kuvvetleri Komutanlığı'nın kuruluş yılı olarak
kabul edilmektedir.

I. Dünya Savaşı'nda Osmanlı Devleti 7 cephede savaşa 2.850.000 kişiyi silah
altına alarak girdi. Bu ordu 70 piyade, 2 süvari tümeninden oluşan 24 kolordulu
9 ordu birliğiydi. Mondros Mütarekesi'nden sonra zorunlu terhislerle 50.000
kişiye inmişti. Osmanlı Ordusu'nun kalan iki kolordusundan biri Suriye
cephesinden Ankara'ya nakledilen Ali Fuat (Cebesoy) komutasındaki 20. Kolordu,
diğeri ise Kafkas Cephesinde Erzurum'da konuşlandırılmış Kâzım Karabekir
komutasındaki 15. Kolordu'ydu.

Kurtuluş Savaşı milis ve gönüllülerinden oluşan Kuva-yi Milliye, Türk Ordusu'nun
temelidir. Düzenli Ordu birliklerinin Yunanlara yapılan ilk savaş I. İnönü
Muharebesi'nde mevcudu 6.000 kişiydi. Bu savaşta Türk Ordusu kendisinden 3 kat
üstün olan Yunan Ordusu'nu geri çekilmeye mecbur etti. Çerkez Ethem İsyanı'nın
bastırılmasından sonra Çerkez Ethem birliklerinin düzenli orduya katılması ile
birlikte mevcudu 10.000 kişiye yükseldi. I. İnönü Muharebesi'nin zaferle
sonuçlanması Düzenli Türk Ordusu'na katılımı hızlandırdı. 2 ay sonra II. İnönü
Muharebesi'nde ordunun mevcudu 15.000 kişiye yükseldi.[kaynak belirtilmeli] Bu
savaşın da zaferle sonuçlanması sonucu ordunun mevcudu hızla artmaya devam etti.
3 ay sonra yapılan Kütahya-Eskişehir Muharebeleri'nde ordunun mevcudu 55.000
kişiye ulaştı. Bu muharebelerin kaybedilmesi sonucu kaçak sayısı 30.000 ulaştı.
Ordu mevcudu 25.000 kişiye düştü. TBMM, asker kaçaklarının "vatan haini"
sayılarak İstiklal Mahkemeleri'nde yargılanması kararı aldı. Ayrıca
Kütahya-Eskişehir Muharebeleri'ndeki başarısızlıktan sonra TBMM başkanı Mustafa
Kemal Paşa'yı Türk Ordusu Başkomutanlığı'na getirdi. Mustafa Kemal Paşa ilk iş
olarak Tekalif-i Milliye Emirleri'ni yayınlayarak halka, savaşa katılma çağrısı
yaptı. Bir dizi emirler yayınladı ve emirlerin uygulanması için Tekalif-i
Milliye Komisyonları kuruldu. Mustafa Kemal Paşa'nın çağrısı sonuç verdi ve Türk
Ordusu'nun mevcudu, Sakarya Meydan Muharebesi öncesi 101.727 kişiye ulaştı.
[Sakarya Meydan Muharebesi'nin kazanılmasıyla birlikte Yunanların kesin olarak
mağlup edilebilmesi için Genel Seferberlik ilan edildi. 1901 ve 1902 doğumlular
asker altına alındı. Ordunun mevcudu Büyük Taarruz öncesi 186.000 kişiye ulaştı.
Büyük Taarruz sırasında yapılan Dumlupınar Meydan Muharebesi'nde Yunan
Ordusu'nun büyük bir bölümünün imha edilmesi ile birlikte ordu, İzmir'e doğru
ilerlemeye başladı. İzmir'in kurtarılması ve Batı Anadolu'nun tamamen
Yunanlardan temizlenmesi sonucu Kurtuluş Savaşı'nda çatışma dönemi fiili olarak
sona erdi.

Kurtuluş Savaşı sonrasında 9 kolordu ve 3 süvari tümeninden oluşan 1., 2. ve 3.
Ordu müfettişliği kuruldu. Ordu Komutanlıkları 1 Temmuz 1949'da kurulan Kara
Kuvvetleri komutanlığına bağlandılar.

1950'de Türkiye'nin Kore Savaşı'na katılmasıyla kara kuvvetlerinden 5090 kişilik
bir tugay Kore Türk Tugayı adıyla Kore'ye gitti. Türk Tugayı 8 nci ABD Ordusu'na
bağlandı. Tugaya "North Star- Kutup Yıldızı" kod adı verildi. Tuğgeneral Tahsin
Yazıcı komutasındaki 259 subay, 18 askeri memur, 4 sivil memur, 395 astsubay,
4414 erbaş ve er olmak üzere 5090 kişilik 1. Türk tugayı, 17 Eylül 1950'de
İskenderun limanından hareket ederek 12 Ekim 1950'de öncü takım Pusan limanına
ulaştı ve 17 Ekim'de ana birliği de Pusan'dan karaya çıktı. Aynı gün Pusan'dan
hareket ederek 20 Ekim'de Taeg'a varıp, süratle kuzeye doğru ilerleyen Birleşmiş
Milletler ordularına iştirak etti. 10 Kasım'da Taeg'dan hareket ederek 21
Kasım'da Kunuri'ye vararak Amerikan 9. Kolordusu'nun sağ kanadında
konuşlandırıldı.

24 Kasım 1950 sabahı kuzeye Çin sınırına doğru ilerleme emrini alan tugay
Kunuri'den hareket ederek Kaechon, Sinnimni, Wawon boyunca Tokchon'a doğru yola
çıktı. Ancak Çin Halk Gönüllü birlikleri cephenin arkasına sızmaya başladı.
Durumu farkeden Amerika ve Güney Kore birlikleri ricat etmeye başladılar. Ancak
Türk tugayına ricat emri geç ulaştı. 1. taburun etrafı kuşatılıp süngülü
çatışmaya girmek zorunda kaldı. "Ricat harekâtı"nı sağlamak için sonuna kadar
direnen 3. Tabur 9. Bölük imha edildi. Geri kalan Türk birlikleri ise Chongchon
nehri boyunca geri çekildi. Savaş 3 yıl sürdü, savaşın başından itibaren
stratejik noktalarda görev alan Türk tugayları kendisine verilen görevleri
mümkün olan en iyi şekilde yerine getirmiş ve katıldığı muharebelerde; 37 subay,
26 astsubay, 658 er olmak üzere toplam 721 şehit,. 2147 yaralı, 346 hasta, 234
esir ve 175 kayıp vermiştir. 462 Türk şehidi Güney Kore'de Seul-Pusan Kasabası
yakınlarındaki Tanggok mezarlığı içerisinde bulunan Pusan Şehitliği'nde
bulunmaktadır. Türkiye Cumhuriyeti'nin bu savaştaki personel kaybı bölgeye giden
ABD ve Birleşik Krallık'tan sonra 3. sıradadır.

1952'de NATO'ya giren Türkiye, ordusunu modern silahlarla donattı. Kara
Kuvvetleri son olarak 20 Temmuz 1974'te Kıbrıs Harekâtı'nı yaptı.

Türkiye Cumhuriyeti'nde "Türk Kara Ordusu"'nun kuruluş tarihi, Yeniçeri Ocağının
kurulduğu 1363 yılı olarak kabul edilmekteydi. Hüseyin Nihal Atsız 1963 ve
1973'de Kara ordusunun kuruluş tarihinin Mete Han'ın tahta geçtiği MÖ 209 olması
gerektiğini yazmıştır.

Atsız, M.Ö. 200 yıllarından beri tarihi belgelerde bahsi geçen bir milletin, 16
yüzyıl süresince ordusu olmadan yaşadığını söylemenin, Doğu Roma
İmparatorluğu'na karşı galibiyet kazanılan Malazgirt Savaşı gibi ve benzeri
büyük savaşları düzenli Türk Ordularının değil gayri muntazam çetelerin yapmış
olacağını kabul etmenin hatalı olduğunu yazdı. Atsız ayrıca, M.Ö. 209 yılında
Mete tarafından orduların 10, 100, 1000 kişilk birimlere ayrıldığını bu
birliklerin komutanlarının buyruklarının kayıtsız şartsız uygulandığını yazdı.

Atsız'ın görüşlerini benimseyen Yılmaz Öztuna da 1968'de dönemin Genelkurmay
Başkanı Cemal Tural'a Türk Kara Kuvvetleri'nin kuruluş tarihinin MÖ 209 olması
teklifini yaptı. Sonraları, K.K.K kuruluş tarihini MÖ 209 olarak değiştirdi.



https://tr.wikipedia.org/wiki/Kuzey_G%C3%BCney

Kuzey Güney, Türk drama, televizyon dizisi. 7 Eylül 2011'de Kanal D ekranlarında
başlamıştır. Başrollerini Kıvanç Tatlıtuğ, Buğra Gülsoy ve Öykü Karayel
paylaşmaktadır. 26 Haziran 2013 tarihindeki final bölümü ile ekranlara veda
etmiştir.

Türkiye'nin en popüler dizilerindendir. Sırbistan, Birleşik Arap Emirlikleri,
Kazakistan, Arnavutluk, İran gibi ülkeler başta olmak üzere yurt dışında da
yayınlanmaktadır.

Dizinin senaryosu Ece Yörenç ve Melek Gençoğlu tarafından yazılmıştır. Dizinin
1. Sezon yönetmeni Mehmet Ada Öztekin, 2. Sezon yönetmeni ise Hilal Saral'dır.
Dizinin yapım şirketi Ay Yapım, yapımcısı Kerem Çatay'dır.

Dizi müzikleri ve düzenlemeleri, jenerik müziği dahil olmak üzere Toygar Işıklı
tarafından yapılmaktadır. Çekimler İstanbul'da yapılmaktadır. Dizinin süresi ise
yaklaşık 90 dakikadır. Kuzey Güney dizisinin resmi sitesi, Ay Yapım'a ait olan
"kuzeyguney.tv" adlı internet sitesinde dizinin oyuncu kadrosu, bölüm özetleri,
set fotoğrafları, künye ve ekstralar bölümleri mevcuttur.



https://tr.wikipedia.org/wiki/Eden_Hazard

Eden Hazard (d. 7 Ocak 1991, La Louvière), Belçikalı millî futbolcu. Şu an
Chelsea kulübünün formasını giymektedir.

Eden Hazard, 2007-08 sezonunda 4 maça çıktı ve hiç gol atamadı. Lille forması
ile ilk maçına 24 Kasım 2007 tarihinde, Nancy maçında çıktı. Maç 2-0 yenilgi ile
sonuçlandı. Bu sezon Metz, Sochaux ve PSG maçlarında da forma giydi.

Hazard, 2008-09 sezonunda 30 maça çıktı ve 4 gol kaydetti. Lille adına ilk golü
ise 20 Eylül 2008 tarihinde, Auxerre karşısında gol atarak kaydetti. Maç 3-2
galibiyet ile sonuçlandı. Bu sezon Saint-Étienne, Sochaux ve Marsilya maçlarında
da gol kaydetti. Fransa Kupası'nda Hazard ilk maçına 2 Ocak 2009 tarihinde,
Geneviève karşısında çıktı. Maç 3-0 Lille galibiyeti ile sonuçlandı. Fransa
Kupası'nda ilk golü ise 23 Ocak 2009 tarihinde, Dunkerque karşısında gol atarak
kaydetti. Maç 3-0 Lille galibiyeti ile sonuçlandı. Fransa Lig Kupası'nda Hazard
ilk maçına 24 Eylül 2008 tarihinde, Montpellier karşısında çıktı. Maç 4-2
yenilgi ile sonuçlandı.

Hazard, 2009-10 sezonunda 37 maça çıktı ve 5 gol kaydetti. Bu sezon Le Mans,
Nancy, Lens, Auxerre ve Bordeaux maçlarında gol kaydetti. Avrupa Ligi'nde Hazard
ilk maçına 17 Eylül 2009 tarihinde, Valencia karşısında çıktı. Maç 1-1
beraberlik ile sonuçlandı. Avrupa Ligi'nde ilk golü ise 22 Ekim 2009 tarihinde,
Genoa karşısında gol atarak kaydetti. Maç 3-0 Lille galibiyeti ile sonuçlandı.
Avrupa Ligi'nde diğer golü ise 11 Mart 2010 tarihinde, Liverpool karşısında
kaydetti. Fransa Lig Kupası'nda ilk golü ise 13 Ocak 2010 tarihinde, Rennes
karşısında gol atarak kaydetti. Maç 3-1 Lille galibiyeti ile sonuçlandı.

14 Mayıs 2011 tarihinde, Lille Fransa Kupası'nda PSG ile finale kaldı. Hazard bu
maçta 90 dakika görev aldı. Maç 1-0 Lille galibiyeti ile bitti. Fransa Kupası'nı
Lille kazanmış oldu.

Hazard, 2011-12 sezonunda 38 maça çıktı ve 20 gol kaydetti. 20 Mayıs 2012
tarihinde Hazard, kariyerinin ilk hat-trick'ini Nancy karşısında yaptı. Maç 4-1
galibiyet ile sonuçlandı. UEFA Şampiyonlar Ligi'nde Hazard ilk maçına 14 Eylül
2011 tarihinde, CSKA Moskova karşısında çıktı. Maç 2-2 beraberlik ile
sonuçlandı.

27 Temmuz 2011 tarihinde, Lille Fransa Süper Kupası'nda Marsilya ile finale
kaldı. Hazard bu maçta 80 dakika görev aldı ve 1 gol kaydetti. Maç 5-4 Marsilya
galibiyeti ile bitti. Fransa Süper Kupası'nı Marsilya kazanmış oldu.

1 Temmuz 2012 tarihinde, Premier League ekiplerinden Chelsea'e 40 Milyon Euro
karşılığında transfer oldu. Hazard, Chelsea ile 5 yıllık sözleşme imzaladı.
Sözleşmeyi imzaladıktan sonra Hazard twitter hesabından: Şampiyonlar Ligi
şampiyonuyla imzaladım açıklamasında bulundu.

Hazard, 2012-13 sezonunda 34 maça çıktı ve 9 gol kaydetti. Chelsea forması ilk
kez 19 Ağustos 2012 tarihinde, Wigan maçında giydi. Maç 2-0 galibiyet ile
sonuçlandı. Chelsea adına ilk golünü ise 25 Ağustos 2012 tarihinde, Newcastle
ile yapılan maçta kaydetti. Maç 2-0 galibiyet ile sonuçlandı. Chelsea adına UEFA
Şampiyonlar Ligi'nde Hazard ilk maçına 19 Eylül 2012 tarihinde, Juventus
karşısında çıktı. Maç 2-2 beraberlik ile sonuçlandı. Chelsea adına UEFA Avrupa
Ligi'nde Hazard ilk maçına 14 Şubat 2013 tarihinde, Sparta Prag karşısında
çıktı. Maç 1-0 galibiyet ile sonuçlandı. Chelsea adına UEFA Avrupa Ligi'nde ki
ilk golünü de 21 Şubat 2013 tarihinde, Sparta Prag ile yapılan maçta kaydetti.
Maç 1-1 beraberlik ile sonuçlandı. İngiltere Lig Kupası'nda Hazard ilk maçına 25
Eylül 2012 tarihinde, Wolverhampton karşısında çıktı. Maç 6-0 galibiyet ile
sonuçlandı. İngiltere Lig Kupası'nda ki ilk golünüde 31 Ekim 2012 tarihinde,
Manchester United ile yapılan maçta kaydetti. Maç 5-4 galibiyet ile sonuçlandı.
İngiltere Lig Kupası'nda ki diğer golü ise 19 Aralık 2012 tarihinde, Leeds ile
yapılan maçta kaydetti. Maç 5-1 galibiyet ile sonuçlandı. FA Cup'da Hazard ilk
maçına 5 Ocak 2013 tarihinde, Southampton karşısında çıktı. Maç 5-1 galibiyet
ile sonuçlandı. FA Cup'da ki ilk golünü de 10 Mart 2013 tarihinde, Manchester
United ile yapılan maçta kaydetti. Maç 2-2 beraberlik ile sonuçlandı. FIFA Dünya
Kulüpler Kupası'nda Hazard ilk maçına 13 Aralık 2012 tarihinde, Monterrey
karşısında çıktı. Maç 3-1 galibiyet ile sonuçlandı.

31 Ağustos 2012 tarihinde, Chelsea UEFA Süper Kupası'nda Atlético Madrid ile
finale kaldı. Hazard bu maçta 90 dakika görev aldı. Maç 4-1 Atlético Madrid
galibiyeti ile bitti ve UEFA Süper Kupası'nı Atlético Madrid kazanmış oldu.

15 Mayıs 2013 tarihinde, Chelsea UEFA Avrupa Ligi'nde Benfica ile finale kaldı.
Hazard bu maçta sakatlığından dolayı görev alamadı. Maç 2-1 Chelsea galibiyeti
ile bitti ve UEFA Avrupa Ligi'ni Chelsea kazanmış oldu.

12 Ağustos 2012 tarihinde, Chelsea Community Shield'a Manchester City ile finale
kaldı. Hazard bu maçta 70 dakika görev aldı. Maç 3-2 Manchester City galibiyeti
ile bitti ve Community Shield'i Manchester City kazanmış oldu.

16 Aralık 2012 tarihinde, Chelsea FIFA Dünya Kulüpler Kupası'nda Corinthians ile
finale kaldı. Hazard bu maçta 90 dakika görev aldı. Maç 1-0 Corinthians
galibiyeti ile bitti ve FIFA Dünya Kulüpler Kupası'nı Corinthians kazanmış oldu.

Belçika ile ilk maçına 28 Mart 2009 tarihinde, Bosna-Hersek maçına çıktı. Maç
4-2 yenilgi ile sonuçlandı. Belçika adına ilk golünü ise 7 Ekim 2011 tarihinde,
Kazakistan ile yapılan maçta kaydetti. Maç 4-1 galibiyet ile sonuçlandı.



https://tr.wikipedia.org/wiki/Fransa_Mill%C3%AE_Futbol_Tak%C4%B1m%C4%B1

Fransa Millî Takımı Avrupa'da üst düzey futbol oynayan ekipler arasında yer
alır. 1998 yılında Zinedine Zidane önderliğinde kariyerinin zirvesine çıkan
Horozlar, aynı jenerasyonla 2000 yılında da Avrupa Futbol Şampiyonası'nı
kazandı.

1980'li yılların başına kadar en büyük başarısı 1958'deki Dünya Üçüncülüğü olan
Fransızlar, 1982'de Michel Platini önderliğinde Dünya Dördüncüsü oldu, 1984'deki
Avrupa Şampiyonası'nda kupayı Fransa kazandı. 1986'daki Dünya Kupası'nda tıpkı
1982'de olduğu gibi yarı finalde elenen Fransa bu sefer Dünya Üçüncülüğü'nü
kazandı. 1990'lı yılların ortasında yeni jenerasyon kendini belli etmeye
başladı. Zinedine Zidane önderliğindeki Fransa 1996 Avrupa Şampiyonası'nda yarı
finale kadar yükseldi. 1998'de kendilerinin düzenlediği Dünya Kupası'nda finalde
Brezilya'yı 3-0 ile geçip Dünya Şampiyonu oldu. Aynı başarıyı 2000 yılındaki
Avrupa Şampiyonası'nda finalde İtalya'yı 2-1 yenerek gösteren Fransa ardından
düşüşe geçti. 2002 FIFA Dünya Kupası'na sürpriz bir şekilde ilk turda veda eden
Fransa, 2004 Avrupa Şampiyonası'nda da çeyrek finalden öteye gidemedi.2006 FIFA
Dünya Kupası'nda finale kadar çıkmış, uzatmalarda Zinedine Zidane'ın Marco
Materazzi'ye attığı kafa darbesi yüzünden, rakibi İtalya'ya karşı son 10
dakikayı 10 kişi olarak oynamıştır. Penaltı atışlarında 5-3 mağlup olarak FIFA
Dünya Kupası'nda ikinci olmuştur.

2008 Avrupa Futbol Şampiyonası'na Hollanda ve İtalya karşısında alınan farklı
yenilgilerin ardından daha ilk turda 1 beraberlik ve 2 mağlubiyetle veda etmek
zorunda kaldı. Turnuvada Fransa 1 gol atıp 6 gol yedi.

2010 Dünya Kupası elemelerinde, 10 maçta 18 puan toplayarak grubunda
Sırbistan'ın ardından 2. sırada yer alan Fransa, Dünya Kupası baraj maçında
İrlanda Cumhuriyeti'yle eşleşti. İlk maçta rakibini deplasmanda 1-0'lık skorla
geçen Fransa, rövanş karşılaşmasında 90 dakikalık normal süreyi 1-0 mağlup
kapatınca maçta uzatmalara geçildi. 103. dakikada Henry'nin topu eliyle
taşıyarak Gallas'a verdiği pas golle sonuçlanınca 1-1'lik skorla turu geçen
taraf ev sahibi Fransa oldu. Bu maçın ardından İrlanda'nın yaptığı karşılaşmanın
tekrarı yönündeki itirazlar FIFA tarafından kabul edilmedi.

2016 Avrupa Futbol Şampiyonası'na ev sahibi olarak direkt katılma hakkı elde
etti.



https://tr.wikipedia.org/wiki/Alfabe

Alfabe veya abece, her biri dildeki bir sese karşılık gelen harfler dizisidir.
"Abece" kelimesi, Türkçedeki ilk üç harfin okunuşundan oluşur. Benzer biçimde
Fransızca kökenli “Alphabet” kelimesinden Türkçeye geçen "alfabe" sözcüğü, eski
Yunancadaki ilk iki harf olan "alfa" ile "beta"nın okunuşundan gelir.

Türk alfabesinde 29 harf bulunur: A, B, C, Ç, D, E, F, G, Ğ, H, İ, I, J, K, L,
M, N, O, Ö, P, R, S, Ş, T, U, Ü, V, Y, Z.

Böyle dillerde -genelde- her simge, bir nesneyi tanımlar ve görece çok az tanım
iki veya fazlası karakterle ifade edilir. Örnek: Çince, Japonca.

Alfabenin doğuşu, yazının doğuşuyla eş zamanlıdır ve Sümerlere yani günümüzden
5000 yıl önceye tarihlenir. Bilindiği üzere buna çivi yazısı (cuneiform) adı
verilir. Çivi yazısına benzer simgelerle Sümerler'i takip eden (Asur, Babil,
Elam, Akad, Hitit vs.) birçok Mezopotamya uygarlığı; dillerini kâğıda, taşa,
toprağa dökmüşlerdir.

Çivi yazısının ardından Eski Mısır'da hiyeroglifler ortaya çıkmıştır. İlk
çıkışındaki kullanım özellikleriyle ideogramatik yazı mantığı taşımaktadır.

Bu iki abece türü yanında bir de Ege Adaları kökenli, günümüzde hala
çözülememiş, linear a ve linear b diye birbirinin devamı iki alfabe ile Maya
Uygarlığı kökenli Kolomb öncesi Güney Amerika alfabeleri vardır.

Modern alfabenin kökeni, Fenike alfabesine dayanmaktadır. Bazı araştırmacılara
göre Fenikeliler de bu yazı sistemini, Mısır hiyerogliflerinden esinlenerek
oluşturmuştur. Fakat Fenikelilerle birlikte tek bir harfe karşılık tek bir ses
kullanma kavramı ortaya çıkmıştır. Fenike alfabesi, Fenikelilerin tüccar
olmasının da yardımıyla bütün Akdeniz çevresine yayılmıştır. Arapların,
Yunanların, İbranilerin ve Latinlerin alfabeleri hep Fenike alfabesinden
türemiştir.

Türkler, ilk olarak milli bir alfabe olan 38 harfli Orhun alfabesini
kullanmışlardır. Bu alfabe ile yazılan ilk yazı örnekleri MÖ 5. yüzyılda Issıg
(Esik) Kurganında bulunmuştur. Daha sonra 9. yüzyıldan sonra kısa bir süre Uygur
alfabesi olarak anılacak olan 18 harfli Sogd alfabesini kullandılar. İslamiyetle
birlikte Arap alfabesi yaygın olarak kullanılmaya başlanmıştır. Rusya, Orta Asya
Türklerinin alfabesini 1926'da Latin alfabesine, 1930'da ise Kiril Alfabesine
çevirmiştir. Türkiye, 1928'de Latin alfabesini kullanmaya başlamıştır.
Azerbaycan, Türkmenistan, Özbekistan gibi Türk ülkeleri bağımsızlıklarını ilan
ettikten sonra Latin Alfabesine geçmişlerdir. Ancak Kazakistan ve Kırgızistan
gibi Kiril alfabesini sürdüren ülkeler de bulunmaktadır. Bugün Türkler arasında
en yaygın alfabe, Latin ve Kiril alfabeleridir.

Karay Türkleri gibi Yahudi Türk toplumları, İbrani alfabesini de
kullanmışlardır. Bunun dışında Ermeni alfabesi, Hint alfabesi, Çin alfabesi gibi
alfabeleri kullanan küçük Türk toplulukları da olmuştur.



https://tr.wikipedia.org/wiki/II._Bayezid

II. Bâyezîd veya II. Beyazıt ayrıca bilinen adıyla Sultân Bayezid-î Velî
(Osmanlı Türkçesi: بايزيد ثاني Bayezīd-i Sānī, d. 3 Aralık 1447 – ö. 26 Mayıs
1512); Osmanlı İmparatorluğu'nun sekizinci padişahı. Babası Fatih Sultan Mehmed,
annesi Sitti Mükrime Hatun ya da Emîne Gül-Bahar Vâlide Hatûn'dur. Yavuz Sultan
Selim'in de babasıdır. Tahta geçtiğinde 511.000 km²'si Asya'da, 1.703.000 km²'si
Avrupa'da olmak üzere toplam 2.214.000 km² olan imparatorluk toprakları,
ölümünde yaklaşık 2.375.000 km² idi.

II. Bayezid'in ismi Latin harfli Türkçe metinlerde Beyazıt, Beyazıd, Bayezit,
Bayezıd gibi değişik imlâlar ile yazılsa da sultanın adı; bütün Osmanlıca
metinlerde Bâyezid (بايزيد) olarak geçmektedir. Türk Dil Kurumu, günümüzde
Beyazıt, Bayezit şeklindeki yazımları benimsemiştir. Modon fetihnamesinde,
Emîru'l-Mü'minîn Sultânu'l-Guzât ve'l-Mücâhidîn Nâsiru's-Seriat ve'l-Milleti
ve'd-Dîn Giyâsu'l-İslâm ve Mu'înu'l-Müslimîn Sultân Bâyezîd diye anılmıştır.

II. Bayezid'in doğum tarihi tarihçiler arasında tartışmaya yol açmaktadır.
Güvenilir bir Osmanlılar bibliyografya ansiklopedisi doğum tarihinde bu
tartışmayı karşılamak amacı ile bu tarihi Aralık 1447/Ocak 1448 olarak
vermektedir. Bazı kaynaklar bu tarihi 3 Aralık 1447 , diğerleri de 1448 olarak
vermektedirler.. Doğum yeri bugün Yunanistan sınırları içerisinde kalan,
Osmanlılar zamanında ise Edirne'ye bağlı bir kaza merkezi olan Dimetoka'daki
Dimetoka Sarayı'nda dünyaya geldi.

İstanbul'un fethi'nden sonra, Şehzade Beyazid 7 yaşlarındayken Hadım Ali Paşa
danışmanlığında Amasya valisi olan Bayezid, burada o dönemin en ünlü
âlimlerinden dersler aldı ve padişah olacak şekilde yetiştirildi. O günlerde
Amasya kenti bir eğitim ve kültür merkeziydi . Devrin meşhur âlimlerinden
dersler aldı, İslami ilimlerin pek çoğunu öğrendi. İslam ilmi alanında ders
aldığı hocalarından birisi de Şeyh Yavsi - Hünkar Şeyhi olarak bilinen Bayrami
tarikat şeyhi de olan Muhyiddîn Mehmed-i İskilibî olmuştur. İslami ilmin yanı
sıra matematik ve felsefe tahsili de aldı. Ayrıca Şeyh Hamdullah'tan da hat
dersleri aldı. Arapça ve Farsçanın yanı sıra; Çağatay lehçesi ve Uygur
alfabesini de öğrendi.

Şehzade Beyazid sancakbeyi olarak 27 yıl Amasya'da oturdu. Bu görevde iken
1473'te Otlukbeli Savaşı'nda sağ kol kumandanı olarak görev aldı. Ayrıca 1479'da
İran'dan gelen tüccarların mallarının yağmalanması üzerine, Şehzade Beyazid'in
vali olarak gönderdiği kuvvetler Torul ve çevresini Osmanlı topraklarına kattı.

Fakat genellikle Amasya sarayında mistik, yarı şairane bir yaşam sürdüğü
bildirilip bu arada Afyon şehriyle bağlantısı olduğu söylenir.

Fatih Sultan Mehmed'in 4 Mayıs 1481'de Gebze yakınlarında beklenmedik bir
şekilde vefat etmesi üzerine Sadrazam Karamanlı Mehmed Paşa, Bayezid ve
Bayezid'in kardeşi Cem Sultan'a ulaklar (haberci) gönderdi. Ancak Cem Sultan,
kendisine gönderilen haberci yolda, Anadolu Beylerbeyi Sinan Paşa tarafından
yakalanarak alıkonduğu için babasının ölüm haberini geç öğrendi. Bu arada
Bayezid'in tarafını tutan Yeniçeriler İstanbul'da isyan ederek Cem Sultan
taraftarı Karamanlı Mehmed Paşa'yı 4 Mayıs 1481'de öldürdüler ve Bayezid'in oğlu
Şehzade Korkut'u babasına vekâleten tahta çıkardılar.

Babasının vefatını öğrenen ve devlet büyüklerinin acele başkente gelmesi
hakkında gönderdikleri mektupları alan II. Bayezid maiyetinde 4.000 kişi olduğu
halde Amasya'dan yola çıkıp 9 günde Üsküdar'a geldi. Ertesi gün oğlu Şehzade
Korkut'tan saltanatı resmen teslim alıp 22 Mayıs 1481'de Osmanlı tahtına çıktı.
II. Bayezid ilk olarak kapıkullarına üçer bin akçe cülus bahşişi dağıttı.
Yeniçerileri ulufelerini 5 akçeye çıkarttı.

Cem Sultan abisi II. Bayezid'in padişahlığını kabul etmedi. Böylece Osmanlı
devleti II. Bayezid ile Cem Sultan arasında uzun süren ve en sonunda Avrupa'nın
da içine karıştığı bir taht kavgasına sahne oldu.

II. Bayezid İstanbul'da tahta çıkmış olmasına rağmen Cem Sultan 4.000 askeriyle
İnegöl önlerinde Bayezid'in henüz hazır olmayan Ayas Paşa idaresindeki ordusu
ile savaştı. Bu savaşı kazanan Cem Sultan Bursa'da kendi adına hutbe okutmak ve
para bastırmak suretiyle hükümdarlığını ilan etti. Bursa'da 18 gün saltanat
süren Cem Sultan civardaki şehir ve kasabalara da hâkimiyetini kabul ettirdi ve
II. Bayezid'e İmparatorluğu eşit olarak paylaşma teklifinde bulundu. Buna göre
İmparatorluğun Anadolu toprakları Cem Sultan'a verilecekti. Ancak devletin ikiye
bölünmesi anlamına gelen bu teklif, sadece Bayezid tarafından değil tüm devlet
ileri gelenleri tarafından dehşetle karşılandı. Osmanlı Devleti'nin bölünmesini
kendi çıkarlarına uygun gören Avrupalılar ve Memluklular bu konuda Cem Sultan'ı
desteklediler.[kaynak belirtilmeli]1481 Haziranında II. Bayezid'in ordusuyla
Yenişehir ovasında yaptığı savaşta yenilen Cem Sultan önce Konya'ya çekildi.
Konya'da yeterince destek bulamayan Cem Sultan Tarsus'a geçti. Daha sonra da
Memluk sultanından aldığı davet üzerine Kahire'ye gitti. Kahire'de büyük ilgi
gören Cem Sultan orada kaldığı süre içerisinde Mekke'ye giderek hac vazifesini
yerine getirdi. Bu dönemde, ağabeyi II. Bayezid kendisine padişahlıktan
vazgeçmesi halinde 1 milyon akçe vermeyi teklif etti. Ama Cem Sultan bu teklifi
reddetti. Benzeri teklifler tekrar yapıldıysa da, bunlar da sonuç
vermedi.[kaynak belirtilmeli]Memluklular'ın ve eski Karaman Beylerinin
yardımıyla tekrar bir ordu toplayan Cem Sultan, 27 Mayıs 1482'de Konya'yı
kuşattı. Ancak Osmanlı Ordusu'nun Konya'ya hareket etmesi üzerine kuşatma
kaldırıldı. İki taraf Akşehir'de karşılaştı. Savaşı kaybeden Cem Sultan
Ankara'ya geçti. Ankara'da da kaçışına devam eden Cem Sultan 1482 yazında otuz
kadar adamıyla birlikte Rodos'a gitti. Cem Sultan 29 Temmuz 1482'de Rodos
Şövalyelerinin Büyük Üstadı Pierre d'Aubusson tarafından büyük bir törenle
karşılandı. Cem Sultan'ın amacı Rumeli'ye geçerek mücadelesini sürdürmekti.
Ancak bundan sonra bir daha hayatta iken vatanına dönemedi. Artık, Cem Sultan
için Avrupa'da maceralı bir esaret hayatı başladı.[kaynak belirtilmeli]

Cem Sultan Rodos'a çıkmasından sonra Papa VIII. Innocentius'in isteği üzerine
Fransa'ya gönderildi. Bu gelişmeden sonra önceleri Osmanlı Devleti'nin bir iç
meselesi olan taht mücadelesi, böylelikle milletlerarası bir mesele hâline
geldi. Bu olaydan çıkar sağlamak isteyen Papa VIII. Innocentius'un, Cem
Sultan'a, Hıristiyan olması hâlinde onu Osmanlı Devleti'nin başına
geçirebileceğini teklif ettiği söylenir.[kaynak belirtilmeli]

Osmanlı Devleti'ne karşı yeni bir Haçlı seferi gerçekleştirmek için Cem Sultan'ı
kullanmayı düşünen Papa VIII. Innocentius 1492'de öldü. Böylece Cem Sultan daha
serbest bir hayata kavuştu. Fakat bu defa Fransa Kralı, Cem Sultanı kendi siyasi
emelleri için bir koz olarak kullanmak istedi. Bu amaçla hareket eden Fransa
Kralı VIII. Charles Roma üzerine yürüyerek 26 Ocak 1495'te Cem Sultan'ı Papa'dan
teslim aldı. Fransız Ordusu ile beraber yola çıkan Cem Sultan 25 Şubat 1495'te
vefat etti. Bazı kaynaklar, Cem Sultan'ın elindeki kıymetli rehineyi bırakmak
zorunda kaldığı için Papa tarafından zehirletildiğini ifade etmektedir.

Cem Sultan'ın ölümünü öğrenen II. Bayezid Osmanlı ülkesinde 3 gün yas ilan etti.
Ülkedeki camilerde Cem Sultan için gıyabi cenaze namazı kılındı. Ayrıca II.
Bayezid kardeşinin günahlarının bağışlanması için fakirlere 100 bin akçe sadaka
dağıttı.

İtalya'da toprağa verilen Cem Sultan'ın cenazesi de pazarlık konusu oldu. Uzun
süren bir mücadelenin ardından Cem Sultan'ın cenazesi, vefatından 4 sene sonra
1499'da Osmanlı topraklarına getirildi. Mudanya'da karaya çıkarılan cenaze
Bursa'da Muradiye Camii'nin haziresinde kardeşi Şehzade Mustafa'nın da mezarının
içinde bulunduğu türbe'ye gömüldü.

Cem Sultan Avrupa'da iken, İspanyollar karşısında yenilgiye uğrayan Endülüs'teki
Müslümanlar Osmanlı Devleti'nden yardım istediler. II. Bayezid kardeşi Cem
Sultan'ın Avrupa'da esir olması sebebiyle gerekli yardımı tam anlamıyla
yapamadıysa da Kemal Reis'i İspanya'ya gönderdi. Kemal Reis İspanya'daki
Müslümanları Kuzey Afrikaya, Yahudileri de de Selanik ve İstanbul'a taşıdı. 1492
yılında Müslümanların yanı sıra 150 bin kadar Yahudi de Osmanlı topraklarında
yerleştirildi .

1480 yılında Fatih Sultan Mehmet hayatta iken Osmanlılar İtalya'nın ele
geçirilmesi için ilk adım teşkil etmek üzere yarımadanın güneydoğusunda
(çizmenin topuğu) yer alan Otranto kalesini ele geçirmişlerdi. Fatih'in ölümü ve
Şehzade Cem'le II. Bayezid arasındaki taht mücadelesi, İtalya'nın fethi
projesinin bir müddet daha ele alınmamasına neden oldu. Bir sene sonra Osmanlı
hâkimiyetindeki Otranto kalesi elden çıktı.

Napoli Krallığı, elindeki kuvvetlerle Osmanlı ile başedemeyeceğinin farkındaydı.
Ayrıca Osmanlıların İtalya'da bulunmasının krallığın geleceği için iyi
olmadığını da biliyordu. O nedenle Napoli Kralı, damadı Macaristan Kralı
Matthias Corvinus'tan ve aynı hanedana mensup bulunduğu, o zamanlar Aragon
olarak adlandırılan Kuzey İspanya kralından acele yardım istedi. Macaristan
kralının gönderdiği 2.000 atlı ve diğer İtalyan devletlerinden aldığı yardımcı
kuvvetlerle Otranto kalesi önlerine geldi. Bu orduyu denizden Napoli, Papalık ve
İspanya gemilerinden müteşekkil bir donanma destekliyordu. Fatih Sultan
Mehmet'in ölüm haberi buraya da ulaşmış ve Osmanlı askerleri arasında büyük bir
isteksizlik ortaya çıkmıştı. Tam bu sırada komutan Gedik Ahmet Paşa, yanına
aldığı bir miktar asker ve donanma ile ani bir şekilde Otranto'yu terk etti. Bir
rivayete göre bunu kendi kararıyla, bir diğerine göre ise Sultan Bayezid'in
isteği ile gerçekleştirmiştir. Gedik Ahmet Paşa Otranto'da 8.000 kadar asker ve
asker için 1,5 senelik mühimmat bıraktı. Bu kadar kuvvet ile büyük bir orduya
karşı konulması da mümkün değildi. Mukavemet edip 8.000 askeri heba etmek yerine
kalenin teslim edilmesine karar verildi. Osmanlı kuvvetleri, askerlerin tüm
silah ve cephanelerini yanlarına alarak çekilmesine izin verilmesi hâlinde,
kaleyi teslim edeceklerini taahhüt ettiler. Kaleye yardım gelmesinden korkan
Napoli Kralı bu anlaşmayı kabul etti. Böylece 8.000 Osmanlı askeri tüm
mühimmatları ile gemilere binip, Otranto Boğazı'nı geçerek Arnavutluk'ta Osmanlı
topraklarına çıktı.

Napoli Kralı, Türkler'in yeniden İtalya'ya çıkmaması için II. Bayezid'in elçisi
ile görüştü ve Türkler'in İtalya'ya bir daha sefer düzenlememesi vaadine
karşılık Napoli, götürülemeyen Türk toplarını, Napoli Krallığı içerisindeki
bütün Türk ve Müslüman esirleri Osmanlı Devletine geri verdi. Ayrıca dostça
olmak şartıyla Donanma-yı Hümayun'a (Osmanlı Donanması), Adriyatik ve Yunan
Denizi'nde serbestçe dolaşma hakkı tanıdı.

Nihayetinde Osmanlı Devleti'nin, İtalya'daki tek kalesi olan Otranto ele
geçirilmesinden 13 ay sonra, 10 Eylül 1481'de kaybedildi. Böylece, Fatih Sultan
Mehmet tarafından başlatılan İtalya seferi Osmanlı Devletinin iç problemleri
sebebiyle durduruldu.

Cem Sultan Olayı ve bu olay sebebiyle Avrupalıların İstanbul'u geri alma
ümitleri yeniden gündeme gelince II. Bayezid çok dikkatli ve barışçı bir dış
siyaset takip etmek mecburiyetinde kaldı. Bununla birlikte kendisi gerektiğinde
savaştan çekinmedi ve Osmanlı Devleti'nin sınırlarını genişletti. II. Bayezid'in
tahtta kaldığı süre, hemen hemen babası Fatih Sultan Mehmet ile eşitti (yaklaşık
30 yıl). Fatih bazen iki senede bir sefere çıktığı halde, oğlu Bayezid yalnız 5
kere sefere çıktı. Padişahların bizzat başkumandanlık ettiği bu seferlere
Osmanlılar tarafından Sefer-i Hümayun adı verilmiştir.

Sultan Bayezid 1483 baharında Edirne, Filibe, ve Sofya üzerinden Sırbistan'a
geldi. Morava Nehri kıyılarında yol alan padişah, Belgrad yakınlarına kadar
sokuldu. Bu çevredeki tüm kaleleri onarttı. Kasım 1483'te İstanbul'a döndü. Bu
ilk sefer yaklaşık 7 ay sürdü. Padişahın bu seferi, Macaristan'ı telaşlandırdı.
Osmanlı ile bir savaşı göze alamayan kral Matthias, 1483 sonlarında Osmanlı
Devleti ile bir barış imzaladı.

Boğdan Voyvodasının yıllık vergisini ödememesi, Boğdan'ın daha sıkı bir şekilde
Osmanlı devletine bağlanması ve Karadeniz kıyısındaki topraklarının alınıp, bu
beyliğin denizle olan bağlantısını kesme gibi amaçlarla, II. Bayezid, birinci
sefer-i hümayunundan bir yıl sonra tekrar sefere çıktı. 1 Mayıs 1484'te
İstanbul'dan ayrıldı. Boğdan üzerine giden Sultan Bayezid, babasının aynı ülkeye
yapmış olduğu seferden 8 yıl sonra tekrar Boğdan'a sefere çıkmış oluyordu. Eflak
Voyvodasının da 20.000 askerle Osmanlıların tarafında katıldığı bu seferin
sonunda Osmanlı devleti bütün hedeflerine ulaştı ve Karadeniz bir Türk gölü
haline geldi. Ayrıca Kırım'a karadan bağlantı sağlandı.

İstanbul'a yola çıkışından 2 ay sonra 6 Temmuz'da Ordu-yu Hümayun (Osmanlı
Ordusu), Tuna Nehri'nin kuzey sahilinde Kili önüne geldi. 9 gün içerisinde kale
Osmanlıların eline geçti ve Kilye (Kili) teslim oldu. 24 Temmuz'da Dniester'in
Karadeniz'e döküldüğü koyun güneyinde bulunan Akkerman kuşatma altına alındı ve
16 gün sonra 9 Ağustos'ta ele geçirildi. Bu kuşatmaya Kırım Hanı Mengli Giray da
ordusuyla katıldı. Böylece ilk defa bir Kırım Hanı Osmanlı Ordusu'nda görev
almış oluyordu. 1419, 1454, 1474 yıllarında devrin padişahları Çelebi Mehmet ve
Fatih tarafından 3 kez kuşatılıp da alınamayan bu kalenin fethi üzerine Uzun
Hasan'ın oğlu Akkoyunlu hükümdarı Sultan Yakup, Fas Sultanı, hatta Macaristan
Kralı Matthias gibi birçok hükümdarlar elçilerini göndererek II. Bayezid'i
tebrik ettiler. Necati Bey'in

Böylece Boğdan'ın Karadeniz'e kıyısı kalmadı. Doğrudan İstanbul'dan yönetilen
Dobruca ile Kırım Hanlığı'na ait topraklar birleşti. II. Bayezid bu seferden
sonra İstanbul'a dönmedi. Kışı Edirne'de geçirdi. Yazın Filibe'ye kadar gitti
(1485) ve bu çevreyi kontrol etti. Ertesi kış yine Edirne'deydi. 1486 yılının
başında Macar Kralının elçilerini burada kabul etti. İstanbul'a ancak 1486
senesinde döndü.

Boğdan seferine çıkarken Edirne'ye gelen Bayezid, Tunca Nehri kenarında adın
taşıyacak külliyenin temelini attı. Seferden aldığı ganimet malını külliyenin
yapımı için harcadı. İnşaat, 1488'de tamamlandı.

Yakın Doğu'nun iki büyük Türk devleti olan Osmanlı ile Memluk arasındaki sınırı
Fırat nehri ve Toros Dağları belirliyordu. Bir zamanlar Orta Anadolu'ya kadar
varan Memluk nüfuzu, artık Toroslar'ın gerisine itilmişti. Güneydoğu Anadolu'nun
bir kısmı ve Çukurova'yı elinde tutan Ramazanoğulları Memlukluların
hâkimiyetinde, buna karşılık Dulkadiroğulları ise Osmanlılar'ın hakimiyetinde
idi. Memluklular ile Osmanlıların ilişkileri başlangıçta dostçaydı. Osmanlı
Devleti'nin Avrupa'daki zaferleri Memluk başkenti Kahire'de resmî şenliklerle
kutlanıyordu. Ama Memluklular Osmanlıların Çukurova bölgesindeki varlıklarından
hoşnut değillerdi. Osmanlıların bölgeye yaptığı akınlar iki ülkenin arasını
bozdu. Türkler tarafından yönetilen bu iki ülkenin aralarının bozulmasındaki bir
başka sebep ise prestij meselesiydi. Devrin en büyük devleti konumunda olan
Osmanlı İmparatorluğu aynı zamanda da devrin en büyük İslam ülkesiydi.
Halifeliğin, Kutsal Emanetler'in ve mukaddes şehirlerin Memluk Devleti'nin
elinde olması Osmanlı'nın kabul edemeyeceği bir durumdu. Fatih'in Hicaz Su
Yolları ve Türk hacılar için bazı düzenlemeler yapmak istemesini Memluklular iç
işlerine müdahale saydı ve reddetti. Memluklular coğrafi koşullara çok güveniyor
ve hiçbir ordunun Mısır'a giremeyeceğini düşünüyorlardı.

İlk Osmanlı-Memluk savaşı 1485'te patlak verdi ve 6 yıl sürdü. Savaşın
görünürdeki sebebi 1485 yılında Osmanlı ülkesinden giden hacılara saldırılması
ve İstanbul'a gönderilen Behmeni hediyelerine geçici olarak el konulmasıydı. 2
Mart 1482'de Güney Hindistan Türk İmparatorluğu tahtına babasının yerine oturan
Mahmut Şah Behmeni, Sultan Bayezid'e içlerinde değerli mücevherler bulunan
hediyeler göndermişti. Mısır gümrük idaresi, sonradan göndermelerine rağmen ilk
önce bu hediyelere el koydu. Armağanlar İstanbul'a gönderilmek üzere yola
çıktığında Osmanlı Devleti Memluklular'a savaş açmıştı bile. Savaşın diğer
sebebi ise, her yıl Osmanlı topraklarından Hicaz'a giden hacıların, Bedevi
Araplar tarafından saldırıya ve yağmaya uğramaları idi. İstanbul, Kahire'ye, Hac
yollarının güvenliğini sağlaması için notalar göndermiş, fakat Memluklular geçim
kaynağı yağma olan Bedevilere bir türlü ciddi bir şekilde engel olmamışlardı. Bu
sebeplere II. Bayezid'in o zamanlar Avrupa'da bulunan kardeşi Cem Sultan'ın
Kahire'de kalan ailesinin iadesini istemesi ve bu talebin Memluklar tarafından
reddedilmesi de eklenebilir .

Savaş 1485 senesinin Mayıs ayında başladı. Fatih'in vefatından 4 yıl sonra
başlayan savaş hiçbir zaman topyekun bir muharebe şeklinde gerçekleşmedi. İki
imparatorluk hiçbir zaman tüm ordularıyla karşı karşıya gelmedi. Ne Osmanlılar
ne de Memluklular birbirlerinin topraklarını ilhak etme niyetinde değildiler.
Harp iki ülke toprakları arasında tampon bölge mahiyetindeki Çukurova ve
Dulkadiroğulları'nın toprakları üzerinde gerçekleşen vuruşmalar seviyesinde
kaldı.

Savaş Karagöz Mehmet Paşa komutasındaki Osmanlı Ordusu'nun taarruzu ile fiilen
başladı. Karagöz Mehmet Paşa Gülek Boğazı'nı geçerek Çukurova'ya girdi. Böylece
Osmanlılar ilk defa Adana'yı işgal etmiş oldular. Karagöz Mehmet Paşa güneye
yönelerek Tarsus'u da aldı. Akdeniz sahiline kadar inince Çukurova'nın da
Osmanlı hâkimiyetine geçtiği sanıldı. Zaten burası Memluklular'ın kendilerine
ait topraklar değildi. Onların idaresindeki Ramazanoğulları Beyliği'ne bağlıydı.
Sonra Karagöz Mehmet Paşa İstanbul'a döndü ve sancak beyi oldu. Bu arada Memluk
ordusu Çukurova'ya doğru yola çıkmıştı.

Memluklular önce Osmanlılara tabi Dulkadir Beyliği'nin topraklarına girdi. II.
Bayezid'in kayınpederi olan Dulkadir Beyi Alaüddevle Bozkurt Bey damadından acil
yardım istedi. Kayseri Sancak beyi Yakup Bey ordusu ile yardıma geldi ve Memluk
ordusunu yendi. O dönemlerde Memluk idaresinde bulunan Malatya önlerine kadar
gelen Yakup Bey'i Memluk Başkumandanı Özbek Bey pusuya düşürdü ve Osmanlı
birliğini imha etti. Karşı koyacak bir ordu olmaması nedeniyle Özbek Bey
rahatlıkla Çukurova'ya girdi. Adana ve Tarsus sancak beylerinin öldürülünceye
kadar mukavemet göstermelerine rağmen Memluklular Osmanlılar'ı Toroslar'ın
gerisine atmayı başardı.

1486 yılı Ocak ayında Anadolu Beylerbeyi Hersekzade Ahmet Paşa, Çukurova'yı
tekrar almak için Gülek Boğazı'nı geçerek Memluklular'ın önüne çıktı. Fakat
yenilerek esir düştü. Bir yıllık esaret hayatından sonra serbest bırakılan paşa
İstanbul'a döndü. Memluk sultanı Kayıtbay savaşın sona ermesi için barış teklifi
yapsa da kaybetmeye alışık olmayan Osmanlı devlet adamları barışa razı
olmadılar.

1487'de bu sefer bizzat Sadrazam Damat Koca Davut Paşa Çukurova için
Memlukluların üzerine yürüdü. Kendisi İçel'e geçerken Rumeli Beylerbeyi Ali
Paşa'yı Tarsus'un üzerine gönderdi.

Denge savaşı böyle devam ederken II. Bayezid Memluklarla olan savaş döneminde
Venedik'e Osmanlı donanmasının o zamanlar Venedik'e bağlı olan Kıbrıs'ın Magosa
limanında demirleme isteğini bildirdi. Memluklarla savaşı göze alamayan Venedik
bu isteği nazikçe geri çevirdi.

1488 yazının müthiş sıcağında Osmanlı Ordusu Vezir Ali Paşa kumandasında yine
Çukurova'daydı. Adana, Tarsus, Kozan başta olmak üzere Çukurova'yı ele geçirdi.
Memluk başkumandanı Özbek Bey yine yetişti ve 16 Ağustos 1488'de Ağaçayırı
Muharebesi'nde Osmanlı'yı yendi. Yine Çukurova'yı Osmanlılar'dan temizlemeye
çalışan Özbek Bey 7 aylık kuşatma neticesinde Adana'ya girdi. Bu savaşa katılan
Paşalar bozgundaki mesuliyetleri nedeni ile azledildiler.

Bu olaylar olurken Osmanlılardan ümidini kesen II. Bayezid'in kayınpederi
Dulkadir Beyi Alaüddevle Bozkurt Bey Memluklara yanaştı. Bunun üzerine azledilen
Bozkurt Bey'in yerine kardeşi Şah Budak Bey tayin edildi. Elbistan yakınlarında
ağabeyi ile yaptığı savaşı kaybeden Şah Budak Bey esir düştü. Kahire'ye
gönderilerek idam edildi.

1490'da Kayseri'yi kuşatan ve Karaman'a kadar Osmanlı toprakları içinde
ilerleyen Özbek Bey'in üzerine yine Hersekzade Ahmet Paşa gönderildi. Kayseri
yakınlarında Osmanlı Ordusu'nu bir kere daha yenen Özbek Bey, Ahmet Paşa'yı yine
esir alarak Kahire'ye gönderdi.

Savaşlar daha çok Memluklar'ın lehine geçse de, iki devlet de tam bir sonuç
alamamıştı. Memluk komutanı Özbek Bey büyük ün kazanmış ve adı Kahire'deki
Özbekiye semtine verilmiştir.

Bu son yenilgi üzerine Sultan Bayezid bir sefer-i hümayun başlatmayı düşündü ve
bu Sultan Kayıtbay'ı çok endişelendirdi. Zira o zamana kadar topyekûn bir
savaşta Osmanlı Devleti'ni sadece Timur yenebilmişti. Bunun üzerine barışa razı
oldu. Fakat bizzat barış istemeyi gururuna yediremeyen ve böyle bir barışın
imzalanması halinde Osmanlı'nın aşırı isteklerinden korkan Memlük Sultanı başka
bir Müslüman ülke olan Tunus hükümdarını araya soktu ve iki ülke savaşın
başındaki hale dönülmeyi kabul ettiler. İki ülke de aldıkları toprakları iade
ettiler. Böylece 6 sene boyunca birkaç kez ele geçirdiği halde Çukurova'yı elde
edemeyen Osmanlı Devleti 1491 yılında Memluklularla barış imzaladı. Bir süre
sonra II. Bayezid kardeşi Cem Sultan'ın kızı ile yeni Memluk sultanı Sultan
Nasır Muhammed'i evlendirmek suretiyle barışı güçlendirdi. Ancak bu savaş sonucu
yıllardır dost, dindaş ve soydaş olarak barış içinde yaşamış bu iki ülke
arasında bir çatışma süreci başlamıştı.

Sultan II. Bayezid 10 Mart 1492'de Belgrad'ın fethi amacıyla İstanbul'dan sefere
çıktı. Sultan Sofya'ya kadar geldi. Burada karar değiştiren Bayezid bu görevi
Süleyman Paşa'ya bırakıp, kendisi Arnavutluk üzerine gitti. Güneybatı yönünde
hareket ederek Manastır üzerinden Arnavut topraklarına geldi ve Tepedelen'de
durdu. Temmuz sonlarında bu güzergâhta ilerlerken bir Şii fedai tarafından
yapılan suikast girişiminden kurtulan Sultan, 1492'nin son günlerinde İstanbul'a
döndü. Takriben 9,5 ay süren bu seferde Osmanlı topraklarından çıkılmadığı için
herhangi bir vuruşma olmadı.

Belgrad'a ulaşarak kaleyi kuşatan Süleyman Paşa Osmanlı tarihinde II. Murat ve
Fatih'ten sonra kaleyi kuşatan üçüncü kişi olmuştur. Kuşatma devam ederken
Macarları yıldırmak amacıyla Erdel'e giren Süleyman Paşa burada yenilmiştir. Bu
yenilgi ile başarı ihtimali kalmadığını düşünerek kuşatma kaldırıldı ve Kanuni
Sultan Süleyman'a kadar bu şehir alınamadı.

Bosna Sancak beyi ve aynı zamanda akıncı komutanı olan şair Yakup Paşa, Sultan
Bayezid Amasya'da şehzade iken babası Fatih'in temsilcisi olarak Sultan'ın
yanında bulunmuştu. Bayezid tahta geçince Yakup Paşa'yı, önce oğlu Şehzade
Alemşah'a atabey, sonra da Bosna beyliğine tayin etti.

Akıncıların 1492'de Avusturya'nın kapısı konumunda olan Slovenya'nın Celje
şehrini kuşatmaları, Macarlar kadar Almanlar'ı da endişelendirmişti. 1493'te
Yakup Paşa, 8.000 akıncı ile İstirya'ya girdi. Fakat geri dönüşünde önüne çıkan
düzenli Macar ordusu tarafından Hırvatistan'da yolu kesildi. Her akıncıya 5
asker düşmesine rağmen, üstün bir gayretle Macarlar bozguna uğratıldı. Sonunda
5.700 ölü, 25.000 esir veren Macarlardan bazı asiller de Osmanlılara esir düştü.

Bu zaferden sonra Yakup Paşa Rumeli Beylerbeyliği'ne getirildi. Aynı zamanda da
şair olan Yakup Paşa uzun manzumesinin sonunda şöyle demiştir

Lehistan'ın 1498 yılı başlarında Osmanlı himayesinde bulunan Boğdan Prensliği'ne
tecavüzü üzerine Osmanlı-Lehistan savaşı başladı. Öncelikle Rumeli Beylerbeyi
Yakup Paşa ve hatta Vezir Mesih Paşa bu savaşa tayin edildi. Lakin Lehistan
Kralının Türk-Boğdan birliklerine karşı yürüttüğü savaşta büyük bir yenilgiye
uğrayıp, ancak 1.000 atlı ile hayatını kurtarabilmesi ve 20.000 araba dolusu
ganimetin Osmanlı'nın eline geçmesi üzerine, buna gerek olmadığı anlaşıldı ve
savaşın yönetimi Silistre sancak beyi akıncı kumandanı Malkoçoğlu Balı Bey'e
verildi. Balı Bey Lehistan üzerine iki sefer yaptı ve 40.000 akıncının katıldığı
bu sefer Osmanlı tarihinin en büyük akıncı seferlerinden biridir.

Ordunun sağ kanadını Balı Bey'in büyük oğlu Ali Bey, sol kanadı ise Mustafa Bey
yönetiyordu. Türk atlıları önce Prut Nehri'ni, ardından Dniester nehrini geçti.
Mustafa Bey önce Galiçya'ya girdi. Kuzeybatı istikametinde ilerledi. Lviv
şehrinin 100 km kuzeybatısındaki Jaroslaw şehrini aldı. Burası Varşova'ya 260,
Baltık Denizi'ne ise 500 km uzaklıktadır.

Balı Bey ise kuvvetleri ile Lviv şehrini aldı. Bütün Galiçya'yı geçerek Varşova
şehrine girdi. Böylece ilk defa Türk Akıncılar'ı bu kadar kuzeye ulaşmış
oluyorlardı. Bu birinci seferden sonra 10.000 seçkin esir ile Akkerman'a döndü.

Yaklaşık 3 ay sonra Osmanlı ordusu tekrar Lehistan'daydı. Bu sefer Podolya ve
Galiçya üzerine gidildi fakat şiddetli soğuk yüzünden sefer uzun sürmedi.

Avrupa'da yeni bir savaşın emareleri görülmeye başlamıştı. Cem Sultan'ın vefatı
ile Osmanlı Devleti daha etkin bir politika izlemeye başlamış, akıncıların
yaptıkları büyük çaptaki akınlarla bunu ispat etmişti. Böyle bir savaşta
Osmanlı'nın birinci rakibi, Almanya ve Macaristan tarafından desteklenen Venedik
olacaktı.

1500'de Osmanlı, yeryüzündeki son Sırp topraklarını da ele geçirerek mahalli
Sırp derebeyliğine son verdi. Osmanlı Donanması 1496'da Kemal Reis komutasında
Rodos donanmasını yok etti. Bu suretle Venedik'le yapılacak savaşta gelecek
Rodos yardımının da önüne geçilmiş oldu.

1499 Eylül'ünde İskender Paşa, Udine şehrini işgal etmişti. Osmanlıların
kendilerinden bu kadar uzak yerlerde hâkimiyet kurması Avrupa'yı
telaşlandırıyordu. Hatta Osmanlılar bölgedeki İtalyanca coğrafya isimlerine
Türkçe adlar takmaya başlamış, Tagliemento'ya Aksu, Isonza'ya Doline adını
vermişlerdi.

Almanya'da da Gemeiner Pfennig adı verilen ve Türklere karşı harp etmek için
kullanılacak özel bir vergi çeşidi bile başlamıştı. Ayrıca Papa'nın Almanya'dan
topladığı dinî vergileri de Osmanlı'ya karşı kullanılması için Almanya'ya
iadesini talep etmişlerdi.

Fatih devrinde alınmaya çalışılmasına rağmen ele geçirilemeyen Güney Mora'daki
önemli Venedik deniz üslerinin fethi ve Osmanlı tarihinin ilk açık deniz meydan
savaşındaki zafer Osmanlılar için 16. yüzyılın başındaki güzel haberlerdi.

Venedik'e ağır bir darbe vurmak isteğinde olan II. Bayezid denge politikası
güdüyordu. Macaristan'la iyi geçinmeye çalışırken, aynı zamanda o zamanlar ayrı
şehir devletleri hâlinde olan İtalya'nın zaten Venedikle arası iyi olmayan diğer
şehir devletlerinin de Venedik'in yanında yer almaması için çaba sarfediyordu.
Bu sıralarda Venedik'in Mora'da yer alan deniz üsleri İnebahtı'nın üzerinde
Güney Mora'nın üç yarımadasının en batısında yer alan Modon, Koron ve Navarin
limanları idi.

Sultan II. Bayezid, Venedik seferine çıkmak üzere, 31 Mayıs 1499 günü
İstanbul'dan ayrıldı. Donanmayı o sıralarda Venedik hâkimiyetinde olan Kıbrıs
Adası'nın üzerine göndermek suretiyle, Kıbrıs'ın tehdit altında olduğu
izlenimini verdirerek Venediklilerin kuvvetlerini dağıtmayı başarmıştı. Amiral
Melchior Trevisano, Mora'daki Venedik üslerinin başkumandanı tayin edildi ve
hummalı bir savunma hazırlığına başlandı.

Sultan Vardar Yenicesi'ne geldi. Burada Rumeli Beylerbeyi Koca Mustafa Paşa,
Venediklerin elindeki İnebahtı üzerine gönderildi. 1493'den beri Kaptan-ı
Derya'lık görevinde bulunan Küçük Davut Paşa Mora sularındaydı.

200 parçalık büyük Venedik Donanması Osmanlı Donanması'nı Mora sularından
uzaklaştırmak maksadıyla Modon açıklarına gelmişti. Donanmanın başında Amiral
Antonio Grimaldi vardı. Mora'nın güneybatı ucundaki Gallo Burnu'nun açıklarında
iki dev Donanma karşı karşıya geldi. Donanmayı Hümayun'u Kemal Reis idare
ediyordu.

Sağ cenahın kumandanı Barak Reis amiral gemisini düşman gemilerinin arasına
sürdü. Onlarca Venedik gemisi bu gemiyi indirmek için çalışıyorlardı. Düşman
gemilerinin en yoğun olduğu bölgeye girip, gemideki barut deposunu ateşe veren
Barak Reis, büyük bir patlamaya ve onlarca Venedik gemisinin infilakına neden
oldu. Lakin kendisi ile birlikte 500 levent de ölenler arasındaydı. Bu hadisenin
ardından taarruza geçen Osmanlı Donanması Venediklileri perişan etti.

Sapienza Deniz Savaşı ismi ile tarihe geçen bu savaş Osmanlıların tarihte
kazandıkları ilk açık deniz savaşıdır. Büyük kahramanlıklarından dolayı Sapienza
adasına Barak Reis adası adı verildi. Venedik Elçisi Alvise Manenti devletine
gönderdiği raporda Osmanlı Sadrazamı'nın elçiye Sen Sinyoria hükümetine söyle,
artık deniz ile evlenmesini bıraksınlar; artık sıra bize gelmiştir. dediğini
bildirmiştir. Bu zaferin ardından Venedik üslerini koruyacak bir kuvvet mevcut
değildi.

30 Ağustos 1499'da, Sapienza Deniz Savaşı'nden 33 gün sonra İnebahtı kalesi de
Osmanlı'nın olmuştu. Bölgedeki büyük Venedik Amirali'nin donanması ile geri
çekilmesi kaledekilerin maneviyatını bozmuş, kale komutanı kaleyi teslim
etmişti. Osmanlı Ordusu için sıra, Mora'daki 3 büyük Venedik üssü olan Koron,
Modon ve Navarin'e gelmişti.

Ancak bu sıralarda 1479'dan bu yana Osmanlı hâkimiyetinde olan Kefalonya adasına
Venedik asker çıkarıp işgal etmişti. Ardından önceleri kendi hâkimiyetlerinde
olan Preveze'de ki Osmanlı tersanelerini basıp, kızaktaki gemileri yakmışlar
fakat geri püskürtülmüşlerdi.

1499 yılının sonlarında Edirne'ye dönen II. Bayezid birkaç aylık bir dinlenmeden
sonra 7 Nisan 1500'de Edirne'den ayrıldı. Bu hareketinden dolayı bu sefer, 5.
Sefer-i Hümayun olarak değerlendirilmiştir.

7 Temmuz'da donanmanın geldiği Modon'a ardından bizzat padişah komutasındaki
ordu gelerek kaleyi kuşatmıştır. 24 Temmuz'da Venedik donanması muhasaranın
kaldırılması maksatıyla hücuma geçse de Kemal Reis tarafından geri
püskürtülmüşlerdi. Kale Venediklilere mahsus olan bir şekilde savunulmuş, lakin
10 Ağustos 1500'de düşmüştü. Modon'un çetin mukavemetine rağmen düşürülmesi, bu
kalenin yakınlarında bulunan Koron ve Navarin kalelerinin de sonunu gösteriyordu
.

Fetihten iki gün sonra, yani 12 Ağustos'ta, Navarin, etrafındaki Milona ve Fener
kaleleri ile teslim olmuştu. Avar Türkleri tarafından kurulan bu şehrin ismi de
Avar'dan gelmektedir. Venedikliler Osmanlıların izniyle bütün asker ve
mühimmatları ile Venedik'e dönmüşlerdi.

16 Ağustos'ta ise Koron'nun yine karşı koymadan teslim olması ile Venedik'in
Yunanistan ile hiçbir bağlantısı kalmamıştı. 3 Aralık 1500 günü Venedik
donanması Navarin önlerine geldi. Venediklilerce ele geçirilen bir Hıristiyan
Arnavut kale kapısını onlara açtı. Venedikliler böylece Navarin'i ele
geçirdiklerini zannederken Kemal Reis 30 savaş gemisi ile limana girdi ve 8
Venedik gemisini ele geçirdi.

Papa'nı teşviki ile Fransa da, Venedik'in müttefiki olarak Osmanlı'ya karşı
savaş açmıştı. 1501 yılının Eylül ayında Ege Denizi'ne giren Fransız donanması
10.000 piyade taşıyordu. Eylül ortalarında da Midilli muhasarası başladı. Bunun
üzerine Sultan Bayezid'in Manisa sancak beyi olan ikinci oğlu Şehzade Korkut,
şimdiki Ayvalık'a gelerek 800 kişilik yardımcı kuvveti adaya geçirmişti. Ekim
sonlarında Osmanlı Donanması'nın Çanakkale Boğazı'ndan çıktığını öğrenen
Fransızlar 6 haftadan beri devam ettirdikleri kuşatmayı kaldırmış ve Mora'nın
güneyindeki Çuha Adası açıklarına gelmişlerdi. Burada müthiş bir fırtınaya
kapılan donanmadan yalnızca birkaç yüz kişi kurtulabilmişti.

Venedik, Osmanlı Devleti ile artık başedemiyordu. Özellikle Osmanlı
akıncılarının yapmış olduğu her akın Venedik için büyük bir tehlike idi. Zira
Osmanlıların her an için Venedik şehrini dahi istila etme ihtimali mevcuttu.
Mora'dan tamamıyla atılan Venedik, denizlerde de faaliyet gösteremiyor, Kemal
Reis başta olmak üzere Türk denizcileri Venedik'e göz açtırmıyorlardı.

Kefalonya gibi Aya Mavri adasını da işgal eden Venedik, 1502 yılının başlarında
adayı ele geçirdi. Adayı korumakla görevli küçük yeniçeri müfrezesi vuruşmadan
kaleyi teslim etmiş ve akabinde silahları ile birlikte İstanbul'a gelmişti.
Sultan Bayezid düşmana karşı silah atmadan kaleyi teslim eden bu askerleri idam
ettirdi. Birkaç ay sonra adaya gelen Kemal Reis 30 Ağustos 1502 tarihinde
Venediklileri adadan çıkardı. 13 Ağustos 1502 tarihinde Venedik'in Arnavutluk'ta
bulunan son üssü Dıraç'ın da Osmanlı'ya geçmesi ile Venedik'in Yunanistan gibi
Arnavutluk'la da bir bağlantısı kalmadı.

Mora ve Arnavutluk'taki büyük üslerini ve denizlerdeki üstünlüğünü kaybeden
Venedik için barıştan başka çözüm yolu kalmamıştı. 27 Eylül 1502'de kalabalık
bir ekiple İstanbul'a gelen Venediklilerle 14 Aralık 1502'de 31 maddelik Osmanlı
- Venedik Barış Antlaşması (İstanbul Muahedesi) imzalandı . Yalnız Kefalonya
adası Venedik'e bırakılmış, bunun dışındaki tüm fetihleri Venedik tanımıştı

Osmanlılar, Venedik'e karşı savaşırken Karamanoğlu Mustafa Bey,
Karamanoğulları'nın tarihteki son ayaklanmasını çıkardı. Akkoyunlular'ın
misafiri olarak Tebriz'de büyüyen Mustafa Bey 1500 yılında II. Bayezid Mora'da
iken Mersin'e geldi. Burada etrafına topladığı Türkmenlerle Karaman'ı kuşattı.
Osmanlılar'ın fazla önem vermedikleri bu olay üzerine Konya'da bulunan
Bayezid'in 4. oğlu Şehzade Şehenşah, Karamanoğlu Mustafa Bey'in üzerine bizzat
gitmemiş, Beyşehir sancak beyi olan oğlunu göndermişti. Vuruşmayı göze alamayan
Karamanoğlu Mustafa Bey, İçel'e çekildi. 1500 yılı sonlarında Şehzade Şehenşah
bizzat İçel'e gelmiş fakat Karamanoğlu Mustafa Bey'i yakalayamamıştı. 1501
baharında Vezir-i Azam Hacı Mesih Paşa da İçel'e geldi. Bunun üzerine Tarsus'tan
gemiye binip Suriye'ye kaçan Karamanoğlu Mustafa Bey, Memluklulara sığındı.
Osmanlılarla yeni bir anlaşmazlığa düşmek istemeyen Memluk Sultanı da
Karamanoğlu Mustafa Bey'i öldürttü.

1502'de Akkoyunluların Tebriz'i kaybetmesinden sonra İran tahtına başka bir Türk
hanedanı olan Safeviler geçti. Olayı önemli kılan ise Safevilerin Şii mezhebine
mensup olmalarıydı. Akkoyunlu ve Trabzon Rum Devleti ile akrabalık ilişkileri
kuran Safeviler böylece siyasi hayata atılmışlardı. Şiirlerini Farsça'dan çok
Türkçe olarak söyleyen Safeviler'in lideri Şah İsmail Osmanlı Devleti'ne doğudan
gelen tehlikelerin üçüncüsü ve sonuncusudur. (Daha önceden Timur ve
Akkoyunlular).[kaynak belirtilmeli]

Sultan Bayezid daha önceden bölgede dengeyi koruma amaçlı önlemler almış ve hem
Akkoyunlular'ın hem de Memlukluların hanedanları ile akrabalık bağları kurmuştu.
1507'de Kemal Reis Mısır'a bir dostluk ziyaretinde bulundu ve Sultan Kansu
tarafından büyük bir törenle karşılandı. Safevilerin başa geçmesi Osmanlılarla
Memlukluları birbirine yaklaştırdı.[kaynak belirtilmeli]

Şah İsmail, Akkoyunlular'ı haritadan silmek amacındaydı. Bu arada Trabzon'da
sancak beyi olan Şehzade Selim Erzincan'ı ele geçirmiş, Safeviler'e bağlı olan
Gürcü prenslikleri yenip onları vergiye bağlamıştı.[kaynak belirtilmeli]

Şah İsmail'in tahta çıkışı Avrupa'da büyük yankı uyandırdı. Zira kendilerinin
Osmanlı ile baş edemeyeceklerini bildiklerinden başka bir Türk devletinin onu
yenmesi ile Müslümanların tıpkı Endülüsdeki gibi Avrupa'dan atılabileceğini
düşünüyorlardı.[kaynak belirtilmeli]

Şah İsmail büyük gücün Osmanlı Devleti olduğunu bildiğinden Memluklulara
Osmanlılara karşı birleşmeyi önermiş fakat Osmanlılardan sonra sıranın
kendilerine geleceğini bilen Memluklular tarafından bu teklif reddedilmişti.
Venediklilere de aynı teklifte bulunan Şah İsmail'in elçileri Venedik'den yardım
cevabı aldılar. Fakat Venedik, Osmanlı Devleti ile doğrudan bir savaşı göze
alamayıp, yapılacak bir savaşta destek vermeyi kabul etti. Deniz gücü olmayan ve
tamamıyla bir kara devleti olan Safeviler Venedik'in deniz gücünden yararlanmak
istiyorlardı.[kaynak belirtilmeli]

Bunlara karşılık II. Bayezid Mısır'a Kemal Reis ile birlikte büyük miktarda top,
stratejik harp malzemesi ve bahriye levazımı gönderdi. Memluklular Safevilerden,
Osmanlılardan daha çok çekiniyorlardı. Zira daha önce Şii Fatımi hanedanı uzun
süre Mısır'da hüküm sürmüş ve ancak Memluklular tarafından yıkılmıştı. Ayrıca
Mısır'da Osmanlı ülkesinin tersine halk ve saray erkanı Türkmen asıllı değildi.
Büyük bir Arap çoğunluğu azınlıktaki Türkler tarafından yönetiliyordu.[kaynak
belirtilmeli]

Şah İsmail daha önceden Fatımilerin yapamadığını yapmak, tüm İslam dünyasını Şii
mezhebi altında birleştirmek istiyordu ve önündeki Osmanlı barajı yıkılırsa onu
ne Memluklar ne de Türkistan'daki Türk devletleri durdurabilirdi.[kaynak
belirtilmeli]

Safevi Şah'ı İsmail 1507 yılında hem İstanbul'un hem de Kahire'nin göstereceği
tepkiyi görmek amacıyla Dulkadiroğulları Beyliği'nin üzerine yürüdü. Asıl sebebi
bu olmamakla beraber görünüşteki sebep, Dulkadir Beyi Alaüddevle Bozkurt Bey'in
Şii olan Şah'a kızını vermek istememesiydi. Şah İsmail Osmanlı topraklarından
geçerek Kayseri üzerinden Dulkadir topraklarına girdi. Savaşta yenilen
Alaüddevle Bozkurt Bey kaçtı ve Şah İsmail Bey'in bir oğlu ile iki torununu ele
geçirerek öldürttü. Bunun üzerine Maraş'a ve Elbistan'a giren Şah İsmail
Dulkadir Hanedanı'nın mezarlarını yaktırdı. Sonradan da Osmanlı Devleti'ne bir
mektup yazıp topraklarını çiğnediğinden dolayı da özür diledi.[kaynak
belirtilmeli]

Senelerden beri Dulkadiroğulları Beyliği'nin kendilerine bağlı olduğunu iddia
eden Memluklular ve Osmanlılar bu hareketi cevapsız bıraktılar. Bu da Şah
İsmail'in Anadolu'daki prestijini artırdı. Memluklular tamamıyla sessiz kalsa da
Osmanlıların sessiz kalmaları mümkün değildi. Zira Trabzon sancak beyi Şehzade
Selim, anne tarafından Dulkadir Beyi Alaüddevle Bozkurt Bey ile akrabaydı.
Şehzade Selim ve Şehzade Korkut Alaüddevle Bozkurt Bey'in kızı olan aynı anneden
dünyaya gelmişti. Bir dayısına ve iki dayı oğluna yapılan bu harekete karşı
Şehzade Selim Azerbaycan'a kadar Safevi topraklarına girerek Safevi Hanedanı'na
mensup bazı kişileri esir alıp Trabzon'a getirerek dayısına yapılanın intikamını
aldı. Babası Bayezid bile hiçbir şey yapmamış iken Şehzade Selim'in bu hareketi
gözlerin ona çevrilmesine neden oldu.[kaynak belirtilmeli]

Bu arada II. Bayezid Şah İsmail'in herhangi bir seferine karşı Orta Anadolu'ya
asker yığdı. Bu nedenle Şah İsmail Anadolu'nun içlerine girmekten çekinmiştir.
Sayısı 115.000'i bulan bu orduyu gözüne kestiremeyen Şah, II. Bayezid'e Şanlı
büyük babam diye hitap ettiği bir mektup yazarak 1508 yıllarının ilk aylarında
Diyarbakır'a çekildi.[kaynak belirtilmeli]

10 Eylül 1509'da Memalik-i Rum adı verilen Amasya, Tokat, Sivas, Çorum ve
çevresinden başlayıp 45 gün şiddetle devam eden depremde halk, iki ay kadar
çadırlarda yaşadı. Bu deprem, aynı şiddette İstanbul ve Edirne'de de meydana
geldi. 14 Eylül 1509'da İstanbul, Osmanlı tarihinin kaydettiği en şiddetli
depreme maruz kaldı. Küçük kıyamet (Kıyamet-i Suğra) denilen bu depremde
İstanbul'da 109 cami ve mescit ile 1.070 ev kullanılamaz hâle geldi. Halktan da
5.000 kadar insan yaşamını yitirdi. Binlerce insan yıkıntılar altında gömülü
kaldı. Köpürmüş ve azgın bir hal almış olan deniz dalgaları, İstanbul ve Galata
surlarını aşarak sokaklarda tufan meydana getirdi. Bu arada eski su bentleri de
yıkıldı. Sultan II. Bayezid, sarayının duvarlarına güvenemediğinden bahçesinde
gayet hafif ve tehlikesiz bir çadır kurdurarak orada on gün kadar ikamet etti.

45 gün kadar, aralıklarla devam eden bu deprem, İstanbul sakinlerini sürekli bir
heyecan içinde yaşattı. Çorum halkının üçte ikisi, şehirlerindeki toprak
kaymaları yüzünden yarılıp açılan topraklar içinde hayatını kaybetti. Yine bu
esnada Gelibolu istihkâmları da yıkıldı. Sultan II. Bayezid'in doğduğu şehir
olan Dimetoka bir toprak yığını halini aldı.

Sultan Bayezid, bu deprem nedeniyle devletin ikinci başkenti olan Edirne'ye
gittiyse de İstanbul depreminden 15 gün sonra Edirne'de İstanbul'dakinin benzeri
olan ve aynı şiddette bir deprem daha meydana geldi. Mimar Hayreddin, 15 gün
içinde Padişah için Edirne'de ahşap bir ev yaptı. Padişah, bu ahşap evde ikamete
başladı. Aynı sene Edirne'de yine benzer şiddette bir deprem daha oldu. Tunca
Nehri taşarak ve yatağını da aşarak depremin yıkıntılarını kapladı. Üç gün geçit
vermeyen Tunca'nın taşmasıyla da birçok insan öldü.

Bundan sonra II. Bayezid İstanbul'un yeniden imarı için neler yapılması
gerektiği konusunda ilgililerle bizzat toplantılarda bulundu. Toplantılar
sonunda İstanbul'da yıkılan yerleri yeniden yapmak veya tamir etmek için yirmi
evden bir kişi ve ev başına yirmi ikişer akçe toplandı. Bu şekilde Anadolu'dan
37.000, Rumeli'den de 29.000 cerahor (ücretli amele) çıkarılıp 3.000 kadar mimar
ve marangoz getirildi. Bunlardan başka "Yaya"lardan 8.000, "Müsellem"lerden de
3.000 kişi kireç yakmakla görevlendirildi. 29 Mart 1510'da başlayan imar
faaliyetleri 65 günde sona erdi. Bu inşaat ve tamiratta, İstanbul surlarından
başka Galata'daki mahzenler, Galata Kulesi, Kız Kulesi, Rumeli ve Anadolu
hisarları ve fenerlikleri, Çekmece köprüleri ile Silivri kalesi gibi önemli
yerler de vardı. Sultan II. Bayezid'in bu çabaları üzerine İstanbul kısa bir
sürede adeta yeniden inşa edilmiş oldu. Bu inşaat, bütünüyle Mimar Hayreddin'in
nezareti altında yapıldı. İnşaatın tamamlanmasından sonra hükümdarın emri
üzerine üç gün ve gece, fakirlere yemek dağıtıldı.

Şah İsmail'in Anadolu'da Şii propagandası yapmakla görevlendirdiği kişi, Şah
Kulu adı verilen biriydi. Şehzadeler arasındaki huzurluğun ortaya çıktığı
dönemde Şah Kulu önderliğindeki Kızılbaşlar isyan etti. İsyancılar; Antalya,
Kızılcakaya, Korkuteli, Elmalı, Burdur ve Keçiborlu yerleşimlerine baskın
yaptıktan sonra Kütahya önlerine geldi. Kendi üzerine gönderilen Anadolu
Beylerbeyi Karagöz Ahmed Paşa yönetimindeki Osmanlı kuvvetlerini mağlup edilerek
paşa esir alınsa da şehir ele geçirilememiştir.

Şahkulu isyanının büyümesi üzerine Vezir-i Azam Hadım Ali Paşa isyanı
bastırmakla görevlendirildi. Karaman Beylerbeyi Haydar Paşa'yı öldürdükten sonra
kuzeye ilerleyen Şahkulu, Altıntaş mevkiinde Şehzade Ahmet ile Hadım Ali Paşa'
nın kuvvetlerince kuşatıldı. Bu sırada Şehzade Ahmet ile yeniçeriler arasında
yaşanan anlaşmazlıktan faydalanan Şahkulu kuşatmadan kurtulmayı başardı.
İsyancıları takip eden Hadım Ali Paşa Sivas civarındaki Çubukova ya da Gökçay
mevkiinde Şahkulu kuvvetlerine yetişti ve Temmuz 1511'de yapılan çarpışma
sonucunda Şahkulu ve kuvvetleri yenilgiye uğratıldı. Bu çarpışmada Şahkulu
öldürülürken, Hadım Ali Paşa'da aldığı yaralar sebebiyle bir süre sonra hayatını
kaybetti.

İsyanda esnasında Şehzade Ahmet'in en büyük destekçisi Vezir-i Azam Hadım Ali
Paşa' nın ölmesinin yanı sıra Şehzade Ahmet ile yeniçeriler arasında yaşanan
anlaşmazlık ileriki yıllarda şehzadeler arasında yaşanan taht mücadelesinde
belirleyici olmuş ve yeniçeriler Şehzade Selim'i desteklemişlerdir.

II. Bayezid'in, Mahmut, Ahmet, Şehenşah, Selim, Mehmet, Korkut, Abdullah ve
Alemşah isimli 8 oğlu ve pek çok da kızı olmuştu. Oğullarının en büyüğü
babasının tahta geçmesinden kısa bir süre sonra vefat etti. Padişah'ın 6., 7.,
8. oğulları olan Mahmut, Mehmet, Alemşah ise 1507'den önce öldüler. Hayatta
sadece yaş sırası ile Şehzade Ahmet, Şehzade Korkut, Şehzade Selim ve Şehenşah
kalmıştı. Hepsi de olgun yaşlara gelmiş, ya kırk yaşını geçmiş veya
yaklaşmışlardı. Şehzade Korkut ile Şehzade Selim Alaüddevle Bozkurt Bey'in kızı
olan Ayşe Hatun'un çocukları idiler. Şehzade Ahmet Amasya'da vali iken, Korkut
Manisa'da, Şehzade Selim ise Trabzon'da vali olarak görevliydi. En küçük şehzade
Şehenşah'ın annesi Karamanoğlu sülalesindendi ve bu nedenle Konya valiliğini
yürütüyordu.

II. Bayezid'in hayatta kalan oğullarından Şehzade Korkut dışındakilerin hepsinin
şehzadeleri vardı; yani hepsi kendisinden sonra tahta geçebilecek erkek
çocuklara sahiptiler. Yalnız Şehzade Korkut'un pek çok kızı olmasına rağmen
erkek çocuğu yoktu.

1509 yılında 40 yaşındaki Şehzade Korkut Manisa sancak beyi (Saruhan Beyi) iken
Antalya sancak beyliğine (Teke Beyi) gönderilmişti. Vezir-i Azam Ali Paşa'nın
kardeşi Şehzade Ahmet'i tuttuğunu bilen Şehzade Korkut bu tayinle tahttan
uzaklaştırıldığının farkında idi. Babasının ani ölümü halinde kardeşi Ahmet
Amasya'da olduğundan İstanbul'a Antalya'dan daha çabuk varabilirdi. Bu nedenle
kendisinin tekrar Manisa'ya tayinini istedi, fakat kabul edilmedi. Bunun üzerine
babasının gözünü korkutmak isteyen Şehzade Korkut tıpkı amcası Cem Sultan gibi
hacca gideceğini söyleyip, 137 kişilik maiyeti ve 8 gemi ile 1509 yılında
Antalya'dan yola çıktı. Aslında Şehzade Korkut'un denizciler üzerinde büyük bir
tesiri vardı. Zaten denizcileri himaye etmesi ile ün kazanmıştı. Pek çok Osmanlı
esirini fidyelerini cebinden verip kurtarmıştı. Bunun yanında denizcilik
yapanları, reisleri korur, himaye ederdi.

Şehzade Korkut 29 Mayıs'ta Sultan Kansu tarafından Kahire'de muhteşem bir
şekilde karşılandı. Bu arada devlet adamları bu olayın aynen Cem Sultan'ın
hikâyesine benzediğinden kuşkulanmışlardı. Fakat Şehzadenin tek hedefi babasının
ve Ali Paşa'nın gözünü korkutmaktı. Tüm çabalarına rağmen ataması yapılmadı ve
Antalya'da kaldı.

Aynı dönemde Şehzade Selim yaptıkları ile takdir topluyordu. Safeviler'e karşı
yapmış olduğu akın ve Gürcü kralları vergiye bağlaması gözleri ona çevirmişti.
Şehzade Korkut ise daha yumuşak huylu ve mutedildi. Yalnız erkek çocuğunun
olamayışı nedeniyle fazla taraftar toplayamamıştı. Esasen tahta Şehzade Ahmet
geçecekti. Zira meşru veliaht, büyük şehzade idi.

Şehzade Selim İstanbul'a çok uzak olan Trabzon sancak beyiydi. Ağabeylerinden
Ahmet Amasya'da, Korkut Manisa'da, küçük kardeşi Şehzade Şehenşah ise
Konya'daydı. Bu durumda tahta en uzak şehirde olan kendisi idi. Bir defa tahta
oturan şehzadeyi oradan atmak neredeyse imkansızdı.

Bu dönemde oğlu Şehzade Süleyman 14 yaşına gelmişti. Buluğ çağına gelen
şehzadelere sancak verilmesi kanundu. Babası da oğlu Süleyman için Bolu
sancağını istedi. Şehzade Süleyman Trabzon'a bağlı Şebinkarahisar sancak
beyiydi. Bolu ise ayrı müstakil bir sancaktı. Selim'in isteği oldu ve Şehzade
Süleyman Bolu'ya nakledildi. Tabii bu olaya Amasya Sancak beyi Şehzade Ahmet
karşı çıktı. Çünkü Bolu Amasya ile İstanbul arasında bir noktaydı. Bu da kendisi
için tehlikeli olabilirdi.

Şehzade Ahmet'in çabaları ile Şehzade Süleyman Bolu'dan ayrılacakken, Şehzade
Selim bu sefer oğlu için Kefe sancağını istedi. Kefe Kırım'da bir liman
şehriydi. Kırım Hanlığı'na bağlı olmayan şehir doğrudan doğruya İstanbul'a bağlı
idi. Şehzade Selim'in düşüncesi kayınpederi olan Kırım hanı Mengli Giray'a yakın
bulunabilmekti. Zira Mengli Giray da damadını destekliyordu. Bunun üzerine
Şehzade Süleyman 1504 yılında ölen amcası Şehzade Mehmet yerine Kefe sancak beyi
oldu.

1511 yılında Şehzade Selim büyük bir maiyet ile Trabzon'dan gemi ile Kırım'a
gitti. Güya oğlu Süleyman'ı ve kayınpederini ziyaret edecekti. Asıl amacı
kayınpederi ile sıkı bir işbirliği yapmak ve oğlu Süleyman'a talimat vermekti.
Veliaht Şehzade Ahmet, Kırım Hanı'na bir mektup gönderdi ve kardeşi Selim'e
yardımdan vazgeçmediği takdirde, padişah olduğu zaman Kırım tahtından ümit
kesmesini açıkça söylüyordu. Mengli Giray buna kulak asmadıysa da, kayınpederini
zor durumda bırakmak istemeyen Şehzade Selim Kırım'dan ayrıldı. Kardeşi Ahmet
babasına baskı yaparak kayınpederini azlettirebilirdi.

Selim Kırım'dan Trabzon'a dönmek yerine Rumeli'ye geçti ve artık Trabzon'a
dönmeyeceğini ve kendisine Rumeli'de bir sancak verilmesini istedi. Şehzadelere
Rumeli'den sancak verilmesi yasalara aykırı olmasına rağmen ordu tarafından
sevilen Şehzade Selim'e Semendire ve Vidin sancakları verildi.

Bu arada Şehzade Korkut babasının üzerindeki baskısını arttırarak tekrar Manisa
sancağına atandı. 2 Temmuz 1511'de Konya sancak beyi Şehzade Şehenşah'ın 40
yaşında eceli ile vefatı üzerine taht adaylarının sayısı üçe indi.

1511 Temmuz'unda IIŞehzade Selim Vidin'den Edirne'ye geldi. Bu şehri işgal
ettikten sonra Çorlu'ya geldi. Ancak 3 Ağustos günü babası II. Bayezid
tarafından karşılandı. Birkaç dakikalık vuruşmadan sonra Şehzade mağlup oldu .
Kaçmak zorunda kalan Şehzade ihtiyatı elden bırakmamıştı. Bulgaristan
sahillerinde gemiler şehzadeyi bekliyordu. Bu olaydan sonra tekrar sancağına
dönemezdi. Oğlunun yanına, Kefe'ye gelen şehzade orduyu elde etmeden taht
yolunun zor olduğunu böylece anladı.

21 Ağustos 1511 günü II. Bayezid büyük oğlu Ahmet'i tahta geçirmek üzere
İstanbul'a çağırdı. Veliaht Şehzade'nin Maltepe'ye kadar gelmesi üzerine Şehzade
Selim'i destekleyen birlikler ayaklandı. Bunun üzerine Şehzade İstanbul'a
giremedi ve Maltepe'den geri dönmek zorunda kaldı. Amasya'ya döneceği yerde
Konya'ya geçen Şehzade Ahmet burada padişahlığını ilan ederek babasının orduya
söz geçiremediğini iddia etti. Şehzade Ahmet'in açıkça müddei sıfatını takınması
üzerine ulema yüzünü Ahmed'den çevirdi.

Bu arada Şehzade Korkut'un ansızın İstanbul'a gelmesi işleri iyice karıştırdı.
Ağabeyinin bu tavrı üzerine umuda kapılan Korkut babası ve paşalarla görüşmüş ve
büyük saygı görmüştü fakat babasının hayatta olması nedeniyle paşalar Korkut'u
desteklemediler.

1512 yılının ilk günlerinde Kızılbaşlar Amasya, Tokat bölgesinde tekrar
ayaklandılar. Şehzade Ahmet'in orayı bırakması bölgede büyük bir boşluk
oluşturmuştu. Bu olay üzerine 6 Mart günü İstanbul'da Kapıkulu Ocakları isyan
çıkardı. Bu olaylar üzerine Şehzade Ahmet'i desteklemekten vazgeçen Sultan küçük
oğlu Selim lehine bir name yazarak onu İstanbul'a davet etti.

Şehzade Selim 19 Nisan'da İstanbul'a ulaştı. Bu arada Şehzade Korkut da
İstanbul'da idi. Kendisinden üç yaş küçük kardeşinin padişahlığını tanıdı ve
tebrik etti. 24 Nisan 1512'de II. Bayezid oğlu Selim namına tahtan feragat
ettiğini açıkladı. Böylece babasının vefatından sonra yeniçerilerin desteği ile
tahta çıkan II. Bayezid uzun bir saltanatın sonunda yine yeniçerilerin
baskısıyla tahttan çekilmiş oldu. II. Bayezid tahtını oğluna bırakırken şu
sözleri söyler:

Yeni Sultan Selim'e Dimetoka'da çekilmek istediğini söyleyen sabık sultan,
oğlunun cülusundan 11 gün sonra kalabalık bir maiyet ile İstanbul'dan
Dimetoka'ya doğru yola çıktı. Yola çıktığında da çok hasta ve bitkin olan sabık
sultan ata binemedi ve ancak tahtırevan ile seyahate devam edebildi. Dimetoka'ya
ulaşmaya ömrü vefa etmeyen II. Bayezid, yola çıkışından 32 gün sonra 26 Mayıs
1512'de Edirne'nin güneydoğusundaki Havsa ilçesinin Abalar köyünde vefat etti.

II. Bayezid'in cenazesi İstanbul'a getirildi, Fatih Camii'nde kılınan cenaze
namazından sonra kendi yaptırdığı Bayezid Camii'ndeki türbesine defnedildi. 62
yaşında vefat eden II. Bayezid'in padişahlık süresi 31 yıldan 9 gün eksikti.
Ölümü tüm İslam aleminde üzüntü ile karşılandı. Kahire'de ölümü duyulunca başta
Sultan Kansu olmak üzere çok sayıda kişinin katıldığı gıyabi cenaze namazı
kılındı. Ayrıca İslam dünyasının başka yerlerinde de gıyabi cenaze namazları
kılındı.

Amerika kıtasını keşfeden İtalyan denizci Kristof Kolomb, yaklaşık 14 yıldır
tasarladığı okyanus ötesinde yolculuğu 1484'de Portekiz Kralına sundu ama
reddedildi. Destekleyecek bir finansör bulamayınca maddi zorluklara giren
Kolomb, Avrupa ile Osmanlı arasında ticaret ile uğraştı. Bu dönemde, 1484'de
Sultan II. Bayezid'e bir papaz eşliğinde başvurdu ve bu isteği Osmanlı
kayıtlarında

Sultan, karşısına çıkan bu delidolu insanı ciddiye almadı ve talebini reddetti.
Kolomb, Bayezid'den iki yıl sonra İspanyol kral ve kraliçesine müracaat etti, ve
1492'de de Amerika'yı farkında olmadan keşfetti. Geldiği yeri Hindistan
zannederek karşılaştığı halka Hindistanlılar (Indian) dedi.

İlerki yıllarda Kolomb ile üç kez Amerika'ya gitmiş bir İspanyol, bir savaş
sonrasında Piri Reis'in amcası Kemal Reis'e esir düştü ve Kolomb'un keşfettiği
Amerika kıyılarının haritasını amcasına verdi. Piri Reis bu haritadaki
bilgilerden yola çıkarak 1513'de ilk dünya haritasını çizdi.

1502 yılında, tarihin en büyük mucitlerinden ve sanatçılarından biri olarak
gösterilen İtalyan Leonardo Da Vinci II. Bayezid'a, Haliç üzerine yapılması için
240 metre uzunluğunda bir köprü projesi sundu. Ancak Da Vinci'nin bu sıradışı
projesi II. Bayezid tarafından kabul edilmedi ve yıllar sonra benzeri bir köprü
2001 yılında Norveç'de yapıldı.

Evliya Çelebi'nin anlattığına göre, Sultan II. Bayezid 1481 yılının bir kış günü
Galata sırtlarında avlanırken son derece bakımlı ve güllerle süslü bir bahçe ve
içinde köhnemiş küçük bir kulübe gördü. Kulübede mola veren Sultan, buranın
sahibi Gül Baba ile tanışır ve onu, bahçeye gösterdiği özenden dolayı
ödüllendirmek istediğini söyledi. Gül Baba da padişahına sarı ve kırmızı iki
adet gül vererek, bu bahçeye bir okul ve hastane yaptırmasını istedi. Galata
Sarayı Ocağı (günümüzde Galatasaray Lisesi) böylece kuruldu ve Yavuz Sultan
Selim'in oğlu Kanuni Sultan Süleyman da dahil olmak üzere tüm şehzadeler,
şehzadelerin çocukları ve önemli devlet görevlileri ilk ve orta eğitimlerini
burada aldılar.

II. Bayezid uzun boylu, yağız çehreli, ela gözlü ve geniş göğüslüydü. Yumuşak
bir tabiata sahipti. Venedik Balyosu Andre Gritti'nin 1503'de Venedik
Cumhuriyeti'ne gönderdiği mektupta onun karaketerini tanımlaması Sakaoğlu
tarafından şöyle özetlenmiştir. Gritti mektubunda II. Beyazid'in

Şehzadeliğinden beri ünlü bilginleri etrafına topladı ve kendini yetiştirmeye
çalıştı. Dinine bağlılığından dolayı kendisine Bayezid-i Veli de denilirdi.
Bayezid-i Veli, şairleri saraya toplar onlarla sohbet ederdi. Hattat ve
bestekârdı. Adli mahlasıyla şiirler yazdı. Ulema ve sanatkârlar için ayrıca bir
fon ayırmıştı.

II. Bayezid oldukça dîndar bir insandı. İstanbul'da kendi adına yaptırdığı
Bayezid Camii'nin inşası bitince Padişah

demişti. Bu hususta kendisinden başka kimse çıkmamış, savaşta ve barışta hiçbir
sünneti bırakmadığı için namazı kendisi kıldırmıştır. [kaynak belirtilmeli]

Edebiyata yoğun bir ilgi duyan Bayezid'in mührünü taşıyan birçok eser hâlen
Türkiye ve Avrupa kütüphanelerinde mevcuttur. Hatta, okuduğu kitaplar hakkında
düşüncelerini de yazmaktaydı. Namına çok eser yazılmıştır. Bunun yanı sıra, Türk
dili'nin gelişmesi için büyük hizmet verdi. O, eserlerin açık ve anlaşılır bir
dil ile yazılmasını isterdi. II. Bayezid musiki ile de ilgilendi. Sultan'ın
eserlerinden yalnız 8 tanesinin notası zamanımıza kadar gelebilmiştir. Bunların
hepsi saz eserleridir:

Adlî mahlası kullanarak Türkçe ve Farsça şiirler yazdı. II. Bayezid'in yazdığı
şiirlerden meydana gelen küçük hacimli bir divan Rumi 1308 tarihinde İstanbul'da
basıldı. Kendisi hat sanatında da oldukça yetenekliydi.

Hükümdarlığı süresince barışı ve sakinliği tercih etmişti. Osmanlı donanması
döneminde yenilendi, Piri Reis de tüm Dünya'da nam saldı. Donanmanın yenilenmesi
sırasında; yelkenli savaş gemilerini uzun menzilli toplarla yaparak Osmanlı'nın
Akdeniz'de tek hâkim olması sağlandı. Döneminde Yeniçeri Ocağı'nı genişletildi
ve ağa bölükleri kuruldu.

Sultan II. Bayezid otuz seneden fazla süren saltanatı boyunca, barış ve sükûnu
tercih etmesi, donanmayı yenileyip hazırlıklar yapması, kendisinden sonra tahta
geçen oğlu Yavuz Sultan Selim'in fasılasız seferlerle meşgul olmasına neden
oldu. Tımar teşkilatında değişiklik yapıldı. Ülkenin birçok yerinde okullar,
hastaneler, camiler, medreseler kuruldu. Yaptırdığı eserlerden günümüzde hâlâ
varlığını sürdürenler arasında:

Bostanzade Yahya Efendi, Târih-i Saf Tuhfetu'l-Ahbab isimli eserinde Kırk kadar
cariyesinin olduğunu rivayet ediyor.

Şehzade Bayezid'i 2012 Yapımı Fetih 1453 sinema filminde Yiğitcan Elmalı
tarafından canlandırılmıştır.

Şehzade Bayezid'i 2013 Yapımı Fatih dizisinde Salih Bademci tarafından
canlandırılıyor.



https://tr.wikipedia.org/wiki/Dr._Vas%C4%B1f_Top%C3%A7u_Fen_Lisesi

İstanbul Şile Dr. Vasıf Topçu Fen Lisesi, İstanbul ilinde bulunan 6 fen
lisesinden biridir. İstanbul Şile Dr. Vasıf TOPÇU Fen Lisesi, 2009 yılında Fen
Lisesi olarak işadamı Dr. Vasıf TOPÇU tarafından kurulmuştur. Okul kampüsü ve
yurt binası İstanbul'un Şile ilçesinin Kızılcaköy, Şile mevkiindedir. Okul her
yıl MEB tarafından düzenlenen ve kısa adı TEOG olan Temel Öğretimden Orta
Öğretime Geçiş Sınavı ile öğrenci almaktadır. Okulun öğrenci alımında yüzdelik
dilimi %0-2 aralığındadır. 2015 MEB verilerine göre okul 9. sınıf yerleştirme
taban puanı 474,39'dır. Okula gündüzlü ve yatılı öğrenci kabul edilmekte, tam
gün ve karma eğitim verilmektedir.

Dr. Vasıf TOPÇU Fen Lisesinde ana eğitim tam gün ve Türkçe dilinde
yapılmaktadır. Zorunlu yabancı dil olarak çift dilli eğitim uygulanmakta,
İngilizce ve almanca eğitim verilmektedir. İngilizce eğitim liseden mezun olan
öğrencilerin TOEFL seviyesinde dil öğrenerek mezun olmalarını amaçlamaktadır.
Dr. Vasıf Topçu Fen Lisesi matematik ve fen alanında zeka seviyeleri yüksek
öğrencilerin bilim dünyasına kazandırılmasına ve bilim adamları yetiştirilmesine
öncülük eder. Öğrencilerin, bilim ve teknoloji alanındaki gelişmelerle
ilgilenmesini ve yeni buluşların öncüsü olmalarını amaçlar. Dr. Vasıf Topçu Fen
Lisesinden mezun olan öğrenciler Tıp, Mühendislik, Matematik, Astronomi gibi
bölümlerde öğrenimine devam edebilirler. Dr. Vasıf Topçu Fen lisesinde dersler
uygulamalı ve kavramların yabancı dil kökenleri de öğretilerek yapılır. Dersler
özel olarak hazırlanmış tam donanımlı sınıflarda deneyerek, gözlemlenerek
öğretilir. Dr. Vasıf Topçu Fen Lisesi MEB Fatih Projesi kapsamında tablet
bilgisayar ve akıllı tahta uygulaması ile eğitim vermektedir. Okul ilk
mezunlarını 2013 yılında vermiş tıp, mühendislik alanları başta olmak üzere
Lisans Yerleştirme Sınavında Türkiye’nin en başarılı liseleri arasında yer
almıştır.

Dr. Vasıf TOPÇU Fen Lisesi öğrencileri 24 kişilik sınıflarda uygulamalı olarak
ders görmektedir. Okulda 16 adet ana derslik, tam donanımlı 6 adet fen
laboratuvarı, 2 adet atölye, 1 bilişim teknolojileri sınıfı, 200 öğrenci
kapasiteli yurt binası, yemekhane, konferans salonu, kantin, açık spor alanı ve
kütüphane bulunmaktadır. Bunların yanında öğrencilerin olimpiyat hazırlıkları
için oluşturulan internet bağlantılı, bilgisayar donanımlı teknolojik sınıflar
mevcuttur.

Koordinatlar: 41°10′15.8″K 29°33′18.2″D﻿ / ﻿41.171056°K 29.555056°D﻿ /
41.171056; 29.555056



https://tr.wikipedia.org/wiki/%C4%B0brahim_(padi%C5%9Fah)

Sultan İbrahim (d. 5 Kasım 1615, İstanbul – ö. 18 Ağustos 1648, İstanbul), 18.
Osmanlı padişahı ve 97. İslam halifesidir. İbrahim, 8 Şubat 1640'ta ağabeyi IV.
Murad'ın ölümü üzerine 25 yaşında ve 18. padişah olarak Osmanlı tahtına çıktı.
Şehzadeliğinde çok sıkı bir saray hayatı yaşamış, erkek kardeşleri IV. Murad
tarafından öldürtülmüş olduğundan korku içinde büyümüştü.

I. İbrahim 5 Kasım 1615 tarihinde doğdu. Babası Osmanlı Padışahı I. Ahmed,
annesi Kösem Sultan'dır. Babasının 1617 senesinde vefat etmesi ve amcası I.
Mustafa'nın tahttan indirilmesi ile ağabeyi II. Osman tahta çıktı. Daha iki
yaşındayken Kafes'e kapatıldı. Daha sonra aynı anne'den doğan ağabeyi IV. Murad
tahta çıktı. Sultan IV. Murat'ın emriyle Şehzade Bayezid 1635'te Revan Sefer'ine
çıkarken ibrişim kemendiyle boğduruldu. Aynı zamanda diğer kardeşi Şehzade
Süleyman da boğduruldu. Kösem Sultan'dan doğan öz kardeşi Şehzade Kasım ise
1638'de Bağdat Seferi arefesinde boğduruldu. Sadece en küçük Şehzade olan
İbrahim annesi Kösem Sultan sayesinde kurtuldu ve Osmanlı tahtına çıktı.

Sultan İbrahim tahta geçtiğinin ilk senesinde Mirgünoğlu olayı yaşandı. IV.
Murad'ın İran Seferi sırasında Revan Kalesi kumandanı olan Emir Mirgünoğlu,
kalenin fethinden sonra affedilerek Emirgan’da oturmasına izin verilmişti.
Mirgünoğlu, IV. Murad'ın ölümünü fırsat bilerek bölücü ve yıkıcı propaganda
yaptı. Bu faaliyetleri üzerine İbrahim, onu idam ettirdi. Ancak bundan dolayı
İbrahim bazı çevrelerden düşmanlar edindi.

Diğer taraftan, Malta Şövalyelerinin fırsat buldukça Türk ticaret gemilerine
saldırmaları yüzünden, Sultan İbrahim onların en büyük sığınağı olan Girit
Adası'nın fethini emretti. 20 Haziran 1645'te Sakız Adası'ndan denize açılan
Osmanlı donanması, 17 Temmuz'da Girit'in Hanya limanını fethetti. Hanya'nın
Osmanlılar tarafından fethi, Avrupa'da büyük etki uyandırdı. Almanya ve İtalya
bölgelerinde ülkeler asker göndererek Venedik'e yardım kararı aldılar. Bu sırada
Hanya muhafazasına getirilen Deli Hüseyin Paşa, harekâta devâmla Resmo Kalesi'ni
ele geçirdi.

Bu sırada Hezarpare Ahmed Paşa aleyhine olarak başlayan isyan, İbrahim'in de
tahttan indirilmesiyle sonuçlandı. Tahta oğlu IV. Mehmed çıkarıldı. İsyancılar
ve bunların önderi olan Sofu Mehmed Paşa, İbrahim'i idam ettirdiler (18 Ağustos
1648). Ayasofya Selatin haziresinde, caminin Roma döneminde vaftizhane olarak
kullanılan kısmına defnedilmiştir (I. Mustafa ve İbrahim Türbesi).

İstanbul sokaklarında sık sık dolaştığı günlerden birinde önüne çıkan bir öküz
arabası Sultan İbrahim'i hiddetlendirir. Bunun üzerine Sultan İbrahim verdiği
bir emir ile şehir içinde halka arabayı yasaklar. Ancak günün birinde üfürükçüye
gittiği sırada karşısına bir araba çıkması üzerine Sultan İbrahim, bundan
sorumlu tuttuğu Vezîriâzam Sâlih Paşa'yı üfürükçünün evine çağırtıp oracıkta
kuyu ipiyle boğdurttu.

Güzelliğiyle bilinen İpşir Paşa'nın Sivas'taki eşi Perihan Hanım'ı kendine
isteyen Sultan İbrahim'in emrine Varvar Ali Paşa karşı gelmiş ve İpşir Paşa'nın
eşini Sultan İbrahim'e götürmemişti. Bu durum üzerine emri yerine getirmeyen
Varvar Ali Paşa'nın görevinden alınmasına karar verildi. Onu öldürmekle
görevlendirilen İpşir Paşa'nın saldırısına ise hazırlıksız yakalandı. Eşini
savunduğu İpşir Paşa, Varvar Ali Paşa'nın sonu oldu. İdam edilen Varvar Ali
Paşa'nın kesilen başı İstanbul'a yollandı ve İpşir Paşa da ödüllendirildi.

Sultan İbrahim'in savruk harcamaları tamamen mücevher işli yeni bir saltanat
kayığı yaptırması isteği ile daha da arttı. Bunun için esnaftan, ulemadan, ocak
ağalarından ve devlet ricalinden ek vergiler istenildi ve buna muhalefet edecek
olanların cezalandırılacakları duyuruldu. Kösem Sultan, bunun bir patlamaya yol
açabileceğine dair Sultan İbrahim'i uyarmak istemesi dolayısıyla saraydan
atılarak İskender Bahçesi'ne sürgün edildi. Sadrazam Tezkereci Ahmet Paşa ise
kendi savruk harcamalarına devam etmekte ve oğlunun düğünü için yaptığı
eğlentiler ve harcamalar hakkındaki haberler şehirde herkese yayılmakta idi.

7 Ağustos 1648'de ulema Fatih'de (başlarındaki yeniçeri ağası) kapıkulu ocakları
ağaları da Etmeydanı'nda Orta Camii'de toplandılar. Sultan İbrahim'in sefahatine
ve koyduğu samur ve amber vergisine karşı olarak bir ayaklanma üzerinde
anlaştılar. Sabahleyin silahlanmış kapıkulu askerleri Fatih Camii avlusuna
geldiler. Bunu haber alan sadrazam Tezkereci Ahmet Paşa korkup saklandı. O zaman
başdefterdar olan Sofu Mehmed Paşa Fatih Camii'ine çağrıldı ve burada
isyancıların liderleri olan ocak ağaları ve ulema liderleri tarafından geniş
tecrübesi nedeniyle kendisinin sadarete getirildiği ilan edildi.

O zamana kadar sadrazam olan Tezkereci Ahmet Paşa saklandığı için kendisinden
mühr-ü humayun alınamamıştı. O akşam geç saatlerde Tezkereci Ahmet Paşa
saklandığı konağında yakalandı. Konağı yağmalandı. Eski sadrazam, Fatih Camii'ne
isyancı kapıkulu askeri komutanları; ulema liderleri ile bunların veziriazam
seçtikleri ve sarayın da bunu teyit ettiği Sofu Mehmed Paşa önüne getirildi.
Orada Cellat Kara Ali tarafından boğularak idam edildi. Öldürüldüğü yaşının
50'yi geçtiği bildirilir.

Sultan İbrahim üç erkek kardeşi IV. Murad tarafından öldürtülmüş, 23 yıl kafes
denilen bölümde yaşamış, öldürülme korkusu nedeniyle sinirleri bozulmuş biri
olarak 25 yaşında tahta çıktı. İbrahim'in kişiliğine kardeşlerini öldürten IV.
Murad'dan duyduğu korku damgasını vurmuştu. Öyle ki IV. Murad'ın ölüm haberi ona
ulaştırıldığında buna inanamamıştı.

Sultan İbrahim'in samur kürke ve ambere aşırı düşkünlüğü nedeniyle "kürk ve
amber vergisi" denilerek para dahi toplanıldı. Üstelik bu düşkünlüğü
kedilere varıncaya dek sarayı samurla donatmasına neden oldu. İbrahim
sevdiği kedilere samur kürk giydirerek dolaşıyordu.

Kadınlara oldukça düşkün olan Sultan İbrahim, devletin en önemli haslarını
kadınlarına vermekteydi. Bir defasında İstanbul'daki en iri kadının kendisi için
bulunmasını emretmiş ve bulunan bu kadından memnun kalınca Şam'ın tüm
gelirlerini ona bağışlamıştı. Kadınlara olan düşkünlüğü Varvar Ali Paşa
İsyanı'nın çıkmasının önemli bir nedeniydi. Sultan İbrahim'in İpşir Paşa'nın
Sivas'taki nikahlı eşini kendine istemesi Varvar Ali Paşa İsyanı'na neden oldu.
İsyan eden Varvar Ali Paşa ise idam edildikten sonra kesilen başı İstanbul'a
yollandı. Döneminde görevliler mevki ve geleceklerini Sultan İbrahim'in
kadınlarından bekler olmuşlardı. Sıkıntılarını gidermek için üfürükçüleri saraya
dolduran Sultan İbrahim, Cinci Hoca olarak bilinen bir üfürükçüye özel ilgi
gösteriyordu. Sultan İbrahim'i etkisi altına alan Cinci Hoca için dayalı döşeli
bir saray inşa ettirildi. Asıl amacı maddi kazanç elde etmek olan Cinci Hoca,
sorumluluğu altındaki ilmiye kadrolarını rüşvetle satarak çok büyük bir servetin
sahibi oldu.

Wikimedia Commons'ta İbrahim (padişah) ile ilgili çoklu ortam kategorisi
bulunur.



https://tr.wikipedia.org/wiki/T%C3%BCrk_vatanda%C5%9Flar%C4%B1n%C4%B1n_tabi_oldu%C4%9Fu_vize_uygulamalar%C4%B1

Bu sayfada Türkiye Cumhuriyeti vatandaşlarının tabi olduğu vize uygulamaları
listelenmiştir. Listede ülkeler kıtalarına göre ayrılmıştır ve kendi içlerinde
alfabetik sıraya göre dizilmiştir. Bu liste en son 17 Mart 2015 tarihinde
güncellenmiştir. Umuma Mahsus Pasaport sahibi Türk vatandaşları, 63 ülkeye
herhangi bir vize uygulamasına tabi olmadan, 30 ülkeye kapıda vize alarak ve 8
ülkeye (Avustralya, Meksika, Myanmar, Fildişi Sahilleri, Ruanda, São Tomé ve
Príncipe, Zimbabve ve Kenya) internetten vize alarak girilebilmektedir.
Böylelikle Umuma mahsus pasaport sahibi Türk vatandaşları, toplam 101 ülkeye
vizesiz ya da kapıda vize alarak seyahat edebilmektedirler. 146 ülke ise hususi
pasaport ve Hizmet Pasaportu sahiplerine vize uygulamazken 9 ülke kapıda vize
vermektedir. Bu sebeple Hususi pasaport ve Hizmet Pasaportu sahipleri toplamda
156 ülkeye seyahat edebilmektedirler. Diplomatik Pasaporta ise 164 ülke vize
uygulamamakta, 9 ülke kapıda vize vermektedir.

Böylelikle Diplomatik Pasaport sahipleri toplamda 173 ülkeye seyahat
edebilmektedirler. Kuzey Kıbrıs ve Gürcistan'a ise nüfus cüzdanı ile giriş
mümkündür..

Umuma Mahsus Pasaportun, diğer resmi pasaportlar karşısında ayrıcalıklı olduğu
tek ülke Ermenistan' dır. Bordo pasaport sahipleri, ülkeye varışta 120 günlük
vize alabilirken, resmi pasaport sahipleri, Ermenistan'ın dış
temsilciliklerinden vize almalıdır.



https://tr.wikipedia.org/wiki/K%C3%A2be

Kâbe (Arapça: الكعبة المشرفة, Kâbe-i Şerif, Kâbe-i Muazzama veya Beyt-i Atik),
Mekke'de bulunan yaklaşık olarak küp şeklinde bir ibadethanedir. İslâm dininin
ilk ve en kutsal mekânı kabul edilir. Bu yapının etrafında Mescid-i Harâm
bulunur. Kur'an'da Kâbe'nin İbrahim ve oğlu İsmail tarafından revaklarıyla inşa
edilmiş olduğu belirtilir.

Dünya'daki bütün Müslümanlar, nerede olurlarsa olsunlar, namazlarını Kâbe'ye
dönerek kılarlar. Kâbe'nin olduğu yöne kıble denir. İslâm'ın beş temel şartından
biri olan Hac sırasında Kâbe; farz olan ziyaret tavafı ve vacib olan veda tavafı
ile en az iki kere tavaf edilir. Bunların dışındaki tavaflar ise sünnettir.
Tavaf, (yukarıdan bakıldığında) saat yönünün tersine bir yönde Hacerü'l-Esved
köşesinden başlayarak Kâbe'nin etrafında yedi tam tur yürümektir. Tavaf
sırasında dönülen her bir tura ise şavt denir. Tavaf ayrıca Umre'nin de şartları
arasındadır. Hac sırasında yaklaşık 6 milyon hacı toplanarak aynı gün tavaf
yaparlar.

Kâbe’nin de içinde bulunduğu alanı çevreleyen büyük mescide “Mescid-i Harâm”
(المسجد الحرام) denilmektedir. Kâbe'nin geniş duvar yapısı yaklaşık bir küp
biçimindedir. Kabe'nin Kuzeydoğu duvarı 12,63 kuzeybatı duvarı 11,03 güneybatı
duvarı 13,10 metre güneydoğu duvarı 11,22 metre ve yüksekliği 13 metredir.
Böylece 145 m² alan üzerine kurulmuştur. Duvarlarında kullanılan taşlar Mekke
tepelerindeki granit taşlardandır.

Kâbe'nin içerisine ancak yılda iki defa (Ramazan ayı başlamadan ve Kurban
Bayramı ile Hac ziyaretleri başlamadan yaklaşık 15 gün önce) "Kâbe'yi temizleme
töreni" adı verilen törenle Kâbe'nin anahtarını geleneksel olarak ellerinde
tutan Beni Şeybe kabilesi mensupları ve seçilmiş misafirler girebilmektedir.
Kâbe kapısı zeminden yüksekte olduğu için özel bir tekerlekli merdiven
kullanılarak girilir. Kâbe'nin tavanı ahşaptır. Tabanı mermer ve kireçtaşı
kareler ile kaplıdır. Tavana kadar iç duvarlarının alt yarısı mermerle kaplı
olup bu mermer duvar üstüne üzerine Kur'an'dan ayetler kazılmış olan mermer
tabletler konulmuştur. İç duvarların üst tarafı üzerinde altın işleme ile Kur'an
ayetleri bulunan bir yeşil bez ile kaplıdır.

Kâbe, tarih boyunca birçok değişikliklere maruz kalmıştır. Çeşitli dönemlerde
kısmen ya da bütünüyle yeniden inşa edilmiştir. Kâbe'nin ilk olarak Adem
tarafından yapıldığına ancak ondan geriye sadece temellerinin ayakta kaldığına
inanılır. Kur'an'a göre İbrahim ve İsmail peygamberler tarafından temelleri
yükseltilmiştir.

İslam'dan önce Kâbe'de pagan Araplar tarafından kutsal sayılan 360 tane put
bulunmaktaydı. Bunların en büyüğü en güçlüsü Al-İlâh'ın Güneş'le evli olup
Al-Uzza, Al-Menat ve Al-Lât adlı üç kızı olduğuna inanılırdı. Putların yanı sıra
İbrahim, İsmail, İsa ve Meryem'in figürlerinin de yer aldığı kaydedilmiştir.

Muhammed zamanında Kâbe Müslümanların kontrolüne geçti ve bütün putlar
kaldırıldı. Kabe bugün 16 metrelik yüksekliğe sahiptir. Ancak Mekke'nin fetih
günü Muhammed'in damadı Ali’yi omuzlarına çıkarıp onun da Kâbe’nin üzerindeki
putları aşağı indirip kırdığına dair hadise dayanarak 630 yılında yüksekliğinin
günümüzdekinden daha alçak olduğuna inanılır.

Muaviye'nin ölümü sonrasında çıkan Yezid ve İbn-i Zübeyr savaşında Kâbe,
mancınık atışından isabet alarak yıkılmış ve yanmıştı. İsabet alan karataş üç
parçaya bölünmütür. İbn-i Zübeyr, Kâbe’yi yıkıp yeniden inşa etti. I. Mervan
döneminde ise Kâbe eski haline döndürüldü.

1929'da Büyük Karmat generali Ebu Tahir Mekkeyi zabtederek Kabe'yi yağmalamış ve
Kabe hazinesi ile birlikte Karataş'ı alıp götürmüştür. Taşın bir kısmı 1951'de
geri getirilerek yerine konulmuştur.

Kâbe'nin etrafını çeviren ve Kâbe yüksekliğini aşmayan kubbeli yapı (revaklar),
eskilerinin etrafına, Osmanlı Padişahı II. Selim zamanında yapılmış, planlarını
Mimar Sinan hazırlamıştır.

I. Süleyman tarafından onarılan Kâbe, beşinci onarımını I. Ahmed döneminde
görmüş, IV. Murad döneminde yine sel baskını sonucu yıkılmış ve yeniden
onarılmıştır. Kâbe'nin içinde dokuz adet oyma, bir adet altın kabartma ayet,
işlemeli tahta bir sandık, oymalı ve içinde tütsü yakılan tarihi bir ocak, metal
zemzem testileri ve kandiller bulunmaktadır.

Kâbe, Müslümanların namaz ibadetleri sırasındaki yöneldikleri kıbledir. Hanefi
mezhebine göre Kâbe ve onun üzerinden semaya doğru olan boşluk kıbledir, Şafii
mezhebine göre sadece Kâbe'nin bina kısmı kıbledir.

Koordinatlar: 21°25′21″K 39°49′34″D﻿ / ﻿21.4225°K 39.82611°D﻿ / 21.4225;
39.82611



https://tr.wikipedia.org/wiki/Portekiz

Portekiz ya da resmî adıyla Portekiz Cumhuriyeti (Portekizce: República
Portuguesa) Avrupa’nın güneybatısında İber Yarımadası üzerinde yer alan, Avrupa
Kıtası'nın en batısındaki ülkedir. Portekiz kuzeyden ve doğudan İspanya ile,
güneyden ve batıdan da Atlas Okyanusu ile çevrilidir. Atlas Okyanusu’nun kuzey
yarım küredeki bölümünde bulunan Azorlar ve Madeira takımadaları özerk
yönetimleriyle birlikte Portekiz’in birer parçası.

Geçen 3.100 yıl boyunca Portekiz toprakları, ülkenin kültürünü, tarihini, dilini
ve etnik yapısını etkileyen ve içlerinde Fenikeliler, Yunanlar, Romalılar,
Cermenler, ve Endülüs Emevileri’nin de bulunduğu çeşitli medeniyetlerin geçişine
tanık olmuştur. 5. yüzyılda Portekiz ülkesi Douro Nehri’nin ağzındaki Portu
(günümüzdeki Porto şehri) ile Cale (günümüzdeki Vila Nova de Gaia) şehirlerine
istinaden Latince Terra Portucalis diye anılıyordu. 1093 yılında Kastilya ve
Leon kralı VI. Alfonso, krallığının güneybatısındaki toprakları Henrique de
Borgonha’ya vererek Portus Cale Kontluğu ‘nu kurdu. Comes Portucalensis denen bu
kontluk sonraki yıllarda bağımsız bir krallığın doğuşuna sahne olmuştur. 15. ve
16. yüzyıllarda Brezilya’dan Filipinler’e uzanan Portekiz İmparatorluğu dünyanın
önde gelen ekonomik, politik ve kültürel güçlerinden biriydi. 20. yüzyılda
imparatorluğun sona ermesiyle birlikte Portekiz Avrupa’ya dönmüştür ve günümüzde
dengeli demokratik yapısıyla Avrupa Birliği’nin bir parçasını oluşturmaktadır.

Portekiz, 5 Ekim 1143’te Kastilya ve Leon kralı VII. Alfonso’nun Portekiz
Kontluğu’nun bağımsızlığını tanıması ve I. Afonso’yu Portekiz Kralı olarak kabul
etmesiyle bağımsız bir ülke olarak kurulmuştur. Günümüzdeki topraklarının yarısı
kadar bir alanda kurulduktan sonra Afonso ve kendisinden sonra gelen krallar
Hristiyan tarikatlarının askerî desteğiyle Endülüslüler’den daha fazla toprak
koparabilmek için sürekli güneye doğru ilerlemişlerdir. 1249 yılında Algarve’nin
güney kıyılarına ulaştıktan sonra Portekiz Reconquistası (Fetih) sona ermiştir.

1383 yılında erkek vâris bırakmadan ölen Portekiz Kralı’nın kızıyla evli olan
Kastilya Kralı Portekiz tahtında hak iddia edince ortaya çıkan halk ayaklanması
1383-1385 Krizi’ne yol açtı. Sonradan I. João olarak Portekiz tahtına geçen
Avizli João ve general Nuno Álvares Pereira yönetimindeki bir kısım soyludan ve
halktan oluşan birlikler Aljubarrota Savaşı’nda Kastilya birliklerini yendi. Bu
savaş hâlâ komşu İspanya ile olan bağımsızlık mücadelesinin bir sembolü olarak
görülmekte ve Portekiz tarihinin en ünlü savaşı olarak değerlendirilmektedir.

1373 yılında İngiltere ile yapılan ittifak günümüzde de devam etmekte ve
muhtemelen tarihin en uzun ittifakı sayılmaktadır. Bu ittifakı izleyen yıllarda
Portekiz Dünya’nın keşfi için öncülük yapmış ve Keşif Çağı‘nı başlatmıştır. Kral
I. João’nun oğlu Prens Infante Henrique o Navegador (Denizci Henrique), bu çağın
başlangıcında büyük rol oynamış ve keşif gezilerinin ana destekleyicisi
olmuştur.

1415 yılında bir Portekiz filosunun Kuzey Afrika’daki zengin ticaret merkezi
Ceuta’yı ele geçirmesiyle Portekiz İmparatorluğu başlamıştır. Bunu Atlas
Okyanusu’ndaki ilk keşifler izlemiş, Azorlar ve Madeira’nın keşfiyle ilk
sömürgecilik hareketleri başlamıştır.

15. yüzyıl boyunca Portekizli kâşifler, Avrupa’da çok aranan değerli
baharatların ülkesi Hindistan yolunu ararken Afrika kıyıları boyunca güneye
doğru seyahat ettiler ve yol boyunca ticaret noktaları kurdular. Sonunda 1498
yılında Vasco da Gama deniz yoluyla Hindistan’a ulaştı ve günümüzün onda biri
olan bir milyon nüfusa sahip Portekiz için refah dönemi başladı.

1500 yılında Brezilya'ya ayak basan Pedro Álvares Cabral burayı Portekiz
topraklarına kattı. On yıl sonra Afonso de Albuquerque, Hindistan’daki Goa’yı,
Basra Körfezi’ndeki Hürmüz’ü ve günümüz Malezya’sındaki Malakka’yı işgal etti.
Dolayısıyla Portekiz İmparatorluğu Hint Okyanusu ve Güney Atlas Okyanusu’ndaki
ticaret yollarının egemenliğini eline geçirdi.

1580 yılından 1640 yılına kadar Portekiz’in bağımsızlığı bir süre sekteye
uğradı. Fas’taki Osmanlı Fas kuvvetleriyle yaptığı Vadi's seyl savaşı sırasında
ölen Portekiz Kralı I. Sebastião ardında erkek vâris bırakmayınca İspanya Kralı
II. Felipe taht üzerinde hak iddia etti ve Portekiz Kralı I. Filipe olarak tahta
geçti.Bu savaş Portekiz'i büyük devletler sınıfından çıkardığı gibi Kuzey
Afrika'ya ve Fas'a tehdidi ortadan kaldırmış,Osmanlı devletini Kuzey Afrika'nın
tartışmasız hakimi haline getirmiştir. Ancak bundan hoşnut kalmayan Portekiz
soylularının desteğiyle ayaklanma başlatan IV. João 1640 yılında kral ilan
edilerek Bragança hanedanını başlattı. Aynı dönemde Britanya ve Hollanda,
Portekiz İmparatorluğu’nun denizaşırı topraklarını ele geçirmek için
saldırmaktaydı ve Portekiz özellikle 1822’de Brezilya’nın bağımsızlığını
kazanmasıyla birlikte, 20. yüzyıla kadar sürecek olan bir çöküş dönemine girdi.

5 Ekim 1910 tarihindeki cumhuriyetçi devrim Portekiz monarşisini ortadan
kaldırdı. Ama devam eden kaos ortamı ve I. Dünya Savaşı’na askerî katılımın
artırdığı önemli ekonomik problemler 28 Mayıs 1926'daki askerî darbeye neden
oldu. Bu darbe sonucunda António de Oliveira Salazar ekonomik dengeyi ve
toplumsal düzeni sağlayarak 1933 yılına kadar sürecek olan sağ eğilimli askerî
diktatörlük tarafından başa getirildi. Gelenekçi otoriter bir rejim olan ve
faşizme yakınlığıyla tanınan Estado Novo (Yeni Devlet) yeni bir anayasanın
kabulüyle Salazar tarafından kuruldu. II. Dünya Savaşı’nda İttifak Devletleri’ne
yaptığı yardımlar nedeniyle bu rejim ayakta kalmaya devam etti. 1961 yılında
Angola’da, 1963 yılında Portekiz Ginesi’nde ve 1964 yılında Mozambik’te başlayan
bağımsızlık hareketleri Portekiz Sömürge Savaşları’na yol açarak yönetimdeki
rejimi zayıflattı. 1968 yılında Salazar yönetimden ayrıldı ve yerine Marcelo
Caetano geçti. 25 Nisan 1974 tarihindeki kansız solcu askerî darbe Afrika
sömürgelerine bağımsızlıklarını verdiği gibi günümüzün demokratik rejiminin
kurulmasına da önayak oldu. Avrupa Birliği’ne tam üyeliğe 1986 yılında kabul
edilen Portekiz 1999 yılında da Euro para birimini kullanmaya başladı.

Cumhurbaşkanı, Cumhuriyet Meclisi (Assembleia da República), Hükümet ve
Mahkemeler; Portekiz devletinin dört ana organını oluşturur. Yasama, yürütme ve
yargı erklerinin ayrılığı; Portekiz Anayasası’nda temel alınmıştır.

Yürütme organı olan hükümet; kendi Bakanlar Kurulunu ve onların müsteşarlarını
seçen başbakan tarafından yönetilir. Ulusal ve bölgesel hükümetlerde iki siyasî
partinin çoğunluğu görülmektedir: Sosyalist Parti ve Sosyal Demokrat Parti.

Mahkemeler; ceza, idarî ve malî olarak üçe ayrılır. Yüksek Mahkeme, temyiz
kararlarında son karar verici mekanizmadır. Dokuz üyeli Anayasa Mahkemesi,
yasaların anayasaya uygunluğunu gözetir.

Portekiz 1949 yılından beri NATO’ya, 1986’dan beri Avrupa Birliği’ne ve 1996’dan
itibaren de Portekizce Konuşan Ülkeler Topluluğu’na üyedir. Brezilya ile dostluk
ve çifte vatandaşlık antlaşması vardır. Amerika Birleşik Devletleri, Birleşik
Krallık ve Çin ile (Macau nedeniyle) olduğu gibi Latin Avrupa ülkeleriyle
(İspanya, İtalya, Fransa ve Romanya) de iyi ilişkilere sahiptir. Fas ile
yüzyıllardan beri süregelen yakın diplomatik bağları bulunur.

Portekiz’in tek uluslararası anlaşmazlığı, Badajoz Antlaşması sonucunda 1801
yılında İspanya buyruğu altına giren Olivenza belediyesi ile ilgilidir. 1814 -
1815 yılları arasında yapılan Viyana Kongresi’ne istinaden Portekiz tarafından
bu belediye geri alınmak istenmektedir. Yine de Avrupa Birliği üyesi iki ülke
arasındaki ilişkiler gergin değildir.

Portekiz Silahlı Kuvvetleri üç ana kuvvetten oluşur: Ordu, Donanma, ve Hava
Kuvvetleri. Portekiz 20. yüzyılda iki önemli askerî harekâta katılmıştır: I.
Dünya Savaşı ve Sömürge Savaşı (1961-1974). Portekiz kendi sınırları dışında
birçok barış gücüne asker göndermiştir: Doğu Timor, Bosna, Kosova, Afganistan,
Irak, ve Lübnan. Zorunlu askerlik hizmeti 2003 yılında kaldırılmıştır.

Portekiz idari yapısı temel olarak 308 belediyeye (Portekizce: concelho)
dayanır. Bu belediyeler bucak adı verilen (Portekizce: freguesia) 4.000’den
fazla bölüme ayrılır. Belediyeler idari açıdan altbölge ve bölgelere bağlanır.
1976 yılından beri en üst idari yapı “Anakara Portekizi” ile Azorlar ve Madeira
özerk bölgeleridir.

Portekiz’in anakarada bulunan toprakları, en büyük nehri olan Tejo Nehri ile
ikiye bölünür. Kuzey kısmı içeride düzlükler barındıran ve dört yerde kesintiye
uğrayarak tarıma elverişli alanlar yaratan dağlık bir bölgedir. Tejo Nehri ile
Algarve arasındaki güney kısmı genelde serin ve yağmurlu bir iklime sahip
kuzeyden daha ılık ve kuru bir iklime sahip ovalardan oluşur. Alentejo’dan
dağlarla ayrılan Algarve bölgesi ise Fas ve Güney İspanya’ya benzer bir Akdeniz
iklimine sahiptir.

Azor Adaları ve Madeira Orta Atlas Okyanusu üzerinde yer alır. Bu adaların
bazıları 1957 yılı gibi yakın geçmişe kadar volkanik olarak etkindi. Portekiz’in
en yüksek noktası Pico Adası’nda bulunan 2.351 m. yüksekliğinde eski bir
yanardağ olan Pico Dağı’dır.

Portekiz, Akdeniz iklimine sahiptir. Avrupa’nın en sıcak ülkelerinden biri olan
Portekiz’in anakaradaki topraklarında yıllık ortalama sıcaklık kuzeyde 15 °C ve
güneyde 18 °C’dir. Madeira ve Azor Adaları sıcaklık aralığı daha dardır. Bahar
ve yaz mevsimlerinde güneşli, sonbahar ve kış mevsimlerinde yağmurlu ve
rüzgârlıdır.

Portekiz 1986 yılında Avrupa Birliği’ne katıldı ve kararlı bir ortamda uyum
çalışmalarına başladı, sağlıklı bir büyüme düzeyine erişti. Hükümetler reformlar
uygulayarak birçok devlet teşekkülünü özelleştirdi ve ekonominin önemli
alanlarını liberalleştirdi. Portekiz 1999 yılında Euro kullanımına geçen
ülkelerden biridir.

Başlıca endüstriler içinde petrol rafinerileri, çimento, otomotiv, kâğıt,
tekstil, ayakkabı, koltuk, ve şişe mantarı üretimi (Dünya lideri) sayılabilir.
Tarım artık ekonominin en büyük kısmını oluşturmasa da Portekiz şarapları,
özellikle Porto şarabı ve Madeira şarabı dünya çapında pazarlanmaktadır.
Özellikle Algarve ve Madeira bölgelerinde turizm de önemli bir geçim kaynağıdır.

2006 yılı verilerine göre Portekiz, enerji üretiminin %55’ini kömür ve petrol
ile çalışan enerji santrallerinden sağlamaktadır. Kalan %40 barajlar ve %5 de
rüzgâr enerjisi ile sağlanmaktadır. Hükümet rüzgâr ve güneş enerjisi gibi
alternatif enerji kaynakları üzerine yatırım yapmaya çalışmaktadır.

Giderek artan otomobil kullanımı ve sanayileşme nedeniyle ulaşım 1990’larda
öncelik kazanmıştır. Ülkenin 68.732 km.’lik karayolu ağının 2.000 km.’sini 44
otoyol oluşturmaktadır.

İki büyük şehirde, her biri 35 km.’yi geçen metro sistemi bulunmaktadır: Lizbon
Metrosu ve Porto Metrosu. 2008 yılında yapımına başlanacak olan ve günümüzde
kullanılan Pendolino trenlerinin yerine geçecek yüksek hızlı TGV tren hattı
Porto’yu Lizbon’a ve Lizbon’u Madrid’e bağlayacaktır. Ota’ya Lizbon şehri için
yeni bir havaalanı da inşa edilecektir.

En önemli havaalanları Lizbon’daki Portela Havaalanı, Faro, Porto’daki Francisco
Sá Carneiro Havaalanı, Funchal (Madeira), ve Ponta Delgada’dır (Azorlar).

Portekiz, dil ve din açısından oldukça bağdaşık yapıda bir ülkedir. Portekiz
halkı değişik etnik grupların karışımından oluşur: Roma öncesi İber ve Kelt
kabileleri ile Eski Romalılar ve Cermen halkları.

2001 nüfus sayımı sonucunda % 51,7’si kadın olan Portekiz’in nüfusu 10.356.117
olarak belirlenmiştir. 2003 yılı sonunda nüfusun % 4,2’sini yasal göçmenler
oluşturmaktaydı. En büyük göçmen toplulukları Ukrayna, Brezilya, Cabo Verde ve
Angola gibi ülkelerden olsa da Güney Amerika ve Doğu Avrupa’nın diğer
ülkelerinden de göçmenler bulunmaktadır. Portekiz nüfusunun büyük çoğunluğu
Katoliktir. En büyük metropolitan alanları Lizbon, Porto, Braga, Coimbra ve
Aveiro’dur.

2010 yılında Portekiz'de eşcinsellere evlilik izni verildi ve böylece Portekiz,
eşcinsel evliliğin yasal olduğu dünyanın sekizinci ülkesidir.

Portekiz üniversiteleri 1290 yılından beri eğitim vermektedir. Üniversiteler
fakültelere bölünmüştür. 2011 yılından itibaren geçerli olmak üzere Bologna
süreci uygulamasına geçilmektedir.

Portekiz edebiyatı yazılı eserler ve şarkılarla gelişmiş olup Batı medeniyetinin
en erken edebiyatlarından birini oluşturur. 1350 yılına kadar Portekizli ve
Galiçyalı gezgin ozanlar tüm İber Yarımadası’na edebî etkilerini yaymıştır. Gil
Vicente (1465 (?) – 1536 (?)) hem Portekiz hem de İspanyol drama geleneğinin
kurucularındandır. Maceraperest ve şair Luís de Camões (yak. 1524 - 1580) Os
Lusíadas adlı epik şiirini Virgil'in Aeneid adlı eserini temel alarak yazmıştır.
Modern Portekiz şiirinin temeli, Fernando Pessoa’nın (1888 – 1935) eserlerinde
görüldüğü üzere neoklasik ve çağdaş tarzlardadır. Günümüz Portekiz edebiyatının
uluslararası alanda tanınmasında önde gelen edebiyatçılar arasında şu isimleri
sayabiliriz: Almeida Garrett, Camilo Castelo Branco, Eça de Queirós, Sophia de
Mello Breyner Andresen, António Lobo Antunes, ve 1998 yılında Nobel Ödülü
kazanan José Saramago.

Portekiz müziği çeşitli tarzları barındırır. En tanınanı, genellikle Portekiz
gitarı ile anılan ve saudade yani özlem ve hasret duyma duygusuyla özdeşleşen,
melankolik şehir müziği Fado’dur. Fado’nun uluslararası alanda tanınmış
yorumcuları arasında Amália Rodrigues, Mariza, Mísia, ve Madredeus’u
sayabiliriz.

Fado ve halk müziğinin yanı sıra Portekiz gençliği rock, pop ve Portekiz’deki
büyük Afrikalı toplulukları tarafından yapılan hip-hop tuga gibi çağdaş
müziklere de ilgi duymaktadır. Portekiz’de her yıl çeşitli müzik festivalleri
düzenlenir: Zambujeira do Mar, Paredes de Coura, Rock in Rio Lisboa, 2005
yılında MTV Europe Music Awards.

Portekiz geleneksel mimarisi çeşitli etkilenmelerle ortaya çıktığı için
farklılık taşır. Günümüzde Eduardo Souto de Moura ve Álvaro Siza Vieira gibi
dünya çapında ünlü mimarları vardır. Görsel sanatlarda da dünya çapında adı
duyulmuş Vieira da Silva ve Paula Rego adlı ressamlar sayılabilir.

1990’lardan beri, 1956’da kurulan Calouste Gulbenkian Vakfı’na Lizbon’daki Belém
Kültür Merkezi ile Porto’daki Serralves Vakfı ve Müzik Evi’ni katarak kamuya
açık kültürel kurumlarını artırmıştır.

Portekiz mutfağı, pirinç, patates, ekmek, et, deniz ürünleri ve balık kullanılan
çeşitli tariflerle zengin bir mutfaktır. Portekizlilerin özellikle Morina
balığından yapılmış yemekleri çok sevdikleri ve Portekiz’de bacalhau denen bu
yemeklerin yılın her günü için farklı olmak üzere 365 değişik şekilde
pişirildiği söylenir. Pastéis de Bacalhau, Bacalhau à Brás ve Bacalhau à Gomes
de Sá en popüler tariflerdir. Diğer balık yemekleri arasında ızgara sardalya ve
Caldeirada sayılabilir. Eski ve ağır tariflere dayanan pasta ve hamur işleri
ülke çapında yaygındır. Lizbon’un Pastéis de Nata ve Aveiro’nun Ovos-Moles gibi
tatlı ve kekleri çok revaçtadır. Portekiz’in kendine özgü fast-food tarzı yemeği
ise Porto’nun Francesinha ’sıdır. Diğer yemekler arasında et ve sosis parçaları
ile kuru fasulyeden yapılan ve beyaz pirinçten yapılan pilav ile servis edilen
Feijoada ile et, pirinç, patates ve diğer sebzelerin haşlanmasıyla yapılan
Cozido à Portuguesa ve Espetadas bulunur.

Portekiz şarapları Romalılar zamanından beri ülke sınırları dışına gönderilir.
Romalılar Portekiz’i şarap ve eğlence tanrısı Baküs ile özdeş tutarlardı.
Günümüzde şarapseverler tarafından çok iyi tanınan birçok şarap çeşidi,
uluslararası ödüller kazanmıştır. Tanınmış birçok Portekiz şarabı dünyanın en
iyi şarapları arasında sayılır: Vinho Verde, Vinho Alvarinho, Vinho do Douro,
Vinho do Alentejo, Vinho do Dão, Vinho da Bairrada ve tatlı Porto Şarabı,
Madeira şarabı ile Setúbal’ın Moscatel şarabı ile Favaios (Douro). Dünya çapında
yaygın olarak pazarlanan Porto şarabını Vinho Verde izler. Artan uluslararası
talebe cevap verecek şekilde Vinho Verde ihracatı artış göstermektedir.

Futbol Portekiz’de en popüler spor dalıdır. Ekim 2011 itibariyle Portekiz Millî
Futbol Takımı, FIFA üyesi 208 ülke millî takımları arasında, FIFA Dünya
Sıralaması'nda 8. sıradadır. Efsanevi Eusébio hâlâ Portekiz futbolunun unutulmaz
sembolüdür. Luís Figo, FIFA tarafından 2001’de yılın oyuncusu seçilmiştir. Rui
Costa ve Cristiano Ronaldo önemli oyuncular arasında sayılır.

Vítor Baía tüm Avrupa kulüpler kupaları dahil olmak üzere tarihte en çok kupa
kazanmış oyuncudur. Ayrıca José Mourinho futbol tarihinin en başarılı ve en çok
kazanan teknik direktörlerinden sayılır. Portekiz’in en üst düzey futbol
karşılaşmaları Superliga’da yapılmaktadır. Önemli futbol kulüpleri arasında SL
Benfica, FC Porto ve Sporting CP sayılabilir. “2004 Avrupa Futbol
Şampiyonası”’na evsahipliği yapan Portekiz neredeyse kupayı da kazanıyordu.
Final maçında Yunanistan sürpriz bir galibiyet kazanarak ilk defa Avrupa
kupasını kazandı. Portekiz Millî Futbol Takımı FIFA Dünya Kupası’nda iki kere
yarı finale kaldı. İlki Eusebio’nun 9 golle gol kralı olduğu 1966’da, ikincisi
de 2006’dadır. 2006 yılı yarı finalinde Fransa’ya yenilen Portekiz, daha sonra
Almanya’ya da yenilerek dördüncü olabilmiştir. Son olarak 2016 yılında Fransa'da
düzenlenen Euro 2016 turnuvasında ev sahibi Fransa'yı yenerek şampiyonluğa
ulaşmıştır.

Futboldan başka basketbol, yüzme, atletizm, tenis, jimnastik, futsal, paten
hokeyi (rink hokeyi), hentbol, voleybol ve ragbi gibi birçok branşta profesyonel
spor karşılaşmaları ve şampiyonalar düzenlenmektedir. En önemli yarışı “Volta a
Portugal” (Portekiz Bisiklet Turu) ile bisiklet sporu ve atletizm en popüler
sporlar arasındadır. Paten hokeyinde Portekiz, 15 Dünya ve 20 Avrupa
şampiyonluğuyla dünyanın en çok kupa kazanan ülkesidir. Ragbi’de de birçok kupa
kazanan Portekiz Temmuz 2006 itibariyle 5 Avrupa şampiyonası kazanmıştır.
Güneşli Algarve bölgesinde yapılan "Algarve Open" golf turnuvası da önemli spor
etkinliklerindendir. Lizbon yakınındaki Estoril’de bulunan Autódromo Fernanda
Pires da Silva, içlerinde Dünya Motosiklet Şampiyonası ile A1 Grand Prix gibi
birçok motor sporunun yapıldığı en önemli yarış pistidir. Portekiz Rallisi ve
Madeira Rallisi ile birlikte Baja Portugal 1000 ve Lizbon-Dakar off-road
yarışları da uluslararası alanda tanınır. Triatlon dalında Dünya Kupası lideri
Vanessa Fernandes sayesinde önemli adımlar atılmaktadır. Judo ve boks
branşlarında da Portekiz uluslararası karşılaşmalarda madalyalar kazanmıştır.

Ülkede "Jogo do Pau" (Portekiz Sopa Dövüşü) diye bilinen eski bir dövüş sanatı
vardır. Kendini koruma amacıyla yapılan bu spor, genellikle genç kadınlar için
çıkan anlaşmazlıkları çözmek isteyen delikanlıların yaptıkları düellolarda
kullanılırdı. Doğuşu Orta Çağ’a dayanan Jogo do Pau’da silah olarak tahta
sopalar kullanılır. "Jogos Populares" gibi diğer geleneksel sporlar da zevk için
hâlâ yapılmaktadır.

Portekiz’de yaz mevsiminde festivaller önemli yer tutar. Her şehrin ve kasabanın
kendi festivali vardır. Özellikle Haziran ayı festivalleri çok popülerdir. Bu
aydaki festivaller Santos Populares (popüler azizler) diye bilinen üç azize,
Aziz Anthony, Vaftizci Yuhanna ve Aziz Peter'e adanır ve tüm Portekiz’de
yapılır. Pagan gelenekten gelen bu festivallerin azizlerle nasıl birleştirildiği
bilinmemektedir. Büyük olasılıkla Hristiyanlık bölgeye yayılmadan önce bu
eğlenceler Roma tanrıları ya da yerel tanrılar adına yapılmaktaydı.
Festivallerin ortak özellikleri şarap, água-pé (bir çeşit sulandırılmış şarap),
geleneksel ekmek ve sardalya, düğünler, geleneksel sokak dansları, ateş, havai
fişekler ve kutlamalardır.



https://tr.wikipedia.org/wiki/%C3%96zcan_Deniz

Özcan Deniz (d. 19 Mayıs 1972, Ankara), Türk şarkıcı, besteci, oyuncu ve
yönetmen.

19 Mayıs 1972 yılında Ankara'da doğmuş, beş yaşına kadar Ankara'da yaşamıştır.
Aslen Ağrılı Kürt kökenli olan Deniz, 1977 yılında ailesinin Aydın'a göç
etmesiyle çocukluğu ve gençliğinin ilk yılları Aydın'da geçmiştir.

İlk albüm çalışmasını 1992 yılında yapmış ve Yine Ağlattın Beni isimli albümünü
piyasaya çıkarmıştır. 1993 yılında yaptığı Meleğim adlı albüm ile şöhreti
yakalamıştır. 1994 yılında Beyaz Kelebeğim albümünü çıkarmıştır.

Art arda çıktığı televizyon programlarında sinema camiasının da dikkatini
çekmiştir. 1994 yılında Türk Sinemasının duayenlerinden Memduh Ün'ün Ona
Sevdiğimi Söyle adlı filminde oynayarak, sinema ile ilk buluşmasını
gerçekleştirmiştir.

1995 yılında vatani görevini yapan Özcan Deniz, 1997 yılında Yalan mı albümü ile
müthiş bir dönüş yapmış ve aynı yıl Yalan mı adlı dizi ile televizyon
izleyicileriyle buluşmuştur. Bir taraftan kendi öykülerini yazmak ve bunları
hayata geçirmek en büyük arzusuyken bir taraftan da müzikal yolculuğuna devam
ediyordu.

Sırasıyla Çoban Yıldızı, Aslan Gibi, Leyla, Ses ve Ayrılık, Hediye albümlerini
çıkarmış, 2009 yılında Sevdazede isimli albümünü çıkarmıştır.

Mercan Dede'nin Su ve 3 Hürel Şarkıları albümlerinde birer şarkıyla yer
almıştır.

Halen her sene bir sosyal sorumluluk projesinde yer almaktadır. Böbrek Vakfı,
TOÇEV "Yaşasın Okulumuz", Kızılay dışında bu yıl; Coca Cola Türkiye ve WWF
“Herşey Değişir” işbirliği ile Bafa' ya Su, Ege' ye Bereket projesi için
hazırlanan ve tüm dünyada yayınlanan şarkısının Türkçe versiyonunu Özcan Deniz,
Pamela ve Fuat ile birlikte seslendirmektedir.

Müzik çalışmalarının yanı sıra oyunculuk da onun için vaz geçilmez bir tutku
olmuştur. 1999 yılında öyküsünü kendisinin yazdığı Aşkın Dağlarda Gezer adlı
dizi ile tekrar televizyon izleyicileri ile buluşmuştur. 2002 yılında efsane
dizi Asmalı Konak ile müzikte yakaladığı başarılı kariyeri, oyunculukta da
yakalamıştır. 2004 yılında Haziran Gecesi, 2007 yılında Kader, 2008 yılında Aşk
Yakar adlı projelerde yer almıştır. Daha sonra Samanyolu " adlı dizi ile
televizyon izleyicilerinin evlerine konuk olmuştur.

Müzik ve televizyon dizileri çalışmaları ile birlikte, sinema filmi çalışmaları
da devam etmektedir. 1994 de çektiği Ona Sevdiğimi Söyle den sonra 2002 yılında
Kolay Para, 2003 yılında O Şimdi Asker, Asmalı Konak: Hayat, 2004 yılında öyküsü
kendisine ait Neredesin Firuze, 2006 yılında Keloğlan Kara Prense Karşı, 2008
yılında Dışişleri Bakanlığı'nın desteklediği Mevlana Aşkın Dansı adlı belgesel
ile sinemaseverlerle buluşmuştur.

Özcan Deniz, 2011 Şubat ayında vizyona giren, Ya Sonra isimli senaryosunu
üstlendiği filmde bu kez oyunculuğunun dışında yönetmen kimliği ile sevenleriyle
buluşmuştur. 2012 yılında 11. Albümü Bi Düşün ile müzik hayatına devam ederken
son olarak Yönetmenliğini Yeşim Ustaoğlu'nun üstlendiği Araf (film, 2012)
filminde kamyon şoförü Mahur karakterini üstlenmiştir. Yine yönetmenliğini
üstlendiği ikinci sinema filmi Evim Sensin ile 2 Kasım'da sevenleriyle buluşmuş
olup birçok dalda ödüle layık görülmüştür. Özcan Deniz şu sıralar yine
senaryosunu, başrolünü ve yönetmenliğini üstlendiği üçüncü sinema filmi Su ve
Ateş 15 Kasım 2013 tarihinde izleyicisi ile buluşmuştur. 2014 itibarıyle Fox
TV'de yayınlanan Karagül adlı dizide rol almıştır. 2015 yılında Kaderimin
Yazıldığı Gün adlı dizide rol almıştır.



https://tr.wikipedia.org/wiki/Eminem

Marshall Bruce Mathers III, meşhur olduğu sahne adıyla Eminem ya da ikinci
kişiliği Slim Shady, (d. 17 Ekim 1972), Akademi ve Grammy ödüllü Amerikalı
rapçi, yapımcı ve aktördür.

1999 yılında çıkardığı ilk ciddi albümü The Slim Shady LP ile şöhrete ulaştı ve
bu albümle En İyi Rap Albümü dalında Grammy Ödülü kazandı. Bir sonraki albümü
The Marshall Mathers LP, en hızlı satan rap albümü olarak tarihe geçti. Bu
albümle yakaladığı başarıyla kendi plak şirketi Shady Records'u kuran Eminem,
arkadaşlarıyla birlikte planladığı hiphop grubu projesi D12'i de hayata geçirme
fırsatı buldu. The Marshall Mathers LP ve üçüncü albümü The Eminem Show ile de
Grammy ödüllerini başkasına kaptırmayan Eminem, 2002 yılında başrol oynadığı 8
Mile filmi için yaptığı Lose Yourself şarkısıyla da En İyi Şarkı dalında ödül
kazandı. Tüm zamanların en iyi rapçilerinden biri olan Eminem, 2005'te çıktığı
turlardan sonra bir duraksama dönemine girdi. Ancak daha sonra çalışmalarına
devam eden sanatçı, 19 Mayıs 2009'da, 2004'ten beri ilk albümü olan Relapse'i
çıkarttı. 2010 yılında Eminem yedinci stüdyo albümü Recovery'yi çıkarttı. Albüm,
sanatçının ABD'de bir numara olan arka arkaya altıncı albümü oldu ve
uluslararası piyasada da başarılı olarak birçok ülkede bir numaraya oturdu.
ABD'de Billboard 200 listelerinde 7 hafta boyunca bir numarada kaldı. Sekizinci
albümü The Marshall Mathers LP 2, Kasım 2013'te piyasaya çıktı. Nielsen
SoundScan'e göre Eminem 2000'li yılların en çok satan sanatçısıdır ve 100
milyonun üzerinde albüm satmıştır. Bu rakamla gelmiş geçmiş en çok satanlar
arasına da girmektedir.

Eminem, Rolling Stone dergisinin Tüm Zamanların En Büyük 100 Sanatçısı
listesinde 82 numarada yer aldı. Ayrıca Vibe dergisi tarafından 2008 yılında
gelmiş geçmiş en iyi rapçi ilan edildi. Şu ana kadar D12 ile birlikte çıkardığı
albümler de dahil olmak üzere toplam 10 albümü (8 solo, 2 D12 ile) Billboard Top
200 listesinde 1. sıraya ulaştı. Ayrıca tüm dünyada 13 teklisi listelerde 1
numara oldu. Aralık 2009’da Billboard dergisi tarafından son on yılın sanatçısı
ilan edildi. The Eminem Show, The Marshall Mathers LP ve Encore albümlerinin
yine Billboard tarafından son on yılın sırasıyla 3., 7., ve 40. en çok satan
albümleri olduğu açıklandı. Billboard’a göre, Eminem’in iki albümü 2000’lerin en
çok satan 5 albümü arasında yer alıyor. Eminem, Birleşik Krallık’ta da 12.5
milyon albüm sattı.

Marshall Bruce Mathers III, Deborah Mathers-Briggs ve Marshall Bruce Mathers
Jr.'ın oğulları olarak St. Joseph, Missouri'de dünyaya geldi. Doğumundan kısa
bir süre sonra babası ailesini terketti. Yirmisine gelene kadar annesiyle
birlikte göçebe hayatı yaşadı. Bir genç olarak on dört yaşında M&M takma adıyla
amatör anlamda rap yapmaya başladı. 1995 yılında ilk teklisini çıkardığında Soul
Intent adlı hiphop grubuna katıldı. Warren'daki Lincoln Lisesi'nin bir öğrencisi
olmasına rağmen, sık sık şehrin öbür tarafındaki Osborn Lisesi'nde freestyle rap
kapışmalarına katılırdı. Bu şekilde gün geçtiçe yeraltı hiphop kitlesi
tarafından onay gördü. 9. sınıfta ikinci kez kalınca 17 yaşında okulu bıraktı.

Mathers 1992'ye kadar, Jeff ve Mark Bass kardeşlerin yönetimindeki FBT
Productions bünyesinde müzik hayatını sürdürdü. Bu arada bir restoranda asgari
ücretle aşçılık ve bulaşıkçılık da yapıyordu. 1996'da, Bass Brothers'a ait
Bassment adındaki bir stüdyoda ilk albümü Infinite 'i kaydetti ve bağımsız plak
şirketi Web Entertainment altında piyasaya çıkarttı. Eminem daha sonra bu albümü
şöyle yorumladı : "Açıkçası, o zamanlar gençtim ve başka rapçilerden etkiledim.
Nas ve AZ'yi taklit ettiğim yönünde birçok eleştiri aldım. Infinite, tarzını ve
nasıl bir ses istediğini bulmaya çalışan bendim. O büyüyen bir evreydi. Infinite
sadece bir egzersizmiş gibi hissettim." Albümdeki konular arasında Eminem'in
yeni doğan kızı Hailie Jade Scott'u sınırlı parayla büyütmek için verdiği
çabalar da vardı. Kariyerinin başlarında Eminem, kendi gibi Detroit'ten olan
rapçi Royce da 5'9" ile Bad Meets Evil adında bir grup kurdu.

The Slim Shady EP 'nin çıkışıyla, Mathers bir yeraltı rapçisi olan Cage'in
tarzını ve fikirlerini çalmakla suçlandı. EP'nin düzenlemeleri sürerken, Mathers
Insane Clown Posse üyesi Joseph Bruce ile görüştü ve ona bir broşür verdi.
Broşürde EP'nin çıkış partisine Insane Clown Posse'un da katılacağı yazıyordu.
ancak Bruce katılmayı reddetti, çünkü Mathers grubun ismini bu şekilde kullanmak
için önceden izin almamıştı. Bu tepkiyi kişisel bir tepki olarak kabul eden
Eminem, sonradan radyo röportajlarında gruba saldırılarda bulundu. Insane Clown
Posse ve Eminem arasındaki sataşmalar daha sonra da devam etti.

Eminem 1997 yılında Rap Olimpiyatları'nda 2. oldu. Bunun üzerine Interscope
Records'un CEO'su Jimmy Iovine Eminem'den demo kaydı istedi. Iovine demo kaydını
Aftermath Entertainment'ın kurucusu yapımcı Dr.Dre'ye verdi ve Dre Eminem'i
yanına aldı. Daha sonra ikili, Eminem'in büyük bir şirketten çıkacak ilk albümü
The Slim Shady LP için çalışmalara başladılar. Bu arada Eminem Kid Rock'ın Devil
Without a Cause albümünde düet yaptı. Mart 1998'de hiphop dergisi The Source,
yeni yetenekleri tanıttığı "Unsigned Hype" sütununda Eminem'i yazdı.

Billboard dergisine göre hayatının bu noktasında Eminem mutsuz hayatından
kurtulmak için tek çıkar yolun müzik olduğunu farketti. 1999 yılında, büyük
ölçüde Dr.Dre'nin yapımcılığını üstlendiği The Slim Shady LP albümünü çıkarttı.
Albüm, yine aynı Billboard makalesine göre, "sert" ve "önceden yazdığı sözlerin
ışık yılı ötesindeydi." 1999'un en popüler albümlerinden olan The Slim Shady LP,
yıl sonunda 3x platinum oldu. Albümdeki şarkıların sözleri tartışmalara yol
açtı. "'97 Bonnie and Clyde" adlı şarkıda Eminem, küçük kızıyla çıktığı bir
yolculukta eşinin cesedinden kurtulmaya çalıştığını anlatıyordu. Diğer bir
şarkı, "Guilty Conscience" ise, Eminem'in bir adamı, eşini ve eşinin aşığını
öldürmesi için kışkırtmasıyla bitiyordu. "Guilty Conscience", aynı zamanda Dre
ve Eminem arasındaki güçlü dostluk ve müziksel bağa bir işarettir. Bu ikili daha
sonra Dre'nin 2001 albümünden "Forgot About Dre" ve "What's the Difference", The
Marshall Mathers LP 'den "Bitch Please II" , The Eminem Show 'dan "Say What You
Say", Encore 'dan "Encore/Curtains Down" ve Relapse 'ten "Old Time's Sake" adlı
şarkılarda düet yaptılar. Böylece Dr.Dre, Eminem'in Aftermath altında çıkardığı
albümlerin her birinde en az bir düet yapmış oldu.

The Marshall Mathers LP Mayıs 2000'de çıktı. İlk haftasında 1.76 milyon satarak
Snoop Dogg'un Doggystyle albümünün en hızlı satan hiphop albümü ve Britney
Spears'ın ...Baby One More Time albümünün en hızlı satan solo albüm rekorlarını
kırdı. Albümün ilk teklisi "The Real Slim Shady" başarılı oldu ancak bazı
ünlüleri aşağılayıcı sözler içerdiği için tartışmalara yol açtı. Şarkının bir
bölümünde Eminem, Christina Aguilera'nın Fred Durst ve Carson Daly'ye oral seks
yaptığını söylüyordu. İkinci tekli "The Way I Am"de ise bağlı olduğu plak
şirketinin daha çok albüm satması için yaptığı baskıları anlattı. Üçüncü tekli
"Stan" 'de nakarat olarak Dido'un Thank You şarkısının nakaratını kullanan
Eminem, çıldırmış bir hayranın "97 Bonnie & Clyde" 'daki gibi kendini ve hamile
kız arkadaşını öldürmesini anlattı ve bu kadar meşhur olmanın getirdiği
zorluklardan bahsetti. Q dergisi "Stan"i tüm zamanların üçüncü en iyi rap
şarkısı olarak gösterdi, ve aynı şarkı Top40-Charts.com'un listesinde de onuncu
oldu. Ayrıca Rolling Stone dergisi de "Tüm Zamanların En İyi 500 Şarkısı"
listesinde şarkıya 290. sırada yer verdi. Temmuz 2000'de, Eminem The Source
dergisine kapak olan ilk beyaz insan oldu.

2001'de çıktığı turlar arasında Dr. Dre, Snoop Dogg, Xzibit ve Ice Cube'la
birlikte çıktığı Up In Smoke Tour ve Limp Bizkit'le çıktığı Family Values Tour
bulunmaktadır.

Eminem'in üçüncü büyük albümü The Eminem Show, 2002 yazında piyasaya çıktı ve
daha ilk haftadan 1 milyon kopya sattı. Albümün çıkış şarkısı "Without Me", "The
Real Slim Shady" 'nin açık bir devamıydı. Şarkıda Eminem'in boybandler, Limp
Bizkit, Moby ve eski ABD second lady'si Lynne Cheney hakkında küçük düşürücü
yorumları vardı. Albüm, Eminem'in şöhrete ulaşmasının etkilerini, kızıyla ve
eşiyle olan ilişkilerini, hiphop kitlesindeki statüsünü yansıtıyordu. Allmusic
yazarı Stephen Thomas Erlewine'e göre çoğu şarkıda açık öfke öğeleri olmasına
rağmen, bu albüm The Marshall Mathers LP kadar tahrik edici değildi. Ancak The
Marshall Mathers LP 'yi şarkılardaki mizojinik sözlerden dolayı eleştiren
Amerikan Medya Araşırma Merkezi'nin kurucusu L. Brent Bozell III, The Eminem
Show 'u da müstehcen sözlerinden dolayı eleştirdi ve albümde çok sık geçen
motherfucker kelimesinin sansürlenmesinden dolayı Eminem'e Eminef adını taktı.

8 Aralık 2003'te USSS, Eminem'in Birleşik Devletler başkanını tehdit ettiğine
dair soruşturma başlattığını açıkladı. Soruşturmaya neden olan şey, "We As
American" şarkısındaki "Fuck money / I don't rap for dead presidents / I'd
rather see the president dead / It's never been said, but I set precedents..."
sözleriydi. Muhetemelen Encore albümü için yapılan şarkı, albüme konulmadı ancak
daha sonra çıkan bonus CD'ye konuldu.

2004 yılında Eminem'in dördüncü büyük albümü Encore çıktı. Bu albüm de yeni bir
hit oldu ve çıkış şarkısı Just Lose It, özellikle Michael Jackson'ı alaya alan
sözleri ile dikkat çekti. Şarkının klibinde Eminem, Jackson'ın çocuk tacizi
davasıyla, estetik ameliyatlarıyla ve 1984 yılındaki Pepsi reklamları
çekimindeki kaza sonucu saçlarının yanmasıyla dalga geçiyordu. Teklinin
çıkışından bir hafta sonra, 12 Ekim 2004'te, bir radyo programına katılan
Jackson klipten dolayı hoşnutsuzluğunu dile getirdi. Eminem şarkıda "...and
that's not a stab at Michael/That's just a metaphor/I'm just psycho...." (bu
Michael'a bir bıçak değil, bu sadece kinaye, ben sadece çatlağım) demesine
rağmen, açıkça Jackson'a saldırıyordu. Jackson'ın hayranları ve arkadaşları buna
tepkisiz kalmadı. Yapımcı ve söz yazarı Stevie Wonder şarkıyı "düşene bir tekme
daha atmak" olarak değerlendirdi. Klipte Eminem ayrıca Pee Wee Herman, MC
Hammer, ve Blonde-Ambition turundaki Madonna'nın da parodisini yaptı.

Jackson'ın protestosuna dönecek olursak, 2003'te Poodle Hat albümündeki "Couch
Potato" şarkısında Lose Yourself'in parodisini yapan "Weird Al" Yankovic,
Chicago Sun-Times'a şunları söyledi: "Geçen yıl Eminem "Lose Yourself" parodim
için klip çekmemi engelledi, çünkü imajına ve kariyerine zarar vereceğini
düşünüyordu. Şimdi bu durumdaki çelişkisini anlayamıyorum." Black Entertainment
Television, Just Lose It'in klibini yayınlamayı kesen ilk kanal oldu. Ancak MTV
klibi yayınlamaya devam edeceğini açıkladı.The Source, CEO'su Raymond "Benzino"
Scott vasıtasıyla, sadece vidyonun kanldırılmasını değil, şarkının da albümden
çıkartılmasını ve Eminem'in Michael Jackson'dan özür dilemesini istedi. 2007'de
Jackson ve Sony, Famous Music LLC'yi Viacom'dan satın aldı. Bu anlaşma ona
Shakira ve Beck de dahil birçok sanatçının olduğu gibi Eminem'in de şarkılarının
haklarını verdi. Çıkış parçasının mizahi bir temada olmasına rağmen, Encore
albümünde ciddi konulu şarkıların payı büyüktü. Örneğin savaş karşıtı şarkı
"Mosh" oldukça dikkat çekti. 25 Ekim 2004'te, yani başkanın seçilmesinden bir
hafta önce, Eminem Mosh'un klibini internette yayınladı. Şarkıda geçen "fuck
Bush" ve "this weapon of mass destruction that we call our president."
(...başkanımız dediğimiz bu kitle imha silahı...) sözleriyle, Eminem tam bir
anti-Bush propagandası yaptı. Klipte Eminem rapçi Lloyd Banks de dahil olmak
üzere Bush yönetiminin kurbanlarından oluşan bir ordu toplayıp Beyaz Saray'a
götürüyordu. Ancak içeri girdiklerinde sadece oy vermek için kayıt oluyorlardı
ve vidyo "VOTE Tuesday November 2" (2 Kasım Salı günü oy kullanın) sözleriyle
bitiyordu. Bush'un seçimleri kazanmasından sonra vidyonun sonu değiştirildi ve
yeni vidyo Eminem'in topladığı ordunun Bush'un zafer konuşmasını basmasıyla
bitirildi.

2005'te, rap dünyasındaki altı yıllık kariyeri ve multi-platinum albümlerinden
sonra Eminem'in artık rap kariyerini bitirmeyi düşündüğü söyletileri çıktı.
Söylentilere göre Eminem 2005'in sonunda The Funeral (Cenaze) adında çift
disklik bir albüm çıkartacaktı. Albüm Aftermath Entertainment'tan 6 Aralık
2005'te en iyi şarkılar albümü olarak Curtain Call: The Hits adıyla piyasa
çıktı. Albümün çıktığı gün Eminem Detroit merkezli WKQI radyosuna konuştu ve
kariyerini noktalayacağı haberlerini yalanladı. Ancak en azından bir süre ara
vereceğini ima etti: “Şu an hayatımda kariyerimin nereye gideceğini bilmediğim
bir noktadayım... Albüme Curtain Call (alkışlarla son kez tekrar sahneye çıkma)
ismini vermemizin nedeni bu, çünkü bu son şey olabilir. Tam olarak bilmiyoruz.”

O yıl Eminem, Bernard Goldberg'in 100 People Who Are Screwing Up America
(Amerika'yı berbat eden 100 insan) kitabında 58. sırada yer aldı. Goldberg, Bob
Herbert'ın 2001'de The New York Times için yazdığı bir makaleden alıntı yaptı.
Makalede Herbert şunu söylüyordu. “Eminem'in dünyasında tüm kadınlar kötü ve o
kadınlara tecavüz edip öldürmeye hevesli”." Goldberg, The Slim Shady EP
albümünden "No One's Iller" şarkısını müzikte kadın düşmanlığına bir örnek
olarak kullandı.

Eminem 2005 yazında, 50 Cent, G-Unit, Lil' Jon, D12, Obie Trice ve The
Alchemist'le birlikte, üç yıldır ilk defa konser turunda çıktı: Anger Management
3 Tour. Ağustos ayında uyku haplarına olan bağımlılığından dolayı
rehabilitasyona girdiği için turun Avrupa ayağını iptal etti.

Eylül 2007'de bir 50 Cent röportajı sırasında New York radyosu Hot 97'ye
bağlanan Eminem, yeni bir albüm çıkarmak konusunda düşündüğünü ve muallakta
olduğunu açıkladı. Bağlantıda şunları söyledi: “Sürekli çalışıyorum – Sürekli
stüdyodayım. Şimdilik buradaki enerji iyi hissettiriyor. Bir süreliğine stüdyoya
dönmek istememiştim... Bazı kişisel şeylerle uğraşıyordum. Bu kişisel şeylerden
kurtuluyorum ve bu iyi hissettiriyor. "

Eylül 2008'de kendi radyo kanalı Shade 45'ta bir programa katılan Eminem şunları
söyledi: “Şu anda kendi materyalime yoğunlaşmış durumdayım, sedece şarkılar
dinliyorum ve bir sürü malzeme üretiyorum. Bildiğiniz gibi, ne kadar çok
üretirsem o kadar iyi malzeme elde ediyorum.” O günlerde Interscope da sonunda
yeni bir Eminem albümünün varlığını onayladı, 2009 baharında hazır olacağını
açıkladı. Aralık 2008'de, Eminem albüm hakkında daha ayrıntılı bilgi verdi ve
adını Relapse olarak açıkladı ve şunları söyledi: "Dre ve ben eski günlerdeki
gibi stüdyodayız. Dre Relapse'deki şarkıların ana yapımcılığını üstlenecek. Bu
işi eski yollarımızla yapıyoruz."

Eminem, 5 Mart 2009’da o yıl iki albüm çıkartacağını söyledi. Relapse’in ilk
resmi teklisi We Made You klibiyle birlikte 7 Nisan’da çıktı. Albüm ise 19
Mayıs’ta yayımlandı. Relapse albümü, Eminem’in önceki albümleri kadar satmadı
ancak yine de ticari bir başarıydı. Ayrıca eleştirmenler tarafından da olumlu
yorumlar aldı ve Eminem’in hiphop dünyasındaki varlığını yeniden pekiştirdi.
Albüm 2009’un en iyi albümlerindendi ve dünya çapında beş milyon kopyadan fazla
sattı. Eminem 30 Ekim’de, New Orleans’ta bir assolist olarak 2009 yılındaki ilk
tam performansını sergiledi. Konserin bir kısmında D12 de yer alırken, Eminem
hem eski hitlerini hem de yeni şarkılarını seslendirdi. 19 Kasımda Eminem web
sitesinden Relapse: Refilli 21 Aralıkta çıkartacağını duyurdu. Bu, Relapse
albümünün 7 yeni şarkı dahil edilmiş haliydi. Eminem müstakbel albümünü şöyle
tanımladı:

13 Nisan 2010’da, Eminem twitter’a Relapse 2 diye bir şeyin olmayacağını yazdı.
Bunu okuyanlar da yeni bir albüm yayınlamayacağı anlamını çıkardılar. Ancak
Eminem sadece albümün isminin Relapse 2 olmayacağını kastediyordu. Eminem isim
değişikliğini şöyle açıkladı: “Relapse 2’yi geçen sene çıkartmayı planlıyordum.
Ancak kayıt yapmaya ve yeni yeni yapımcılarla çalışmaya devam ettikçe Relapse’e
bir devam albümü yapma fikri daha az mantıklı gelmeye başladı. Bu yüzden tamamen
yeni bir albüm yapmaya karar verdim. Recovery’nin müziği Relapse’den tamamen
farklı ve bence kendi ismini hak ediyor.” Eminem’in yedinci stüdyo albümü olan
Recovery 21 Haziran’da yayımlandı. ABD’de çıkışının ilk haftasında 741,000 satan
Recovery, Billboard 200 listesinde ilk sıraya oturdu. Albümün ilk teklisi "Not
Afraid" 29 Nisan’da çıktı ve Billboard Hot 100’e ilk sıradan giriş yaptı. İkinci
tekli "Love the Way You Lie" ise ikinci sıradan giriş yapıp daha sonra
birinciliğe yükseldi. 15 Temmuz itibariyle Recovery ABD’de 2010’un en çok satan
beşinci albümü idi. Ve 1 Ağustos itibariyle de 1.828 milyon satmıştı.

Eminem 2010 BET Ödülleri’ne katılıp, B.o.B ile "Airplanes Part II"’yu ve "Not
Afraid"’i söyledi. Ayrıca Activison E3 konserinde de yer aldı. Haziran 2010’da
Eminem ve Jay-Z Detroit ve New York’da beraber konserler vereceklerini
açıkladılar. Etkinliğin adı “Home & Home” (Ev & Ev) kondu. İlk iki konserin
biletleri çok hızlı tükenince aynı yerlerde ek konserlerin yapılmasına karar
verildi.

2010'da Eminem, 1999'da Bad Meets Evil grubunu kurduğu Royce da 5'9" ile yeniden
çalışmaya başladı. Bu arada Mart 2011'de, The Eminem Show ve The Marshall
Mathers LP birkaç gün arayla ABD'de elmas plak kazandı. Böylece Eminem, elmas
plak sahibi iki albümü olan ilk rapçi oldu. EP'nin ilk single'ı "Fast Lane", 3
Mayıs'ta yayınlandı. Haziran ayında çıkan EP, ABD'de zirveye yerleşti ve Eminem
beş yıl sonra 12 aylık bir dönemde çıkan iki albümü de bir numara olan ilk
sanatçı oldu. Bad Meets Evil, EP'den ikinci single'ı "Lighters"ı 6 Temmuz'da
piyasaya çıkardı.

24 Mayıs 2012'de Eminem, yeni albümü üzerinde çalışmaya başladığını açıkladı. 30
Haziran 2012'de, sahibi olduğu Shade 45 radyosunda DJ Whoo Kid'in programına
katılan Eminem, yeni albümün şekillenmeye başladığını ve Dr. Dre'nin de albümde
yer alacağını belirtti. O yılın Eylül ayında, The Truth About Love albümündeki
"Here Comes the Weekend" şarkısında Pink'e eşlik etti. 8 Şubat 2013'te
Billboard'a konuşan Shady Records başkanı ve Eminem'in menajeri Paul Rosenberg,
Eminem'in sekizinci stüdyo albümünün 2013 Anma Günü'nden sonra yayınlanacağını
ifade etti. 22 Mart 2013'te Power 106 radyosunda katıldığı programda Dr. Dre,
Eminem'in "albümü tamamlamakta" olduğunu söyledi. Bu dönemde, prodüktör No
I.D.'nin de albümde görev alacağı yönünde haberler yayınlandı. Albüm MTV,
Complex ve XXL gibi yayınlarca "2013'ün En Merakla Beklenen Albümleri" arasında
sayıldı.

Vokallerinde Liz Rodrigues'in yer aldığı ve prodüktörlüğünü DJ Khalil'in
üstlendiği "Survival" adlı şarkı, 14 Ağustos 2013'te Call of Duty: Ghosts video
oyununun tanıtım videosuyla birlikte ilk kez yayınlandı. Ayrıca, yayınlanan
basın açıklamasında sanatçının sekizinci albümünün ilk single'ının yakında
yayınlanacağı belirtildi. 25 Ağustos 2013'te gerçekleşen MTV Video Müzik
Ödülleri'nde, Eminem'in The Marshall Mathers LP 2 adını taşıyacak sekizinci
albümünün 5 Kasım 2013'te yayınlanacağı duyuruldu. Albümün ilk single'ı
"Berzerk", 27 Ağustos'ta yayınlandı. Şarkı Canadian Hot 100'de iki ve Amerikan
Billboard Hot 100'de üç numaraya yükseldi. Onu "Rap God" ve Rihanna düeti "The
Monster" single'ları izledi.

The Marshall Mathers LP 2, 5 Kasım 2013'te piyasaya çıktı. Albümün standart
baskısında 16 şarkı yer alırken; iki disklik delüks baskısında 21 şarkı yer
aldı. Albüm, Eminem'in ABD'de bir numara olan yedinci albümü oldu. Aynı zamanda
2013'ün en büyük ikinci satış haftasının sahibi albüm oldu. Birleşik Krallık'ta
UK Albums Chart'a birinci sıradan giren albüm, Eminem'in İngiltere'de zirveye
oturan peş peşe yedinci albümü oldu. Eminem böylece bu başarıyı elde eden ilk
Amerikalı sanatçı unvanını kazandı.

Haziran 2014'te Eminem ve menajeri Paul Rosenberg sosyal ağlarda #SHADYXV
hashtag'ini kullanmaya başladılar. 25 Ağustos 2014'te Eminem'in resmî sitesinden
yapılan açıklamada Shady Records plak şirketinden yayınlanacak Shady XV adlı
derleme albüm duyuruldu. Yayınlanma tarihi 24 Kasım olarak açıklanan albümün iki
diskten oluşacağı, bunlardan birinin greatest hits albümü olacağı, diğerinin ise
Shady Records sanatçıları D12, Slaughterhouse, Bad Meets Evil ve Yelawolf
tarafından seslendirilen yeni parçalardan oluşacağı belirtildi. Aynı gün albümün
ilk single'ı, Eminem ve Sia tarafından seslendirilen "Guts Over Fear" piyasaya
çıktı. 3 Kasım'da Slaughterhouse'un "Y'all Ready Know" adlı parçası video
klibiyle birlikte yayınlandı. Sonraki hafta Shady sanatçılarının yer aldığı 18
dakikalık bir freestyle videosu yayınlandı. Bu arada, 11 Kasım'da Eminem'e Royce
da 5'9", Danny Brown, Big Sean, Dej Loaf ve Trick Trick'in eşlik ettiği "Detroit
Vs. Everybody" piyasaya çıktı. 2015 Haziran'da Eminem, Southpaw filmi için
soundtrack hazırlamaya başladı ve albümün tek video klibi olan "Phenomenal" için
kamera karşısına geçti.

Infinite'in kaydedildiği sıralarda, Eminem ile arkadaşları Proof ve Kon Artis,
bir grup rapçiyi bir araya getirerek şimdiki adıyla D12'i ("Detroit Twelve" veya
"Dirty Dozen") kurdu ve Wu-Tang Clan tarzında müzik yapmaya başladılar. 2001'de
Eminem grubu D12'i popüler müzik sahnesine çıkardı ve ilk albümleri Devil's
Night o yıl çıktı. Albümün ilk teklisi "Shit on You"oldu. İkinci tekli ise
eğlence amaçlı hap kullanımını öven sözleriyle Purple Pills'di. Radyo ve
televizyon yayınları için şarkı büyük oranda sansürlenmek zorunda kaldı ve
yeniden yazıldı. Hap kullanımı ve cinsellikle ilgi bütün sözlerden arındırılan
şarkının adı da "Purple Hills" olarak değiştirildi. Bu şarkı bir hit oldu ama
sonraki tekli "Fight Music" o kadar başarılı olamadı.

İlk albümden sonra üç yıllık bir ara veren D12, 2004'te ikinci albümleri D12
World'ü çıkarmak için tekrar toplandı. Albümün çıkış parçası "My Band" başarılı
bir hit oldu. Nisan 2006'da D12 üyesi ve Eminem'in en yakın arkadaşı Deshaun
"Proof " Holton, bir gece kulübünde Keith Bender Jr adındaki bir askerle girdiği
kavgada öldürüldü. Kavganın bilardo oyunu yüzünden çıktığından şüphe edilmekte.
İddiaya göre Proof, kulüpteki korumalardan Bender'in kuzeni Mario Etheridge
tarafından vuruldu. Vurulduktan sonra özel bir araçla hastaneye kaldırıldı,
ancak hastaneye vardığından kısa bir süre sonra öldüğü açıklandı. Eminem ve eski
Shady Records sanatçısı Obie Trice cenaze töreninde konuşma yaptı.

D12 üyesi Bizarre'ın söylediklerine göre Eminem kendi işleriyle meşgul olduğu
için yeni D12 albümü Blue Cheese & Coney Island'da yer almayacak. Bizarre Aralık
2007'de DefSounds.com sitesiyle yaptığı röportajda, grubun üçüncü stüdyo albümü
üzerinde çalıştığını onayladı. Adını geçici olarak The Ambition koyduklarını
söyledi ve yapımını yarıladıklarını açıkladı. Albümün yapımcıları arasında Dr.
Dre, Eminem, Luis Resto ve Hi-Tek bulunmaktadır.

Eminem'in albüm satışlarındaki büyük başarısından sonra Interscope yöneticileri
Eminem için kendi plak şirketini kurma kararı aldılar. Bunun üzerine 2000
yılının sonlarına doğru Eminem ve menajeri Paul Rosenberg Shady Records'u kurdu.
Hemen ardından kendi müzik grubu D12'i ve Obie Trice'i şirket bünyesine kattı.
Daha sonra 2002'de 50 Cent'le, Shady ve Aftermath'in ortak girişimi olarak
anlaştı. Label. 2003 yılında, Eminem ve Dr. Dre Atlanta'lı rapçi Stat Quo'yu da
Shady/Aftermath'in sanatçı listesine ekledi. DJ Green Lantern da Eminem'in DJ'i
olarak Shady kadrosuna katılmıştı, ancak 50 Cent'le girdiği bir anlaşmazlıktan
sonra ayrılmak zorunda kaldı. Onun ayrılışından sonra The Alchemist, Eminem'in
resmi tur DJ'i oldu. 2005'te Eminem, Batı Yakası rapçisi Cashis'le beraber diğer
bir Atlanta'lı rapçi Bobby Creekwater'ı da şirkete kazandırdı.

5 Aralık 2006'da, Shady Records Eminem Presents: The Re-Up adında toplama bir
albüm çıkardı. İlk başta bir mixtape projesi olarak yapımına başlanan albüm,
Eminem'in umduğundan daha iyi olmasıyla tam albüm olarak piyasaya sürüldü.
Albümün amacı Stat Quo, Cashis ve Bobby Creekwater gibi yeni rapçilerin sahneye
çıkartılmasıdır.

2001 yapımı The Wash filminde küçük bir rolü olmasına rağmen, Eminem'in ilk
resmi Hollywood filmi Kasım 2002'de vizyona giren, yarı-otobiyografik 8 Mil
filmidir. Açıklamalarına göre film kendi hayatının bir açıklaması değil,
Detroit'te büyümenin nasıl olduğunu gösteren bir sunumdur. Filmin soundtrack'i
için kaydettiği birçok şarkıdan biri olan "Lose Yourself", 2003 yılında En İyi
Özgün Şarkı dalında Akademi Ödülü kazandı."8 Mil" için yazdığı "Lose Yourself"
ile En İyi Özgün Şarkı dalında aday olan Eminemden şarkı sözlerini sansür etmesi
ve konuşurken ağzından çıkana dikkat etmesi istenince yıldız geceye katılmaktan
vazgeçti. Bu yüzden Lose Yourself bu ödülü kazanıp da törende performe edilmeyen
ilk şarkı oldu. Ödülü Eminem'in yerine şarkının yazarlarından Luis Resto kabul
etti.

Eminem ayrıca çeşitli seslendirme rollerinde de bulundu. Örneğin vidyo oyunu 50
Cent: Bulletproof'da argo konuşan yolsuz bir polisi seslendirmektedir.

Eminem yapımı süren Have Gun – Will Travel filminde de ödül avcısı Paladin'i
oynayacak. Aynı zamanda filmin soundtrackiyle de ilgilenecek. Ayrıca 2008 filmi
Jumper'ın çekimlerinden iki hafta önce Tom Sturridge'in kadrodan çıkartılmasıyla
film kadrosuna alındı. Ancak filmin yönetmeni, daha tecrübeli bir aktör
oynatması yönündeki baskılar yüzünden Eminem yerine Hayden Christensen'i seçmek
zorunda kaldı.

21 Ekim 2008'de, Eminem The Way I Am adındaki otobiyografisini yayımladı.
Otobiyografide fakirlikle mücadelesinden, haplarla ilişkisinden, geçirdiği
depresyondan, geçmişteki kavgalarından ve şöhrete ulaşırken geçtiği yollardan
bahsediyordu.

Eminem birçok rapçinin kendi tarzını etkilediği söyler. Saydığı isimler şu
şekildedir: Esham, Kool G Rap, Masta Ace, Big Daddy Kane, Newcleus, Ice-T,
Mantronix, Melle Mel (özellikle "The Message" şarkısı), LL Cool J, The Beastie
Boys, Run-DMC, Rakim, ve Boogie Down Productions.

How to Rap (Nasıl Rap Yapılır) adlı kitapta, Guerilla Black Eminem’in kendi
tarzını oluşturmak için diğer MClerin tarzlarını incelediğini belirtir – “Eminem
her şeyi dinlerdi ve bu onu en iyilerden biri yaptı.” Aynı kitapta, birçok MC
Eminem’in tarzını çeşitli yönlerden övmüştür. Bu teknikler arasında şarkılarında
dile getirdiği çeşitli ve mizahi konular, dinleyicisiyle bağ kurması,
albümlerinde bir konseptin olması, karmaşık kafiye şemaları, kelimeleri farklı
okuyarak yapay kafiyeler oluşturması, çok heceli kafiyeleri, her satırda birçok
kafiye kullanması, sözlerindeki karmaşık ahenk, açık ifadeleri, melodiyi
kullanması, ve heceleri yutması vardır. Eminem ayrıca sözlerinin büyük bir
kısmını yazarken sadece kağıt kalem kullanması, sözlerini birkaç gün veya bir
haftada yazması, işkolokliği ve sesleri üst üste bindirmesiyle de bilinir.

Eminem genelde Aftermath Entertainment ve Shady Records altındaki Dr. Dre ve 50
Cent gibi belirli sanatçılarla düet yapmıştır. Ancak Redman, Kid Rock, DMX,
Missy Elliott, Jay-Z, Method Man, The Notorious B.I.G., Jadakiss, Fat Joe,
Sticky Fingaz, T.I., Lil Wayne gibi pek çok diğer sanatçı ve grupla da düetleri
vardır.

Eminem 27 haziran 2006'da BET Müzik Ödülleri'nde Busta Rhymes'ın "Touch It"
şarkısının remixinin bir bölümünü söyledi. Ayrıca 2006'ın hit parçalarından
Smack That'te de Akon'la düet yaptı.

Eminem aynı zamanda aktif bir rap yapımcısıdır da. D12'in iki albümü Devil's
Night ve D12 World 'ün yanı sıra, Obie Trice'i Cheers ve Second Round's on Me
albümleriyle 50 Cent'in Get Rich or Die Tryin' ve The Massacre albümlerinin de
ana yapımcılığını yapmıştır. Ayrıca diğer ünlü rap müzik sanatçılarıyla yaptığı
düet şarkıların birçoğunun aynı zamanda yapımcılığını da üstlenmiştir. Bunlar
arasında Jadakiss'den "Welcome To D-Block", Jay-Z'den "Renagade" ve "Moment of
Clarity", Lloyd Banks'ten "Warrior Part 2" ve "Hands Up", Tony Yayo'dan "Drama
Setter", Trick Trick'den "Welcome 2 Detroit" ve Xzibit'ten "My Name" ile "Don't
Approach Me" şarkıları bulunmaktadır. The Eminem Show albümünün büyük bir
kısmının yapımcılığını uzun süreli ortağı Jeff Bass'la birlikte yapan
Eminem,Encore albümünün yapımcılığını da Dr.Dre ile birlikte yapmıştır. 2004'te
Eminem, 2Pac albümü Loyal to the Game'in yapımcılığını 2Pac'ın annesi Afeni
Shakur ile birlikte yaptı. Nakaratını Elton John'ın söylediği Birleşik
Krallık'ta #1 olan tekli "Ghetto Gospel" da Eminem'in elinden çıktı. Nas'ın
albümü God's Son'dan "The Cross" şarkısı da yine bir Eminem işidir. 15 Ağustos
2006'da çıkan Obie Trice albümü Second Round's on Me'den sekiz şarkı da Eminem
tarafından yapıldı. Ayrıca "There They Go" şarkısında da Trice'le düet yaptı.
Trick Trick'in albümü The Villain'daki bazı şarkıları da yapan Eminem "Who Want
It" şarkısında da onunla düet yaptı.

Marshall Mathers bir rap müzik sanatçısı olarak aile hayatıyla fazlasıyla
gündeme gelmiştir. Kimberley Anne Scott, Mathers'ın iki kez evlenip boşandığı
eski karısıdır. Çift, lisede tanışmış ve ilişkileri 1989 yılında başlamıştır.
İlk evliliklerini 1999'da yapan çift, iki yıl sonra 2001'de boşanmıştır. 2000
yılında, Scott intihar teşebbüsünde bulunmuş ve "Kim" adlı şarkıdaki kendisini
karalamaya yönelik sözlerden dolayı Eminem'e dava açmıştır. 2006'da tekrar
evlenen çiftin bu seferki evliliği üç aydan daha kısa sürmüştür. Kızları Hailie
Jade Scott'un velayetini paylaşmayı kabul ederek yeniden boşanmışlardır. Eminem
birçok şarkıda kızına olan sevgisini dile getirmiştir. Bunlar arasında özellikle
"'97 Bonnie & Clyde", "Hailie's Song", "My Dad's Gone Crazy", "Mockingbird",
"Forgot About Dre", "Cleanin' Out My Closet", "When I'm Gone" ve "Beautiful"
adlı şarkılar gösterilebilir.

Mathers ayrıca Kimberley Scott'un kız kardeşinin kızı Alaina'yı da evlat
edinmiştir.

1999'da annesi The Slim Shady LP albümündeki kendini kötüleyen sözlerden ötürü
Mathers'a 10 milyon dolarlık bir dava açtı. Ancak sadece 1,600$ alabildi.

Mathers 3 Haziran 2000 tarihinde bir mekanda girdiği münakaşada silah çekitiği
için (silah boştu) Douglas Dail'le birlikte tutuklandı. Bir sonraki gün,
söylentilere göre, eşi Kim'i bir gecekulübünün park yerinde John Guerrera adlı
bir korumayı öperken gördü ve ona saldırdı. İki olay için de toplam 2 yıl göz
hapsine mahkûm edildi.

Mathers, 2001 yazında bir kez daha silah kullanımı yüzünden tutuklandı ve göz
hapsine alındı. Ceza olarak 2,000$'ın yanı sıra saatlerce kamu hizmeti de yapmak
zorunda kaldı.

En yakın arkadaşı Proof, 2002 yılıda Eminem'in hap ve alkol bağımlılığından
kurtulduğunu söylemişti. Ancak daha sonra uyku problemleri yüzünden Zolpidem
adlı bir uyku hapı kullanmaya başladı. Bu hapların da bağımlılık yapmasıyla 2005
yazındaki Anger Management Tour'un Avrupa ayağını iptal etmek zorunda kalan
Eminem rehabilitasyona girdi. 2009 yılında yaptığı bir röportajda ilaç
bağımlılığının had safhaya ulaştığı sıralarda intihar etmeyi bile düşündüğünü
itiraf etti. Tamamen düzeldiğini söyleyen Eminem sözlerine şöyle devam etti :
"benim ilacım rap... Beni iyi hissettirmesi için başka şeylere başvurmak
zorundaydım. Şimdi rap beni uçuruyor."

Eminem pop müzik sanatçısı Mariah Carey ile ilişkisi olduğuna dair birçok şarkı
yazdı, ancak Carey bu iddiayı reddetti. Carey’e göre beraber takıldılar ancak
cinsel veya duygusal anlamda bir yakınlaşmaları olmadı. Eminem bu ilişkiye
değindiği "Superman", "Jimmy Crack Corn", "Bagpipes From Baghdad" ve "The
Warning" şarkılarına karşılık Carey 2003’teki Charmbracelet albümünde "Clown"
adlı şarkıyı ve 2009’da olan "Obsessed" şarkısını çıkardı.

Relapse albümündeki "Bagpipes From Baghdad" şarkısı belki de Eminem’in olaya
dair en bilinen şarkısıdır. Şarkıda Eminem Carey ile eşi Nick Cannon’ın
ilişkisini kötülemektedir. Cannon buna karşılık Eminem’in kariyerinin “ırkçı
yobazlığa” dayandığını iddia etti ve ondan intikamını alacağını söyledi. Eminem
daha sonra ikilinin şarkıyı yanlış yorumladığını, aslında ikisi içinde en iyi
dileklerini sunduğunu açıkladı. Ayrıca Cannon da Eminem’e karşı bir garezinin
olmadığını sadece şarkı hakkındaki hislerini belirtmek istediğini açıkladı.

Carey’in 2009 yılında yayımladığı "Obsessed" adlı şarkıda Carey ile ilişkisi
olduğunu iddia eden takıntılı bir adamdan bahsediyordu. Cannon göre şarkı
Eminem’e yönelik değildi. Ancak Eminem 2009’un Haziran ayında "The Warning" adlı
bir şarkıyla Carey’e cevap verdi. Şarkıda Eminem ile Carey beraberken, Carey’in
Eminem’e gönderdiği sesli iletiler yer alıyordu. Eminem şarkıda ayrıca Carey ile
ilişkilerine dair başka kanıtlarının da olduğunu ima ediyordu, ancak ne Carey ne
de Cannon buna cevap vermediler.

Eminem "doğal enerjisi" ve şarkı sözlerinin kalitesi sayesinde birçok Grammy
Ödülü kazanmıştır. Ayrıca MTV'nin Tüm Zamanların En İyi MC'leri listesinde 9
numarada; "Müziğin 22 En Büyük Sesi" listesinde 13 numarada; ve Rolling Stone'un
"The Immortals" listesinde 82 numarada yer almıştır. 2008 yılında, Vibe Dergisi
okuyucuları Eminem'i "Yaşayan En İyi Rapçi" seçti.



https://tr.wikipedia.org/wiki/Alaattin_%C3%87ak%C4%B1c%C4%B1

Alaattin Çakıcı (d. 20 Ocak 1953), Türk organize suç örgütü lideri. Trabzon
ilinin Arsin ilçesine bağlı Fındıklı köyünde doğmuştur.

Alaattin Çakıcı, 17 Ağustos 1998'de Türk ve Avusturya polisiyle birlikte
düzenlenen bir operasyonla, modacı Canan Yaka ile sanatçı Selçuk Ural'ın kızı
Aslı Ural'la birlikte Fransa'nın Nice kentinde yakalandı. Çakıcı'nın üzerinden
Nedim Caner adına düzenlenmiş kırmızı bir pasaport ve 17 bin dolar çıktı.

Borsacı Adil Öngen'in kurşunlanmasıyla ilgili davaya katılan Çakıcı, yurtdışında
Millî İstihbarat Teşkilatı adına çalıştığını ve hep devleti koruduğunu ama
"piyon gibi" kullanıldığını öne sürdü. Çakıcı, en demokratik ve gelişmiş
ülkelerde bile derin devletin var olduğunu ve olması gerektiğini savundu "ama
bizdekilerin cılkı çıkmış" diye ifade etti. Millî İstihbarat Teşkilatı'nın eski
Yurtdışı İstihbarat Başkanı Nuri Gündeş, NTV'de derin devlet konusunun
tartışıldığı canlı yayında Alaattin Çakıcı'dan söz ederken, "Dinliyorsa
yanaklarından öperim; eğer devlete bir hizmeti varsa..." diye konuşmuştur.



https://tr.wikipedia.org/wiki/Usame_bin_Ladin

Usame bin Muhammed bin Avad bin Ladin (Arapça: أسامة بن محمد بن عوض بن لادن‎; 10
Mart 1957, Riyad - 2 Mayıs 2011, Abbottabad), çeşitli uluslararası kuruluşlar ve
ülkeler tarafından terör örgütü olarak tanımlanan İslamcı örgüt el-Kaide'nin
kurucularından biri ve lideri. 1994 yılında vatandaşlıktan çıkarılıp vatansız
kalıncaya kadar Suudi Arabistan vatandaşı olan bin Ladin, bin Ladin ailesine
mensuptur.

Kökeni Yemen'deki Kinde kabilesine dayanan Usame bin Ladin, Riyad'da doğdu.
1979'da Pakistan'a gitti ve Afganistan'da Sovyetler Birliği'ne karşı savaşan
mücahit kuvvetlerine katıldı. 1988'de el-Kaide'yi kuranların başında gelen isim
oldu. 1992'de Suudi Arabistan'dan sürüldü ve Sudan'a yerleşti. Amerika Birleşik
Devletleri'nin baskısı sebebiyle 1996'da buradan da ayrılarak Afganistan'da
teşkilatlanmaya başladı. Körfez Savaşı'nda Amerikan askerleri Müslümanların en
kutsal mekânlarından ikisini barındıran Suudi Arabistan'a konuşlanınca bin
Ladin, İslam'a hakaret edildiğini ve bunun intikamının alınacağını söyledi. Önde
gelen bazı mücahitler ile birlikte, Orta Doğu'da Amerika Birleşik Devletleri
karşıtı grupları örgütledi. 1998'de, Darüsselam ve Nairobi'deki Amerika Birleşik
Devletleri konsolosluklarına bomba yüklü kamyonlarla yapılan saldırılar
sonrasında FBI tarafından Ten Most Wanted Fugitives ("En Çok Aranan On Kaçak")
ve Most Wanted Terrorists ("En Çok Aranan Teröristler") listelerine dahil
edildi. 2001'deki 11 Eylül saldırıları sonrasında başlatılan Terörizmle Savaş
kapsamında aranan bir numaralı hedef hâline geldi. Pakistan'ın Abbottabad
şehrindeki bir komplekste kaldığının tespit edilmesi sonrasında, 2 Mayıs
2011'de, Amerikan özel birliklerin tarafından yapılan gizli harekâtın sonucunda
öldürüldü.

Usame bin Muhammed bin Avad bin Ladin, 1998 yılında yapılan bir röportajda doğum
tarihini 10 Mart 1957, doğum yerini ise Suudi Arabistan'ın başkenti Riyad olarak
vermişti. Babası, Yemen'in Hadramut bölgesinde doğan, Cidde'ye göç ettikten
sonra inşaat işleriyle uğraşarak milyarder olan ve günümüzde Saudi Binladin
Group adıyla faaliyet gösteren şirketin kurucusu Muhammed bin Avad bin Ladin,
annesi ise Muhammed bin Ladin'in onuncu karısı olan Hamide el-Attas (o dönemdeki
adı Aliye Hanım) idi. 1999'daki bir röportajında, "aslan" anlamına gelen adının,
Muhammed'in sahabelerinden Usame bin Zeyd'den geldiğini belirtmişti.

Şeriat hükümlerine göre aynı anda en fazla 4 tane olmak üzere 20'nin üzerinde
evlilik yapan ve 50'nin üzerinde çocuğu olan Muhammed bin Ladin, Usame bin
Ladin'in doğumundan bir süre sonra Aliye'den boşandı. İngiliz gazeteci ve yazar
Steve Coll Muhammed bin Ladin'in 25'i erkek 29'u kız olmak üzere 54 çocuğu
olduğunu ve Usame bin Ladin'in 18. oğlu olduğunu belirtirken; Jean Sasson, Necve
bin Ladin ve Ömer bin Ladin'in anlattıklarına dayanarak yazdığı kitabında
Muhammed bin Ladin'in 22 oğlu olduğunu ve Usame bin Ladin'in de 18. sırada yer
aldığını ifade etmektedir. Muhammed bin Ladin ile olan evliliğinden başka çocuğu
olmayan Aliye, 1950'lerin sonu veya 1960'ların başında, Muhammed bin Ladin'in
şirketinde çalışan orta düzey müdürlerden Muhammed el-Attas ile evlendi. Kendi
ifadesine göre doğumundan altı ay kadar sonra annesiyle birlikte Medine'ye giden
Usame bin Ladin, ikinci evliliğinden üç erkek ve bir kız çocuğu olan annesiyle
birlikte büyüdü. Babasının 1967'de ölümünün ardından kendisine yaklaşık $25–30
milyon miras olarak kaldı.

Bin Ladin, Sünni Müslüman olarak yetiştirildi. Steve Coll, bin Ladin'in tam
zamanlı bir medrese eğitimi aldığını belirten kesin bir kaynak olmadığını ve
ilkokul eğitiminin bir kısmını, annesinin memleketi olan Suriye'de aldığını
belirtmektedir. Annesinin ifadesine göre "bin Ladin hiçbir zaman üst seviyede
bir öğrenci olmamıştı ve derslerini ortalama notlarla geçmekteydi". Coll,
Beyrut'taki Brummana İlkokulu'nda çalışan ve okuyan beş ayrı isimle yaptığı
görüşme sonrasında bin Ladin'in, babasının ölümünün ardından 1968 civarında,
bazı kardeşleriyle birlikte burada eğitim gördüğünü ve bir yıl dolmadan buradan
ayrıldığını belirtmektedir. O dönemde okul yönetiminde olan birisinin ifadesine
göre bin Ladin, buraya gelmeden önce Lübnan'daki başka bir okulda da eğitim
görmüştü. Brummanna'dan ayrıldıktan sonra önce annesinin memleketi Lazkiye'ye,
daha sonra annesinin Cidde'deki evine döndü. 1968'de, seküler bir eğitim veren
el-Segr Model Okulu'nda okumaya başladı. Çocukluk yıllarında bin Ladin'e komşu
olduğunu ve kendisini tanıdığını belirten gazeteci Halid Batarfi, bin Ladin'in
el-Segr'de öğrenim gördüğü sırada, Müslüman Kardeşler'den etkilenen İslamcı bir
çalışma grubunun üyesi olduğunu ifade etmektedir. Yine Batarfi'nin ifadesine
göre gruba katılmasının ardından daha katı İslami davranışlar sergilemeye ve
arkadaşlarını da bu yönde uyarmaya başlamıştı. Bir süre sonra annesi ve
ailesiyle birlikte Cidde'nin el-Müşerife semtine taşındı. 1976'da el-Segr'den
mezun oldu.

1993 yılındaki bir röportajında inşaat mühendisi ve agronomist olduğunu belirten
bin Ladin, 1998'deki bir röportajında Cidde'deki Kral Abdülaziz Üniversitesi'nde
ekonomi eğitimi aldığını belirtmektedir. Bazı kaynaklarda önce ekonomi eğitimi
aldığı, sonra inşaat mühendisliği bölümüne geçtiği ifade edilir. Bazı kaynaklar
üniversiteden mezun olduğunu, bazıları ise üniversite eğitimini yarıda
bıraktığını belirtir. Üniversiteden bin Ladin'in arkadaşı olduğunu belirten
birisi, bin Ladin ile birlikte Seyyid Kutub'un Yoldaki İşaretler (Ma'alim fi
el-Tarik) ve Kur'an'ın Gölgesinde (Fî Zılâl'il Kur'an) kitaplarını okuduklarını
ve Seyyid Kutub'un kardeşi Muhammed Kutub'un verdiği derslere girdiklerini ifade
etmektedir.

Bin Ladin, Sovyetler Birliği'nin 1979 Aralık ayında başlattığı müdahalede
mücahitlere destek sağlamak amacıyla aynı yıl Pakistan'a gitti. Aile şirketine
ait iş makinelerini Afganistan'a taşıyıp babasından kalan mirasla mücahitlere
sağladığı maddi desteğin yanı sıra, dünyanın farklı noktalarından kendi
deyişiyle "yüzlerce değil, binlerce" gönüllü Arap savaşçının Afganistan'a
gitmesinde rol oynadı. Savaş sırasında, Iraklı mühendis Muhammed Saad ile
birlikte çeşitli yapı ve tünellerin yapımında aktif olarak yer aldı. Amerika
Birleşik Devletleri'nin Merkezi İstihbarat Teşkilatı (kısaca CIA) tarafından
1979-1989 yılları arasında yürütülen ve Siklon Operasyonu kod adını taşıyan
program çerçevesinde, Pakistan'ın Servislerarası İstihbarat (kısaca ISI)
teşkilatı ve Pakistan Silahlı Kuvvetleri tarafından eğitilen Afgan mücahitlere
para ve silah desteği sağladı.

1984 yılında, bin Ladin'in görüşlerinde etkisi olduğu belirtilen Abdullah Azzam
ile birlikte, Arap dünyasından Afganistan'a para, silah ve gönüllü toplama amacı
güden Mekteb el-Hidemat'ı kurdu. Kuruluşun liderliğini Azzam yaparken, bin Ladin
daha çok finansal işlerden sorumluydu. 1986 yılında Azzam ile arası açılmaya
başladı ve Pakistan'ın Hayber-Pahtunhva eyaletinin Peşaver şehrindeki University
Town semtinde bulunan bir villaya yerleşti. Bu sıralarda, Paktiya ili
sınırlarındaki Caci köyü yakınlarında Afganistan'da inşa ettiği ilk askerî
eğitim kampı olan el-Masada'yı ("Aslan Yuvası"), kurdu. Nisan 1987'de bu kampa
saldırı düzenleyen Sovyet kuvvetleriyle yapılan muharebede yer aldı. Bir hafta
kadar süren ve Bin Ladin'in ayağından yaralandığı çatışmalar sonrasında
Arapların çekilmesiyle sonuçlanan muharebede Afgan Arapları ilk defa bu kadar
uzun süre mevzisini korumuştu. Geri çekilmelerine rağmen bu muharebe, Araplar
tarafından bir zafer gibi görüldü ve bin Ladin'in Arap dünyasındaki
popülaritesinin artmasını sağladı. Aynı yıl, Peşaver'de yaşayan Eymen
ez-Zevahiri'nin liderliğini yaptığı Mısır İslam Cihadı üyesi oldu.

1988'de desteğini çekerek Mekteb el-Hidemat'tan ayrıldı. Daha sonraları
Bosna-Hersek'te ele geçirilen bir bilgisayardan elde edilen el yazısı notlara
göre 11 Ağustos 1988'de Azzam'ın çağrısı sonucu Peşaver'de gerçekleştirilen ve
bin Ladin, Muhammed Atıf, Seyyid İmam el-Şerif, Ebu Ubeyde el-Benşiri, Mohammed
Loay Bayazid, Memduh Mahmud Salim ve Vael Hamza Abdulfettah Culaydan'ın
katıldığı cihadın geleceği hakkındaki toplantıda, Sovyet kuvvetlerinin ülkeden
ayrılmasının ardından da cihada devam edilmesi kararlaştırıldı. El-Kaide'nin
eski hazinedarlarından Medani el-Tayyib, oluşumun 11 Ağustos'taki toplantıdan
önce de var olduğunu, bin Ladin tarafından 17 Mayıs'ta gizlice organize edilen
bir toplantıya kendisinin de katıldığını ve 11 Ağustos'taki toplantıyla birlikte
bu oluşumun gün yüzüne çıktığını belirtmişti. El-Kaide ifadesinin bilinen ilk
kullanımı bu toplantıda oldu. 20 Ağustos'ta düzenlenen toplantıyla birlikte
el-Kaide'nin esas kuruluşu gerçekleştirildi. Toplantı tutanaklarında "El-Kaide,
aslen organize olmuş bir İslami gruptur. Amacı, Allah'ın ismini yüceltmek ve
Allah'ın dinini muzaffer kılmaktır." olarak tanımlanan organizasyonun askerî
faaliyetleri, savaş boyunca Afgan mücahitlerle birlikte eğitilecek ve savaşacak
olan "sınırlı süreli" ve deneme kampı sonrasında aralarındaki en iyilerin
seçileceği "açık süreli" olmak üzere ikiye ayrılmıştı.

Sovyet kuvvetlerinin Mayıs 1988'de başlayan Afganistan'dan çekilmesi, Şubat
1989'da tamamlandı. ISI ile Afgan ve Arap mücahitlerin 1989 Mart'ında
Celalabad'da Afganistan hükûmetine karşı gerçekleştirdiği saldırıdan kısa süre
önce bin Ladin, Suudi Arabistan'dan Peşaver'e dönmüştü. Muharebenin
başlamasından sonra bölgeye gitti ve Arap kuvvetlerine maddi ve lojistik destek
sağladı. Bin Ladin ayrıca, mücahitlerin mağlubiyetiyle sonuçlanan muharebedeki
bazı çatışmalarda Arap kuvvetlerine liderlik de etmişti. Celalabad'daki
çatışmaların ardından Suudi Arabistan'a döndü ve inşaat şirketinde çalışmaya
devam etti.

2 Ağustos 1990'da Irak'ın Kuveyt'i işgal etmesiyle patlak veren Körfez
Savaşı'nın başlarında Suudi Arabistan Kralı Fehd ve Savunma Bakanı Sultan ile
görüşerek Amerika Birleşik Devletleri'nden askerî bir yardım alınmaması
gerektiğini ve kendi kuvvetleriyle krallığı savunabileceğini belirtti. Ancak bu
teklif kabul edilmedi ve Amerikan kuvvetleri Suudi Arabistan'a konuşlandırıldı.
Müslüman olmayan Amerikan birliklerinin kutsal topraklara ayak basmasını
uygunsuz bulan bin Ladin, esas savaşın Irak'a karşı değil İslam'a karşı
verildiğini belirtmekteydi. Bu sıralarda bin ladin'in Cidde yakılarındaki
çiftliğine Suudi askerî birimlerince baskın yapıldı ve burada bin Ladin'e bağlı
100 kadar Afgan savaşçı silahsızlandırıldı. Yaşananların ardından bin Ladin,
Suudi Arabistan hükûmeti aleyhine konuşmalar yapmaya ve konuşanları desteklemeye
başladı ve bu tutumu nedeniyle ev hapsine mahkûm edildi. Ev hapsindeyken, aile
üyelerinin Kral Fehd ile bağlantısını kullanarak bazı işlerini halletmek
amacıyla Pakistan'a gitme talebinde bulundu. Nisan 1991'de Pakistan'a varmasının
ardından ailesine bir mektup göndererek ülkesine dönmeyeceğini belirtti. Burada
birkaç ay geçirdikten sonra Aralık 1991'de ailesi ve çocuklarıyla birlikte,
İslamcı Ulusal İslami Cephenin desteğiyle Haziran ayında askerî darbeye uğrayan
Sudan'ın başkenti Hartum'daki bir eve yerleşti.

Sudan'da yaşamaya başladıktan sonra yol inşaatı ve tarım sektörlerine yöneldi.
Kendisi adına çalışan kişilerin bir kısmı el-Kaide üyesiydi. El-Kaide'nin bazı
üst düzey yöneticileri Afganistan'da kalıp eğitim kampları ve diğer tesislerdeki
faaliyetlerini sürdürürken, Ebu Ubeyde ve Ebu Hafız Sudan'a gelerek buradaki
el-Kaide üyelerinin askerî eğitiminde görev aldı. Sudan hükûmeti adına savaşan
militan grupları ile birlikte çalışıldı ve daha sonraları Ulusal İstihbarat ve
Güvenlik Servisi şefi olacak Salih Abdullah adına Afrika'da çeşitli istihbarat
verileri toplandı. Ebu Ubeyde ile Ebu Hafız'ı keşif amacıyla Somali'ye gönderen
bin Ladin, daha sonraları Eritre'deki İslamcı kuruluşlarla irtibat kurması,
Eritre İslam Cihadı'nı finansal olarak desteklemesi ve eğitim kamplarının
kurulması konusunda yardımcı olması amacıyla Ebu Ubeyde'yi Eritre'ye gönderdi.
29 Aralık 1992'de, Somali'ye gidecek olan Amerikan askerlerinin kaldığı
düşünülen Yemen'in Aden şehrindeki Gold Mohur Hotel ve Aden Mövenpick Hotel adlı
iki otele el-Kaide tarafından bombalı saldırılar düzenlendi. İki sivilin
hayatını kaybetmesiyle sonuçlanan örgütün düzenlediği bu ilk saldırılar
gerçekleştirildiğinde Amerikan askerleri otelden ayrılmıştı.

26 Şubat 1993'te, New York'taki Dünya Ticaret Merkezi'ne el-Kaide üyeleri
tarafından, 6 kişinin ölümü ve 1.000'den fazla kişinin yaralanmasıyla sonuçlanan
bir bombalı saldırı gerçekleştirildi. Bin Ladin, Mart 1997'de kendisiyle yapılan
röportajda saldırıyla herhangi bir bağlantısı olmadığını, Mayıs 1998'deki
röportajında ise saldırıyı hazırlayan başlıca isimlerden Remzi Yusuf'u
tanımadığını belirtti. Somali İç Savaşı sırasında ülkenin güneyinde bin Ladin
tarafından birkaç eğitim kampı kuruldu ve aktif olarak kullanıldı ancak
1993-1994 yıllarında Somalili savaşçılara silah ve eğitim desteği sağlanması
dışında el-Kaide üyeleri iç savaşa önemli bir katılım gerçekleştirmedi. 3-4 Ekim
1993'te gerçekleşen Mogadişu Muharebesi'nde Birleşmiş Milletler askerî güçlerine
saldıran güçler arasında el-Kaide üyeleri ve el-Kaide tarafından eğitilen
kişiler de bulunmaktaydı. Amerikalı istihbarat analizcilerinin araştırmalarına
göre Ocak 1994 itibarıyla bin Ladin, Sudan'da en az üç askerî eğitim kampı
kurarak farklı ülkelerden gelen isyancılara eğitim vermeye başladı. Kraliyete
karşı söylem ve davranışları ile Arap ülkelerindeki İslamcı köktendinci
hareketlere olan desteği sebebiyle Nisan 1994'te Suudi Arabistan
vatandaşlığından çıkarılarak vatansız kaldı ve bu ülkedeki mal varlığına el
konuldu. Haziran 1995'te Kral Fehd'e açık mektup yazarak Amerikan kuvvetleri
Suudi Arabistan'ı terk edene kadar çeşitli saldırılar gerçekleştireceğini
bildirdi. 13 Kasım 1995'te, Riyad'da bulunan Amerikan güçlerinin kontrolündeki
Suudi Arabistan Ulusal Muhafızları eğitim merkezine bomba yüklü araçlarla
saldırı düzenlendi. 7 kişinin hayatını kaybettiği saldırıyı gerçekleştirenler
arasında olduğu öne sürülen dört kişi, Nisan 1995'te televizyonda yayınlanan
itiraflarında bin Ladin'den etkilendiklerini ifade etti. Bin Ladin, verdiği
röportajlarda bu saldırıyla herhangi bir ilgisi olmadığını ancak saldırıdan
memnuniyet duyduğunu dile getirdi. 26 Haziran 1995'te, Mısır Devlet Başkanı
Hüsnü Mübarek'e, Etiyopya seyahati sırasında suikast girişiminde bulunuldu.
İstihbarat raporlarına göre girişim, el-Kaide ile birlikte hareket eden ve
Mısır'da faaliyet gösteren İslam Cemaati ile Mısır İslam Cihadı tarafından
gerçekleştirilmiş ve Sudan hükûmeti ile ülkenin istihbarat servisleri tarafından
desteklenmişti. Bin Ladin, Amerika Birleşik Devletleri'nin baskısı sonucu Mayıs
1996'da Sudan'dan sınır dışı edildi ve Afganistan'ın Celalabad şehrine döndü.

Mayıs 1997'ye kadar Celalabad yakınlarında yaşayan bin Ladin, 23 Ağustos 1996'da
Londra merkezli El-Kuds el-Arabi gazetesinde yayınlanan bildiriyle Suudi
Arabistan'da bulunan Amerikan kuvvetleri ve dünya genelinde Müslümanlara karşı
olan tutumları sebebiyle Amerika Birleşik Devletleri'ne karşı cihat ilan etti.
Bildiride amaçlarını Amerikan güçlerini Arap Yarımadası'ndan çıkarmak, Suudi
yönetimini devirmek, İslam'ın kutsal yerlerini kurtarmak ve dünya üzerindeki
bütün İslami devrimci örgütleri desteklemek olarak sıralamıştı. Muhammed Ömer
liderliğindeki Taliban'ın Eylül 1996'da başkent Kâbil'i ele geçirerek Afganistan
İslam Emirliği'ni kurmasının ardından Muhammed Ömer'in davetiyle Celalabad'dan
Kandehar'a hareket etti. Taliban'ın ülke yönetiminde söz sahibi olmasının
ardından el-Kaide, Taliban'ın koruması altında varlığını devam ettirmeye
başladı. 23 Şubat 1998'de ez-Zevahiri ile birlikte El-Kuds el-Arabi'de
yayınladıkları fetvada yer alan "Kudüs'teki Mescid-i Aksa ile Mekke'deki
Mescid-i Haram'ı özgür kılmak için Amerikalıları ve onların müttefiklerini
öldürmek her Müslümanın görevi" ifadeleri ile Hristiyan ve Yahudilere karşı
cihat çağrısı yapıldı. 1996'daki çağrının aksine bu fetva, çeşitli İslami
kuruluşlar ve akademisyenler tarafından da onaylanmış, beş farklı İslamcı örgüt
liderinin imzasıyla Dünya İslam Cephesi adıyla yayınlanmıştı.

7 Ağustos 1998'de el-Kaide ve Mısır İslam Cihadı tarafından, Tanzanya'nın
Darüsselam şehri ile Kenya'nın başkenti Nairobi'deki Amerika Birleşik Devleti
konsolosluklarına bomba yüklü kamyonlarla saldırı düzenlendi. Saldırılarda 224
kişi öldü, 4.000'den fazla kişi ise yaralandı. 20 Ağustos günü Hartum'daki
el-Şifa fabrikası ile Afganistan'daki bazı el-Kaide eğitim kamplarına Amerikan
güçleri tarafından füzeyle saldırılar düzenlendi. Bin Ladin'in kimyasal silah
ürettiği gerekçesiyle düzenlenen saldırı sonucunda fabrika imha edilirken, daha
sonra yapılan incelemeler ve Amerikalı hükûmet yetkililerinin açıklamalarıyla
fabrikada böyle bir üretimin gerçekleşmediği ve yalnızca ilaç üretimi yapıldığı,
bin Ladin ile fabrika arasında herhangi bir bağlantı olmadığı tespit edildi. Öte
yandan Amerikan istihbarat yetkilileri, bin Ladin ile Sudan hükûmetine ait
Military Industry Corporation adlı şirket arasında birtakım finansal ilişkilerin
olduğunu öne sürdü. 4 Kasım 1998'de Amerika Birleşik Devletleri'nde hakkında
açılan davada, konsoloslukların bombalanması olayında suçlu bulundu. Haziran
1999'da bin Ladin, Federal Soruşturma Bürosu (kısaca FBI) tarafından oluşturulan
Ten Most Wanted Fugitives ("En Çok Aranan On Kaçak") listesine dahil edildi. 1
Ocak 2000'de veya yakın tarihlerde, el-Kaide üyeleri tarafından farklı
noktalarda eş zamanlı olarak gerçekleştirilmesi planlanan saldırılar çeşitli
sebeplerden dolayı gerçekleşmedi. 12 Ekim 2000'de, Aden'de demirlemiş olan
Amerika Birleşik Devletleri Donanması'na bağlı USS Cole (DDG-67) muhribine
düzenlenen saldırıda 17 Amerikan askeri hayatını kaybetti.

11 Eylül 2001'de, kaçırılan dört yolcu uçağından (United Airlines'ın 93 sefer
sayılı uçuşu, American Airlines'ın 77 sefer sayılı uçuşu, American Airlines'ın
11 sefer sayılı uçuşu ve United Airlines'ın 175 sefer sayılı uçuşu) ikisi New
York'taki Dünya Ticaret Merkezi'nin iki kulesine, biri Arlington County'deki
Pentagon'a çarptı, dördüncü uçak ise Pensilvanya'daki Somerset County'ye düştü.
Uçakları kaçıran 19 kişi dahil 2.996 kişi hayatını kaybetti. Bin Ladin 16 Eylül
günü yayınlanan açıklamasında saldırıların arkasında kendisinin olmadığını
belirtti. Ancak 29 Ekim 2004'te yayınlanan videosunda ilk kez saldırıların
sorumluluğunu üstlendi ve uçakları kaçıran 19 kişiyi bizzat kendisinin
eğittiğini söyledi. FBI tarafından yürütülen araştırma neticesinde saldırıları
gerçekleştiren kişilerin, bin Ladin'in liderliğindeki el-Kaide ile bağlantılı
olduğu belirlendi. Amerika Birleşik Devletleri tarafından Afganistan'daki
Taliban rejimini sonlandırmak üzere Terörizmle Savaş adı altında bir kampanya
başlatıldı. 7 Ekim 2001'de, Afganistan'daki Taliban ve el-Kaide hedeflerinin ABD
ve Britanya kuvvetleri tarafından bombalanmasıyla Afganistan Savaşı başladı.

11 Eylül saldırıları sonrasında bin Ladin halka açık alanlarda görülmemeye
başladı. Bu dönemde farklı kanallar aracılığıyla ses kayıtları ve videoları
yayınlanırken, çeşitli haber kuruluşlarınca bin Ladin'in durumu ve konumu
hakkında bilgilere yer verildi. Atiye Abdurrahman'ın Ebu Musab ez-Zerkavi'ye
yazdığı 11 Aralık 2005 tarihli mektupta, bin Ladin'in ve el-Kaide liderliğinin
Pakistan'ın Veziristan bölgesinde olduğu bilgisi verilmekteydi. Başında
Kaliforniya Üniversitesi, Los Angeles'tan Thomas W. Gillespie ve John A.
Agnew'in bulunduğu araştırma grubunun Şubat 2009'da yayınladığı raporda, uydu
görüntüleri incelenerek yapılan analiz sonucunda bin Ladin'in Pakistan'ın
Paraçınar şehrinde saptanan üç farklı komplekste olabileceği belirtildi. Mart
2009'da Daily News'te yayınlanan haberde, bin Ladin'i arama çalışmalarının
Çitral ilçesinde yoğunlaştığı belirtildi ve yazar Rohan Gunaratna'nın, yakalanan
üst düzey el-Kaide üyelerinin bin Ladin'in Çitral'de saklandığını söylediği
yönündeki sözlerine yer verildi. Aralık 2009 başında, Pakistan'da tutuklu
bulunan bir Taliban üyesinin, bin Ladin'in 2009 yılında Afganistan'da olduğunu
söylediği haberi yayınlandı. Habere göre tutuklu, 2009'un Ocak veya Şubat
ayında, 15-20 gün önce bin Ladin'i Afganistan'da görmüş olan güvenilir bir
bağlantıyla buluşmuştu. Fakat 6 Aralık günü ABD Savunma Bakanı Robert Gates, bin
Ladin'in yıllar boyunca nerede olduğu konusunda güvenilir bir bilgiye sahip
olmadıkları yönünde açıklama yaptı. Pakistan Başbakanı Yusuf Rıza Gilani ise
ülkesinin terörizmle mücadele hâlinde olduğunu ve bin Ladin'in Pakistan'da
saklandığını düşünmediğini söyledi. 7 Haziran 2010'da yayınlanan Al-Siyase
gazetesi, İran ile bağıntısı olan bir kaynaktan elde edilen bir bilgiye göre bin
Ladin'in beş yıldır İran'ın kuzeydoğusundaki Sebzevar şehrinde saklandığını
iddia etti. 18 Ekim 2010'da, adı belirtilmeyen bir NATO personeli, bin Ladin'in
Pakistan'ın kuzeybatısında sağlıklı ve rahat bir şekilde yaşadığını, yerel halk
ve ülkenin istihbarat servislerince korunduğunu açıkladı. Pakistan hükûmeti
adına konuşan bir görevli ise bu iddiayı reddetti.

Bin Ladin'in ölümüyle sonuçlanan harekât öncesinde, sırasında ve sonrasında
yaşananları soruşturmak amacıyla, Pakistan hükûmetinin talebi doğrultusunda
Pakistan Yüksek Mahkemesi tarafından 20 Haziran 2011'de adli bir komisyon olan
Abbottabad Komisyonu oluşturuldu. Komisyon, tanık olarak belirlenen 201 kişinin
sorgulanması ve çeşitli dokümanların incelenmesi ile hazırladığı raporu 25 Mayıs
2012'de tamamladı. Kamuoyuyla resmî olarak paylaşılmayan raporun tamamı, Temmuz
2013'te Al Jazeera tarafından sızdırıldı. Raporda bin Ladin'in 2002 yılı
ortalarında Pakistan'a giriş yaptığı belirtiliyordu. Bin Ladin'in en genç eşi
Emel, Abbottabad'a yerleşmeden önce 2,5 yıl kadar Haripur ilçesindeki Çak Şah
Muhammed köyünde yaşadıklarını, 2005 yılı sonlarında ise buraya geldiklerini
söylemişti. Emel ayrıca Afganistan'da gerçekleştirilen iki ameliyat sonrasında
bin Ladin'in böbreğindeki rahatsızlığın düzeldiğini, kendisinin sağlıklı ve
zinde olduğunu belirtmişti.

Bin Ladin'in yakalanması için Başkan Bill Clinton döneminde çalışmalara
başlandı. Ocak 1996'da CIA'in Terörizmle Mücadele Merkezi bünyesinde, bin
Ladin'i izlemekle görevli bir birim oluşturuldu. CIA merkezinden birkaç
kilometre uzakta faaliyetlerini sürdüren birim Bin Laden Issue Station adını
taşımaktaydı. 11 Eylül saldırıları sonrasında basına yansıyan bilgilere göre
Clinton, 1998'deki konsolosluk saldırılarının ardından CIA'ye, saldırılar
sebebiyle başlatılan hukuki süreç kapsamında bin Ladin'i yakalama, canlı
yakalamanın imkansız olduğu durumda ise öldürmeye yönelik güç kullanma yetkisi
vermişti. 20 Ağustos 1998'de, Umman Denizi'nde bulunan Amerika Birleşik
Devletleri Donanması'na bağlı gemiler tarafından ateşlenen 66 füze ile
Afganistan'ın Host şehri yakınlarındaki el-Kaide kamplarına saldırı
düzenlenirken, istihbarat raporlarına göre bin Ladin bu kampları saldırıdan
birkaç saat önce terk etmişti. Harekâtla ilgisi bulunan bazı kişilerin ifadesine
göre 1999'da CIA, Pakistan istihbarat birimlerine bağlı 60 kadar komandoyu,
Afganistan'a girerek bin Ladin'i yakalamak veya öldürmek üzere eğitti ve
teçhizatlandırdı. Harekât, Pakistan Başbakanı Navaz Şerif ve ülkenin istihbarat
şefi ile Clinton yönetimi tarafından organize edilmişti ve harekât karşılığında
Pakistan'a uygulanan ambargoların kaldırılması ile ekonomik yardım paketi
vaatlerinde bulunulmuştu. Ancak Ekim 1999'da gerçekleşen askerî darbeyle
Şerif'in görevinden uzaklaştırılması sebebiyle harekât gerçekleşemedi. Bin
Ladin, 7 Haziran 1999'da FBI tarafından yayınlanan Ten Most Wanted Fugitives
("En Çok Aranan On Kaçak") listesine giren 456. isim oldu.

11 Eylül saldırıları sonrasında baş şüpheli konumuna gelen bin Ladin 10 Ekim
2001'de, 11 Eylül saldırıları sonrasında oluşturulan Most Wanted Terrorists ("En
Çok Aranan On Terörist") listesinde yer alan isimlerden biri oldu ve yakalanması
veya öldürülmesiyle sonuçlanacak bilgi paylaşımı yapan kişiye $25 milyon vaat
edildi. Havayolu Pilotları Derneği ile Hava Ulaşımı Derneği de ek olarak $2
milyon ödül vereceğini açıkladı. Aralık 2001'de Amerikan istihbarat birimleri,
bin Ladin'in Afganistan'ın Nangarhar ilindeki Tora Bora adlı dağlık bölgede
olduğunu tespit etti. Bölgede gerçekleşen muharebeden bin Ladin sağ olarak
kurtuldu. 2005 yılında CIA bünyesindeki Bin Laden Issue Station'ın faaliyetleri
sonlandırıldı. 13 Temmuz 2007'de Amerika Birleşik Devletleri Senatosu'nda
yapılan oylama sonucunda ödül miktarı ikiye katlanarak $50 milyona yükseltildi.

Çeşitli istihbarat faaliyetleri sonucunda önce bin Ladin'in kuryesi Ebu Ahmed
el-Kuveyti, Temmuz 2010'da ise bin Ladin'in ikamet ettiğinden şüphelenilen
Abbottabad'daki kompleks tespit edildi. Amerika Birleşik Devletleri Başkanı
Barack Obama'nın talimatıyla CIA tarafından yürütülen ve Ortak Özel Harekât
Komutanlığı ile CIA'e bağlı personeli taşıyan helikopterlerin Afganistan'dan
havalanarak Abbottabad'daki komplekse gerçekleştirdiği Neptün Mızrağı kod adını
taşıyan harekât sonucunda bin Ladin öldürüldü. Cenazesi 24 saat içerisinde Umman
Denizi'ne bırakıldı.

Almanya'nın ulusal istihbarat teşkilatı Anayasayı Koruma Federal Dairesi
ajanlarından Silvan Becker ile karısı Vera'nın 10 Mart 1994'de Libya'da
öldürülmesi sebebiyle Libya tarafından bin Ladin ve beraberindeki üç kişi için
Interpol'den ilk resmî tutuklama kararı çıkarıldı. Bin Ladin, öldüğü güne kadar
Libya hükûmeti tarafından aranmaktaydı. Amerika Birleşik Devletleri'ndeki bir
büyük jüri tarafından Ağustos 1996'da gizli bir şekilde hazırlanmaya başlanan
iddianame 8 Haziran 1998'de tamamlandı. İddianamede bin Ladin'e, "Amerika
Birleşik Devletleri'nin savunma sistemlerine karşı komplo düzenlemek, el-Kaide
adlı terör örgütünün liderliğini yapmak ve dünya çapındaki radikal İslamcıların
en büyük finansal destekçisi olmak" suçlamaları yöneltilmişti. Kenya ve
Tanzanya'daki elçiliklere düzenlenen saldırılar sonrasında, 4 Kasım 1998'de New
York Güney Bölgesi Amerika Birleşik Devletleri Bölge Mahkemesi Federal Büyük
Jürisi tarafından "Amerika Birleşik Devletleri dışında yaşayan Amerikan
vatandaşlarını öldürmek, öldürmeye yönelik komplo düzenlemek ve federal bir
tesise ölüme sebebiyet veren saldırılar düzenlemek" iddialarıyla suçlu bulundu
ve kendisini yakalayan ya da yakalanmasıyla sonuçlanacak bilgi paylaşımında
bulunan kişiye $5 milyon ödül vaat edildi. Ancak Taliban, yeterli delil
bulunmadığını ve Müslüman birisini Müslüman olmayan bir mahkemede yargılamanın
adil olmayacağını gerekçe göstererek topraklarında bulunan bin Ladin'i iade
etmedi. Ekim 2001'de Afganistan'daki hedeflere düzenlenen hava saldırılarından
sekiz gün sonda Taliban, üçüncü bir ülkede yargılanması koşuluyla bin Ladin'i
iade edebileceğini belirtse de bu teklif Amerika Birleşik Devletleri Başkanı
George W. Bush tarafından, "Masumiyetini veya suçluluğunu tartışmak için
herhangi bir sebep yok. Suçlu olduğunu biliyoruz." açıklamasıyla geri çevrildi.
Bin Ladin'in ölümünden sonra 15 Haziran 2011'de, Amerika Birleşik Devletleri'nde
kendisine karşı yapılan tüm suçlamalar resmî olarak düşürüldü.

Usame bin Ladin ilk evliliğini 1974 yılında, Suriye'nin Lazkiye şehrinde,
dayısının kızı Necve Hanım ile gerçekleştirdi. 11 Eylül 2001 saldırılarından
birkaç gün önce Necve'nin Afganistan'ı terk etmesiyle sonlanan bu birliktelikten
çiftin on bir çocuğu (Abdullah, Abdülrahman, Saad, Ömer, Osman, Muhammed,
Fatima, İman, Ladin, Rukiye, Nur, Hatice) oldu. 1983'te evlendiği bin Ladin'den
üç çocuğu (Ali, Ömer, Ayşe) olan Hatice Şerif, Sudan'da yaşadığı dönemde bin
Ladin'den boşandı ve Suudi Arabistan'a döndü. Bin Ladin ile 1985'te evlenen ve
bir çocuğu (Hamza) olan Hayriye Sabar, 1987'de evlendiği ve dört çocuğu olan
(Halid, Hatice, Meryem, Sümeyye) Siham Sabar ile 2000'de evlendiği ve beş çocuğu
(Safiye, Asiye, İbrahim, Zeyneb, Hüseyin) olan Emel el-Seda 11 Eylül
saldırılarından sonra da Afganistan'da kalmaya devam etti ve bin Ladin'in
ölümüyle sonuçlanan operasyonun gerçekleştirildiği evde yakalandı. Ayrıca Hatice
Şerif'in ayrılmasından bir süre sonra Hartum'da, adı bilinmeyen bir kadınla
evlilik gerçekleştirmiş ve Necve'nin ifadesine göre bu evlilik iki günden az
sürmüştü. Bin Laden'in bu evliliklerden, bilindiği kadarıyla 24 çocuğu olmuştu.

1997-2001 yılları arasında Bin Ladin'in kişisel korumalığını yapan Nasır
el-Bahri, kitap olarak yayınlanan anılarında bin Ladin'i tutumlu bir adam ve
çocuklarına karşı sert bir baba olarak tanımlarken, ailesiyle birlikte çölde
atıcılık gezileri yapmayı ve piknik düzenlemekten keyif aldığını belirtmektedir.
FBI, kendisinin yetişkin hâlini uzun boylu ve zayıf, 6 fit 4 inç (1.9 m)-6 fit
6 inç (2.0 m) boyları arasında, yaklaşık 160 libre (73 kg), zeytin rengi tenli,
saçı ve gözü kahverengi renkli ve solak olarak tanımlamaktadır.

Birçok kişi ve kaynağın ifadesine göre bin Ladin'in düşünce yapısının
oluşmasında, bizzat tanıştığı ve birlikte hareket ettiği Abdullah Azzam'ın
etkisi vardır. Bin Ladin'in Vahhabilik ve Selefilik ideolojilerini, cihatçı bir
anlayışla benimsediği belirtilmektedir. Bin Ladin'e göre krizde olan İslam
dünyasında "işleri yoluna koymanın" tek yolunun şeriat kanunlarının uygun bir
şekilde uygulamaya koyulmasıydı. Sekülerizm, pan Arabizm, sosyalizm, komünizm ve
demokrasi gibi alternatif yönetimlere ise karşı çıkmaktaydı. Bazı kaynaklara
göre İslam'ın asarî mezhebine mensuptu. Mart 1994 tarihli bir röportajında
kendisinin köktendinci olduğu yönündeki iddiaları reddetmişti.

Bin Ladin'in çocukluk arkadaşlarından Halid Batarfi, çocukluk yıllarında bin
Ladin'in Amerika karşıtı olmadığını ve ilk evliliğinin ardından eşi ile oğlu
Abdullah'ı da alıp Amerika Birleşik Devletleri'ne küçük çaplı bir geziye
gittiklerini belirtmektedir. Usame bin Ladin'in düşüncelerine göre cihatçı
hedeflerinin gerçekleştirilmesi için düşman gördüğü devletlerin, aralarında
kadınlar ve çocukların da olduğu sivil vatandaşlarını öldürmek meşruydu. CIA'in
bin Ladin'i aradığı dönemde bu arayışa liderlik eden eski CIA analizcisi Michael
Scheuer; bin Ladin'in, Amerika Birleşik Devletleri dış politikasının Orta
Doğu'daki Müslümanları zulme uğratma, zarar verme veya öldürme üzerine
kurulduğunu düşündüğünden dolayı eylemlerini gerçekleştirdiğini "Bizden biz
olduğumuz için değil, yaptığımız şeyler için nefret ediyorlar." sözlerini de
ekleyerek belirtmektedir. Bununla beraber bin Ladin, 2002 sonlarında yayınlanan
bir mektubunda seküler bir yönetim anlayışını benimseyen Amerika Birleşik
Devletleri'ni bu sebepten ötürü eleştirmiş ve Amerikan halkına "zina,
eşcinsellik, uyuşturucu madde kullanımı, kumar ve tefecilik gibi ahlak dışı
davranışlardan" vazgeçerek İslam'ı seçmeleri çağrısında bulunmuştu. Batılı
devletler ve topluma yaptığı eleştiriler ile Yahudilerin kontrolü altında
hareket ettikleri iddiaları, Avrupa ve Kuzey Amerika'daki bazı aşırı sağ
kesimler tarafından da paylaşılmaktaydı. Diğer yandan Irak'ın Kuveyt'i işgali
sebebiyle Suudi Arabistan yönetiminin Amerikan askerlerinin ülkeye
konuşlanmasına izin vermesi ve Komünist Yemenlilerin güney Yemenli Müslümanlara
karşı desteklenmesi sebebiyle Suudi kraliyet ailesine karşı bir tutum
sergilemekteydi.

Bin Ladin, bazı kesimlerce Yahudi karşıtı olarak tanımlanmaktadır. Ocak 1999'da
yayınlanan röportajında, Çöl Tilkisi Harekâtı'nın, Amerika Birleşik Devletleri
ve Birleşik Krallık hükûmetlerinin İsrail Yahudilerinin kontrolünde olduğuna
dair bir kanıt oluşturduğunu ve bu harekâtın öldürebildikleri kadar Müslümanı
öldürmek amacı taşıdığını ifade etti. Mayıs 1998'de yayınlanan röportajında
İsrail devletinin nihai amacının, Arap Yarımadası ve Orta Doğu'yu topraklarına
katıp buradaki halkı esaret altına alarak "Büyük İsrail" adını verdiği yapıyı
oluşturmaktı. Aynı röportajda Müslümanlar ile Yahudilerin birlikte
yaşayamayacağını vurgulayarak aralarında savaş yaşanmanın kaçınılmaz olduğunu ve
Amerika Birleşik Devletleri'nin de İslam karşıtı faaliyetleri desteklediğini
belirtti. 2002'de yayınlanan mektubunda Amerika Birleşik Devletleri'ndeki medya
kuruluşları, siyaset ve ekonomik kurumların Yahudiler tarafından kontrol
edildiğinden bahsetti. Bin Ladin'e ait çeşitli ses kaydı ve videolarda,
Filistinlilerin İsrail'e karşı sürdürdüğü mücadelede Amerika Birleşik Devletleri
ve bazı Batı ülkelerinin İsrail'i desteklediğini söylerken, Müslümanları
Filistin'in yanında savaşmaya davet etmekteydi.

Bin Ladin, amaçlarına ulaşmak için kullandığı yöntemler sebebiyle çeşitli
akademisyenler, analizciler ve haber kuruluşları tarafından terörist olarak
tanımlanmaktadır. Amerika Birleşik Devletleri, İspanya ve Libya'daki adli
birimler tarafından da terörizm suçlamalarıyla hakkında yakalama kararları
çıkarılmıştı. Kasım 1996'da yayınlanan röportajında; suçlulara, hırsızlara ve
haydutlara karşı olması koşuluyla terörizmin tarih boyunca her ülke tarafından
uygulandığını belirtmiş, Riyad ve el-Huber'de gerçekleşen saldırıların da
haydutlara karşı ve Müslümanları korumaya yönelik olduğundan övgüye değer terör
eylemleri olduğunu ifade etmişti. 2010'da yayınlanan bazı ses kayıtlarında ise
küresel ısınma ve iklim değişikliğine değinmişti.

Mart 1997'de yayınlanan röportajında kadınların eğitim-öğretim hakkına karşı
olmadıklarını; ancak eğitim adına gerçekleştirilen İslam dışı uygulamalara karşı
olduklarını ifade etti. Hasan el-Turabi'nin oğlu ve bin Ladin'in arkadaşı İssam,
bin Ladin'in "müzik şeytanın flütüdür" şeklinde bir beyanı olduğundan
bahsetmişti. Teknolojiye karşı karışık bir bakış açısı olan bin Ladin, "toprak
işleme makineleri ile bitkiler üzerinde genetik mühendisliği" alanlarına ilgi
göstermesine karşın "soğutulmuş suya" karşı olduğunu belirtmişti.

Usame bin Ladin; adının geçtiği, tasvir edildiği veya görüntülerinin
kullanıldığı birçok popüler kültür ürününe konu oldu. 2012'de vizyona giren ve
yönetmenliğini Kathryn Bigelow'un üstlendiği Zero Dark Thirty adlı Amerikan
filmi, 11 Eylül saldırıları sonrasında bin Ladin'in yakalanması ve
öldürülmesiyle sonuçlanan süreci konu almaktaydı. Yönetmenliğini John
Stockwell'in üstlendiği, 4 Kasım 2012'de National Geographic Channel'da
yayınlanan televizyon filmi SEAL Team Six: The Raid on Osama Bin Laden ise
yalnızca bin Ladin'in öldürülmesiyle sonuçlanan harekâtı anlatmaktaydı.



https://tr.wikipedia.org/wiki/S%C3%BCleyman_%C5%9Eah

Süleyman Şah veya Süleyman Şah bin Kaya Alp (d. 1178? - ö. 1227; Fırat), Osmanlı
İmparatorluğu'nun resmi olarak kurulmasına giden süreçte önemli bir yere
sahiptir. Kaya Alp'in oğlu, Ertuğrul Gazi'nin babası, Osman Gazi'nin dedesidir.
Oğuzların Kayı boyundandır. Doğum yeri ve tarihi hakkında kesin bilgiler
olmadığı gibi 12. yüzyılın sonlarında doğduğu ve Kayı boyunun reisi olduğu
bilinir. Moğol hükümdarı Cengiz Han’ın Orta Asya’daki istilâsı üzerine, 13.
yüzyılda Türkistan’dan batıya doğru göç etmeye karar vermiştir. Türkistan'dan
50.000 kişiyle Kuzey Kafkasya üzerinden Doğu Anadolu'ya gelerek, 1214'te
Erzincan ve Ahlat taraflarına yerleşti. Aynı boya mensup bazı aşiretler de
Diyarbakır, Mardin ve Urfa'ya yerleştiler. 1225-1226 arası da Haçlı Kalesi'nin
fethi onun devrinde gerçekleşti.

Süleyman Şah'ın Kayı boyu'ndan birkaç bey ile Caber'e giderken Fırat Nehri'nde
boğulduğu iddia edilip, Melikşah'ın kardeşi I. Tutuş'un ordularıyla Halep
yakınlarında yaptığı savaşta öldüğü düşünülür. Ölümünden sonra Caber Kalesi'nin
Fırat nehri hizasındaki kuzeyde (Türkiye'ye kuş uçuşu 30 km kadar güneyde) bir
kümbete defnedildi. Mezarın bulunduğu bölge, I. Dünya Savaşı sonrasında Suriye
Osmanlı Devletinden ayrılınca, Fransız Suriye Mandası sınırları içerisinde
kalmıştır. Ancak Ankara Anlaşması ve Lozan Antlaşması'na göre Türkiye'nin
toprağı sayılmıştır.[kaynak belirtilmeli]

21 Şubat 2015 tarihinde Türkiye Cumhuriyeti hükümeti tarafından Suriye'deki iç
savaş öne sürülerek gerçekleştirilen Şah Fırat Operasyonu neticesinde türbe
geçici süreliğine Türkiye sınırına 180 metre mesafedeki Eşme köyüne taşınmıştır.

Süleyman Şah'ın Sungur Tekin, Gündoğdu, Ertuğrul Bey ve Dündar Bey adında dört
oğlu vardı. Sungur Tekin ve Gündoğdu, kabileleriyle birlikte eski yurtlarına
döndü. Dündar Bey ve Ertuğrul Gazi, 400 çadırlık aile efradıyla beraber yeni bir
yurt aramak için Pasinler Ovası ile Sürmeliçukur yöresine gittiler. [kaynak
belirtilmeli]



https://tr.wikipedia.org/wiki/Gizem_G%C3%BCven

3 yaşında Pınar süt reklamında rol almıştır. Ardında oynadığı çeşitli reklamlar
olmuştur. 6 yaşlarındayken sinema filmi dublajı yapmıştır. Sonrasında ilk olarak
Temiz Aile Temiz Gelecek adlı dizide 20 bölüm oynamıştır. Bu projenin
sonlanmasının ardından İki Arada dizisinde Özge karakterini canlandırmıştır. Bu
yıllarda reklam çalışmalarına da devam etmiş ve Akbank reklamlarının serilerinde
oynamıştır. Melodi, Bugün, Şampiyon gazete ekinin reklamında oynamıştır. LC
Waikiki giyim markasının 5 yaşından 17 yaşına kadar mankenliğini sürdürmüştür.

2002 yılında başlayan Sihirli Annem dizisinde Ceren karakteri ile uzun yıllar
devam etmiş, geniş kitlelerce tanınmıştır. 2006 yılında Sihirli Annem dizisinin
bitmesinin ardından Selena dizisinde Leyla karakterini canlandırmıştır.
(2006-2009) İlköğretim eğitimini Özel Koza Kolejinde tamamlayıp, Özel Beykent
Koleji Sosyal Bilimler Lisesi'ni kazanarak lise eğitimine burada devam etmiştir
(2012-2013). Lise yıllarında Sihirli Annem dizisinin tekrar başlamasıyla Ceren
karakteriyle ekranlarda bulunmaya devam etmiştir. (2011-2012) Bu dizinin
bitmesinin ardından okuluna ağırlık vererek üniversite sınavlarına hazırlanmaya
başlamış, kısa dönem çizim kursunda eğitim almıştır. Ayrıca bu süre içerisinde
dublaj yapmaya da devam etmiştir. Beykent Üniversitesi Endüstri Ürünleri
Tasarımı bölümünü yüzde yüz başarı bursu ile kazanmıştır. Üniversitede ilk
yılını başarı ile tamamlayan Güven, eğitimine devam etmektedir. Yeni projesi
Yedikule Hayat Yokuşu dizisinde Ayfer karakterini canlandırarak ekranlara geri
dönmüştür. 2015 yılında 'Ne Münasebet' adlı dizide Ayça karakterini
canlandırmaya başlamıştır.



https://tr.wikipedia.org/wiki/Vahhabilik

Vahhabilik ya da Vehabilik, kökeni Selefilik'e dayanmakla birlikte tam olarak
18. yüzyılda Muhammed bin Abdülvahhab tarafından kurulmuş olan dinî-siyasi
hareket (akım) ya da mezhep.

Vahhabilik hareketinin Osmanlılar için önemli bir sorun durumuna gelmesi üzerine
II. Mahmud, Mısır Valisi Kavalalı Mehmed Ali Paşa'yı sorunu çözmekle
görevlendirdi. Mehmet Ali Paşa, oğlu Tosun Paşa komutasındaki orduyla Mekke,
Medine ve Taif'i Vahhabilerin elinden kurtardı (1812-1813). Daha sonra bizzat
Emir Abdülaziz’in üzerine yürüdü. Emir Abdülaziz’in ölümü (1814) üzerine
Vahhabiler ağır bir yenilgiye uğradı. Nihayet Mehmet Ali Paşa'nın kumandanı
İbrahim Paşa, Abdülaziz’in yerine geçen oğlu Abdullah ve çocuklarını esir ederek
İstanbul’a gönderdi. Bunların İstanbul’da asılarak öldürülmeleri (17.12.1819)
ile Vahhabilik hareketinin ilk dönemi kapandı.

Savaş sırasında kaçarak kurtulmayı başaran Suud hanedanından Türki bin Abdullah,
Necd bölgesinde yeniden faaliyete girişerek 1821'den 1891'e kadar sürecek ikinci
Vahhabi devletini kurmayı başardı. Daha sonraları bir takım çekişmeler olmuşsa
da Suud hanedanından Abdülaziz bin Suud, Vahhabi devletini yeniden kurdu (1901).
Hindistan İngiliz yönetiminin de desteğini sağlayan Abdülaziz bin Suud 26 Aralık
1916 tarihli anlaşma ile İngilizlerce Necd, Hasa, Katif, Cubeyl ve kendisine
bağlı diğer bölgelerin hükümdarı olarak tanındı. Bu anlaşmaya göre Abdülaziz, bu
yerleri kendisinden sonra miras yoluyla çocuklarına bırakacak ve kendisinin
seçtiği veliaht da İngilizlere bağlı kalacaktı. Osmanlıların yenik düşmesiyle
sonuçlanan I. Dünya Savaşı’nın arkasından Vahhabiler Hail, Taif, Mekke, Medine
ve Cidde'yi de ele geçirdiler (1921-1926). Abdülaziz bin Suud, Necd ve Hicaz
Kralı olarak kabul edildi (1926). 20 Mayıs 1927 tarihinde İngiltere ile yapılan
Cidde anlaşmasının arkasından da tam bağımsızlığını ilan etti. Böylece Abdülaziz
bin Suud, Suudi Arabistan Kralı olarak tüm Hicaz’ı egemenliği altına aldı. Bu
devlet, Suudi Arabistan Krallığı adıyla varlığını sürdürmektedir.

Vahhabiliğin din anlayışı, Muhammed bin Abdülvahhab'ın üzerinde önemle durduğu
tevhid (Allah’ın birlenmesi) konusundaki yorumu çevresinde toplanır. Muhammed
bin Abdülvahhab'a göre tevhid, kullukta Allah’ı bir tanımaktır. Tevhid
kelimesini (Lâ ilâhe illallâh) söylemek Allah'tan başka tapınılan şeyleri
tanıdıkça bir anlam taşımaz. Allah kalple, dille ve davranışlarla birlenmelidir.
Bunlardan birisinin eksik olması durumunda kişi Müslüman olamaz. Tevhid üçe
ayrılır. İlki, Allah’ı isim ve sıfatlarında birlemek (tevhid-i esma ve sıfat),
ikincisi Allah’ı Rabb’lıkta birlemek (tevhid-i rububiyet), üçüncüsü de Allah’ı
ilahlığında birlemektir (tevhid-i uluhiya). Allah’ı bu üç biçimde birleme, ancak
amellerle mümkündür. Buna göre Kur'an ve Sünnetin dışında emir ve yasak
tanımamak, İslâm Peygamberi’nin döneminde bulunmayan şeyleri ve tevessülü terk
ederek Allah’ı birlemek gerekir. Bu tevhide ameli tevhid denir. Herhangi bir
hüküm koyucu tanımak, Allah'tan başkasından yardım dilemek, Peygamber için bile
olsa, Allah dışındaki bir varlık için kurban kesmek, adakta bulunmak kişiyi
küfre düşürür, can ve mal dokunulmazlığını ortadan kaldırır.

Bu tevhit anlayışının getirdiği önemli sonuçlar vardır. Bunlardan birisi,
Peygamber'den şefaat talebinde bulunulamayacağıdır. Şefaat, Allah'a özel bir
haktır. Bu nedenle Peygamber'den doğrudan şefaat talep etmek, onu Allah'a ortak
tutmaktır. Nitekim Arap paganlar da Allah’ı kabul ettikleri halde, melekleri,
putları şefaatçi kabul ettikleri için müşrik olmuşlardır. Şefaat inancı gibi
yaygın olan tevessül inancı da şirktir. Tevessül inancı, daha çok mutasavvıflar
arasında yaygındır. Bir takım şeyhlerin, velilerin hem hayatlarında, hem de
öldükten sonra tasarruf sahibi olduklarına inanılmakta, onların himmetleri
dilenmekte ve Allah'tan şefaat dilenmesi için aracı kılınmaktadırlar. Bu da açık
bir şirktir. Çünkü Allah'ın yaratmada, yönetmede, tasarruf etmede, işleri
düzenleme ve belirlemede ortağı yoktur.

Vahhabiliğin en önemli özelliklerinden birisi de bid'atlar karşısındaki
tutumudur. Muhammed bin Abdülvahhab'a göre Kur'an ve Sünnet'te olmayan her şey
bid'attır. Bir bid'at çıkaran melundur ve çıkardığı şey reddedilmelidir.
Bid'atların çoğu insanları şirke düşürmektedir. Bunların başında mezarlar,
türbeler ve bunların ziyaretleri gelir. Mezarlarda yapılan ibadetler şirktir.
Sevap umarak Peygamberin kabrini ziyaret bile şirke neden olabilir. Şirke neden
olmamaları için, mezar ziyaretleri, türbe yapımı kesin olarak yasaklanmalıdır.
Ölülere niyaz, tevessül, falcılara, müneccimlere inanmak, Peygamber'in anısını
yüceltmek, Hırka-ı Şerif ve Sakal-ı Şerif ziyaretleri yapmak, Allah'tan
başkasına ibadet etmek, şirk koşmaktır.

Mevlit toplantıları düzenlemek, bu toplantılarda mevlit okumak, sünnet ya da
nafile namazlar kılmak yasaklanmalıdır. Göz değmemesi için nazar boncuğu takmak,
muska takınmak, ağaç, tas vb. şeyleri kutsal saymak, bir hastalık ya da beladan
kurtulmak, güzel görünmek vb. için boncuk, ip, hamayi gibi şeyler takınmak,
sihir, büyü, yıldız falı gibi şeylere inanmak, iyi kişilere, velilere tazimde
bulunmak, onlara dua etmek, onlardan yardım dilemek gibi şeyler de tamamıyla
şirke neden olan bidatlardandır. Riya için namaz kılmak, iyi insan gibi
görünerek çıkar sağlamak da şirktir. Cami ve mescitlerin süslenmesi, minare
yapılması da terk edilmesi gereken bidatlardır.



https://tr.wikipedia.org/wiki/Mark_Zuckerberg

Mark Elliot Zuckerberg (d. 14 Mayıs 1984), Amerikan bilgisayar programcısı,
girişimcisi ve sosyal paylaşım sitesi Facebook'un kurucusu.

Zuckerberg, 2004 yılında Harvard Üniversitesi'nden girişimci arkadaşları Dustin
Moskovitz, Eduardo Saverin ve Chris Hughes ile şu anda CEO'su olduğu sosyal
paylaşım sitesi Facebook'u kurarak dünyanın şu anki en genç zengini olmasıyla
tanınmaktadır. 2010 yılında ise Time dergisince, Yılın Adamı seçilmiştir. 2016
yılı Nisan ayı itibariyle kişisel serveti 48.2 milyar Amerikan dolarıdır.

Mark Zuckerberg 14 Mayıs 1984 tarihinde New York eyaletinin White Plains
şehrinde doğmuştur. Diş hekimi bir baba olan Edward ve psikiyatrist hekim bir
anne olan Karen'in tek erkek çocuğudur. Yahudi olan ve bir Yahudi olarak
yetiştirilmesine rağmen ateist olduğunu açıklamıştır. Ayrıca onun bu başarısını
anlatan "Birkaç Düşman Edinmeden 500 Milyon Arkadaş Kazanamazsınız" sloganıyla
Sosyal Ağ adlı bir film çekilmiştir. 19 Mayıs 2012 tarihinde ise, uzun süredir
sevgilisi olduğu Priscilla Chan ile evlenmiştir.

Lisede çeşitli bilim dallarında birçok ödül alan Zuckerberg, ABD'nin en saygın
üniversitelerinden Harvard'a girdi orada ise bilgisayar bilimini okudu ve
üniversitenin ilk yılında, okulun en yakışıklı ve en güzel öğrencilerinin
seçildiği facemash.com sitesini kurdu. Sitede Harvard'daki tüm öğrencilerin
fotoğrafları vardı. Ancak fotoğrafları bulmak için, üniversitenin veri tabanına
girmesi gerekmişti. Veri tabanını hack'lediği ortaya çıkan Zuckerberg, disipline
verilince okulu bıraktı. Harvard'lı öğrencileri internet üzerinde buluşturmak
için ikinci sitesi olan Facebook'u kurdu. Facebook, 18 ayda ABD'nin en büyük
arkadaşlık sitelerinden biri haline gelince (2012 itibarıyla 1 milyar
kullanıcısı var) yatırımcıların da ilgisini çekti ve bugün sahip olduğu 34
milyar dolarlık[kaynak belirtilmeli] servetinin kaynağını oluşturdu. Zuckerberg'
in Facebook'u, 2011 yılında The Brand Finance ® Global 500 listesine göre
dünyanın en değerli 281. markası oldu.

25 Şubat 2012'de aldığı karar ile şirketin %12'lik hissesinin halka arzını
kararlaştırdı (Zuckerberg hâlâ Facebook'un %57 hissesine sahip). 18 Mayıs 2012
tarihinde 421 milyon hissesi 38 $'dan satışa çıkarıldı böylece şirket NASDAQ'a
giriş yaptı (1). Facebook'un hisselerinin satışa sunulması, Visa ve General
Motors'un ardından Amerikan tarihindeki en büyük üçüncü halka arz oldu (2).
Şirketin NASDAQ'a girdikten hemen sonraki değeri 104 milyar $'dı. Şirketin
değeri, halka açıldıktan üç gün sonra toplam 19 milyar dolar eriyerek 84 milyar
$'a düşmüştür.



https://tr.wikipedia.org/wiki/Game_of_Thrones_(6._sezon)

Game of Thrones dizisinin altıncı sezonu HBO kanalı tarafından 24 Nisan 2016
tarihinde yayınlanmaya başlamıştır. Altıncı sezon, HBO kanalı tarafından beşinci
sezon ile beraber onay aldı. Altıncı sezon, George R. R. Martin tarafından
yazılan Buz ve Ateşin Şarkısı adlı seriden daha yayınlanmamış olan Kış
Rüzgarları adlı altıncı kitaptan bazı kısımları, Kargaların Ziyafeti adlı
dördüncü kitaptan bazı bölümleri ve Ejderhaların Dansı adlı beşinci kitaptan
bazı kısımları içeriyor.

Sezonun beşinci bölümü HBO Nordic tarafından 24 saat önceden yanlışlıkla
yayımlandı. Bölüm streaming olarak yayımlandıktan sonra kaldırıldı fakat korsan
torrent sitelerine yayılması önlenemedi.

Altıncı sezonun yaratıcıları ana yapımcıları David Benioff ve D. B. Weiss oldu.
Sezon yönetmenleri ise Jeremy Podeswa (birinci ve ikinci bölüm), Daniel Sackheim
(üçüncü ve dördüncü bölüm), Jack Bender (beşinci ve altıncı bölüm), Mark Mylod
(yedinci ve sekizinci bölüm) ve Miguel Sapochnik (dokuzuncu ve onuncu bölüm)
oldu. 12 Eylül 2015'de Bryan Cogman, sezon için iki bölüm yazabileceğini
açıkladı. George R. R. Martin, ilk dört sezon için birer bölüm yazmış olmasına
rağmen altıncı sezon için bir bölüm yazmadı. Bunun yerine çıkacak olan Kış
Rüzgarları adlı kitabını bitirmeye yöneldi.

Altıncı sezonun çekimleri Temmuz 2015'de başladı ve 17 Aralık 2015'de sona erdi.
Önceki sezonlar gibi bu sezon da Kuzey İrlanda'daki Belfast'de çekildi. 3
Eylül'den 25 Ekim 2015'e kadar İspanya'da çekimler devam etti. İspanya'nın bazı
yerlerinde, Guadalajara'daki Zafra Kalesi'nde, Navarre'deki Bardenas Reales
Milli Parkı'nda, Almeria'daki Alcazaba'da ve Canet de Mar'daki Santa Florentina
Kalesi'nde çekimler yapıldı.

HBO, 2015 yılının Ağustos ayında, ilk sezondan beri çekim yapılan Hırvatistan'da
altıncı sezonun çekilmeyeceğini duyurdu. İkinci sezondan beri Kralın Şehri sahne
çekimleri Dubrovnik'de ve yakın şehirler Klis, Split ve Šibenik'de yapılmasına
rağmen altıncı sezonda iptal edildi. Buna rağmen oyuncular, karakter
kıyafetleriyle Dubrovnik'de görüntülendi.

Altıncı sezonda, beşinci sezonda olmayan Isaac Hempstead Wright, Bran Stark;
Kristian Nairn, Hodor; Ellie Kendrick, Meera Reed ve Gemma Whelan, Yara Greyjoy
adlı karakterler, rolleriyle tekrar geri dönecekler. Ayrıca üçüncü sezondan beri
gözükmeyen Clive Russell, Tobias Menzies ve Patrick Malahide, sırasıyla Brynden
Tully, Edmure Tully ve Balon Greyjoy olarak dönecekler.

Dar Deniz'in karşısında, Melanie Liburd, Asshai'den gelen ve R'hllor'a hizmet
eden bir kızıl rahibeyi canlandırdı. Joe Naufahu ve Andrei Claude diziye Khal
Jhaqo ve Khal Rhalko olarak katıldılar. Chuku Modu, Ahko adındaki bir Dothraki
savaşçısı rolüyle oynadı. Kuzey'de Andrew Bryan, Bolton danışmanı olarak diziye
katıldı. Mark Tankersley ise General Bolton olarak oynadı. Menzil'de Tarly
Hanesi'nde Samwell Tarly'nin kardeşi Dixon Tarly'yi Freddie Stroma canlandırdı.
Tarly Hanesi'nin diğer üyeleri Randyll Tarly'yi James Faulkner, Melessa Tarly'yi
Samantha Spiro, Talla Tarly'yi ise Rebecca Benson oynadı.

Max von Sydow, Bran Stark'ı eğiten Üç Gözlü Kuzgun rolüyle diziye katıldı.
Dördüncü sezonda bu rolü Struan Rodger üstlenmişti. David Bradley, en son üçüncü
sezon final bölümü "Mysha"da Walder Frey rolünü canlandırmıştı, Ağustos 2015'de
ise tekrar döneceğini duyurdu. Danimarkalı aktör Pilou Asbæk, diziye Theon
Greyjoy'un amcası Euron Greyjoy olarak katıldı. Genç Ned Stark'ı Sebastian Croft
canlandırdı, Yüce Rahip'i ise Souad Faress oynadı.

Beşinci sezonun final bölümü "Mother's Mercy"'de Sansa Stark, Theon Greyjoy,
Stannis Baratheon, Myrcella Baratheon ve Jon Snow gibi kilit karakterlerin
kaderleri bilinmiyordu. 2015'de San Diego Comic-Con'da Sophie Turner ve Alfie
Allen, altıncı sezonda geri döneceklerini ve en son Winterfell'dan kaçmak için
kale duvarlarından atlayan Sansa ve Theon Greyjoy/Leş adlı karakterlerin
hikâyelerinin devam edeceğini belirtti. "Mother's Mercy" adlı bölümün yönetmeni
David Nutter, Stannis'in ölümünün, senaryoda istenilen şekilde olduğunu söyledi.
David Benioff ve D.B. Weiss ayrıca, Myrcella'nın ölümünün Ellaria Sand'ın
zehirlemesi yüzünden olduğunu söyledi.

Weiss, Jon Snow karakterinin öldüğü konusunda ısrarcı olsa da, Jon Snow
karakterini oynayan Kit Harington, Belfast'de çekimlerde görüldü. Kit
Harrington'ın fotoğrafları sayesinde karakterin, altıncı sezondaki hikâyesinin
hala devam ettiği yönünde olduğu düşünüldü. Vanity Fair'e göre Tywin Lannister
karakterini canlandıran Charles Dance da Belfast'deki beşinci sezondaki
çekimlerde görülmesine rağmen ilk bölümde Tywin'in cansız bedenini oynadı ve
sadece ilk bölümde görüldü. 25 Eylül 2015'de Melisandre'nin yanında Jon Snow'un
Gece Nöbetçileri kıyafeti giymiş bir resmi daha sızdırıldı. Bunun üzerine Jon
Snow'un yaşadığına dair ortaya birçok spekülasyon atıldı. Melisandre'nin Jon'u
tekrar hayata döndüreceği konuşuldu. Şubat 2016'da Jaime Lannister'ı canlandıran
oyuncu Nikolaj Coster-Waldau, altıncı sezonun açılış sahnesi için "Jon Snow'un
gerçekten... öldüğünü göreceğiz," şeklinde açıklama yaptı. Mart 2016'da Kit
Harrington, altıncı sezonda cansız bedenini oynadığını ve karakterinin daha ne
kadar ölü kalacağını bilmediğini söyledi.

23 Kasım 2015'de Jon Snow'un olduğu bir poster, resmi Game of Thrones Twitter
profilinden yayınlandı. 3 Aralık'ta da 41 saniyelik mini bir fragman yayınlandı.
Bu mini fragmanda Jon Snow'un beşinci sezondaki "Hardhome" adlı bölümden ve daha
önceki sezonlardan ufak görüntüler vardı ve Üç Gözlü Kuzgun ve Bran Stark'ın
arasında geçen bir konuşma bu görüntülere eşlik ediyordu. Ardından 6 Aralık
tarihinde HBO'nun dizi görüntüleri, Daenerys Targaryen, Ramsay Bolton, Cersei
Lannister ve Tommen Baratheon'ı n resimleri yayınlandı. 28 Kasım 2015'de
Entertainment Weekly dergisi, "Özel İlk Bakış" başlığı altında, dizinin dördüncü
sezonundan beri görünmeyen Bran Stark'ın büyümüş ve saçları kesilmiş halde olan
bir fotoğrafını yayınladı.

22 Ocak 2016'da Targaryen Hanesi'nin, Stark Hanesi'nin ve Lannister Hanesi'nin
bayraklarının olduğu üç ayrı kısa fragman yayınlandı. Targaryen Hanesi
fragmanında Dothraki dilinde bir kişi, Stark Hanesi fragmanında Ramsay Bolton ve
Lannister Hanesi'nin fragmanında da Yüksek Rahip konuşuyordu. 11 Şubat 2016'da
HBO, dizinin altıncı sezonuna dair yirmi sekiz adet fotoğraf yayınladı ve bu
fotoğraflarda dizinin ana karakterlerinin kaderlerini belirleyecek olaylar
vardı. Theon ve Sansa'nın hala yaşıyor olması, Myrcella'nın ölümü gösterilirken
Jon Snow'un yokluğu da izleyici kitlesinin gözünden kaçmadı. HBO kanalı 14 Şubat
2016'da bir fragman daha yayınladı ve bu fragmanda dizinin önceki sezonlarındaki
ölmeyen ve bazı ölen karakterlerin, Siyah ve Beyaz'ın Evi içerisinde yüzleri
görülüyordu. Ayrıca ölen karakterlerden Eddard Stark, Robb Stark, Catelyn Stark,
Joffrey Baratheon, Tywin Lannister, Stannis Baratheon, Ygritte ve Jon Snow'un
yüzleri de duvarlara asılıydı. 24 Şubat 2016'da HBO, dizideki yaşayan ve ölen
karakterlerinin yüzlerinin olduğu on altı ayrı poster yayınladı.

Altıncı sezonun kamera arkası görüntüleri 29 Şubat 2016'da yayınlandı. Bu
görüntülerde çekim ekibinin röportajları vardı.. Sezonun ilk resmi fragmanı 8
Mart 2016'da izlenime sunuldu. Başka bir kamera arkası görüntü videosu da 22
Mart tarihinde yayınlandı. Bu videoda Ak Gezenlerin maske tasarımı, yaratıcı
ekibine yer verildi. Buna bağlı olarak Ak Gezenlerin fotoğraf çekimi de içerik
içindeydi. 26 Mart 2016'da, HBO, "March Madness" adı altında bir video daha
yayınladı bu fragman yeni görüntüler de içeriyordu.



https://tr.wikipedia.org/wiki/Alparslan_T%C3%BCrke%C5%9F

Alparslan Türkeş (25 Kasım 1917, Lefkoşa - 4 Nisan 1997, Ankara);Türk asker,
siyasetçi, Eski Başbakan yardımcısı, Milliyetçi Hareket Partisi'nin kurucusu ve
ilk genel başkanı. MHP genel başkanlık görevini 1969–1997 yılları arasında
sürdürmüştür. Mart 1975–Haziran 1977 ve Temmuz 1977–Ocak 1978 tarihleri arasında
Süleyman Demirel tarafından kurulan hükümetlerde Başbakan Yardımcısı olarak yer
almıştır. 1965, 1969, 1973, 1977 ve 1991 Türkiye genel seçimleri'nde
milletvekili olarak meclise girmiştir.

Türkeş, milliyetçi çevreleri bir araya getirmek için 1963 yılında Türkiye Huzur
ve Yükselme Derneği'ni kurmuştur. 1965'de Cumhuriyetçi Köylü Millet Partisi'ne
(CKMP) girerek fiilen siyasi hayata atılmıştır. Aynı yıl partinin başkanı
olmuştur ve kendini sevenler tarafından Başbuğ ilan edilmiştir. İlk defa 1965
Türkiye genel seçimleri'nde CKMP Ankara milletvekili olarak meclise girmiştir.
1966 Türkiye cumhurbaşkanlığı seçimi'nde Cumhurbaşkanı adayı olmuştur fakat
seçilememiştir. 1969 yılında yapılan olağanüstü kongrede CKMP adı Milliyetçi
Hareket Partisi ve terazi olan amblemi de üç hilâl olarak değiştirilmiştir.
1975'ten sonra Milliyetçi Cephe adı verilen koalisyon hükümetlerinde başbakan
yardımcılığı görevinde bulunmuştur.

12 Eylül Darbesi'nden sonra 1985 yılına kadar 4,5 yıl tutuklu kalmıştır. 1987
Türkiye anayasa değişikliği referandumu'nda siyasal yasağı kalkmıştır. Aynı yıl
Milliyetçi Çalışma Partisi'ne girmiştir ve yapılan kongrede gene başkan
seçilmiştir ve partisi 1991 Türkiye genel seçimleri'nde Refah Partisi ve
Islahatçı Demokrasi Partisi ile seçim ittifakı yapmıştır. 1992 yılında 12 Eylül
darbesi ile kapatılmış olan partilerin eski adlarını alması hakkında Siyasi
Partiler Kanunu'nda yapılan değişiklikle MÇP'nin ismi de 1993 yılında MHP olarak
değiştirilmiştir. 1995 Türkiye genel seçimleri'nde parlamento dışı kalan Türkeş,
4 Nisan 1997 tarihinde vefat etmiştir.

Alparslan Türkeş, 25 Kasım 1917 öğle vaktinde Koyunoğlu ailesinden Tuzlalı Ahmet
Hamdi Bey ile Fatma Zehra Hanım'ın çocuğu olarak, Lefkoşa'da Haydarpaşa
Mahallesi Kirlizade sokağı 13 numaralı evinde dünyaya geldi.Aslen Kayseri'nin
Pınarbaşı ilçesinden Kıbrıs'a göç eden bir ailenin çocuğudur. 1933'te ailesiyle
birlikte Lefkoşa'dan ayrılarak Limasol'dan kalkan İtalya bandıralı "Viyana"
gemisiyle İstanbul'a geldi.

1933'te Lefkoşa doğumlu İzmit milletvekili Hüseyin Sırrı Bellioğlu'nun
tavsiyesiyle Kuleli Askeri Lisesine geçici olarak kaydoldu ve Türkiye
Cumhuriyeti vatandaşlığına geçince asli kaydı gerçekleşti. 1936'da Kuleli Askeri
Lisesi'nden mezun olup 1938'de Harp Okulu'nu bitirdi. 1939'da piyade asteğmeni
olarak atış okuluna girerek buradan teğmen rütbesiyle mezun oldu (P.938-348).
Refik Yurtsever'in ablasının kızı Muzaffer Hanım ile 5 Eylül 1939'da nişanlandı
ve 14 Ocak 1940'ta evlendi. Bu sırada Gelibolu'daki 58. Piyade Alayı 5. Bölük
Komutanlığı'na tayin edildi ve Balıkesir, Bandırma, Edincik, Erdek ve Marmara
Adasında görev aldı.

1944'te üsteğmen rütbesindeyken Nihal Atsız ve Nejdet Sançar'la birlikte
"Irkçılık-Turancılık" davasından yargılandı ve 9 ay 10 gün Tophane Askeri
Hapishanesinde kaldı. 1945 yılında Askeri Yargıtay kararıyla tahliye edildi ve
1947'de beraat etti.

Alpaslan Türkeş konuyla ilgili olarak:"3 Mayıs günü heyecanla sokağa fırlayan
gençler kıyasıya dövüldüler. Kafaları yarıldı, gözleri patladı. Bazılarının
kolları, kaburgaları kırıldı." demiştir.[5]

Orduya tekrar döndü. 1955'de Harp Akademisi'ni (94. sınıf, Sıra No. 39) bitirdi.
Daha sonra ABD'ye gönderildi ve burada Amerikan Harp Akademisi'ni ve piyade
okulunu bitirdi. 1955-1957 yılları arasında Washington'da NATO Daimi
Komitesi'nde Türk genelkurmayı temsil heyetinde görev yaptı. Aynı sırada
uluslararası ekonomi eğitimi gördü. 1959'da Almanya'da Atom ve Nükleer Okulu'na
gönderildi ve buradaki eğitiminden sonra albaylığa yükseldi ve Kara Kuvvetleri
Komutanlığı NATO şube müdürü olarak atandı.

27 Mayıs 1960'dan kısa süre önce Elâzığ'daki birliğinden Ankara'ya atandı ve
Albay Talat Aydemir'in önerisiyle Milli Birlik Komitesi'ne (MBK) alındı. Darbeyi
planlayıp yürütecek olan 37 kişilik MBK içinde yer aldı. darbe bildirisini 27
Mayıs 1960 günü radyodan okuduktan sonra adı sıkça duyulmaya başlandı. 27 Mayıs
sonrası Başbakanlık müsteşarlığı yaptı. Bu dönemde sonradan AP Partisi Balıkesir
Senatörü seçilecek Hikmet Aslanoğlu ve CKMP Genel Sekreteri olacak Fuat Uluç
kendisinin yardımcılık görevini yerine getirdiler. Bu dönemde Milli Birlik
Komitesi içindeki görüş ayrılığı sonucu 13 Kasım 1960'da MBK Başkanı Org. Cemal
Gürsel bir bildiri yayımlayarak MBK'nin çalışmalarının ülkenin yüksek
çıkarlarını tehlikeye düşürecek bir duruma geldiğini, bu nedenle Türk Silahlı
Kuvvetleri ile MBK üyelerinin talepleri üzerine MBK'yi feshettiğini açıkladı.
Yeni oluşturulan MBK'de ise Alparslan Türkeş'in de içinde bulunduğu ve "14'ler"
olarak adlandırılan ve ülkenin köklü yapısal sorunları çözülmeden kısa süre
içinde yapılacak seçimlerle iktidarın sivillere bırakılmasını reddeden 14 subaya
yer verilmiyordu. MBK üyesi Korgeneral Cemal Madanoğlu'nun inisiyatifiyle
gerçekleşen bu operasyonla söz konusu kişiler Türk Silahlı Kuvvetleri'nden de
emekli edilerek çeşitli görevlerle yurt dışına sürgüne gönderildiler. Alparslan
Türkeş de bu operasyon sonucu Yeni Delhi büyükelçilik müşaviri olarak
Hindistan'a gönderildi. Sürgünde iken, Milli Birlik Komitesi Başkanı Cemal
Gürsel 'e, Yüksek Adalet Divanı'nda yargılanan Adnan Menderes ve arkadaşlarının
idam edilmelerinin doğru olmayacağını vurgulayan ve Milli Yol dergisinde
yayınlanan mektubu gönderdi.

25 ay kadar sonra, 23 Şubat 1963'te Gümülcine'den yurda döndüğünde burada
kalabalık bir "milliyetçi topluluk" tarafından karşılandı.

Gökhan Evliyaoğlu'nun Adalet Partisi'ne katılma yolundaki teklifini reddeden
Türkeş, milliyetçi çevreleri bir araya getirmek için 2 Mayıs 1963'te Türkiye
Huzur ve Yükselme Derneği'ni kurdu. Darbe hazırlığı yapan Talat Aydemir - Fethi
Gürcan ikilisiyle temas kurdu. Ancak Talat Aydemir'le anlaşamadı. Bunun üzerine
darbeyi hükümete haber verdi. Kendisi de darbe girişimi nedeniyle yargılandı,
ancak darbeyi hükümete duyurduğu için beraat etti. Alparslan Türkeş, sürgünde
olduğu dönemde 14'lerden çoğu ile sık sık bir araya gelerek dönüşten sonraki
stratejisini belirleyici toplantılar yapmıştı. Nitekim 31 Mart 1965'te,
14'lerden Dündar Taşer, Ahmet Er, Muzaffer Özdağ, Rıfat Baykal, Mustafa Kaplan
gibi eski MBK üyeleri ile birlikte Cumhuriyetçi Köylü Millet Partisi - (CKMP)'ne
girerek fiilen siyasi hayata atılmış oldu.

1965'te bu partinin başkanı oldu, uzun tartışmalardan sonra parti tüzüğünde 9
Işık Doktrini yer aldı. Türkeş, bu dönemde kendisini sevenler tarafından Başbuğ
ilan edildi ve aynı yıl Ankara'dan milletvekili seçildi. 6-8 Şubat 1969'da
Adana'da yapılan olağanüstü kongrede CKMP adı Milliyetçi Hareket Partisi ve
terazi olan amblemi de üç hilâl olarak değiştirildi. 1966 yılında
cumhurbaşkanlığına aday oldu ve Cevdet Sunay karşısında 11 oy alarak seçimi
kaybetti. 1969 ve 1973 yıllarında Adana milletvekili olarak parlamentoya
seçildi. 1974'te ilk eşi Muzaffer Türkeş'i kaybetti. Bundan iki yıl sonra
1976'da Seval Türkeş'le evlendi.

1975'ten sonra Milliyetçi Cephe adı verilen koalisyon hükümetlerinde başbakan
yardımcılığı görevinde bulundu. Bu dönemde sağ ve sol çatışması arttı.
Yetkililerin elinde Milliyetçi Hareket Partisi'nin şiddetin esas kaynağı
olduğuna dair kanıtlar vardı ve Cumhuriyet Savcısı kapsamlı bir soruşturma
yapmak istiyordu. Ancak hükümet buna izin veremezdi. Çünkü bu rolün açığa
çıkarılması koalisyonun dağılması anlamına geliyordu ve Demirel bunu düşünmek
bile istemiyordu. 12 Eylül darbesi sırasında Milli Güvenlik Konseyi başkanı,
diğer üç parti başkanlarının teslim olduğunu, Alparslan Türkeş'in de teslim
olmasını, aksi takdirde suçlu durumda olacağını belirten bir bildiri yayınladı.
12 Eylül darbesinden sonra 9 Nisan 1985'e kadar 4,5 yıl tutuklu kaldı. 12 Eylül
döneminde idam cezasıyla yargılanan Türkeş, bu davadan beraat etti.

1987'de siyaset yasağının kalkmasıyla birlikte Milliyetçi Çalışma Partisi'ne
girdi ve aynı yıl yapılan olağanüstü kongrede genel başkanlığa seçildi. 1991
genel seçimlerinde Refah Partisi ve Islahatçı Demokrasi Partisi ile seçim
ittifakı yapan MÇP lideri Türkeş, Yozgat milletvekili olarak yeniden
parlamentoya girdi. Bu sırada 1992'de 12 Eylül darbesi ile kapatılmış olan
partilerin eski adlarını alması hakkında Siyasi Partiler Kanunu'nda yapılan
değişiklikle MÇP'nin ismi de 1993 yılında MHP olarak değiştirildi. 1995 genel
seçimlerinde parlamento dışı kalan Türkeş, bu dönemde uzlaşmacı bir lider olarak
ülke siyaseti üzerinde en etkili siyasetçi oldu.[kaynak belirtilmeli] Türkeş, 9
Işık başta olmak üzere siyasi ve tarihi görüşlerini içeren kitaplar yazdı.

Alparslan Türkeş, 4 Nisan 1997'de geçirdiği kalp krizi sonucu Ankara'da yaşama
veda etti. Kabri, Ankara Beştepe'de bulunmaktadır.



https://tr.wikipedia.org/wiki/Franz_Kafka

Franz Kafka, (d. 3 Temmuz 1883 – ö. 3 Haziran 1924) modern dünya edebiyatının
ikonik ve özgün yazarlarından biridir.

Temmuz 1883'te Prag’da ufak moda eşyalar satan bir dükkan işleten Hermann ve
Julie Kafka'nın 6 çocuğunun ilki olarak dünyaya gelmiştir. İki erkek kardeşi
daha bebekken ölmüştür. 3 kız kardeşi de kendinden uzun yaşamıştır. Hukuk
okumuş, boş zamanlarında yazmaya başlamıştır. Yazıları, ilk olarak Betrachtung,
1912 yılından itibaren yayımlanmaya başlamıştır. Kafka'nın duygusal deneyimleri
ve ailesiyle olan ilişkileri eserlerinde özellikle günlük ve mektuplarında ifade
bulmuştur. Babaya Mektup'ta (Almanca: Brief an den Vater) Kafka'nın bakış
açısından babasıyla olan ilişkisi gözükmektedir. Hayatta olduğu süre içerisinde
yedi kitap yazmıştır. Bunların yanında üç tamamlanmamış roman ve birçok mektup
ve günlük bırakmıştır gerisinde. Kafka yakın arkadaşı Max Brod'dan öldüğünde tüm
bu eserlerini yakmasını istemiştir. Max Brod'un Kafka'nın bu isteğini yerine
getirmemesi sayesinde bugün bu eserler günümüze ulaşmıştır. Kafka tüm eserlerini
Almanca yazmıştır. Kafka modernist yazar olarak görülmektedir. Eserlerinde suç,
özgürlük, yabancılaşma ve sorumluluk ayrıca otoriteye bireysel karşı koyma gibi
temaları işlemiştir. Kafka’nın en tanınmış eserleri Dava, Şato ve Dönüşüm'dür.
Kafka'nın 3 Haziran 1924'teki ölümünün sebebi kalp yetmezliği olarak görülse de
vücudunu yıpratan asıl sebep ilerlemiş kanseridir.

Almanca konuşan Yahudi bir aileden o dönem Avusturya-Macaristan
İmparatorluğu'nun sınırları içinde yer alan Prag şehrinde dünyaya gelmiştir.
Herman Kafka (1852–1931), Franz Kafka'nın babası, Prag'a yerleşmeden önce Pisek
yakınlarındaki bir Yahudi köyü olan Osek'te yaşamaktaydı. Franz Kafka'nın büyük
babası Jacob Kafka Osek'te kasaplık yapmaktaydı. Herman Kafka geçimini belli bir
süre pazarlamacılık yaparak sağladıktan sonra kendisine ait erkek ve kadın moda
elbiseleri ve aksesuarları satan bir dükkan işletmeye başlamıştır. Kafka'nın
annesi Julie Kafka (1856—1934) ise zengin bir bira üreticisinin kızı olarak
dünyaya gelmiştir. Franz Kafka'nın bebekken ölen iki erkek kardeşinin dışında
ayrıca kendinden daha genç Gabriele ("Elli") (1889–1941), Valerie ("Valli")
(1890–1942),ve Ottilie ("Ottla") (1892–1943) adlı üç kız kardeşi daha vardı.
Kafka'nın kız kardeşlerinin konsantrasyon kamplarında ya da gettolarda
hayatlarını kaybetikleri ileri sürülmektedir.

Lise eğitimini 1901 yılında başarıyla tamamladıktan sonra Kafka, annesi ve
babası tarafından Norderney ve Helgoland’a birer seyahatle ödüllendirildi. Kafka
daha sonraları da despot babasının isteği gibi bir yaşam sürdürdü. Bu onun
kaderiydi ve bu kader onun birçok eserine de yansıdı. Kendi kararlarını
verebildiği bir yaşamdan sonra, dışarıya olan yönelimi Dönüşüm eserinde olduğu
gibi diğer eserlerine de açıkça yansımıştır.

Franz Kafka 1901’den 1906’ya kadar Prag’daki Karl-Ferdinand Üniversitesinde
öğrenim gördü; oradan mezun olduktan sonra kimya ile ilgilendi, fakat kısa bir
süre sonra hukuk alanında ilerlemeye karar verdi. Daha sonra bir yarıyıl Alman
filolojisi ve sanat tarihiyle ilgilendi ve bu arada Münih’teki hukuk eğitimine
de devam etti. Beş yıllık hukuk eğitiminden sonra Albert Weber’in yanında
ücretsiz hukuk stajı yapma şansını buldu ve ceza hukuku alanında ilerleme kararı
aldı.

Franz Kafka 1907’de o dönemde çok ünlü olan “Assicurazioni Generali” adlı
İtalyan bir sigorta şirketinde çalışmaya başladı. Franz Kafka, Prag’da edebiyat
çevresine girmesini sağlayacak olan Max Brod ile bu yıllarda dostluk kurmaya
başlamıştır. Eserlerini de yakılmak üzere bıraktığı kişi de Max Brod’dur.

Bu dönemde Kafka, aynı zamanda Felix Qeltsch, Oskar Baum, Gustav Janouch ve
Franz Werfel gibi önemli edebiyatçılar ile tanıştı. 1908 -1912 yılları arasında
siyasal ve toplumsal olaylara ilgi duymaya, önemli Çek siyaset adamlarının
toplantılarına katılmaya başladı. Yahudilikle ilgilenip İbranice öğrenmeye de bu
dönemde yöneldi. Max Brod ile Riva, Paris, Weimar ve İtalya’ya geziler yaptı.

Kafka,“Baba’ya Mektup” eserindeki mektupları ne babasına göndermek ne de
yayımlatmak istemiştir; bu mektupları sadece babasının üzerinde her zaman
baskısı olduğunu göstermek için yazmıştır. Muhtemelen babasının Kafka’nın
üzerinde yarattığı baskı onun kendi kendini eleştirmesine sebep olmuştur ve
Kafka kendinden nefret eden biri haline gelmiştir. Şüphesiz bu derin özeleştiri
Kafka’nın yaşamına ve eserlerine yansımıştır.

Kafka’nın hayatındaki en önemli kişi şüphesiz Max Brod’du. Max Brod da tıpkı
Kafka gibi hukuk okudu, daha sonra filozof olan Felix Weltsch ve yazar Oskar
Baum ile arkadaş oldu.

Brod, Kafka’nın edebiyat için ne anlama geldiğini çok iyi biliyordu. Brod’un
aracılığıyla Kafka, henüz yeni kurulmuş olan Rowohlt basımeviyle iletişime geçti
ve böylece Kafka’nın ilk kitabı basılmış oldu (Gözlem,1912).

1920 yılında ise Kafka, Milena Jesenka ile mektuplaşmaya başlar. Milena
Kafka’nın Almanca yazdığı eserleri Çek diline çevirmek istemiştir. Milena,
Kafka’dan 12 yaş küçüktür ve evlidir. Birlikte olmalarının imkânsız olduğunu
biliyorlardı, buna rağmen uzun yıllar boyunca aralarında mektuplaşmaya devam
ettiler. Kafka’nın Milena’ya yazdığı mektuplar da tıpkı Felice Bauer’e yazdığı
mektuplar gibi Türkçeye çevrilmiştir. Kafka’nın son ilişkisi ise, ölmeden birkaç
ay önce isminin anıldığı Dora Diamant adındaki bir çocuk bakıcısıydı.

Kafka, “Yargı” adlı eserini 1912 yılında 22 Eylülü 23 Eylüle bağlayan gece
sadece sekiz saatte kaleme almayı başarmıştır. Bu eserle birlikte Kafka edebiyat
dünyasında konu ve stil bakımından özünü bulmuştur. Kafka yazmanın yaşama
hissini kuvvetlendirdiğini ve eserin defalarca okunduğunda bile, hem
okuyucuların hem de Kafka’nın üzerinde aynı etkiyi verebilmesi gerektiğini
söyler.

(I. Dünya Savaşı’nın patlak verdiği yılın ikinci yarısını bu döneme örnek
verebiliriz.) Kafka bütün bunları planlı bir şekilde çalışarak başarmıştır,
kendi stratejisine göre Kafka; sabahları büroda çalışıyor, öğlenleri uyuyor,
geceleri yazmaya devam ediyordu.

1917 yılının Ağustos ayında bir gece Kafka’nın ağzından kan gelir, o yıllarda
tedavisi mümkün olmayan Akciğer kanseri teşhisi konulur Kafka’ya. Hastalık
iyiden iyiye kendini hissettirmeye başlar ve 1918’in sonbaharında İspanyol
gribine yakalanır, haftalarca ağrı çeker. Daha sonraları ise tüm tedavilere
rağmen, Kafka’nın sağlığı yıllar ilerledikçe kötüleşir. Kafka 1923–1924 yılları
arasında Berlin’de bulunuyordu ve bu yıllarda kanser iyice ilerlemiş durumdaydı;
gırtlağına kadar ilerleyen kanser yüzünden Kafka artık konuşma yetisini de
kaybetmişti. Yemek yerken ya da bir şeyler içerken dayanılmaz acılar çekiyordu.
1924 yılının nisan ayında Wienerwald Sanatoryumunda,aile dostları yanındayken
akciğer hastalıkları tedavisinde uzman olan Dr. Hugo Kraus tarafından, Kafka’ya
gırtlak kanseri teşhisi konuldu;sebep olarak ise akciğer kanserinin metastaz
yapması gösterildi.

Muayeneler sonucunda, Kafka’nın durumunun son derece kötü olmasından dolayı
cerrahi bir müdahale yapılamayacağı sonucuna varıldı. Kafka Kierling
Sanatoryumu’na taşındı ve 3 Haziran 1924 yılında Klosterneuburg’da, 40 yaşında
hayata gözlerini yumdu. Resmi ölüm sebebi olarak da kalp yetmezliği teşhisi
konuldu.

Kafka ilk olarak çok milletli Avusturya-Macaristan İmparatorluğu'nda ve I. Dünya
Savaşı’ndan sonra yeni kurulan Çekoslovakya’da yaşadı. O dönemlerde Almanca
farklı ülkelerde (Avusturya, İsviçre’nin bir bölümünde, Güney Tirol)
konuşuluyordu. Kafka kendisini bir mektubunda, ana dili Almanca olan biri olarak
tanımlamıştır. (“Almanca benim anadilim, fakat Çekçe kalbimde yatıyor“)

Prag’da Almanca konuşan halk ki yaklaşık halkın yaklaşık yüzde sekizini
oluşturuyor, kendilerini “Prag Almancası“ olarak tanımladığı bir çemberin
içerisinde yaşıyordu. Bu durum Kafka için de geçerliydi, Kafka bir mektubunda „
Hiçbir zaman Alman halkı arasında yaşamadım“ demiştir. Daha sonra ise
çoğunluğunu Çek halkının oluşturduğu, Almanca konuşanlardan izole edilmiş bir
ortamda yaşadı. —hassas yaradılışından dolayı Almanca konuşan azınlıktan
uzaklaştı. (Bütün bunların yanı sıra o Yahudi azınlığa mensuptu.) Okullarda da o
dönemde Çekçe ve Almanca konuşan Praglılar arasında büyük bir çekişme söz
konusuydu. Kafka’nın eserlerine baktığımızda ise I. Dünya Savaşı döneminde ne
Almanya’nın politik konularından ne de Avusturya milliyetçiliğinden bahsettiğini
görürüz.

Nabokov’a göre Kafka, edebi açıdan en fazla Flaubert’dan etkilenmiştir.
“Özellikle Kafka’nın hukuk ve doğa bilimleri için kullandığı kavramları almış,
onlara kuşkusuz ironik bir doğruluk yüklemiş, bunu yaparken kendi kişisel
duygularını katmamıştır, aynı stile Flaubert’in eserlerinde de rastlanmaktadır“.
(Nabokov, Die Kunst des Lesens, Fischer TB, S. 320).

Kafka lise yıllarından itibaren yoğun bir şekilde Friedrich Nietzsche ile
ilgilenmiştir. Özellikle de Nietzsche’nin “Also sprach Zarathustra” (Böyle
Buyurdu Zerdüşt) eseri Kafka’yı büyülemiştir. Kafka kendine yaşam paraleli
olarak filozof Kierkegaard’ı görmektedir. Ve onun için şöyle demiştir : “O beni
bir arkadaş gibi doğruluyor“

1908’ in aralık ayında yazdığı bir mektubunda Kafka şöyle demiştir: “Başka
şekilde biz sinemacı uğruna kendimizi nasıl hayatta tutabilirdik ki?” Bunu 1919
yılında sinemada âşık olduğu ikinci aşkı Julie Wohryzek’e yazdı. Fakat Kafka’nın
filmlerden pek de etkilendiği söylenemez; yazılarında uygun ifadeler eksiktir bu
yüzden birçok kez metinlerini bizzat yeniden yapılandırmıştır. Hikâyelerinde
film konularını inceleyip üzerinde kafa yorduğu için farklı karakterler
yaratmıştır. Konu, komik resimlerin birbiri ardına sıralanmasıyla oluşur ve
abartılıdır; burada edebi yoğunluk kendini sözlü olarak gösterir. Kafka’nın
hikâyelerindeki film her zaman o anı konu alır: büyük şehirdeki trafiğin ritmi,
korkunun dışa vurumu gibi. Bu tür figürlere özellikle “Kayıp” romanında
rastlanır.

1933 – 1945 yılları arasında Kafka da tıpkı diğer bütün saygın Yahudi yazarlar
gibi yasaklanan yazarlar arasındaydı. Hatta Kafka, Nazi döneminde yasaklanan
yazarların başında geliyordu. Eserleri yakılacak kitapların arasındaydı.

Yaşadığı dönemde Kafka, geniş çevrelerce pek fazla tanınmıyordu. Kafka eğer
yazdığı kısa metinlerin dışındaki eserlerin de yayımlanmasına izin verseydi, bu
durum belki daha farklı olabilirdi. Kafka ne kendi eserlerine ne de yazarlığına
güveniyordu; bu güvensizlik öyle boyutlara ulaşmıştı ki; en yakın arkadaşı ve
vasiyetini bıraktığı Max Brod’a yayımlamadığı eserlerini (bunlara bütün
romanları da dâhildir) yakıp yok etmesini vasiyet etmiştir. 29 Kasım 1922’de
araştırmalar sonucunda bulunan belgede, Kafka’nın şöyle belirttiğini görüyoruz:
“Ortaya koyduğum bütün eserlerden sadece şu belirttiklerim geçerlidir “Yargı”,
“Ateşçi”, “Dönüşüm”, “Ceza Sömürgesi”, “Köy Hekimi”; hikâyelerimden ise: “Açlık
Sanatı.” (“Gözlem’in“ bir örneğinin kalmasını istiyorum, kimse bu hikâyeyi yok
etme zahmetini çekmesin, fakat onun yeni basımının olmasını da istemiyorum.) Bu
belirttiğim beş kitabın ve hikâyenin geçerli olduğunu söylemem kesinlikle
onların yeniden basılıp, yayımlanması anlamına gelmesin; aksine ben bu eserlerin
hepsinin yakılıp yok edilmesinden yanayım. Eğer bu kitaplara ulaşmak isteyenler
varsa onlara da engel olamam.“

Kafka’nın Brod’dan istediği, kitaplarının yakılıp yok edilmesiydi; fakat Brod
bunu yapmadı. Bugün de Brod’un verdiği kararın doğru olduğu su götürmez bir
gerçekliktir. Yapıtlarının bir bölümünü de Kafka yaşadığı dönemde bizzat yok
etmiştir. Kafka ancak II. Dünya Savaşı'ndan sonra dünyaca üne kavuşabilmiştir,
önce ABD ve Fransa’da, 50’li yıllarda ise Almanca konuşulan bölgelerde
ünlenmiştir. 1963 yılında Prag’daki Liblice şatosunda ağırlıklı konusu
yabancılaşma olan, Kafka üzerine uluslararası bir konferans düzenlenmiştir

Kafka ölümünden önce arkadaşına müsveddelerinin büyük bölümünü ortadan
kaldırması için adeta yalvarmıştı. Fakat Brod, Kafka’nın vasiyetine rağmen,
Kafka’nın birçok eserini ölümünden sonra yayımladı. Alman ordularının Prag’a
girmelerinden kısa bir süre önce, 1939 yılında Brod, Kafka’nın müsveddelerini
İsrail’e kaçırmayı başardı. 1945’de bu müsveddeleri sekreteri Ilse Ester
Hoffe’ye gönderdi ve aynen şöyle yazıyordu notunda: “Sevgili Hester, 1945
yılında sana Kafka’nın bana ait olan bütün el yazmanlarını ve mektuplarını
gönderdim.“

Hoffe bu müsveddelerden bazılarını satın aldı, satın aldığı eserler arasında
mektuplar, posta kartları, “Bir Savaşın Tasviri” eserinin el yazması ve “Yargı”
öyküsünün el yazması bulunuyordu, bu eser 1988 yılında 3.5 milyon marka
Londra’daki bir edebiyat arşivine kaldırılmıştır. Diğer el yazmalarını ise
Hoffe, kızları Eva ve Ruth Hoffe’ye göndermiştir.

“Ein Damanbrevier” Franz Kafka’nın Franz Blei’ın öykü kitabında geçen Die
Pudeerquaste’nin bir eleştirisidir. 1909 yılında yayımlanmıştır. Kafka’nın
yaşadığı dönemde yayımlanan eserleri arasındadır. Bu eleştiri yazısı 6 Şubat
1909 yılında Herwarth Walden tarafından denetlenen “Der neue Weg” (Yeni Yol)
adlı dergide yayımlanmıştır. Bu kısa metinde Franz Blei’ın Die Puderquaste eseri
eleştirilir; Kafka burada ince bir ironiyle yazarın üslubunu taklit eder. Franz
Blei o dönemde Edebiyat dergisi Hyperion’un editörüydü, Kafka açısından
önemlidir, çünkü Kafka 1908 yılının mart ayında ilk yayımladığı eser olan
“Gözlem”i yayımlamıştır.

Kafka’nın eserlerindeki roman kahramanları sonunun nereye varacağını
bilmedikleri labirentlerden geçerler ve sonunda bilinmeyen kudrete
ulaştırılırlar. “Şato” romanı da tıpkı “Dava” romanındaki mahkeme binasında
olduğu gibi karmakarışık odaların bulunduğu labirentlerden oluşmaktadır, aynı
zamanda “Kayıp” ( Brod tarafından “Amerika” başlığı adı altında yayımlanmıştır)
romanında tuhaf, birbiriyle alakasız sahneler – bir gemi, bir otel, bunların
yanında Karl Rossmann amcanın odası, kahramanlar – devasadır.

Kafka’nın hemen her eserinde, örneğin: “Çin Seddi“, “Bir Köpeğin Araştırmaları“,
“Kısa Fabl“, hikâyenin kahramanları başarılı olamamıştır ve boş yere ölmüştür,
hikâyelerinde ağırlıklı olarak ele alınan konu budur. Bu hikâyelerde her şey
tamamıyla gerçekçi değildir, olaylar bilinçli olarak ironiyle anlatılmıştır.

Hikâyelerinin konularının bir diğer olmazsa olmazı da, hikâyenin kahramanının
bilinmeyen yasalara istemeden karşı gelmesi; ya da çiğnediği yasayı hiç
bilememesidir (“Yasanın Önünde”, “Ceza Sömürgesi”, “Çiftlik Kapısına Vuruş”,
“Yasalar sorunu üzerine”). Tıpkı “Dava” ve “Şato” romanlarının kahramanlarında
olduğu gibi, hikâyenin kahramanları da kendileri için yasak olan olaylarla
hikâyeye yön verir, hikâyenin gidişatını bu olaylar belirler. Kafka’yı
ekspresyonistlerden ayıran da Kafka’nın olağandışı olayları tanımlayıp,
anlaşılır bir şekilde tarif edip, bu olayları doğal bir oluşum gibi yansıtan
tarzıdır. Bu duruma özellikle de Kafka’nın hikâyelerinde rastlanır. “Ceza
Sömürgesi”ndeki yasallaştırılmış acımasızlıkta, “Dönüşüm” eserinde insanın bir
hayvana dönüşmesinde ya da “Akademi İçin Bir Rapor” adlı eserlerinde bu durum
açıkça görülebilir. Kafka eserlerinde basitçe günlük yaşamdaki bir olaya şekil
vermemiştir; ondan ziyade kendi kurallarıyla kendi dünyasını yaratmıştır.
Kafka’yı diğerlerinden ayıran, Kafka’yı Kafka yapan da budur. Bu durum sonradan
„Kafkaesk“ (Kafkavari) kavramının yerleşmesini sağlamıştır. Bu kavram Kafka’nın
eserlerinin belirleyeni oldu, Kafka’yı diğerlerinden ayrı kıldı.

Albert Camus şöyle demiştir: “Bütün olanakların sunulup hiçbirinin işe
yaramaması kaderdir, belki bu eserlerin büyüklüğü de kaderdir.” Kafka’nın
eserlerinin cezp ediciliğindeki sır da zaten bu anlatmak istediğini anlayıp
yorumlayabilmede yatar. (Walter H.Sokel)

Kafka’nın eserlerinin farklı farklı yorumlanması psikolojik, felsefi,
biyografik, dini ve sosyolojik açıdan ele alınmıştır. Kafka’nın eserlerinin
yorumlanmasında diğer önemli bir problem ise; Yahudiliğin ve Yahudi kültürünün
eserlerine olan etkisidir.

Bu hikâye aynı zamanda “Amerika” (Max Brod’un başlığıyla) romanının da ilk
bölümünü oluşturmaktadır. Kafka’ya göre Max Brod’un “Amerika” başlığı adı
altında yayımladığı romanın başlığı “Kayıp” (Der Verschollene) olacaktı.

Birinci bölüm: Gregor Samsa günün birinde kötü kâbuslar görerek uyanır ve
kendisini insan büyüklüğünde bir böceğe dönüşmüş olarak bulur. Bu dönüşümle
birlikte bütün hayatı alt üst olmuştur. Her zamanki gibi kalkıp işe gitmek
ister, fakat bunu yapamaz, artık normal bir insan değildir, bu haldeyken
çalışamayacağını anlar. Bütün ailenin de ekonomik yükü Gregor’un üzerindedir.
Gregor böceğe dönüşünce onun yerine artık babası çalışmak zorundadır.

İkinci bölüm: Gregor’a tek yakın kişi kız kardeşi Gretedir. Çünkü onun
konservatuvarda okuması için elinden gelen her şeyi yapmıştır Gregor. Başlarda
böceğe dönüşmüş ağabeyi ile çok iyi ilgilenir, fakat ilerleyen bölümlerde ilgisi
azalır; ona eskisi gibi iyi bakmamaktadır, odasını temizlememektedir, eskisi
gibi güzel yemekler getirmemektedir. Gregor’un durumu gittikçe kötüleşir.
Odadayken üstüne bir şişe düşer ve Gregor, yüzünden ağır bir şekilde yaralanır;
daha sonra sinirlenen babası ona bir elma atar ve tekrardan ağır bir şekilde
yaralanmasına neden olur.

Üçüncü bölüm: İlerleyen aylarda Gregor yüzündeki ve sırtındaki ağrılarla yaşar,
neredeyse hiçbir şey yemez. Ailesi onu artık tamamen gözden çıkarmıştır. Haliyle
aile, Gregor da çalışmayınca finansal problemler yaşar ve eve üç kiracı almaya
karar verir. Gregor da ailesinden tamamen kopmuştur artık, onlara katılmaz,
sadece akşamları odanın kapısı aile üyeleri toplandığında açık bırakılır,
böylece Gregor kendisini yalnız hissetmez.

Kimi eleştirmenler, yazarın Octave Mirbeau'nun Le Jardin des supplices (İşkence
Bahçesi) romanından esinlendiğini belirtmiştir. Öyküde, Kafka'nın diğer
eserlerinde olduğu gibi, anlatıcı korku dolu olayları dışarıdan izler ya da bu
olaylar nedeniyle hissizleşmiştir.

“Açlık Sanatçısı“ Franz Kafka’nın, ilk olarak 1922 yılında “Die neue Rundschau“
adlı dergide yayımlanan hikâyesidir. Hikâye aynı zamanda, 1924 yılında
yayımlanan, içinde üç hikâyenin daha bulunduğu kısa hikâyelerden oluşan
kitabının da başlığıdır. Bu dört hikâyenin üçünde Franz Kafka, sanatçı yaşamını
ironik olarak ele alıp işlemiştir; bu hikâyelerden ikisinde ise hikâye kahramanı
olarak sirk figürleri seçilmiştir.

“Bir Savaşın Tasviri”, Kafka’nın 1903 ile 1907 yılları arasında yazdığı, üç
bölümden oluşan hikâyesidir. Bu eser ayrıca Kafka’nın ilk ortaya koyduğu
hikâyesidir ve eser Kafka’nın ölümünden sonra yayımlanmıştır. Eserin 1. ve 3.
bölümlerinde Prag’ın toplum ve gece yaşamını, anlatıcının ve yakınlarının
gözüyle anlatılmıştır. Hikâyenin orta bölümü en uzun bölümdür ve birçok konu ele
alınmıştır. Bu bölümlerde fantastik olgulara rastlamak mümkündür. Kafka bu
hikâyeyi iki kere yazmıştır ve daha sonra ilk yazdığı hikâyeyi (daha fantastik
olan hikâyeyi) kullanmıştır. 2. bölümdeki pasajlara (Dua Eden Adamla Başlayan
Sohbet) Kafka, daha sonraları 1909 yılında yayımlanan hikâyesinde (Dua Eden
Adamla Sohbet) yer vermiştir. Bu durum aynı zamanda “Sarhoşla Sohbet” hikâyesi
için de geçerlidir.

Bölüm 1 Hikâye bir şiirle başlar. Prag’da bir eğlence akşamında anlatıcı çok hoş
vakit geçirmekte ve eğlenmektedir; ta ki, sıradan bir tanıdığı gelip ona
sevgilisinden bahsedene kadar. İkisi Laurenzi tepesi taraflarına bir gezintiye
çıkar, gezinti sırasında anlatıcı yere düşer ve dizini incitir. Zamanla ikisi
arasındaki ilişki ilerleyerek arkadaşlığa dönüşür.

Bölüm 2 Eğlence ya da yaşamanın mümkün olmadığının kanıtı 1. At gezintisi:
Anlatıcı yere düşünce dizini incitmiştir ve ona eşlik eden arkadaşını atı
sürmesi için kullanır. 2. Gezinti: Hayali bir gezinti sırasında farklı doğa
olayları, eğlenceli anlar ve bunların anlatıcı üzerindeki etkileri tasvir
edilmiştir. 3. Şişman adam 1. Bölgeye hitabe: Şişman bir adam çıkar ve oradaki
bir doğa tablosunun onu rahatsız ettiğini haykırır. 2. Dua eden adamla başlayan
konuşma: Şişman adam ilerler ve kilisede gözüne çarpan, dua eden bir kız
hakkında konuşur. 3. Dua eden adamın hikâyesi: Yine bir kadına karşı hissedilen
aşkı konu alan toplum yaşamından bir olay. Dua eden adam dikkatleri üzerine
çekebilmek için piyano çalar. 4. Şişman adam ile dua eden adam arasında devam
eden konuşma: Belli bir konuşma çizgisi bile olmadan, bu iki adam arasında geçen
konuşma. 4. Şişman adamın düşüşü: Şişman adam bir şelalenin içinde yok olur
gider. Anlatıcı garip bir biçimde kendini bedensel olarak deforme edebilir.

Bölüm 3 Sahne yeniden 1. bölümdeki anlatıcıya ve eşlik eden kişiye döner. Eşlik
eden arkadaşı, kadına olan aşkının mantıklı olup olmadığı konusunda şüphelidir.
Bu aşka bir son vermesinin daha iyi olup olmayacağını kestiremez. Daha sonra
kendini bir bıçakla yaralar. Anlatıcı yaralıya yardım etmek ister, fakat
faydasızdır. Yaralının kaderi hikâyenin sonunda da belirsizliğini korumaktadır.
Hikâye, Astschatte resminin paramparça olmasıyla sona ermektedir. Bu hikâyede
olağanüstü bir biçimde detaylandırılan sahnelere ve Prag caddelerine yer
verilmiştir.

1.Bölüm Anlatıcı olan tüccar, bir köyde ortaya çıkan dev bir köstebeğin
etraftaki insanlar tarafından hayretle karşılanıp, bu olayın bir köy öğretmeni
tarafından küçük bir mecmuada yayımlanması durumunu aktarır. Köy öğretmeni bilim
adamlarının ilgisini toplamaya çalışır, fakat başaramaz. Bilim adamlarının biri
böyle alışılmamış büyüklükteki bir köstebeğin oluşmasında elbette içinde
yaşadığı toprağın bir etkisinin olabileceğini belirtir. Köy öğretmeni bunun
üzerine edindiği bu bilgiyi notuna ekler.

2. Bölüm Köy öğretmeninin bu yaptığı eklemeyi okuyan anlatıcı, bazı araştırmalar
yaparak köy öğretmenine durumun bilim çevrelerince ilgi görmesini sağlayarak ona
yardımcı olmak ister.

3. Bölüm Fakat anlatıcı ile köy öğretmeni arasında istenilen dayanışma
gerçekleşmez, çünkü köy öğretmeni anlatıcıya güvenmemektedir, onu yanlış anlar
ve karşı çıkar. Tüccar oysa son derece samimi bir şekilde konuyla ilgilenir.

4. bölüm O da tıpkı köy öğretmeni gibi başarısız olur. O da bir mecmuada bu
olayı yayımlar ve hayal kırıklığına uğrar, bu işten vazgeçmek ister. İlk
başlarda son derece yardım etmeye meyilli olduğu köy öğretmeniyle son
buluşmasında fikirlerinin tamamen değiştiğini, yapmaya çalıştıkları işin çok
zahmetli olduğunu söyler.Kaynak

1990 yılında Hamburglu bir müzik grubu Franz Kafka’nın bu eserin isminden
esinlenerek gruplarına “Blumfeld” adını vermişlerdir.

“Eine Kreuzung”, Kafka’nın düz yazı şeklinde ortaya koyduğu eseridir. 1917
yılında oluşturulmuştur ve Kafka’nın ölümünden sonra yayımlanan eserleri
arasındadır. Eser ayrıca Kafka’nın gerçek dışı dönüşümlerin konu edinildiği
hayvan hikâyeleri kategorisinde yer almaktadır.

“Çiftlik Kapısına Vuruş”, Franz Kafka’nın düz yazı şeklindeki eseridir, eser
1917 yılının nisan ayında ortaya konmuştur ve 1931 yılında yayımlanmıştır.
Eserde izin alınmadan yapılan bir olay anlatılmıştır ve cezalandırılmıştır.

Duvarın İnşası Anlatıcı aynı zamanda inşaat mühendisidir. Halka hikâyeler
anlatır. Bu hikâyede de anlatıcı Çin Seddi’nin kademe kademe yapılış sistemini
anlatır.

Roman burada, diğer tamamlanmamış romanlarında olduğu gibi aniden yarıda
kesilir. Kafka’nın “Kayıp” adlı romanı diğer eserleri gibi ustalıkla
yazılmıştır, ayrıca diğer romanlarına göre okuması daha rahat bir eserdir. Kafka
bu romanında kapitalizmin insanları nasıl ezdiğini, onları değersiz kılıp kendi
çarkı içinde eritip nasıl yok ettiğini anlatmıştır. Bu durumu da en belirgin
olarak, tiyatroya iş başvurusunda kendi isminin “negro” olduğunu belirtmesi
örneğinde görebiliriz. Kendisi ABD’ye Avrupa’dan gelmiştir, fakat orada kendini
Amerikalıların Afrika kökenli insanları adlandırdıkları, pek de hoş
karşılanmayan “negro” ismiyle tanıtması tamamen bir göndermedir.



https://tr.wikipedia.org/wiki/Sosyalizm

Sosyalizm, sosyal ve ekonomik alanda toplumsal refahı devlet kararlarının
getireceğini ve üretim araçlarının hakimiyetinin toplumlara ait olduğunu
savunan, işçilerin yönetime katılmalarına ağırlık veren, özgür girişimi devletin
ve sendikaların baskısı altında tutmaya çalışan, telkin ve propagandalarını
eğitim, tarım ve vergi reformları üzerinde yoğunlaştıran ekonomik ve siyasi
teori. "Sosyal mülkiyet"; kooperatif işletmeler, ortak mülkiyet, devlet
mülkiyeti, özkaynakların yurttaşlık mülkiyeti veya bunların bir karışımı
olabilir. Sosyalizmin pek çok çeşidi vardır ve bunların tek bir tanımı yoktur.
İdeolojiyi savunanların toplumsal mülkiyet türleri, yönetimi üretken kurumlarla
birlikte nasıl şekillendirecekleri ve sosyalizmi oluşturma konusunda devletin
rolünün ne olacağı gibi konularda farklı düşünceleri mevcuttur.

Sosyalizmin çıkış amacı kapitalist ekonomiyi ortadan kaldırmak ve yerine ortak
mülkiyet anlayışına dayanan bir ekonomi oluşturmaktı. Bu amaç devrimci, ütopik
bir karakter taşıyordu.

Ancak sosyalizm 19. yüzyılın sonlarından itibaren fikirsel ayrılığa uğradı. Bir
kısım sosyalist, işçilerin haklarının düzenlenmesinin, ücretlerin
arttırılmasının ve çalışma şartlarının iyileştirilmesinin, sendikalar ve siyasi
partiler aracılığıyla olmak üzere aşamalı bir şekilde kanunlar ile yapılması
gerektiğini düşünüyordu. (Bkz. Robert Oven, Charles Fourier, William Morris)
Diğer bir kısım ise devrimci yollardan sosyalizmin sağlanacağına inanıyordu.
Böylece sosyalizm, devrimci yolları izleyecek olan komünizm ve evrimci,
reformist yolları izleyecek olan sosyal demokrasi olarak ikiye bölündü. (Bu
bölünme hem sosyalizme ulaşmak için hangi araçların kullanılması gerektiği, hem
de sosyalizmin amacının ne olduğu sorunsalını ortaya çıkardı.)

Marksist teoride sosyalizm, kapitalizmin yerini alacak ve daha sonra sosyalist
yapı kendiliğinden söneceğinden komünizme dönüşecek bir topluma işaret eder.
Marksizm komünizmin teorik ve felsefi zemini, komünizm sosyalizmin ardılı olarak
gelişecek toplumsal sistemdir.

Terimin ilk kullanılışı 19. yüzyılın başına kadar gider. İlk kez 1827’de
İngiltere'de, Robert Owen’ın takipçilerini adlandırmak için kullanılmıştır.
Fransa'da, yine özgönderimsel olarak, 1832 yılında l’Encyclopédie nouvelle’deki
Saint-Simon, ardından Pierre Leroux ve J. Regnaud'un fikirlerinin takipçisi
olanlar için kullanılmıştır. Kelimenin kullanımı hızlı bir biçimde yayıldı ve
değişik zamanlarda ve yerlerde değişik şekillerde kullanıldı. Farklı kişiler ve
gruplar kendilerini sosyalist ve sosyalist karşıtı olarak tanımladılar.
Sosyalist gruplar arasında büyük farklılıklar olmakla birlikte, neredeyse hepsi,
toplumun seçkin bir azınlığına hizmet etmektense halk çoğunluğuna hizmet eden
bir iktisat bilimiyle birlikte, dayanışma prensiplerine göre işleyip, eşitlikçi
toplumu savunarak, sanayi ve tarım işçileriyle birlikte mücadele eden, 19. ve
20. yüzyıla dayanan bir ortak tarihle bağlandıklarını kabul edeceklerdir
(Köksüzlük).

Ekonominin küçük bir aristokrat, zenginler sınıfı ya da kapitalist bir sınıf
yerine geniş kitlelerin yararına işletilmesi gerektiği savunan yönetim
biçimidir. Sosyalizm, devletçi bir modeldir (Bakınız: Devlet). Kelime anlamı
(Sosio: Toplum, Halk) itibariyle bakıldığında üretici gücün insan, insan emeği
ve dolayısıyla toplum olduğu düşüncesinden yola çıkılarak oluşturulmuş bir
sistemdir. Devletçilik prensibi mutlak olarak geçerlidir. Devlet üretime hakim
güç olarak ön plana çıkar. Bu modeli savunan iktisatçılar tarafından toplumun
esas alındığı iddia edilse de, yetkiyi toplum adına devlet kullandığı için,
etkin güç daima devlettir. Kişiler arası eşitlik vurgusu yapılır. Kamu yararı ve
toplum ön plandadır. Kolektif (topluluk olarak, kitle halinde) hareket etme ve
buna uygun bir biçimde örgütlenme ve çalışma planlanır.

Bir başka deyişle sosyalizm devletin, ticari amaçlı üretim araçlarına
(fabrikalara, tarım arazilerine, hayvan çiftliklerine) ve temel tamamlayıcı
kurumlarına (bankalar, kooperatifler) mutlak egemen ve sahip olmasıdır. Bu
kurama göre özel teşebbüs, üretim araçlarına sahip olamaz. Çünkü Marksizm'e göre
bu durum toplumun sınıflara ayrılmasına ve oluşacak egemen sınıfların, ezilen
sınıfları sömürmesi ile sonuçlanacaktır. Bu sebeple devlet toplum adına tüm
piyasayı kontrolü altında tutar. Serbest Piyasa Ekonomisi geçerli değildir.
Bunun yerine Merkezi Planlama esastır. Bir yıl içinde tüm ülkede ne üretilip ne
kadar tüketileceği önce yerel ve bölgesel olarak hesaplanır, daha sonra tek
merkezde (yerel başkentte) eş güdümlü olarak değerlendirilir ve düzeltmeler
yapılır.

Marksist felsefeye göre toplumların çeşitli sınıflardan oluştuğu gerçeği dikkate
alınır ve hangi sosyal sınıfın yönetime egemen olması gerektiği ve asıl üretici
gücün hangi sınıf olduğu sorusundan hareket edilir. Bu yaklaşıma göre tarih,
aslında sınıf mücadelelerinin toplamından ibarettir. İşçi
Sınıfı (proleterya)’nın egemenliği esastır, halk her yerde (fabrika, okul,
çiftlik vb.) kendini yönetmek üstüne yönetim şeklini belirler. İşçi sınıfına
özel bir önem verilir, çünkü emeği ile üreten ve toplumu kalkındıran sınıftır.
Bankacılık sistemi etkin değildir, çünkü ihtiyaç duyulmaz. Faizbüyük oranda
ortadan kalkmıştır.

3. Daha sonra gayrimenkuller (evler, arsalar, araziler) devletleştirilir.
Sömürüye yol açtığı için özel mülk sahibi olunamaz.

Sosyalistler arasında sosyalist ekonomide özel mülkiyete ait büyük şirketlerin
olamayacağı konusunda genel bir fikir birliği vardır; büyük şirketlere doğrudan
kendi işçilerinin sahip olması konusunda sosyalistler daha az anlaşırlar.
Kendini sosyalist addeden az sayıda kişi arasında, sosyalist olduğunu iddia eden
Çin Komünist Partisi’nin bu tutumu yansıttığını söyleyenler vardı. Öyle ki bu
sırada Çin Ekonomik Reformu sürüyordu ve bu reform özel mülkiyete ait büyük
şirketlerin pazar ekonomisindeki rekabetini destekleyen bir yapıdaydı. Çin’in
kapitalist ekonominin özüne kendini böyle adapte ettiği halde, iktidardaki
partinin hala (anlamlı bir şekilde) sosyalist olduğunu iddia etmesi, Çin’in
içinde ve dışında birçok tartışmalara yol açtı.

Eski Sovyetler Birliği’nin ve Doğu Bloku’nun ekonomileri hem sosyalistler, hem
de sosyalist olmayanlar tarafından sosyalist olarak nitelenir. Üretim araçları
neredeyse tamamen devlete aittir ve ekonomi ülke çapındaki Komünist Partisi
tarafından merkezi olarak idare edilir. Bununla birlikte, birçok sosyalist de
buna karşı çıkar; çünkü bu ülkelerdeki insanların devlet yönetimi üzerinde
kontrolü olmadığı için ekonomi üzerinde de kontrolü olmadığını iddia ederler. Bu
sosyalistler, ekonominin oligarşi olarak anılan, daha sonra devlet kapitalisti,
Stalinist ya da bazı Troçkistlerin dediği gibi “yozlaşmış işçi devleti” de
denilen zümre tarafından kontrol edildiğini iddia ederler. Troçkistler Stalinist
ekonominin, sosyalist ekonominin şartlarından birini yerine getirerek, ekonomiyi
devlet kontrolü altına aldığını söylerler, ama onlara göre devletin işçiler
tarafından demokratik olarak kontrol edilmesi gerekliliği yerine
getirilmemiştir. Birçok sosyalist, bu iddianın genel hatlarına katılır ama
ekonominin devlet tarafından idare edilmesi gerektiği yönündeki düşüncenin
gözden geçirilmesi gerektiğini söylerler. Dahası, birçok sosyalist Sovyetler
Birliği ve ona destek veren devletlerin, sınıfları ortadan kaldırmayı
düşünürken, ekonomiyi kendi çıkarlarına göre yönlendiren, en azından
yönlendirmeye çalışan yeni bir yönetici sınıf ya da nomenklatura ortaya
çıkardıklarını iddia ederler.

Soğuk Savaş sırasında Sovyetler Birliği ve ona destek veren devletler kendi
ekonomilerinin “fiilen varolan sosyalizm” (reel sosyalizm) olduğunu öne sürdüler
(her hâlde varolan diğer sosyalizm teorilerine karşın, kendi sosyalizmlerini
savunmak için). Bu dönemde başkaca sık kullanılan bir diğer terim de reel
sosyalist/gerçek sosyalist terimiydi. Bu terimler, bu ülkeleri yöneten
partilerin dışında olanlar tarafından kullanıldıklarında genellikle tırnak
içinde ve hafif bir ironiyle kullanıldılar.

Tek partili rejimlerdir. Bu partinin adı çoğu zaman sınıfsız topluma gidecek
komünist toplumu hedeflediğinden “Komünist Parti”dir (SSCB gibi). Fakat zaman
zaman çeşitli ülkeler değişik isimler kullanmıştır, örneğin “Sosyalist Parti”,
"İşçi Partisi" (Kuzey Kore gibi) veya "Emek Partisi" (Arnavutluk Sosyalist Halk
Cumhuriyeti gibi). Devlet ve parti örgütü ayrı ayrı iki koldan en küçük yerleşim
birimlerine kadar indirilmiştir ve yönetime üretici güçler nezdinde katılımcılık
vardır.

Batı parlamenter sistemlerin (sosyalist literatürde bunlara burjuva sistemler
denilmektedir) iddia ettiği birtakım olumsuz yönleri bulunmaktadır. Bunlar genel
olarak 3 ana grupta toplanmaktadır:

Sosyalist toplumlarda din doğrudan karşıya alınmaktan ziyade, egemen sınıfın bir
sömürü aracı haline getirildiği ölçüde karşıya alınmıştır. Sosyalist rejimler de
(özellikle SSCB) bu durumu da "Burjuva sistemleri bunu 'Komünist sistemler din
olgusuna karşılar' şeklinde çarpıtıp, din ile sömürmeye devam etmeye
çalışıyorlar. Biz dinlere değil, dinlerin sömürü aracı olması durumuna
karşıyız." tezi ile açıklamaktadır. Buna paralel olarak sosyalist toplumlardaki
egemen görüş "Din olgusunun egemenlerin elinden alındıktan sonra tarihsel olarak
incelenmesi" gerektiğidir.

Bu da sosyalistler açısından "Emperyalist saldırganlık ve ekonomik ablukaların
unutulduğu" şeklinde açıklanan bir iddiadır. Sovyetler Birliği'nin bilimi
kullanarak kendi imkanlarıyla uzaya çıkması ve bir çok alanda bilimsel keşifler
yapması, bu iddiaya cevap niteliğinde kullanılmaktadır.

Marksistler ve diğer sosyalistler genellikle sosyalizm kelimesini yukarıda
açıklanan anlamlarda kullanmakla birlikte, bu kelimenin Marksist kullanılışında
başka bir özellik daha vardır. Karl Marx, tarihsel materyalizm açıklamasında
sosyalizmi toplumun kapitalizmden sonraki, komünizmden önceki aşaması olarak
değerlendirir. Marx böyle bir toplumun nasıl özellikler taşıyacağı konusunda net
değildir fakat inancında ve komünizme doğru dönüşürken, devrimci sosyalizmin
kapitalizm üzerinde kazanacağı zaferde ısrarlıdır.

Marx, sosyalizmi var olan devlet formlarına artık ihtiyaç duyulmadığı, sınıfsız
komünist topluma geçiş aşaması olarak düşünür. Engels’e göre, sosyalizmin
temsili demokrasisi ortadan kalkar ve yerine komünizmin doğrudan demokrasisi
gelirken; ekonomik yaşam özgürlük ve eşitlik temeli üzerinde yeniden
düzenlenecek, devlet herhangi bir devrime ihtiyaç duymaksızın kendi kendine
sönümlenecektir. Bu sınıfsız, devletsiz toplumu nihai hedef olarak belirlerken,
Marksist düşünce ve anarşizm benzeşmektedir. Bununla birlikte, anarşistler
devleti bir gecede yok etmek isterlerken, komünistler bunun giderek sönümlenen
yavaş ve aşamalı bir süreçte gerçekleşmesini beklerler.

Bu sosyalizm tanımlaması özellikle Çin Halk Cumhuriyeti’nin resmi ideolojisinin
anlaşılması açısından önemlidir. Çin Komünist Partisi sınıf çatışmasının Çin’i
zaten sosyal gelişimin sosyalist evresine ittiğini iddia etmektedir. Bu yüzden
ve Den Xiaoping’in olgulardan gerçeği olgulardan hareketle aramak teorisi
nedeniyle, “çalışan” herhangi bir ekonomik sistem kendiliğinden sosyalist bir
politika olarak nitelenmektedir; bu nedenle “Çin Tipi Sosyalizm”in ne olduğuna
dair herhangi bir çerçeve çizilememektedir.



https://tr.wikipedia.org/wiki/T%C3%BCrk_Hava_Kuvvetleri

Türk Hava Kuvvetleri ya da resmî adıyla Hava Kuvvetleri Komutanlığı
(Hv.K.K.lığı), Türkiye Cumhuriyeti'ni havadan gelebilecek her türlü saldırıya
karşı korumakla görevlidir. Türk Silahlı Kuvvetleri komutası altındaki en büyük
2.kuvvettir. 1949 yılında kurulmuş olan bu kuvvet Türk Silahlı Kuvvetleri'ne
bağlı bir kuvvettir. Türk Hava Kuvvetleri barışta hava sahasını korumak ve
gözetlemek, savaşta kara ve deniz kuvvetlerine destek kuvvet olmak amacıyla
kurulmuştur. Türk Hava Kuvvetleri'nin karargahı Ankara'da bulunmaktadır. 2015
sayımlarına göre envanterinde 700'e yakın uçak, helikopter ve insansız hava
aracı bulundurmaktadır.

31 Temmuz 2016 tarihinde yürürlüğe giren kanun hükmünde kararname ile bu tarihe
dek Türk Silahlı Kuvvetlerine bağlı olan komutanlık savaş dönemlerinde yine
buraya bağlı kalmak üzere barış dönemlerinde Millî Savunma Bakanlığına
bağlanmıştır. Ayrıca aynı kararname ile gerekli görüldüğü durumlarda
cumhurbaşkanının ve başbakanın kuvvet komutanı ve astlarına direkt olarak emir
verebilmesi, bu emirler hiçbir kurumun onayı gerekmeden yerine getirilmesi
karara bağlanmıştır.

Osmanlı Tayyare Bölükleri'nin tarihi Haziran 1909'a kadar uzanmaktadır.
Osmanlıya ait hava savaş birlikleri Balkan Savaşları'na (1912-1913) ve I. Dünya
Savaşı'na (1914-1918) aktif katılımda bulundular.. Filo Aralık 1916 tarihinde bu
süreçteki en yüksek uçak sayısına ulaştı, Osmanlı Tayyare Bölükleri'nin elinde
90 adet aktif uçak bulunmaktaydı. Osmanlı Hava Kuvvetlerinin kurula bilmesi için
bir çok dış yardım geldi bunların çoğu İttifak devletleri tarafından yapıldı. Bu
yardımlara bir örnek Alman İmparatorluğu Luftstreitkräfte'da görevli As Pilot
ünvanına sahip Hans-Joachim Buddecke'nın Osmanlı pilotları ile birinci dünya
savaşı öncesi tatbikat uçuşu yapmasıdır. Birinci dünya savaşı sonrası ağır hasar
gören tayyare bölükleri, Genel Hava Müfettişiliği (Kuva-yı Havaiye Müfettiş-i
Umumiliği) tarafından yeniden kurulmaya çalışılsada personel ve kaynak
yetersizliğinden kağıt üzerinden kalmaktan öteye geçememiştir.

Birinci dünya savaşının bitmesiyle beraber Osmanlı Devleti, itilaf devletleri
tarafından işgal edilince bazı Türk havacıları İstanbul, İzmir, Konya ve
Diyarbakır gibi şehirlerde birinci dünya savaşından kalan uçaklar ile yeni
birlikler kurmaya çalıştılar. Bu süreçte kalan Türk pilotları Konya Hava Üssünde
toplandı. Mustafa Kemal ve silah arkadaşları tarafından 23 Nisan 1920’de
Ankara’da Türkiye Büyük Millet Meclisinin kurulmasından sonra Büyük Millet
Meclisi ilk iş olarak düzenli ve disiplinli orduların kurulmasını esas kabul
etmiş ve bu esasın paralelinde, Ankara hükümeti Millî Savunma Bakanlığının 13
Haziran 1920 tarihli emriyle, Harbiye Dairesi’ne bağlı olarak Hava Kuvvetleri
(Kuva-yı Havaiye) Şubesi kurulmuştur. Bu şube Harbiye Dairesinin yönetimi
altında süratle, elde kalan uçakların tamiri ve tekrar kullanılması üzerine
çalışma yaptı. Kurtuluş Savaşı sırasında onarılan uçaklar kullanılmıştır.

1933 yılından itibaren Türk havacıları, havacılığın sembolü olan mavi renkli
üniformayı giymeye başlamışlardır. 1937 yılında Hava Harp Akademisi açılmıştır.
Bu sene içinde dünya savaş tarihinde bir ilk meydana gelmiş ve Atatürk'ün manevi
kızı Sabiha Gökçen ilk kadın savaş pilotu olmuştur.

1940 yıllarına gelindiğinde hava birlikleri envanterindeki uçak sayısı yaklaşık
500 civarına ulaşmıştır. Bu sene içerisinde hava birlikleri, Balkanların en
güçlü hava birliği hâline gelmiştir. Hava birliklerinin büyümesi ile daha kolay
komuta edilebilmesi için 1940 yılından itibaren lojistik destek yönünden Milli
Savunma Bakanlığı bünyesindeki Hava Müsteşarlığına, Harekât ve eğitim yönünden
Hava Müşavirliğine bağlanmıştır. 1944 yılında ise tek bir komuta altında
toplanmasına karar verilmiş ve bu amaçla 31 Ocak 1944 tarihinde Hava Kuvvetleri
Komutanlığı kurulmuştur. Böylece, Kara Kuvvetleri Komutanlığı ve Deniz
Kuvvetleri Komutanlığına ilave olarak, Türk Hava Kuvvetleri de, Türk silahlı
kuvvetleri bünyesinde ayrı bir komutanlık seviyesine kavuşmuştur. 4 Şubat 1944
tarihinde kolordu seviyesinde fiilen faaliyete geçirilen Hava Kuvvetleri
Komutanlığı’nın teşkilatlanmasında, sadece muharip hava birlikleri Hava
Kuvvetleri Komutanlığı’na bağlanmış, lojistik destek birlikleri Millî Savunma
Bakanlığına , eğitim kuruluşları da Genelkurmay Başkanlığına bırakılmıştır. Türk
Hava Kuvvetleri, Hava Kuvvetleri Komutanlığı ismini aldıktan sonra kuvvet
komutanlığına da ilk olarak Korgeneral Zeki Doğan atanmıştır.

Bu gelişmelere ek olarak, Hava Kuvvetleri Komutanlığı envanterindeki uçak
tiplerine artı olarak 1950 yılında jet uçaklarının alınmasına karar verilmiştir.
Bu nedenle, 15 Ekim 1950’de ABD’ne jet eğitimi için sekiz uçuş personeli
gönderilmiş ve bu personeller 31 Ağustos 1951’de eğitimlerini tamamlayarak yurda
döndükten sonra jete intibak öğretmeni olarak görevlendirilmişlerdir. Aynı yıl
Hava Kuvvetleri Komutanlığında üs ve filo kuruluşuna geçilmeye başlanmış ve
Balıkesir’de kurulan 9’uncu Jet Üs Komutanlığı, Türk Hava Kuvvetleri’nin ilk jet
üssü, 191, 192 ve 193’üncü filolar da ilk jet filoları olmuşlardır.



https://tr.wikipedia.org/wiki/Bizans_%C4%B0mparatorlu%C4%9Fu

Bizans İmparatorluğu veya zaman zaman kullanılan adıyla Doğu Roma İmparatorluğu,
geç antik çağ ve orta çağ boyunca Roma İmparatorluğu'nun devamı şeklinde var
olan ve başkenti Konstantinopolis (günümüzde İstanbul, orijinal olarak
Byzantion) olan ülke. 5. yüzyılda Batı Roma İmparatorluğu'nun dağılışı ve çöküşü
sürecinden sağ kalan imparatorluk, 1453'te Osmanlı Türkleri'ne yenik düşene
kadar, yaklaşık bin yıl var olmaya devam etti. Var olduğu sürenin çoğunda,
Avrupa'da ekonomik, kültürel ve askerî bakımdan en güçlü ülkeydi. "Bizans
İmparatorluğu" ve "Doğu Roma İmparatorluğu" terimleri ülkenin yıkılışından
sonraki tarihçiler tarafından yaratılmış olup imparatorluk vatandaşları kendi
ülkelerine Roma İmparatorluğu (Eski Yunanca: Βασιλεία τῶν Ῥωμαίων, tr. Basileia
tôn Rhōmaiōn; Latince: Imperium Romanum), veya Romania (Ῥωμανία); kendilerineyse
"Romalılar" demekteydi.

4. yüzyıldan 6. yüzyıla kadar yaşanan bazı göze çarpan olaylar, Roma
İmparatorluğu'nun Grek Doğu ve Latin Batı şeklinde ayrışma sürecini belirledi.
I. Konstantin (taht: 324–337) imparatorluğu yeniden organize ederek
Konstantinopolis'i başkent yaptı ve Hristiyanlık dinini yasallaştırdı. I.
Theodosius (taht: 379–395) döneminde, Hristiyanlık ülkenin devlet dini olarak
kabul edildi ve diğer dinler yasaklandı. Son olarak Heraklius zamanında (taht:
610–641), imparatorluğun askerî ve idari sistemi yeniden yapılandırıldı ve
Latince yerine Yunanca resmî dil olarak benimsendi. Böylece, her ne kadar Roma
devleti ve devlet gelenekleri sürdürüldüyse de, Konstantinopolis çevresinde,
Latin'den ziyade Yunan kültürü ve Ortodoks Hristiyanlık geleneklerine göre
şekillendiğinden ötürü, modern tarihçiler Bizans'ı Antik Roma'dan ayırır.

İmparatorluğun sınırları, ülkenin var olduğu süre içinde, bazı gerileme ve
toparlanma döngüleriyle kendini belli eden kayda değer değişiklikler gösterdi.
I. Justinianos (taht: 527–565) döneminde Kuzey Afrika, İtalya ve bizzat –daha
sonraki iki asır elde tutulacak olan– Roma şehri de dahil olmak üzere Batı
Akdeniz kıyıları yeniden ele geçirildi ve imparatorluk en geniş sınırlarına
erişti. Mavrikios (taht: 582–602) döneminde ülkenin doğu sınırları genişledi ve
kuzey sağlamlaştırıldı. Ancak imparator bir suikaste kurban gidince
Bizans–Sasani Savaşı (602–628) patlak verdi ve kaynaklar bakımından zayıflayan
Bizans İmparatorluğu, 7. yüzyılda İslam'ın yayılışı sürecinde çok büyük toprak
kayıpları yaşadı. Birkaç yıl içerisinde en zengin illeri olan Mısır ve Suriye'yi
Araplara kaybetti.

Makedon Hanedanı (10-11. yüzyıllar) süresince imparatorluk sınırları tekrar
genişledi ve iki yüzyıl süren Makedon Rönesansı yaşandı. Bu dönem 1071 Malazgirt
Savaşı sonrası Anadolu'da başlayan büyük toprak kayıplarıyla son buldu. Bu
savaşta yaşanan kayıp sonucunda Türkler Anadolu'ya yerleşmeye başladı.

Komnenos restorasyonu sırasında imparatorluk yeniden toparlandı. Öyle ki, 12.
yüzyılda Konstantinopolis Avrupa'nın en zengin şehriydi. Ancak 1204'te Dördüncü
Haçlı Seferi sırasında başkent yağmalanınca ve ülke toprakları birbiriyle
yarışan Bizanslı Yunan ve Latin krallıkları arasında bölüştürülünce imparatorluk
büyük bir darbe aldı. Her ne kadar 1261'de Konstantinopolis geri alınıp
toparlansa da, Bizans İmparatorluğu var olduğu son iki yüzyıl boyunca bölgede
birbiriyle kapışan birkaç devletçikten biri olarak kaldı. Geriye kalan
toprakları 15. yüzyıl boyunca Osmanlılar tarafından aşama aşama fethedildi.
1453'te Osmanlı İmparatorluğu Konstantinopolis'i fethedince Bizans İmparatorluğu
sona erdi.

Roma İmparatorluğu'nun son dönemlerinden bahsetmek üzere "Bizans" sözcüğünün ilk
kullanımı, 1557'de Alman tarihçi Hieronymus Wolf'un tarih kaynakları koleksiyonu
Corpus Historiæ Byzantinæ'ye dayanır. Terim, kaynağını Konstantin'in başkenti
Konstantinopolis olarak adlandırmasından önce şehrin ismi olan "Byzantion"dan
alır. Şehrin bu eski adı, Konstantin'den sonra tarihi ve edebi kaynaklar dışında
hemen hemen hiç kullanılmaz. 1648'de Byzantine du Louvre (Corpus Scriptorum
Historiae Byzantinae) ve 1680'de Du Cange'ın Historia Byzantina eserleri
yayımlanınca, "Bizans" terimi Montesquieu gibi Fransız yazarları arasında
popülerlik elde etti. Ancak terim, batı dünyasında 19. yüzyıl ortalarına kadar
genel bir kabullenim görmedi.

Bizans İmparatorluğu, kendi halkı tarafından "Roma İmparatorluğu", "Romalıların
İmparatorluğu" (Latince: Imperium Romanum, Imperium Romanorum; Yunanca: Βασιλεία
τῶν Ῥωμαίων Basileia tōn Rhōmaiōn, Ἀρχὴ τῶν Ῥωμαίων Archē tōn Rhōmaiōn),
"Romania" (Latince: Romania; Yunanca: Ῥωμανία Rhōmania),[n 1] "Roma Cumhuriyeti"
(Latince: Res Publica Romana; Yunanca: Πολιτεία τῶν Ῥωμαίων Politeia tōn
Rhōmaiōn), Graikia (Yunanca: Γραικία) ve ayrıca Rhōmais (Yunanca: Ῥωμαΐς) gibi
adlarla ifade ediliyordu. Vatandaşlar kendilerini Romaioi ve Graikoi şeklinde
adlandırıyorlardı. Öyle ki, 19. yüzyıl gibi geç bir döneme kadar Rumlar sıklıkla
kendi ana dillerini Romaika ve Graikika şeklinde tanımlamaktaydı.

Her ne kadar Bizans İmparatorluğu, tarihi boyunca çoklu bir etnik karaktere
sahip olsa da ve Romano-Hellenistik geleneklerini sürdürüp korusa da, döneminin
batılı ve kuzeyli çağdaşları tarafından, sürekli artan Yunan bileşenleriyle
tanımlandı. Bizans İmparatorluğu'nu Roma İmparatorluğu'nun prestijinden ayrı
tutmak amacıyla batının yeni krallıkları arasında kullanılan "Grek (Yunan)
İmparatorluğu" (Latince: Imperium Graecorum) ve "Grek -Yunan- İmparatoru"
(Imperator Graecorum) gibi terimlere ara sıra rastlanılmaktadır.

Bizans imparatorunun meşru Roma imparatoru olmasına yönelik otoritesi, Papa III.
Leo 800 yılında Şarlman'ı Imperator Augustus olarak taçlandırınca sarsıldı.
Roma'daki düşmanlarına karşı Şarlman'ın desteğine ihtiyaç duyan Leo, o sırada
Roma İmparatorluğu tahtında bir erkeğin oturmayışı bahanesini kullanarak burada
bir boşluğun bulunduğunu ve dolayısıyla kendisinin herhangi bir imparatoru
taçlandırabileceğini öne sürüyordu. Papalar ve batılı krallar Roman (Romalı)
terimini Bizans imparatorları için kullandıkları zaman Imperator Romanorum
(Türkçe: Romalıların imparatoru) yerine Imperator Romaniae (Türkçe: Romania'nın
imparatoru) terimini kullanmayı tercih ettiler. Bunlardan birincisi Şarlman ve
ondan sonra gelenler için kullanılmaktaydı.[n 2]

İslam ve Slav dünyasında böyle bir ayrım hiç olmamıştır ve Bizans, Roma
İmparatorluğu'nun devamı olarak görülmüştür. İslam dünyasında Roma İmparatorluğu
birincil olarak Rûm şeklinde ifade edilmekteydi. 20. yüzyıla kadar millet-i Rûm
veya "Roma devleti" terimleri Osmanlılar tarafından eski Bizans'a ait (Osmanlı
toprakları içindeki Ortodoks Hristiyan topluluğu) kimseler için kullanılmıştır.

Roma ordusu, Güneybatı Avrupa ve Kuzey Afrika da dahil olmak üzere Akdeniz
bölgesinin tamamını kaplayan birçok kıyı bölgesini ele geçirdi. Bu bölgeler hem
kentsel hem de kırsal halklar barındıran farklı kültürel topluluklara aitti.
Genel olarak, doğu illeri, batıdakilere göre daha kentleşmiş durumdaydı. Doğu
illeri Makedonya İmparatorluğu altında daha önce birleştirilmiş ve Grek (Yunan)
kültürü etrafında Helenleştirilmişti.

Batı, doğuya göre 3. yüzyılda yaşanan dengesizlikten çok daha ağır etkilendi.
Yerleşik Helenleşmiş doğuyla daha genç Latinleşmiş batı arasındaki farklılık
devam etti ve daha sonraki yüzyıllarda çok büyük bir önem arz etmeye başladı. Bu
iki dünya arasındaki uzaklaşma da böylece gerçekleşmiş oldu.

Kontrolü sağlamak ve yönetimi iyileştirmek adına, 285-324, 337-350, 364-392 ve
395-480 yıl aralıklarında Roma imparatorunun işleri farklı kişilere dağıtıldı.
Her ne kadar idari bölümlenmeler çeşit çeşit olsa da, genel olarak batı ve doğu
arasında bir iş bölümünü içeriyordu. Her bir bölümlenme, bir güç paylaşımı
(hatta iş paylaşımı) biçimindeydi. Temel olarak imperium bölünmez olarak kabul
edildiği için, parçalanmış bölümleri yöneten eş imparatorlar birbirlerini rakip
hatta düşman olarak kabul etseler dahi, ülke en nihayetinde yasal bir bütündü.

293'te imparator Diocletianus yeni bir idari sistem oluşturdu (tetrarşi) ve
böylece imparatorluğun tehlike altındaki bölgelerindeki güvenliği garantilemeye
çalıştı. Kendini bir eş imparatorla (Augustus) ilişkilendirdi ve her eş
imparator bunun ardından Caesar lakaplı genç birer meslektaş edinerek yönetimi
paylaştı ve bu genç imparatorlar daha sonra daha kıdemli olan meslektaşlarının
yerini aldı. Ancak, 313'te tetrarşi çöktü ve birkaç yıl sonra I. Konstantin
imparatorluğun iki idari bölgesini birleştirerek tek bir Augustus olarak başa
geçti.

330'da Büyük Konstantin, imparatorluğun merkezini Byzantion şehrinin bulunduğu
yere ikinci bir Roma olarak kurduğu Konstantinopolis'e taşıdı. Şehir, Avrupa ve
Asya ile Akdeniz ve Karadeniz arasındaki ticaret rotalarının üzerinde stratejik
bir konumdaydı. Konstantin, imparatorluğun askerî, mali, sivil ve dinî
kuruluşlarında önemli değişikliklere gitti. Özel olarak, sürdürdüğü ekonomik
politikaları, bazı akademisyenler tarafından "tedbirsiz maliye" şeklinde
tanımlanmaktadır, fakat bizzat kendisinin ön ayak olduğu altın solidus,
istikrarlı bir para birimi olarak ekonomiyi dönüştürdü ve kalkınmayı teşvik
etti.

Konstantin döneminde Hristiyanlık devletin resmî bir dini olmadıysa da
imparatorluk tercihi olmanın ayrıcalığını yaşadı, çünkü imparator bu dini
bonkörce destekliyordu. Konstantin, imparatorların dinî ilkeler üzerine
sorgulama yapabilmesinin önüne geçen prensipler ortaya koydu ve imparatorlar
artık bu iş için genel eklesiyastik konsillere başvurmak zorundaydı. Arles
Konsili ve Birinci İznik Konsili'ni toplaması, Konstantin'in kilisenin birliğine
olan ilgisini ve kendisinin bunun başında olma niyetini göstermektedir.
Çoktanrıcılığın ülke çapında yeniden canlanması için kararlı adımlarıyla bilinen
Julianus 361'de başa geçince, Hristiyanlık dininin yayılışı kesintiye uğradı ve
imparator kilise tarafından "Dönme Julianus" olarak adlandırıldı. Bu süreç
imparator 363'te bir savaşta öldürülünce bitti.

I. Theodosius (379-395), imparatorluğun doğusunu ve batısını beraber yöneten son
imparatordu. 391 ve 392 yıllarında bir seri ferman vererek pagan dinin kökten
yasakladı. Pagan festivalleri, kurbanları, pagan tapınaklarına ve ibadet
mekanlarına girişler yasaklandı. Olimpiyat Oyunları'nın sonuncusunun 393 yılında
yapıldığına inanılmaktadır. 395'te I. Theodosius, imparatorluk makamını oğulları
Arcadius (doğu) ve Honorius (batı) arasında müştereken paylaştırarak idari
yapılanmayı tekrar bölmüş oldu. 5. yüzyılda batının yaşadığı zorlukların pek
çoğu doğuda kendini göstermedi. Bunun hatrı sayılır sebeplerinden biri doğuda
daha gelişmiş kentsel bir kültürün oluşu ve daha zengin finansal kaynaklar
sebebiyle düşmanların haraçlarla bastırılabilmesi ile paralı askerlerin
tutulabilmesiydi. Bu başarı II. Theodosius'a Roma yasasının kanunlaştırılması ve
Konstantinopolis Surları'na eklemeler yapılması gibi projelere odaklanmak için
fırsat verdi ve şehir 1204'e kadar bütün saldırılara dayandı. Theodosius
Surları'nın büyük kısmı günümüze ulaşmıştır.

Hunlar'ı savuşturmak için, Theodosius Attila'ya çok büyük miktarlarda yıllık
haraç vermek zorunda kaldı. Kendinden sonra gelen Markianos bu haracı vermeyi
reddetse de, Attila zaten ilgisini çoktan Batı'ya yöneltmişti. 453'te Attila
ölünce Hun İmparatorluğu çöktü ve geriye kalan Hunlar'ın pek çoğu
Konstantinopolis tarafından paralı asker olarak göreve alındı.

Attila'nın çöküşünden sonra, Doğu İmparatorluğu barışçıl bir dönemin tadını
çıkardı. Ancak Batı İmparatorluğu'nda durum daha kötüye gidiyordu çünkü Cermen
halklarının devamlı göçleri ve genişlemesi sürüyordu (bu ülkenin yıkılışı tam
olarak Romalı Cermen general Odoacer'in Batı Roma imparatoru Romulus
Augustulus'u görevden aldığı 476 yılına tekabül eder).

480 yılında Batı imparatoru Julius Nepos'un ölümüyle, Doğu imparatoru Zeno
ülkenin tek otoritesi haline geldi. O sırada İtalya'nın hakimi olan Odoacer,
sözde Zeno'nun astıydı ancak tam bir özerklikle hareket ediyordu ve sonunda da
imparatora karşı beliren isyanlara destek sağladı.

Zeno, Moesia'ya yerleşmeye başlamış işgalci Ostrogotlar ile anlaşmaya vardı ve
Odoacer'den kurtulmak adına, Gotik kralı Teoderik'i magister militum per Italiam
("İtalya başkomutanı") vasfıyla İtalya'ya yürümek üzere ikna etti. Teoderik
İtalya'yı fethedince, Zeno Doğu İmparatorluğu'nu böylesi başa çıkılmaz bir
asttan (Odoacer) kurtarmış ve bunu imparatorluğun kalbinden uzakta birini
(Teoderik) göndererek yapmıştı. Odoacer'in 493'teki yenilgisinden sonra Teoderik
İtalya'yı fiilen yönettiyse de doğu imparatoru tarafından hiçbir zaman "kral"
(rex) unvanıyla tanınmadı.

491'de, Roma asıllı yaşlı kamu hizmet görevlisi olan I. Anastasios, imparator
olduysa da yeni imparatorun askerî gücü İsaurya direnişine kadar kendini
göstermedi. Anastasios, çalışkan bir reformcu ve iş bilir bir yönetici olarak
kendini gösterdi. I. Konstantin'in tedavüle soktuğu para sistemini
mükemmelleştirdi ve günlük hayatta kullanılan bakır follisin ağırlığını net
olarak ayarladı. Bunun yanında vergi sistemi için reformlar getirdi ve
khrisargiron vergisini kaldırdı. 518'de Anastasios öldüğünde, Devlet
Hazinesi'nde 150 ton gibi devasa miktarda altın bulunmaktaydı.

Justinianos Hanedanı, I. Justin ile başlar. Okuma yazması olmadığı halde, askerî
rütbe bakımından yükselerek 518'de imparator oldu. Kendisini, 527'de kendi
hükümdarlığı sırasında da muhtemelen özel yetkilere sahip olan yeğeni I.
Justinianos izler. Geç antik çağın en önemli isimlerinden ve büyük ihtimalle
Latince'yi ana dili olarak konuşan son Roma imparatoru olan Justinianos, nevi
şahsına münhasır bir dönem dizayn etti. Bu dönemde hırslı fakat kısmen hayata
geçirilmiş renovatio imperii veya "İmparatorluğun restorasyonu" ilkesi göze
çarpar. İmparatorun karısı Theodora da yönetimde oldukça etkiliydi.

529'da Justinianos, Kapadokyalı İoannis tarafından yetki verilmiş on kişilik
komisyon atayarak Roma yasalarını gözden geçirtti ve "Corpus Juris Civilis"
adıyla bilinen yasaları ve hukukçu alıntılarını kanunlaştırdı. 534'te Corpus
güncellendi ve Justinianos tarafından 534'ten sonra konulan yasalar ile beraber,
geriye kalan Bizans döneminin hukuk sistemi büyük ölçüde çizilmiş oldu. Corpus,
birçok modern devletin hukuk düzeninin temelini oluşturur.

532'de, Justinianos doğu sınırlarını güvenceye almak adına I. Hüsrev ile
antlaşma imzaladı ve Sasaniler'e yıllık büyük haraçlar vermeye razı oldu. Aynı
yıl Konstantinopolis'te büyük bir ayaklanmadan daha da güçlenerek sağ kurtuldu
(Nika ayaklanması) fakat bu olay sonunda imparatorun emriyle 30 ila 35 bin insan
öldürüldü. Justinianos, 533'te batı fetihlerini, generali Belisarius'u, 429'dan
beri, başkenti Kartaca ile birlikte Vandallar'ın hakimiyeti altında olan Afrika
eyaletini tekrar ele geçirmek üzere gönderdiğinde başlatmış oldu. Bu fetihler
beklenmedik bir kolaylıkla kazanılsa da, 548'e kadar büyük yerel kabileler
bastırılamadı. Ostrogot İtalya'sında Teoderik, onun yeğeni, varisi Athalarik ve
kızı Amalasuntha ölünce, Amalasuntha'nın katili Theodahad (taht: 534–536) başa
geçti fakat bu yeni otorite daha güçsüzdü.

535'te Sicilya'ya yapılan bir Bizans seferi kolayca başarıya ulaştıysa da,
Gotlar direnişlerini güçlendirdiler ve Belisarius'un başarılı Napoli ve Roma
kuşatmaları sonucunda Ravenna'yı ele geçirdiği 540'a kadar herhangi bir zafer
elde edilmedi. 535–536'da Theodahad, Papa I. Agapetus'u Konstantinopolis'e
göndererek Bizans güçlerinin Sicilya, Dalmaçya ve İtalya'dan çekilmesini rica
etti. Her ne kadar Agapetus, Justinianos'la barış imzalama görevinde başarılı
olamasa da, Theodora'nın tüm desteğine ve korumasına rağmen Monofizit I.
Anthimos kınandı ve en azından bu konuda başarılı olmuş oldu.

Ostrogotlar kısa sürede Kral Totila komutası altında birleşerek Roma'yı 546'da
ele geçirdi. 544'te İtalya'ya gönderilmiş olan Belisarius, sonunda 549'da
Konstantinopolis'e geri çağrıldı. Ermeni hadımı Narses'in İtalya'ya 35.000
kişilik bir orduyla varışı (551 sonu), Gotik geleceğinde yeni bir yön çizdi.
Totila, Taginae Muharebesi'nde yenildi; ondan sonra gelen Teya'da Mons Lactarius
Savaşı'nda (Ekim 552) yenik düştü. Birkaç Gotik garnizonunda devam eden direnişe
ve Franklar ve Alamanlar'ın ardışık işgallerine rağmen İtalyan yarımadası için
yapılan savaş sona erdi. 551'de, Vizigot Hispania'sından bir asil olan
Athanagild, Justinianos'tan krala karşı yaptıkları ayaklanma için yardım istedi
ve imparator başarılı bir komutan olan Liberius'un altında bir birliği onlara
gönderdi. Böylece Bizans, Heraklius dönemine kadar İber Yarımadası'nda bir sahil
kesimini elinde tuttu.

Doğuda Roma-Pers savaşları 561'de Justinianos ile Hüsrev'in elçilerinin elli
yıllık bir barış imzalamasına kadar sürdü. 550'lerin ortalarına doğru
Justinianos, Balkanlar haricinde savaştığı pek çok cephede galibiyet kazanmıştı.
Balkanlar'da Slavlar ve Gepidler sürekli akınlarına devam ediyordu. Sırplar ve
Hırvatlar'ın dahil olduğu kabileler Heraklius döneminde Balkanlar'ın
kuzeybatısına yerleştirildi. Justinianos, Belisarius'u emekliliğinden geri
çağırdı ve yeni Hun tehlikesini bertaraf etti. Tuna Nehri donanmalarının
güçlendirilmesi, Kutrigur Hunları'nın geri çekilmesine ve Tuna'nın gerisine
güvenli geçişleri garantileyen bir antlaşma imzalanmasına yol açtı.

Her ne kadar çoktanrıcılık 4. yüzyıldaki Konstantin zamanından beri devlet
tarafından bastırılmış olsa da, geleneksel Greko-Romen kültürü, 6. yüzyılda
halen Doğu İmparatorluğu'nda etkiliydi. İoannis Filoponus gibi filozoflar, bu
dönemde Hristiyan düşünce ve deneyciliğine ek olarak var olan neoplatonik
fikirlere dikkat çeker. Ancak Helenistik felsefe yerini yavaş yavaş yeni
Hristiyan felsefesine bıraktı. 529'da Platon Akademisi'nin kapatılması önemli
bir kilometre taşıdır. Besteci Romanos tarafından yazılan ilahiler Kutsal
Liturji'nin gelişimini işaret ederken, mimar Miletli İsidoros ve Trallesli
Anthemius, Kutsal Bilgelik Kilisesi veya bilinen adıyla Aya Sofya'yı, Nika
ayaklanması sırasında yıkılan önceki bir kilisenin yerine inşa etti. 537'de
tamamlanan Aya Sofya, Bizans mimarlık tarihindeki en göze çarpan eserlerden biri
olarak varlığını sürdürmektedir. 6. ve 7. yüzyıllarda, imparatorlukta veba
salgınları patlak verdi. Bu salgınlar, nüfusu tahrip ettiği gibi ekonomik
kayıplara yol açarak ülkeyi güçsüzleştirdi.

565'te Justinianos öldüğünde, kendinden sonra gelen II. Justin, Perslere yüksek
miktarlarda haraç ödemeyi reddetti. Bu sırada Cermen Lombardlar İtalya'yı işgal
etti; yüzyılın sonunda İtalya'nın sadece üçte biri Bizans elindeydi. Justin'den
sonra gelen II. Tiberius, düşmanları arasında seçim yaptı ve Avarlar'a yardım
ederek Persler'e savaş ilan etti. Tiberius'un generali Mavrikios, doğu
sınırlarında başarılı bir sefer yürütse de, Avarlar aldıkları yardımlara rağmen
dizginlenmemişti. Avarlar Balkanlar'da ilerleyerek 582'de Sirmium kalesini ele
geçirdi ve Slavlar Tuna'nın karşısında seferlere başladı.

Bu sırada Tiberius'un yerini alan Mavrikios, Pers iç savaşına müdahale etti,
meşru II. Hüsrev'i tekrar tahta çıkartarak kızını onunla evlendirdi.
Mavrikios'un damadıyla anlaşması neticesinde, Bizans'ın sınırları doğuya doğru
genişledi ve enerjik imparator dikkatini Balkanlar'a odaklama şansı buldu. 602
itibariyle, başarılı Bizans seferleri Avarları ve Slavları Tuna'nın gerisine
itti. Ancak Mavrikios'un Avarlar tarafından alınan birkaç bin esiri için fidyeyi
reddetmesi ve birliklerini kış ortasında Tuna'ya sürmüş olması onun şanını kısa
sürede aşağıya çekti. Phokas adında bir subay, birlikleri Konstantinopolis'e
geri getirerek bir isyan çıkardı. Mavrikios ve ailesi kaçmaya çalışırken
öldürüldü.

Phokas'ın Mavrikios'u öldürmesinin ardından Hüsrev, bunu Mezopotamya eyaletini
işgal etmek için bir bahane olarak kullandı. Birçok Bizans kaynağında hiç
değişmeden "zorba" olarak anılan ve halk tarafından tutulmayan Phokas, Senato
önderliğinde kendisine birçok komplonun kurulduğu bir isimdi. Heraklius, 610
yılında Kartaca'dan ucuna ikon iliştirilmiş bir gemiyle Konstantinopolis'e
gelerek Phokas'ı yerinden etti.

Heraklius'un başa geçmesiyle Sasani ilerleyişi Levant'ın derinliklerine doğru
iyice yayıldı ve Sasaniler Şam ve Kudüs'ü ele geçirerek Gerçek Çarmıh'ı alıp
Tizpon'a götürdü. Buna misillemeyle yanıt veren Heraklius için bu mücadele bir
kutsal savaş karakterindeydi ve askerî sembol olarak İsa'nın acheiropoietos
imajı kullanıldı (benzer bir şekilde, Konstantinopolis 626 yılında Avar - Sasani
- Slav güçleri tarafından kuşatıldıktan sonra elde edilen zafer, Patrik
Sergios'un şehir surlarında yürüyüş eşliğinde taşıdığı Meryem Ana'nın ikonuna
atfedilmişti). Yine bu kuşatma sırasında Bizans–Sasani Savaşı zirve noktasına
erişmişti ve ittifak ordusu 626'nın Haziran ve Temmuz ayları arasında
Konstantinopolis'i kuşatmış oldu. Bunun hemen ardından Sasani kuvvetleri
Anadolu'ya çekilmek zorunda kaldı. Bunun ardından Heraklius'un kardeşi
Theodoros'un Sasani generali Şahin'i yenilgiye uğrattığı haberi gelince Pers
yenilgisi kesinleşti. Bunun üzerine Heraklius, Sasani Mezopotamya'sına tekrar
işgal kuvvetleri yolladı.

Ana Sasani kuvvetleri Ninova'da 627'de yenilgiye uğratıldı ve 629'da Heraklius
Gerçek Çarmıh'ı o sırada savaş nedeniyle anarşinin ve iç savaşın hüküm sürdüğü
Sasani başkenti Tizpon'dan alarak büyük bir şölenle Kudüs'e götürdü. Nihayetinde
Persler bütün kuvvetlerini geri çekip eskiden Roma'nın elinde olan Mısır,
Levant, Mezopotamya ve Ermenistan topraklarını Bizans'a önceden 595 yılı
dolaylarında yapılmış bir antlaşmaya tekrar uyarak geri verdi. Bu savaş Bizans
ve Sasani imparatorluklarını oldukça zayıflattı ve onları hemen sonraki yıllarda
ortaya çıkan Müslüman kuvvetlerine karşı son derece hassas hale getirdi.
Bizanslılar 636'daki Yermük Muharebesi'nde Araplara karşı çok ağır bir yenilgiye
uğradı, Tizpon ise 637'de düştü.

O sıralarda Suriye ve Levant'ı sıkıca kontrol altında tutan Araplar, Anadolu
içlerine sık sık işgalci kuvvetler yolluyordu ve 674–678 arasında doğrudan
Konstantinopolis kuşatıldı. Arap donanması Rum ateşi tekniğinin de yardımıyla
püskürtüldü ve Emevîler ile otuz yıllık ateşkes imzalandı. Buna karşın Anadolu
işgalleri son hız devam ediyordu ve buradaki halk, eski şehir surları içinde
daha küçük alanlara duvarlar ördüğünden veya yakındaki kalelere taşındığından
klasik kent kültürü iyice bozuldu. Konstantinopolis'in nüfusu bu süreçte
500.000'den 40.000–70.000 aralığına kadar geriledi ve diğer şehirler gibi kısmen
kırsallaştı. Şehir, Bizans 618'de Mısır'ı önce Perslere, sonra Araplara
kaptırınca ücretsiz tahıl taşımacılığı hakkını kaybetti ve halka buğday dağıtımı
durma noktasına geldi.

Eski yarı-özerk belediye kuruluşlarının yok olmasıyla ortaya çıkan boşluk,
Anadolu'yu eyaletlere ayıran ve kent yönetiminin imparatorluk idaresine doğrudan
sorumlu olduğu belirli ordulara bırakıldığı thema sistemiyle dolduruldu. Bu
sistemin kökenleri Heraklius'un geçici kurallarından kaynaklanabiliyor olabilir
fakat 7. yüzyıl boyunca imparatorluk yönetiminin yepyeni bir sistemi haline
dönüştü. İmparatorluğun 7. yüzyılda yaşadığı toprak kayıplarını izleyen bu
devasa kültürel ve kurumsal yeniden yapılanma, Akdeniz'in doğusundaki Romalılık
kavramının kırılmasına ve bundan sonrasında Bizans'ın Roma'nın doğrudan devamı
olmaktan ziyade herhangi bir başka ardıl ülke olarak okunarak daha iyi anlaşılır
hale gelmesine yol açtığı söylenegelmiştir.

Balkanlar'dan çok sayıda birliğin önce Persler, sonra Araplar ile savaşmak üzere
ayrılması, Slav halklarının yarımadanın güneyine doğru yayılmasına zemin
hazırladı. Bunun bir sonucu olarak, Balkanlar'da da Anadolu'da olduğu gibi
birçok şehir küçük surlu yerleşimlere büzüştü. 670'lerde Bulgarlar, Hazarlar'ın
gelişiyle Tuna'nın güneyine geçmeye başladı. 680'de bu yeni yerleşimleri
dağıtmak üzere gönderilen Bizans kuvvetleri yenilgiye uğradı.

681'de IV. Konstantin, Bulgar hanı Asparuh ile bir antlaşma imzaladı ve yeni
Bulgar devleti, daha önce ismen de olsa Bizans yönetimini tanıyan birkaç Slav
kabilesi üzerinde bağımsızlık elde etti. 687–688'de Heraklius Hanedanı'nın son
imparatoru II. Justinianos, Slavlara ve Bulgarlara karşı bir sefer düzenleyerek
kayda değer kazanımlar elde etti. Ancak imparatorun Trakya'dan Makedonya'ya
kadar savaşmak zorunda kaldığı gerçeği, Bizans'ın Balkanlar'ın kuzeyinde ne
denli hakimiyet kaybına uğradığının ipuçlarını vermektedir.

II. Justinianos, şiddetli vergilendirme ve "yabancılar"ı idari konumlara
yerleştirme yollarını kullanarak kent aristokrasisinin gücünü kırmaya çalıştı.
Sonrasında, 695 yılında yetkileri elinden alındı ve önce Hazarlar'a, sonra
Bulgarlar'a sığındı. 705'te Bulgar hanı Tervel'in ordularıyla Konstantinopolis'e
geri döndü, tahtını tekrar aldı ve düşmanlarına karşı bir korku krallığı inşa
etti. Son kez yine kent aristokrasisi desteğiyle tahttan indirildiği 711 yılı,
Heraklius Hanedanı'nın sonunu getirdi.

III. Leo İsauryalı 718'de Arap istilasını geri püskürttü ve kendini Anadolu'daki
themaları yeniden organize edip sağlamlaştırmaya adadı. Kendinden sonra gelen V.
Konstantin, Suriye'nin kuzeyinde kayda değer zaferler kazandı ve Bulgar gücünü
kırdı.

Slav Thomas'ın 820'ler başında çıkardığı isyan sonrası Bizans'ın güçsüzlüğünden
yararlanan Araplar toparlanıp Girit'i fethetti. Bunun yanında Sicilya'ya
başarılı bir sefer düzenledilerse de, 863'te general Petronas, Melitene
(Malatya) emiri Umar al-Aqta'yı ağır bir yenilgiye uğrattı. Krum Han
önderliğindeki Bulgar tehlikesi de bu sıralarda tekrar ortaya çıktı, fakat
815–816 yıllarında Krum'un oğlu Omurtag, Bizans imparatoru V. Leo ile bir
antlaşma imzaladı.

8. ve 9. yüzyıllar boyunca imparatorluğun bir asırdan fazla ana gündemi olan
ikonoklazm tartışmaları görüldü. İkonlar (burada her türlü dinî görsel ifade
edilmektedir), 730 yılı civarında Leo ve Konstantin tarafından yasaklandı ve bu
durum ülke çapında ikonodüllerin (ikonları savunanlar) ayaklanmasına neden oldu.
İmparatoriçe İrini'nin çalışmaları sonucunda 787'de İkinci İznik Konsili
toplandı ve ikonlara tapılmaması, sadece saygı gösterilmesi kararlaştırıldı.
İrini'nin Şarlman'la evlenme planları bilinir, ancak Günah Çıkartıcı Teofanes'e
göre bu planlar İrini'nin favorilerinden olan Aetios yüzünden suya düşmüştür.

9. yüzyıl başlarında V. Leo, ikonoklazm yasalarını tekrar yürürlüğe soktuysa da,
843'te imparatoriçe Theodora, Patrik Methodios'un yardımıyla ikonlara saygıyı
tekrar yürürlüğe soktu. İkonoklazm, Doğu ve Batı arasındaki yabancılaşmanın
artmasında önemli bir rol oynadı. Bu ayrışmalar, Papa I. Nikolas'ın Fotios'un
patrik olmasına tepki göstermesiyle ortaya çıkan Fotyan bölünmesi ile daha da
kötüleşti.

I. Basileios'un 867'de tahta geçmesi, iki buçuk asır boyunca devam eden Makedon
Hanedanı'nın başlangıcı kabul edilir. Bu hanedanda Bizans'ın en becerikli
hükümdarlarından birkaçı yer alır ve dönem boyunca yeniden canlanma havası
hakimdir. İmparatorluk dış düşmanlara karşı savunma halinden, tekrar kaybedilen
toprakları yeniden fetheden bir ülke konumuna dönmüştür.

Askerî ve idari otoritenin toparlanmasına ek olarak, Makedon Hanedanı dönemi
felsefe ve sanat gibi alanlarda kültürel bir uyanışa da sahne olmuştur.
Slavların Balkan istilasından ve Arap istilalarından önceki Bizans'ta var olduğu
kabullenilen aydınlığı tekrar canlandırmak üzere bilinçli çabalar görülmektedir
ve bu çağ sıklıkla Bizans'ın "Altın Çağı" olarak gösterilir. Her ne kadar toprak
bakımından imparatorluk I. Justinianos dönemindekinden kayda değer oranda küçük
olsa da, önemli bir güç kazanımı görüldüğü gibi, daha az dağınık coğrafyanın
getirisi olarak ülke siyasî, ekonomik ve kültürel olarak daha entegreydi.

I. Basileios'un tahttaki ilk yıllarında Arap istilacıların Dalmaçya kıyılarına
yaptığı seferler başarılı bir şekilde bastırıldı ve bölge bir kez daha güvenli
Bizans toprakları arasındaki yerini aldı. Bu durum, Bizans misyonerlerinin
içlere yayılarak Sırpları, günümüzde Hersek ve Karadağ çevresinde yaşayan
halkları Ortodoks Hristiyanlığı'na çevirme fırsatını doğurdu. Malta'yı geri
almak için çıkılan sefer, Malta halkı Arapların yanında yer alınca ve Bizans
garnizonlarını katledince büyük bir yenilgiyle sonuçlandı.

Buna karşın, Güney İtalya'daki Bizans egemenliği gittikçe sağlamlaştırıldı ve
873 yılı itibariyle Bari, imparatorluğun bir parçası oldu. Güney İtalya'nın
büyük kısmı sonraki 200 yıl boyunca da ülkenin bir parçası olarak kaldı. Daha
önemli olan doğu cephelerinde, Bizans savunmasını yeniden inşa ederek hücuma
geçti. Paulusçular yenildi ve başkentleri Tephrike (Divriği) alındı. Buna ek
olarak Samosata'nın yeniden alınmasının ardından Abbâsîler'e karşı hücumlar
başladı.

Basileios'un oğlu ve ardılı VI. Leon döneminde, o dönem güçsüzleşmiş olan
Abbâsîler'e karşı seferler ve toprak kazanımları devam etti. Ancak 902'de
Sicilya Araplara kaybedilirken 904'te imparatorluğun ikinci büyük şehri Selanik
bir Arap donanması tarafından yağmalandı. Bizans donanması, çok çabuk olarak
düzenlendi ve 7. yüzyılda Araplara kaybedilmiş olan Kıbrıs ve Suriye'deki
Laodicea birkaç yıl içerisinde geri alındı. Bu intikama karşın, Bizanslılar
Müslümanlara karşı halen kesin bir darbe vurabilmiş değillerdi ve hatta 911'de
Girit'i geri almak için yapılan sefer büyük bir yenilgiyle sonuçlandı.

Bulgar çarı I. Simeon'un 927'de ölmesiyle Bulgarlar oldukça güçsüzleşti ve bu da
Bizanslıların doğuya odaklanması için fırsat yarattı. 934 yılında Melitene
(Malatya) kalıcı olarak ele geçirildi ve 943 yılında ünlü general İoannis
Kurkuas, ataklarını Mezopotamya'ya çevirerek en önemlisi Edessa'nın (Şanlıurfa)
fethi olan birçok önemli başarıya imza attı. Kurkuas özellikle, İsa'nın bir
portresinin damgalandığı iddia edilen ve bu yüzden saygı duyulan Mandilo'yu
Edessa'dan alarak Konstantinopolis'e getirmesiyle nam saldı.

Asker imparatorlar II. Nikeforos (taht: 963–969) ve I. İoannis Çimiskes
(969–976) ülkenin sınırlarını doğrudan Suriye'nin içine doğru genişleterek
kuzeybatı Irak'taki emirleri yenilgiye uğrattı. 962'de büyük bir şehir olan
Halep yine Nikeforos tarafından ele geçirildi ve 963'te Araplar, Girit'ten kesin
bir zaferle atıldı. Girit'in yeniden alınması, Ege'deki Arap istilalarına bir
son verdiği gibi Yunan anakarası tekrar gelişmeye başladı. Kıbrıs 965'te kalıcı
olarak geri alındı ve 969'da Antioch (Antakya) ele geçirilip bir Bizans eyaleti
olarak ülkeye katıldığında Nikeforos'un başarıları zirveyi görüyordu. Ardılı
İoannis Çimiskes, Şam, Beyrut, Akka, Sayda, Kayserya ve Tiberya şehirlerini
fethetti ve Bizans ordusunu Kudüs'e şaşırtıcı derecede yakınlığa yerleştirdi.
Ancak İslam'ın güç merkezleri Irak ve Mısır'a dokunulmadı. Kuzeyde yapılan uzun
seferlerin ardından son Arap tehlikesi olan zengin Sicilya eyaletine 1025'te II.
Basileios tarafından sefer düzenlendi ancak Basileios sefer tamamlanmadan öldü.
Yine de, bu dönemde imparatorluğun sınırları Messina Boğazı'ndan Fırat Nehri'ne,
Tuna'dan Suriye'ye kadar uzanmaktaydı.

Roma Makamı ile yaşanan geleneksel mücadeleler Makedonya Hanedanı döneminde de
devam etti ve yeni yeni Hristiyanlaşan Bulgaristan üzerindeki üstünlük
tartışmasıyla iyice mahmuzlandı. İki devlet arasındaki seksen yıllık barışın
ardından, güçlü Bulgar çarı I. Simeon 894 yılında saldırıya geçti ancak
Macarlar'ın desteğini alarak donanmasını Karadeniz'de Bulgaristan üzerine süren
Bizanslar'a karşı yenildiler. Bizans yine de 896'da Bulgarofigon Savaşı'nda
Bulgarlara yenildi ve onlara yıllık haraç ödemek zorunda bırakıldı.

VI. Leon 912'de öldü ve düşmanlıklar kısa süre sonra tekrar su yüzüne çıktı;
Simeon büyük bir ordu toplayarak Konstantinopolis'e yürüdü. Her ne kadar şehir
duvarları zaptedilemez olsa da Bizans yönetimi düzensizlik içindeydi. Bu yüzden
Simeon şehre davet edilerek Bulgar basileus'u (imparator) tacıyla ödüllendirildi
genç VII. Konstantin'in Bulgar kralının kızlarından biriyle evlenmesi sağlandı.
Konstantinopolis'te patlak veren bir ayaklanma bu hanedan planını suya düşürünce
Simeon tekrar Trakya'yı istila ederek Adrianopolis'i (Edirne) işgal etti. Bizans
böylece hem başkentinden birkaç gün uzakta güçlü bir Hristiyan devletle karşı
karşıyaydı hem de iki cephede savaşmak durumunda bırakılmıştı.

Leo Fokas ve I. Romanos önderliğinde başlatılan bir sefer 917'de Akhelou
Savaşı'nda ezici bir yenilgiyle sonuçlandı ve sonraki yıl Bulgarlar
Yunanistan'ın kuzeyini yağmalamakta özgürdü. Adrianopolis 923'te tekrar
yağmalandı ve Bulgar ordusu 924'te Konstantinopolis'e yürüdü. Ancak Simeon
927'de aniden öldü ve Bulgar gücü hemen kırıldı. Bulgarlar ve Bizanslılar uzun
süren barışçıl bir döneme girdiler ve Bizans artık doğudaki Müslüman
istilacılara karşı savaşmakta daha özgürdü. 968'da Bulgar toprakları Kiev
Rusları tarafından I. Svyatoslav önderliğinde yağmalansa da, üç yıl sonra I.
İoannis Çimiskes, Kiev Knezliği'ni yenerek Bulgaristan'ın doğusunu Bizans'a
kattı.

Bulgar Komitopuli Hanedanı sırasında ayaklanmalar tekrar canlansa da, yeni
imparator II. Basileios (taht: 976–1025) boyun eğen Bulgarları temel politikası
haline getirmişti. Yine de Basileios'un Bulgaristan üzerine ilk seferi Trajan
Kapıları'nda onur kırıcı bir yenilgiyle sonuçlandı. Sonraki senelerde imparator
Anadolu'daki iç ayaklanmalarla meşguldü ve Bulgarlar ülkelerini Balkanlar içinde
genişlettiler; savaş neredeyse yirmi yıl sürdü. Bizans'ın Sperkhiu ve Üsküp
zaferleri Bulgarları önemli ölçüde yavaşlattı ve yıllık seferler sayesinde
Basileios, düzenli olarak Bulgar kalelerini ele geçirdi. 1014'teki Kleidion
Savaşı'nda Bulgarlar yok edildi: orduları esir alındı, her 100 erkekten 99'unun
kör edildiği ve geriye kalan 1 adamın hemşehrilerini eve götürmesi için sağ
bırakıldığı söylenir. Çar Samuil, bu bir zamanlar yenilmez ordusunun kırık
parçalarını görünce şok geçirerek öldü. 1018'de son Bulgar kaleleri teslim oldu
ve ülke yine imparatorluğa katıldı. Bu zafer Tuna cephesini Heraklius döneminden
beri ilk defa güvenli bir hale soktu.

850 ve 1100 arasında Bizans, yeni kurulan ve Karadeniz'in kuzeyi boyunca yayılan
Kiev Knezliği'ne karşı karışık bir politika izledi. Bu ilişkiler, Doğu
Slavları'nın tarihinde uzun süren yankılara yol açacaktı ve imparatorluk,
hızlıca Kiev'in ana ticaret ve kültür partneri oldu. Ruslar Konstantinopolis'e
ilk saldırısını 860 yılında gerçekleştirdi ve şehrin varoşlarını yağmaladı.
941'de Kiev Rusları Boğaziçi'nin Asya kıyılarında belirdiyseler de Bizans'ın 907
sonrası askerî gücü neticesinde ezici bir yenilgiye uğradılar ki Bizans, aynı
güçlü sürecin başında Rusları sadece diplomasiyle geriye püskürtmüştü (907). II.
Basileios Kiev Rusları'nın yükselen gücüne kayıtsız kalamadı ve kendinden önceki
imparatorların yolundan giderek dini siyasî emelleri için kullanma yoluna gitti.
Rus–Bizans ilişkileri 988'de Anna Porfirogenita'nın Büyük Vladimir'le evlenmesi
ve sonucunda Kiev Ruslarının Hristiyanlaşması'nın ardından iyice yakınlaştı.
Bizans rahipleri, mimarları ve sanatçıları, Rusların hakimiyeti altındaki birçok
katedral ve kilisede çalışmak üzere davet edildi. Bu sayede Bizans kültürü daha
geniş sınırlara ulaştı ve buna karşılık birçok Rus da başta ünlü Vareg
Muhafızlar olmak üzere Bizans ordusunda paralı asker olarak çalıştı.

İlişkiler Ruslar Hristiyanlaştıktan sonra bile her zaman arkadaş canlısı olmadı.
İki tarafın çarpıştığı en büyük çatışma, 968–971 arasında Bulgaristan'da
yaşandı. Bunun yanında Karadeniz limanlarına ve Konstantinopolis'e yönelik Rus
istilacı seferleri zaman zaman kaydedildi. Her ne kadar bu istilaların çoğu
Bizans tarafından geri püskürtülmüş olsa da, bunların sonunda sıklıkla
antlaşmalar yapıldı ve bu antlaşmalar genellikler Ruslar yararına düzenlendi.
Örneğin, Rusların Bizanslılarla bağımsız bir güç olarak kapışmaya olan
isteklerini gösteren belirtilerle bilinen 1043 savaşından sonra, devletler
arasında yine bir antlaşma imzalandı.

1025'te II. Basileios öldüğü zaman imparatorluk doğuda Ermenistan'dan batıda
Güney İtalya'daki Calabria'ya kadar uzanıyordu. Bulgaristan'ın fethi, Gürcistan
ve Ermenistan'ın bir kısmının ele geçirilmesi, Girit, Kıbrıs ve Antakya gibi
stratejik yerlerin tekrar fethedilmesi gibi birçok başarıya erişilmişti. Üstelik
bunlar taktiksel kazanımlardan ziyade uzun süreli kazanımlardı.

VI. Leon, Yunanca bütün Bizans kanunlarını yazdırdı. Bu 60 ciltlik devasa eser,
sonraki bütün Bizans yasalarının temeliydi ve günümüzde halen üzerinde
çalışmalar yapılmaktadır. Leon idari sistemi de yeniden yapılandırdı ve idari
bölümlendirmelerin (Themata veya "Thema") sınırlarını tekrar çizdi. Bunun
yanında rütbe ve ayrıcalıklar sistemini düzene soktu ve Konstantinopolis'teki
çeşitli esnaf loncalarının davranışlarını düzenledi. Leon'un reformları,
imparatorluğun önceki parçalılığını azaltarak, onu tek merkezli bir güce
evriltti. Buna karşın, ülkenin artan askerî başarısı köylülüğe karşılık eyalet
soyluluğunu büyük oranda artırdı ve zenginleştirdi ve köylüler bir çeşit köle
konumuna indirgendi.

Makedon Hanedanı süresince Konstantinopolis tekrar canlandı ve 400.000'lik
nüfusa eriştiği 9 ve 10. yüzyıllar boyunca Avrupa'nın en büyük ve en zengin
şehri oldu. Bu süreçte Bizans, rekabetçi aristokratlar tarafından vergi toplama,
iç işleri ve dış işleri konularında yürütülen, güçlü bir kamu hizmet sistemi
yürütüyordu. Makedonyalı imparatorlar, ülkenin zenginliğini de Batı Avrupa'yla
yapılan, özellikle ipek ve madeni eşyalar üzerine kurulu ticaretle oldukça
artırmıştı.

Makedonya dönemi, dinî önem arz eden bazı olaylara da sahne oldu. Bulgar, Sırp
ve Kiev Rusu kavimlerinin Ortodoks Hristiyanlığa geçmesi Avrupa'nın dinî
haritasını kalıcı olarak değiştirdi ve etkileri halen sürmektedir. Selanikli iki
Bizans Rum'u kardeş olan Kiril ve Metodius, Slavların Hristiyanlaşması sürecine
kayda değer katkılar sağladı ve bu zaman içerisinde Kiril alfabesinin atası
olarak bilinen Glagol alfabesi geliştirildi.

1054'te Batı ve Doğu Hristiyan Kiliseleri arasında Doğu ve Batı kiliselerinin
ayrılması adı verilen nihai bir kriz yaşandı. Her ne kadar 16 Temmuz'da resmî
olarak kurumsal ayrışma bildirisi yayımlanlamış olsa da, bir Cumartesi
öğlesindeki Kutsal Liturji sırasında üç papa elçisi Aya Sofya'ya girip kilise
mihrabına aforoz boğası yerleştirdiğinde, yüzyıllardır aşamalı olarak artan
büyük ayrışma zirve noktasına erişti.

İmparatorluk kısa süre sonra, büyük oranda thema sisteminin bozulması ve askerî
sistemin ihmal edilmesinden kaynaklanan zorluklarla dolu bir sürece girdi. II.
Nikeforos, İoannis Çimiskes ve II. Basileios, askerî yapılanmayı (τάγματα,
tagmata) acil müdahale eden, çoğunlukla savunmacı, vatandaşlardan oluşan bir
yapıdan, profesyonel, sefere çıkan ve gittikçe paralı askerlere dayalı bir ordu
haline getirmişti. İstila tehlikesi 10. yüzyıl itibariyle azalmaya başlayınca bu
oldukça pahalı paralı askerlere, büyük garnizonlara, pahalı savunma yapılarına
ve dolayısıyla bütün bunların sürdürülebilirliğine duyulan ihtiyaç da azaldı.
II. Basileios ölümünden sonra filizlenen bir hazine bıraksa da, kendinden sonra
geleceklerin izleyebileceği bir plan yapmayı ihmal etti. Yakın dönem
ardıllarından hiçbirinin özellikli askerî veya politik yeteneği yoktu ve
imparatorluğun idaresi gittikçe kamu hizmeti sisteminin eline düştü. Bizans
ekonomisini canlandırma girişimleri sadece enflasyona ve değeri küçültülmüş
altın para sistemine yol açtı. Ordu şimdi gereksiz bir harcama ve siyasî bir
risk olarak görülüyordu. Bu yüzden yerel birliklerin görevlerine son verildi ve
ordu daha çok belirli kontratlar üzerinden yürüyen yabancı paralı askerlerle
dolduruldu.

Aynı süreçte, imparatorluk yeni düşmanlar edindi. Güney İtalya'daki eyaletler,
11. yüzyıl başında İtalya'ya gelen Normanlar'ın tehdidi altında kaldı.
Konstantinopolis ve Roma arasında 1054'teki Doğu ve Batı kiliselerinin ayrılması
ile sonuçlanan çekişmeler sırasında Normanlar, yavaş ama emin adımlarla Bizans
İtalya'sına doğru genişlemeye başlamıştı. Calabria'nın tagma merkezi olan
Reggio, 1060'ta Robert Guiscard tarafından ele geçirildi ve bunu 1068'de
Otranto'nun kaybı izledi. Puglia'daki ana kale olan Bari, Ağustos 1068'de
kuşatıldı ve Nisan 1071'de düştü. Bizanslılar bunun yanında, 1069 itibariyle
Dalmaçya kıyılarındaki etkilerini, Hırvat kralı IV. Petar Krešimir'e (taht:
1058–1074/1075) kaybetti.

Bunlara karşın bütün bu felaketlerin en kötüsü Anadolu'da yaşandı: 1065 ila 1067
yıllarında Selçuk Türkleri doğu Bizans sınırları dolaylarında Ermenistan
içlerine keşiflere başladı. Bu acil durum, 1068'de kendilerinden biri olan Romen
Diyojen'i imparator olarak seçen Anadolu'daki askerî aristokrasiyi etkiledi.
1071 yazında Romen Diyojen, Selçuklular'ı Bizans ordusuyla yüzleştirecek devasa
bir doğu seferi düzenledi. Malazgirt Savaşı'nda Bizanslılar, sürpriz bir şekilde
Sultan Alp Arslan tarafından yenilgiye uğradı ve imparator esir düştü. Alp
Arslan, imparatora saygıyla yaklaştı ve Bizanslılara katı yaptırımlar empoze
etmedi. Konstantinopolis'te ise bir askerî darbe sonucunda Mihail Dukas başa
geçti ve bu iktidar, Nikeforos Bryennios ve Nikeforos Botaneiates'ten muhalefet
gördü. 1081 yılı itibariyle Selçuklular, Anadolu'da Ermenistan'dan Bitinya'ya
kadarki Anadolu platosunu görünürde ele geçirmişti ve başkentlerini
Konstantinopolis'e sadece 90 km uzakta bulunan İznik'e taşımışlardı.

1081'den 1185'e kadar süren Komnenos Hanedanı'nda beş imparator (I. Aleksios,
II. İoannis, I. Manuil, II. Aleksios ve I. Andronikos) hüküm sürdü ve genel
olarak Bizans'ın askerî, bölgesel, ekonomik ve siyasî pozisyonu üzerine süreğen,
fakat sonuç itibariyle tamamlanmamış bir restorasyon politikası yürütüldü. Her
ne kadar Selçuk Türkleri Anadolu'da imparatorluğun kalbini ele geçirmiş olsa da,
Bizans'ın çabalarının büyük bir kısmı bu dönemde Normanlar başta olmak üzere
batı güçlerine yönelikti.

Komnenos altındaki imparatorluk, I. Aleksios'un da sebep olduğu Kutsal
Topraklar'a yönelik Haçlı Seferleri tarihinde anahtar rol üstlendi. Bu süreçte
özellikle İoannis ve Manuil dönemlerinde Avrupa'da, Yakın Doğu'da ve Akdeniz
havzasında kültürel ve siyasî bakından büyük bir nüfuz gücü kullandı. Komnenos
döneminde, Bizans ile Haçlı devletlerinin de dahil olduğu "Latin" Batı
arasındaki iletişim oldukça ilerledi. Venedikli ve diğer İtalyan tüccarlar büyük
miktardaki nüfuslarıyla Konstantinopolis başta olmak üzere ülkeye yerleşti
(sadece 300 ila 400 binlik Konstantinopolis'te 60.000 Latin yaşıyordu) ve buna
ek olarak I. Manuil tarafından yerleştirilen çok sayıda Latin paralı askerin
nüfusa dahil oluşu, Bizans teknoloji, sanat, edebiyat ve kültürünün Latin
Batı'ya sızmasına ve aynı şekilde Batı fikirlerinin imparatorluk içinde kendine
yer bulmasına yol açtı.

Zenginlik ve kültürel hayat göz önüne alındığında Komnenos döneminin Bizans
tarihindeki tepe noktalarından biri olduğu söylenebilir. Bu dönemde
Konstantinopolis'in, Hristiyan dünyasında boyut, zenginlik ve kültür bakımından
lider bir şehir olarak kaldığı görülebilir. Bu sıralarda Antik Yunan felsefesine
ve geleneksel Yunan edebiyatına dönük ilginin yeniden canlandığı görülebilir.
Bizans sanatı ve edebiyatı Avrupa'da üstün bir yere sahip oldu ve bu etki
oldukça uzun süreliydi.

Malazgirt sonrasında Komnenos Hanedanı'nın çalışmaları sayesinde Komnenos
restorasyonu da denilen kısmi bir toparlanma gözlemlendi. İlk Komnenos hükümdarı
I. İsaakios (1057–1059) idi. Bundan hemen sonra başlayan Dukas Hanedanı'nı
(1059–81) izleyen süreçte I. Aleksios 1081'de başa geçerek Komnenos'ların tekrar
güç kazanmasına yol açtı. Tahta çıkışının başlangıcından itibaren Aleksios,
Robert Guiscard ve oğlu Tarantolu Boemondo önderliğindeki Normanlar tarafından
haşmetli saldırılara maruz kaldı: Dıraç ve Korfu elden çıktı, Teselya'daki
Larissa kuşatıldı. Robert Guiscard'ın 1085'te ölümü Norman sorununu bir süre
yatıştırdı. Bir sonraki sene Selçuk sultanı da ölünce sultanlık iç rekabet
nedeniyle parçalandı. Aleksios kendi çabalarıyla, 28 Nisan 1091'deki Levounion
Savaşı'nda sürpriz saldırı yaptığı Peçenekler'i ağır yenilgiye uğrattı.

Batı'da istikrar sağlayan Aleksios, ekonomik sorunlara ve imparatorluğun
geleneksel savunmasının bölünmesine eğilmek için zaman buldu. Buna rağmen,
Selçukluların üzerine yürüyüp kayıp toprakları geri kazanacak insan gücüne sahip
değildi. 1095'teki Piacenza Konsili'nde Aleksios'un elçileri Papa II. Urbanus'a
Doğu Hristiyanlarının zulüm altında olduğunu söyleyerek, Batı'nın yardımı
olmadan Hristiyanların Müslüman yönetimi altında zulüm görmeye devam
edeceklerinin altını çizdi.

Urbanus'a göre Aleksios'un bu talebi Batı Avrupa'yı güçlendirmek ve Doğu
Ortodoks Kilisesi ile Roma Katolik Kilisesini kendi boyunduruğu altında
birleştirmek için iyi bir fısattı. 27 Kasım 1095'te Papa II. Urbanus, Clermont
Konsili'ni topladı ve katılımcıları Haç sembolü altında birleşerek askerî bir
hac görünümünde Kudüs'ü ve Doğu'yu Müslümanların elinden tekrar almaya çağırdı.
Batı Avrupa'nın bu çağrıya yanıtı ezici bir "evet"ti.

Aleksios Batı'dan paralı asker yoluyla yardım bekliyordu ve kısa süre sonra
Bizans topraklarında beliren tamamen hazırlıksız, disiplinsiz ve kalabalık
orduya hazır değildi. Gelen ordunun sekiz liderinden dördünün (hatta biri
Boemondo) Norman olması Aleksios için iyi bir haber değildi. Yine de Haçlılar
Konstantinopolis'ten geçmek zorunda olduğundan, imparatorun olaylar üzerinde
belli oranda kontrolü vardı. İmparator, liderlerden Kutsal Topraklar'a giderken
karşılarına çıkan bütün şehirleri Türkler'den alarak Bizans'a geri vermesi
konusunda ant içmeyi şart koştu. Buna karşılık o da bu orduya rehber ve askerî
refakat yardımı yaptı.

Aleksios birçok önemli şehri, adayı ve Anadolu'nun batısını geri almayı başardı.
Buna karşın, Katolik/Latin haçlılar Aleksios'un Antakya Kuşatması'nda
kendilerine verdiği sözü tutmadığına inanıyordu (aslında imparator Antakya'ya
doğru yola koyulmuştu fakat Blois Kontu Stephen tarafından, seferin çoktan
başarısız olduğu iddia edilerek geri dönmeye ikna edilmişti). Kendisini Antakya
Prensi olarak ilan eden Boemondo, Bizanslılarla doğrudan savaşa girdi ama
sonunda 1108'deki Devol Antlaşması'yla Aleksios'un vasalı olmayı kabul etti ve
böylece bu imparator dönemindeki Norman tehlikesi sona erdi.

Aleksios'un oğlu II. İoannis Komnenos, 1118'de görevi devralarak 1143'e kadar
hüküm sürdü. İoannis dindar ve kararlı bir imparatordu ve yarım asır önceki
Malazgirt'ten aldığı darbeyi tersine çevirmek konusunda kararlıydı. Dinî yönüyle
bilinen İoannis'in dönemi, gözle görülür biçimde ılıman ve adildi ve hatta
gaddarlığın norm olduğu bir dönemde istisnai etik bir yönetici örneği gösterdi.
Bu sebepten ötürü sıklıkla Bizans'ın Marcus Aurelius'u olarak adlandırıldı.

Yirmi beş yıllık hükümdarlığı boyunca İoannis, Batı'da Kutsal Roma İmparatorluğu
ile ittifaklar kurarak Beroia Muharebesi'nd<ae Peçenekler'i ağır bir yenilgiye
uğrattı. 1120'lerde Macar ve Sırp tehlikelerini saf dışı bıraktı ve 1130'da
Cermen imparatoru III. Lothar ile Norman kralı II. Rugerro'ya karşı itttifak
kurdu.

Tahtta olduğu son dönemlerde Doğu'ya odaklandı ve kişisel olarak Anadolu'da
Türkler üzerine seferler yönetti. Seferleri sonucu Doğu'da güç dengeleri uzun
süreliğine değişti ve savunma durumuna geçen Türkler'den birçok şehir, kale,
kasaba geri alındı. Melitene'deki Danişmentliler Devleti'ne son vererek
Kilikya'yı geri aldı ve üzerine Antakya Prensi Antakyalı Raymond'u Bizans
hükümdarlığını tanımaya zorladı. İoannis, Hristiyan dünyasındaki önderliğini
kanıtlama çabasıyla Haçlı devletleriyle beraber birleşik ittifakla Kutsal
Topraklar'a yürüdü. Seferin büyük coşkusuna karşın bazı Haçlıların ihaneti
yüzünden impartorluğun umutları suya düştü. 1142'de, Antakya'daki hak iddiası
için bu şehre giden İoannis, 1143 baharında bir av kazası sonucu öldü. Raymond,
hemen sonra Kilikya'yı ele geçirmeye cesaretlendiyse de, yenilerek imparatordan
özür dilemek için Konstantinopolis'e gitmek zorunda kaldı.

Yanni'nin kendi seçtiği varisi dördüncü oğlu I. Manuil Komnenos, doğuda ve
batıda komşulara agresif seferler düzenledi. Manuil, Filistin'de Haçlı Kudüs
Krallığı ile anlaşarak Fatımi egemenliği altındaki Mısır üzerine büyük bir
donanma gönderdi. Manuil, Antakya Prensi Châtillonlu Renaud ve Kudüs Kralı I.
Amalrik ile anlaşarak, yani Antakya ile Kudüs'ü egemenlik altına alarak Haçlı
devletleri arasında amir pozisyonunu güçlendirdi. 1155'te Güney İtalya
limanlarını ele geçirmek için gönderdiği sefer, koalisyon içinde çıkan
tartışmalar nedeniyle başarısızlıkla sonuçlandı. Buna rağmen, Bizans güçleri
1167'de Sirmium Savaşı'nın ardından Macaristan Krallığı'nın güney topraklarını
başarılı bir şekilde ele geçirdi. 1168 itibariyle neredeyse bütün Doğu Adriyatik
kıyıları Manuil'in elindeydi. Manuil, Papa ve Batılı Hristiyan krallıklarla bazı
anlaşmalar yaptı ve İkinci Haçlı Seferi sırasında orduların ülke topraklarından
geçişi başarıyla kontrol altında tutuldu.

Bunlara rağmen Manuil, 1176'da Türklerle yaptığı Miryokefalon Savaşı'nda ağır
bir yenilgiye uğradı. Ancak ülke kısa sürede toparlandı ve Manuil'in güçleri
ertesi sene "seçilmiş Türkler"e karşı bir zafer elde etti. Bizans komutanı
İoannis Vatacis'in Türk istilacı güçlerini yok ettiği Hyelion ve Leimocheir
Savaşı'nda birliklerin sadece başkentten gelmiyor oluşu ve yol üzerindeki
yerleşimlerden de asker toplamaları, Bizans ordusunun halen güçlü olduğunun ve
Anadolu'da yürüttüğü savunmacı politikalarının halen başarılı olduğunun
ipuçlarını verir.

İoannis ve Manuil aktif askerî politikalar izledi ve her ikisi de kuşatmalar ile
şehir savunmaları için büyük kaynaklar ayırdı; agresif tahkimat çalışmaları, her
ikisinin de temel askerî planının kalbini oluşturuyordu. Miryokefalon'daki
yenilgiye rağmen Aleksios, İoannis ve Manuil'in izlediği politikalar, büyük
toprak kazanımları, Anadolu ve Avrupa'da sınır güvenliği gibi önemli getirilere
yol açtı. Yaklaşık 1081 ila 1180 arasında Komnenos ordusu imparatorluğunun
güvenliğini sağlayınca, Bizans medeniyetinin zenginleşmesine yol açıldı.

Tüm bu gelişmeler, yüzyılın sonlarına kadar imparatorluğun Batı eyaletlerinde
ekonomik bir canlanma yarattı. Bazı akademisyenlere göre, Komnenos dönemi, 7.
yüzyıldaki Pers saldırılarından beri Bizans'ın en zengin olduğu dönemdir. 12.
yüzyıl süresince, nüfus arttı ve geniş topraklar tarıma açıldı. Arkeolojik
buluntular, bu dönemde hem Avrupa'da hem de Anadolu'daki yerleşimlerin
genişlediğine ve yeni yerleşimlerin sayısında hızlı bir artış olduğuna işaret
eder. Ticari etkinliklerde de kayda değer ilerlemeler görüldü. Venedikliler,
Cenevizliler ve diğerleri Ege limanlarını ticarete açtı; Outremer Haçlı
devletlerinden ve Fatımi Mısır'dan Konstantinopolis'e mal girişleri oldu.

Sanatta, mozaik sanatının yeniden canlandığı, yerel mimarlık okullarının farklı
kültürel kaynaklardan ilham alan özgün tarzlar geliştirdiği görülür. 12. yüzyıl
boyunca Bizanslılar erken hümanizm modelini geliştirdiler; klasik dönem
yazarlarına olan ilgide bir canlanma görüldü. Selanikli Efstathios'a
bakıldığında, Bizans hümanizminin en karakteristik dışavurumu görülür. Felsefede
7. yüzyıldan beri görülmemiş bir şekilde klasik öğrenim yeniden dirildi ve
klasik eserler üzerine yorumların bulunduğu eserler giderek artan miktarlarda
yayımlanır oldu. Buna ek olarak, Yunan bilgi birikiminin Batı'ya ilk geçişi
Komnenos dönemi sırasında oldu.

Manuil 24 Eylül 1180'de ölünce, 11 yaşındaki oğlu II. Aleksios Komnenos tahta
çıktı. Aleksios görevinde oldukça beceriksizdi fakat onun saltanatını asıl kötü
üne kavuşturan şey annesi Antakyalı Maria ile onun Frank geçmişiydi. Sonunda I.
Aleksios'un torunu olan I. Andronikos Komnenos, kendinden daha genç olan bu
hükümdara karşı ayaklandı ve onu şiddetli bir darbeyle tahttan indirdi.
Yakışıklılığını ve ordudaki popülerliğini kullanarak, Ağustos 1182'de
Konstantinopolis'e ilerledi ve Latinlerin katledilmesi için tahrikte bulundu.
Potansiyel rakiplerini yok ettikten sonra, Eylül 1183'te kendini eş imparator
ilan etti. Sonrasında II. Aleksios'tan kurtuldu ve onun 12 yaşındaki karısı
Fransalı Agnes'i kendi karısı yaptı.

Andronikos yönetime iyi başladı ve idari reformları tarihçiler tarafından olumlu
karşılandı. Georgiy Ostrogorskiy'e göre, Andronikos yolsuzluğun kökünü kazımak
konusunda kararlıydı: Onun döneminde makamların satışı durdu; işe alımlar
yandaşlıktan ziyade yeteneğe göre yapıldı; memurlara yeterli maaşlar verilerek
rüşvete olan istek azaltıldı. Eyaletlerde, Andronikos'un reformları hızlı ve
göze çarpan bir kalkınma yarattı. Aristokratlar ona karşı agresif bir tutum
takındı ve imparator buna karşılık gittikçe şiddete dayalı bir tutum sergilemeye
başladı. Sonuç olarak karşısına çıkanları idam ettiği ve onlara şiddet
uyguladığı korku ülkesinde, imparatorluğu kendisi için de istikrarsız bir hale
soktu. Andronikos neredeyse bütün aristokrasinin kökünden kazınmasını
savunuyordu. Bu tutumu neredeyse toplu katliamlara dönüştü ve kendi rejimini
desteklemek için daha acımasız yasalara başvurdu.

Askerî arka planına rağmen Andronikos, İsaakios Komnenos'a, Hırvat topraklarını
Macar topraklarına katan III. Béla'ya (taht: 1172–1196) ve Bizans'tan
bağımsızlığını ilan eden Sırp Stefan Nemanja'ya (taht: 1166–1196) söz
geçiremedi. Üstelik bu sorunlardan hiçbiri 1185'te Sicilyalı II. William'ın
(taht: 1166–1189) 300 gemi ve 80.000 kişilik orduyla Bizans'ın üstüne yürümesi
kadar önemli değildi. Andronikos, başkenti korumak için 100 gemilik küçük bir
donanmayla seferber oldu ve bunun dışında halka da kayıtsız kaldı. Sonuçta daha
öncesinde bir suikast girişiminden sağ kalan II. İsaakios Angelos, halkın
yardımıyla Andronikos'u tahtından etti ve onu idam ettirdi.

II. İsaakios ve özellikle erkek kardeşi III. Aleksios'un dönemleri, Bizans'ın
idari ve savunma açısından merkezi işleyişinin çöküşünün görüldüğü yıllardır.
Her ne kadar Normanlar Yunanistan'dan atılsa da, 1186'da Ulahlar ve Bulgarlar
ayaklanarak İkinci Bulgar İmparatorluğu'nu kurdu. Angeloslar'ın iç politikası
devletin hazinesinin çarçur edilmesi ve finansal kötü yönetim etrafında
şekillendi. İmparatorluk otoritesi ciddi biçimde zayıfladı ve ve imparatorluğun
merkezindeki güç vakumu parçalanmayı destekler hale geldi. Önceki Komnenos
soyundan ileri gelen bazı kimselerin 1204'ten önce Trebizond'da yarı özerk bir
devlet kurma girişimlerine dair kanıtlar bulunmaktadır. Tarihçi Aleksandr
Vasilyev bu süreç üzerine şunları söyledi: "Rum asıllı Angelos Hanedanı, ...
çoktan dışta zayıf içte parçalanmış haliyle imparatorluğun çöküşünü
hızlandırdı."

1198'de, Papa III. Innocentius, yeni bir Haçlı Seferi'ni elçiler ve genelgeler
yoluyla yaydı. Bu yeni Haçlı Seferi'nin amacının amacı Mısır ve Müslümanların
güç merkezinin bulunduğu Levant'ı ele geçirmek olarak belirtildi. 1202 yazında
Venedik'e varan Haçlı ordusu, beklenenden küçüktü ve donanması Haçlı devletleri
tarafından kiralanan Venediklilerin parasını ödeyecek kadar zengin değildi.
Yaşlı ve kör olduğu halde halen azimli Doc Enrico Dandolo yönetimindeki Venedik
otoritesi Papa ile olası bir anlaşmazlığa sürüklendi, çünkü Venedik Mısır'a
ticari açıdan oldukça yakındı. Bunun sonucunda, Haçlılar Dalmaçya'daki
(Hristiyan) liman kenti Zara'yı (bu şehir önceden Venedik'in bir vasalıydı fakat
1186'da ayaklanıp Macaristan'a katılmıştı) yeniden fethetmekte Venedik'e yardım
ederek ödeme yapmayı kabullendi. Kuşatmanın ardından Kasım 1202'de şehir düştü.
Innocentius bir Hristiyan şehrine böylesi bir siyasî saldırının yapılmasını
yasaklamaya çalıştıysa da dinlenmedi. Haçlı Seferi konusundaki planlarını riske
atmaya isteksiz olan Papa, Haçlılara değilse bile Venediklilere özel şartlı af
çıkardı.

Champagne Kontu III. Theobald ölünce Haçlı'nın liderliği, Hohenstaufen
Hanedanı'ndan Svabyalı Filip'in arkadaşı olan Montferrat Markisi I. Boniface'ye
geçti. Hem Boniface hem Filip Bizans İmparatorluğu sarayından kimselerle
evliydi. Hatta görevden alınıp kör edilmiş imparator II. İsaakios Angelos'un
oğlu ve Filip'in kayınbiraderi Aleksios Angelos, yardım istemek ve Haçlılar ile
görüşmek adına Avrupa yollarına düşmüştü. Aleksios, Bizans kilisesini
Roma'dakiyle birleştirmeyi, Haçlılar'a 200.000 gümüş marka vermeyi, Mısır
yolunda onlara her türlü desteği sağlamayı teklif etti. Innocentius Haçlıların
ikiye bölünüp bir kolunun Konstantinopolis'e gitmeyi planladığının farkındaydı
ve bu şehre herhangi bir saldırıyı yasakladı, ancak donanmaya yazdığı mektup
Zara'ya ulaştığında Haçlılar çoktan yola koyulmuştu.

Haçlılar Konstantinopolis'e 1203 yazında vardı ve hiç gecikmeden şehre
saldırarak ve şehrin büyük kısmına zarar veren bir yangın çıkararak şehri
doğrudan ele geçirdiler. III. Aleksios başkentten kaçtı ve Aleksios Angelos,
"IV. Aleksios Angelos" adıyla kör babası İsaakios ile beraber tahta çıkarıldı.
Ancak, IV. Aleksios ve II. Isaakios verdikleri sözleri tutamayınca V. Aleksios
tarafından tahttan indirildiler. Haçlılar 13 Nisan 1204'te tekrar şehri
kuşatarak yeniden ele geçirdiler ve şehir üç gün boyunca mevki ve unvanlara göre
bir katliama ve yağmaya maruz kaldı. Birçok paha biçilemez ikon, eser ve diğer
nesneler çoğu Venedik'e gitmek üzere Batı Avrupa'ya götürüldü. Khoniates'e göre
bu süreçte patrik tahtına bir hayat kadını bile oturtulmuştu. III. Innocentius
bu olanları duyunca Haçlıları derhal azarladı. Ancak durum kendi kontrolünün
dışındaydı ve hatta Papa'nın kendi elçileri bizzat kendi kararlarıyla
Haçlılar'ın Kutsal Topraklar'a devam etme görevini iptal etmişti. Yeni bir emir
verildiğinde, haçlılar ve Venedikliler anlaşmalarını hayata geçirdi: Flaman
Baodouin, yeni Latin İmparatorluğu'nun başına getirildi ve Venedikli Thomas
Morosini Patrik olarak seçildi. Her ne kadar liderler Bizans'ın eski toprakları
üzerinde kendi isteklerine göre bir paylaşım yapsalar da, Bizans topraklarının
farklı yerlerinde İznik, Trabzon ve Epir başta olmak üzere direnişler görüldü .
Venedik toprak fethetmekten ziyade ticaretle daha ilgili olsa da,
Konstantinopolis'in en önemli noktalarını kendisi kontrolü altına aldı ve Doc
"Roma İmparatorluğu'nun Bir Buçuk Çeyreğinin Lordu" unvanını kazandı.

Latin haçlılar 1204'te Konstantinopolis'i yağmaladıktan sonra iki Bizans ardılı
devlet ortaya çıktı: İznik İmparatorluğu ve Epir Despotluğu. Bir üçüncü devlet
olan Trabzon İmparatorluğu, Trabzonlu I. Aleksios Komnenos tarafından yağmanın
birkaç hafta öncesinde kurulmuştu. Bu üçü içerisinde sadece Epir ve İznik
Konstantinopolis'i tekrar ele geçirme fırsatları elde etti. Ancak, İznik
İmparatorluğu sonraki yıllarda var olmak için mücadele verdi ve 13. yüzyıl
ortalarına gelindiğinde Güney Anadolu'nun büyük bir kısmını kaybetmişti. 1242–43
Moğol istilalarının ardından Anadolu Selçuklu Devleti de zayıflamıştı ve ortaya
çıkan irili ufaklı beylikler ile gazveler Bizans'ın Anadolu'daki gücünü iyice
zayıflattı. İlerleyen dönemlerde bu beylerden birisi olan Osman Gazi beylik
sınırlarını genişletecek ve beylik Konstantinopolis'i fethedecekti. Yine de
Moğol istilaları Selçukluların istilalarını geçici bir süre bir nebze
yatıştırdığından İznik, kuzeydeki Latinler ile savaşa odaklandı.

Laskaris Hanedanı tarafından kurulan İznik İmparatorluğu, 1261'de
Konstantinopolis'i Latinler'den aldı ve Epir'i yendi. Bu durum Bizans'ın VIII.
Mihail Paleologos altında kısa süreli bir yeniden canlanışına neden olduysa da,
savaş yorgunu imparatorluğun çevresindeki düşmanlarla savaşacak imkanı yoktu.
Latinler üzerine yaptığı seferlerin devamlılığını sağlamak adına Mihail
Anadolu'dan askerlerini çekerek köylülerden çok ağır vergiler toplamaya başladı
ve bu durum halkta kızgınlık yarattı. Dördüncü Haçlı Seferi'ndeki hasarları
gidermek adına Konstantinopolis'te devasa inşaat projeleri görüldü. Bunların
hiçbiri Anadolu'da Türk akınları altında kalan çiftçilerin yararına değildi.

Anadolu'da sahip olduklarıyla yetinmek istemeyen Mihail, imparatorluğu
genişletmeye çalıştıysa da sadece kısa dönemde başarılı oldu. Başkentin Latinler
tarafından bir kere daha yağmalanmasının önüne geçmek adına Kilise'yi Roma'ya
boyun eğmeye zorladı ki bu da geçici bir çözümdü zira köylüler Mihail'den ve
Konstantinopolis'ten nefret ediyordu. II. Andronikos ve daha sonraları torunu
III. Andronikos Bizans'ın görkemini yeniden canlandırmak için son hakiki
girişimleri yaptı. Buna rağmen II. Andronikos'un paralı askerleri sıklıkla ters
tepiyor, Katalan Bölüğü taşraya saldırıp halkın başkente olan öfkesini
artırıyordu.

III. Andronikos öldükten sonra patlak veren iç savaşlar durumu daha da kötüye
götürdü. Altı yıl süren bir iç savaş imparatorluğu mahvetti ve Sırp hükümdar
Stefan Dušan (taht: 1331–1346) fırsattan istifade ülkenin büyük bir kısmını
istila ederek Sırp İmparatorluğu'nu kurdu. 1354'te Gelibolu'daki bir deprem
kaleyi yıktı ve böylece Osmanlılar (iç savaş sırasında VI. İoannis Kantakuzinos
tarafından paralı asker olarak tutulmuşlardı) Avrupa'daki ilk topraklarına
kavuştu. İç savaş bittiğinde, Osmanlılar çoktan Sırpları yenerek onları vasal
halinde yönetim altına almışlardı. Kosova Savaşı'nın ardından Balkanların büyük
kısmı Osmanlıların egemenliğindeydi.

Bizans imparatorları Batı'dan yardım istedi, fakat Papa böyle bir yardımı sadece
Doğu Ortodoks Kilisesi ile Roma Makamı'nın birleştirilmesi karşılığında
yapacağını söyledi. Birleşme düşünüldü ve zaman zaman imparatorluk hükmüyle
başarıldı ancak Ortodoks vatandaşlar ve ruhban sınıfı Roma'ya ve Latin
Kilisesi'ne büyük kızgınlık duyuyordu. Bazı Batı birlikleri Konstantinopolis'in
Hristiyan varlığını desteklemek için geldiyse de, birçok Batı hükûmdarı kendi
işleriyle meşguldü ve Osmanlı Bizans topraklarının geriye kalan kısmını ele
geçirmeye devam etti.

Konstantinopolis bu sıralarda terk edilmiş ve yıkık dökük bir durumdaydı. Nüfus
düşüşü o kadar büyüktü ki, artık birbirinden tarlalarla ayrılmış köy
kümelerinden fazlası değildi. 2 Nisan 1453'te, Fatih Sultan Mehmed'in 80.000
kişilik ordusu ve çok sayıda düzensiz birlikleriyle şehri kuşattı. Sayıca
oldukça az sayıdaki Hristiyan kuvvetleri (yaklaşık 7000 erkek, 2000'i
yabancıydı) umutsuzca kenti son bir şans savunmaya çalışsa da, iki aylık
kuşatmanın ardından 29 Mayıs 1453'te Konstantinopolis düştü. Şehrin surları
düşünce Bizans imparatoru XI. Konstantin Paleologos, son olarak imparatorluk
kılığını fırlatıp göğüs göğüse savaşmak için sokaklara inerken görüldü.

Konstantinopolis düştüğünde Bizans'ın elinde kalan tek toprak, son imparatorun
kardeşleri Tomas Paleologos ve Dimitrios Paleologos tarafından yönetilen Mora
Despotluğu idi. Despotluk, bağımsız olarak Osmanlılara yıllık haraç ödemek
şartıyla varlığını sürdürdü. Beceriksiz yönetim, haracı ödeyememe, Osmanlılara
karşı ayaklanmalar gibi sebeplerden ötürü Mora da Mayıs 1460'ta II. Mehmed'in
ordusuna yenik düştü. Demetrios, Osmanlılardan Mora'yı işgal edip Thomas'ı
çıkarmalarını rica etmişti ancak Thomas kaçtı. Osmanlılar Mora boyunca yürüdüler
ve görünüşte bütün Despotluk'u yaz sonu itibariyle ele geçirdiler. Demetrios,
Mora'nın yönetiminin kendisine kalacağını düşündü ancak yarımada tamamen
Osmanlılar'a kaldı.

Birkaç anlaşmazlık daha bir süre devam etti. Monemvasia adası teslim olmayı
reddetti ve ilk dönemlerde kısa süre Aragonlu bir korsan tarafından yönetildi.
Ada sakinleri bu korsanı kovunca Thomas'ın rızasını alarak 1460 yılı bitmeden
Papa'nın koruması altına alınmayı kabul ettiler. Mora'nın güney ucundaki Mani
Yarımadası yerel kabilelerin zayıf bir koalisyonu altında direnmeye devam etti
ve bir süre sonra Venedikliler tarafından ilhak edildi. Direnişlerin sonuncusu
Mora'nın kuzeybatısındaki Salmeniko'da yaşandı. Greças Paleologos buradaki
Salmeniko Kalesi'nde askerî komutanlık yaptı. Kasaba bir süre sonra teslim olsa
da, Graitzas, garnizonu ve bazı kasabalılarla beraber Temmuz 1461'e kadar kalede
yaşadı ve bu tarihten sonra Venedik topraklarına göçtü.

Konstantinopolis'in 1204'te Latinler tarafından ele geçirilmesinden hemen önce
bağımsızlığını ilan eden Trabzon İmparatorluğu, Bizans'tan arta kalan son fiili
devlet oldu. İmparator David'in Batı'dan Osmanlı'ya karşı yardım istemesi iki
devlet arasında 1461 yazında bir savaşa neden oldu. Bir aylık kuşatmadan sonra
14 Ağustos 1461'de David teslim oldu ve Trabzon Osmanlı'ya geçti. Trabzon
İmparatorluğu'nun Kırım eyaleti olan Theodoro Prensliği (Perateia'nın bir
parçasıydı) olaydan sonra 14 yıl daha varlığını sürdürdü ve 1475'te Osmanlı'ya
düştü.

Son imparator XI Konstantin'in yeğeni Andreas Paleologos, Bizans İmparatoru
olarak hak iddia etti. 1460'taki yenilgisine kadar Mora'da yaşamaya devam etti
ve sonrasında Roma'ya kaçarak Papalık Devleti koruması altında yaşadı. Bizans
imparatorluk makamı teknik olarak hiçbir zaman babadan oğula geçmediği için
Andreas'ın hak iddiası Bizans yasaları altında dayanaksız da olsa doğru
olabilirdi. Ancak, imparatorluk yok olmuştu ve Batılı devletler Roma Kilisesi
tarafından tasdik edilmiş babadan oğula geçen iktidar sistemini kullanıyordu.
Batıda yeni bir yaşam arayan Andreas, kendisine Imperator Constantinopolitanus
("Konstantinopolis İmparatoru") unvanını taktı ve kendisinin ardılı olma
haklarını VIII. Charles ile beraber Katolik Krallara sattı. Ancak, kimsenin
Andreas'ın ölümünden sonra bu unvanla ilgili bir teşebbüsü olmadı.

XI. Konstantin herhangi bir varisi olmadan öldü; eğer Konstantinopolis
düşmeseydi tahta kendinden sonra muhtemelen ölmüş ağabeyinin oğulları çıkacaktı
fakat şehir düşünce bu yeğenleri II. Mehmed tarafından saray hizmetine alındı.
Büyük yeğen Has Murad adını aldı ve Sultan Mehmed'in favorisi olarak Balkan
Beylerbeyi olarak görev yaptı. Küçük yeğen Mesih Paşa ünvanını alarak, Osmanlı
donanmasına amiral ve Gelibolu Sancağı'na Sancak Beyi oldu. Sonraki dönemde,
Mehmed'in oğlu II. Bayezid'in yanında iki kez sadrazamlık yaptı.

II. Mehmed ve ardılları 20. yüzyıl başında Osmanlı İmparatorluğu parçalanana
kadar kendilerini Roma İmparatorluğu'nun varisi olarak gördüler. Onlara göre
Osmanlılar tıpkı Konstantin'in yaptığı gibi sadece ülkenin dinî temellerini
değiştirmişti. Osmanlılar, ele geçirdiği topraklarda yaşayan Doğu Romalılara
(Ortodoks Hristiyanlar) Rûm demeye devam etti. Bu sırada Tuna Prenslikleri de
(bu ülkelerin yöneticileri de kendilerini Doğu Roma İmparatorları'nın varisi
olarak görüyordu) Bizans asilleri de dahil Ortodoks mültecilere ev sahipliği
yapıyordu.

İmparator öldükten sonra Moskova Grandükü III. İvan, Doğu Ortodoksları'nın
patronu olarak hak iddia etti. Andreas'ın kız kardeşi Sofya Paleologina ile
evliydi ve torunları Korkunç İvan Rusya'nın ilk çarı oldu (tsar veya czar,
caesar, yani "sezar" anlamına gelir ve Slavlar geleneksel olarak Bizans
imparatorlarını bu şekilde adlandırır). Onların ardılları da Moskova'nın Roma ve
Konstantinopolis'in varisi olmak için uygun bir şehir olduğu fikrini destekledi.
Rus İmparatorluğu'nun bu Üçüncü Roma fikri, Rus Devrimi'ne kadar var olmayı
sürdürdü.

Şablon:Bizans kültürü Bizans ekonomisi, yüzyıllar boyunca Avrupa ve Akdeniz'in
en ileri ekonomilerindendi. Özellikle Avrupa, Orta Çağ sonlarına kadar Bizans'ın
ekonomik gücüne erişemedi. Konstantinopolis, zaman zaman neredeyse bütün Avrasya
ve Kuzey Afrika ticaret ağının ana merkeziydi ve özellikle İpek Yolu'nun
batıdaki ucuna tekabül ediyordu. 6. yüzyılın ilk yarısına kadar, gerileyen
Batı'ya tezat oluştururcasına Bizans ekonomisi büyüme ve istikrar içerisindeydi.

Justinianos Veba Salgını ve Arap istilaları ile beraber ekonomideki durumlar
kötüleşti ve bir duraklama, hatta gerileme içine girildi. İsaurya reformları ve
özellikle V. Konstantin'in repopülasyonu, bayındırlık girişimleri ve vergi
ölçülendirmeleri, sınır genişliğinden bağımsız olarak 1204'e kadar sürecek bir
ekonomik canlanmayı işaret etti. 10. yüzyıldan 12. yüzyılın sonuna kadar Bizans,
"lüks" imajına sahipti ve ülkeyi ziyaret edenler, başkentteki zenginlik
karşısında etkilenmekteydi.

Dördüncü Haçlı Seferi, Bizans'ın üretimde gerilemesine ve Doğu Akdeniz'deki Batı
Avrupalıların ticari üstünlüğüne yol açtı. Bu durum, Bizans için ekonomik bir
felaket anlamına geliyordu. Paleologoslar, ekonomiyi yukarı çekmeye çalışsa da
Bizans bir daha hiçbir zaman dış veya iç ekonomik güçleri üzerinde tam bir
kontrol elde edemedi. Aşama aşama, ticari usuller ve ücret mekanizmaları
üzerindeki etkisini yitirdi ve değerli madenlerin ülke dışına, bazı
akademisyenlere göre bazen basılan paradan daha çok, çıkışındaki kontrolünü
kaybetti.

Bizans'ın ekonomisinin temelinde denizci yapılanmadan beslenen ticaret vardı.
Tekstil ürünleri çok büyük ihtimalle en çok ihraç edilen mallardı; ipek
kesinlikle Mısır'a gönderildiği gibi, Bulgaristan ve Batı'ya da satılıyordu.
Devlet, iç ve dış ticareti sıkı bir kontrol altında tuttu ve para bastırma
tekelini hiç kaybetmedi. Böylece, sağlam ve esnek para sistemini sürdürürek
ticaret ihtiyaçlarına uyum sağladı.

Hükümet, özel çıkarlarının olduğu loncalar ve kuruluşlar için parametreler
belirleyerek faiz oranları üzerinde resmî bir kontrol sağlamaya çalıştı.
İmparator ve memurları kriz zamanlarında, başkentin ön tedarik hazırlığını
garanti altına almak ve tahıl fiyatlarını aşağıda tutmak için müdahale etti. Son
olarak hükümet, sıklıkla ihtiyaç fazlasının bir kısmını vergilendirme yoluyla
topladı ve devlet memurlarına maaş dağıtımı veya bayındırlık yatırımları yoluyla
tekrar dolaşıma soktu.

Klasik antik dönem yazıları Bizans'ta her daim işlendi. Bu nedenle, Bizans
bilimi her dönemde antik felsefe ve metafizik ile doğrudan bağlantılı oldu.
Mühendislik alanında, Aya Sofya'nın mimarı olan Yunan matematikçi Miletli
İsidoros, 530 yılı civarında Arşimet'in çalışmalarını ilk defa derleyerek bir
geleneğin işaretlerini verdi. Matematikçi Leo tarafından "Bizans Rönesansı"
sırasında (c. 850) kurulan matematik ve mühendislik okulu aracılığıyla da canlı
tutulan bu gelenek sayesinde birçok antik kaynak günümüze ulaşabildi (bkz:
Arşimet Palimpsesti). Gerçekten de, geometri ve uygulamaları (mimarlık ve savaş
aletleri mühendisliği) Bizanslılar'ın bir uzmanlık alanı olarak kaldı.

Arap istilalarının getirdiği karanlık dönemlerde bilimsel çalışmalar duraklasa
da, ilk milenyumun bitişi öncesi Bizans Rönesansı olarak da bilinen süreçte,
Bizanslı bilim adamları, Arap ve Perslerin bilimsel ilerleyişinde özellikle
astronomi ve matematik alanında ağırlıklarını ortaya koydu. Bizanslılar ayrıca
özellikle mimarlıkta (örn. pandantifli kubbe) ve savaş teknolojisinde (örn. Rum
ateşi) bazı teknolojik gelişmelerin de mucididir.

Her ne kadar Bizanslılar bilimin uygulanması konusunda fevkalade başarılar
(özellikle Aya Sofya'nın inşası sırasında) elde etse de ve antik dönemin bilim
ve geometri bilgisini korusalar da, Bizanslılar 6. yüzyıldan sonra yeni teoriler
üretmek veya klasik yazarların üzerine eklemek gibi yollara başvurmadılar ve
bilime pek az özgün katkıda bulundular.

İmparatorluğun son yüzyılındaki Bizanslı dilbilgisi uzmanları, bizzat kişisel ve
yazınsal olarak Antik Yunan dilbilgisi ve edebi çalışmalarını erken Rönesans
İtalya'sına götüren bir numaralı kişilerdir. Bu süreçte, astronomi ve diğer
matematik bilimleri Trabzon'da öğretilmekteydi ve tıp bilimi hemen hemen bütün
bilim adamlarının ortak ilgi alanına giriyordu.

Hukuk alanında I. Justinianos'un reformlarının, içtihat biliminin evrimine net
bir etkisi olduğu açıktır. Yine III. Leo'nun Ecloga'sı Slav dünyasında yasal
kuruluşların örgütlenmesini etkilemiştir. 10. yüzyılda VI. Leon bütün Bizans
yasalarını Yunanca olarak kanunlaştırmayı başardı ve sonraki bütün Bizans
hukukunun temelini oluşturarak günümüze kadar devam eden bir ilgi alanı yarattı.

Bizans İmparatorluğu bir teokrasiydi ve Tanrı'nın ülkeyi imparator aracılığıyla
yönettiğine inanılıyordu. Jennifer Fretland VanVoorst bu konuda şunları söyledi:
"Bizans İmparatorluğu, Hristiyanlık değerleri ve fikirlerinin ülkedeki siyasî
fikirlere zemin oluşturduğu ve ülkenin siyasî hedefleriyle iç içe geçtiği bir
teokrasidir." Bizans Teokrasisi (2004) adlı kitabında Steven Runciman şunları
söyler:

Diyanet işlerinde imparatorluğun rolü hiçbir zaman sabit, yasal olarak
tanımlanmış bir erke dönüşmedi. Roma'nın gerileyişiyle ve diğer Doğu
Patrikhaneleri'ndeki anlaşmazlık yüzünden Konstantinopolis, 6 ila 11. yüzyıllar
arasında Hıristyanlık alemindeki en zengin ve etkili merkez olarak kaldı.
İmparatorluk kendisinin bir gölgesi olacak kadar küçüldüğü zamanlarda bile,
kilise ülkenin içinde ve dışındaki önemli etkisini sürdürdü. Georgiy
Ostrogorskiy bu konuda şunları demiştir:

Devletin resmî Hristiyanlık doktrini ilk yedi ruhban konsili sayesinde
belirlenirdi ve bundan sonra bunu halka empoze etme görevi imparatora verilirdi.
Daha sonraları Codex Justinianus ile birleştirilen 388 çıkışlı bir imparatorluk
kararnamesi, ülke halkının "Katolik Hristiyan adını üstlenmesi" ve yasalara
uymayan, "kafir inanışlar"ı takip eden insanların "deli ve aptal insanlar"
olarak kabul edilmesini öne sürer.

İmparatorluk emirlerine ve daha sonraları Doğu Ortodoks Kilisesi/Doğu
Hristiyanlığı olarak bilinen devlet kilisesinin zorlayıcı duruşuna rağmen,
kilise Bizans'taki bütün Hristiyanlar'ı temsil eden bir duruşa erişemedi.
Mango'ya göre, imparatorluğun erken dönemlerinde "deli ve aptal insanlar" ile
kilise tarafından "kafir" olarak gösterilenler nüfusun çoğunluğuydu. Bunun
yanında 6. yüzyılın sonuna kadar var olan paganlar ve Yahudiler'e ek olarak halk
-hatta imparatorlar- arasında Nasturyanizm, Monofizitizm, Aryanizm, and
Paulusçlular gibi Ortodoks Kilisesi'nin duruşuna karşı belli duruşlarıyla
bilinen farklı Hristiyan doktrinlerini takip edenler oldu.

III. Leo imparatorluk çapındaki ikonların yıkımını emrettiği zaman, Hristiyanlar
arasında bir diğer ayrışma da başlamış oldu. Bu durum, büyük bir dinî krize yol
açtı ve ancak 9. yüzyılda ikonlar restore edildiğinde yatıştı. Aynı süreç
içerisinde genel olarak Slav kökenli halklar arasında paganizm yayıldı. Bu
topluluklar Hrıstiyanlaştırıldığında, özellikle imparatorluğun sonlarına doğru,
Doğu Ortodoks Kilisesi Hristiyanlar'ın çoğunu ve genel olarak imparatorluğun
içinde kalan halkların çoğunu temsil ediyordu.

Yahudiler, Bizans varlığı boyunca önemli bir azınlık olarak kaldılar ve Roma
yasasına göre yasal olarak tanınan dinî grup statüsü altında kaldılar. Bizans'ın
erken döneminde genellikle hoş görüldülerse de, sonraları zaman zaman gerilimli
ve zulüm dolu zamanlar yaşandı. Her halükarda, Arap istilaları sonrasında çoğu
Yahudi topluluk kendini imparatorluk dışında buldu ve Bizans içinde kalan
Yahudiler özellikle 10. yüzyıl sonrası itibariyle göreceli bir barış ortamında
yaşadılar.

Gürcü manastırları ilk defa 9. yüzyılın ikinci yarısı itibariyle
Konstantinopolis ve kuzeybatı Anadolu'daki Olimpos Dağı'nda görüldü. Bu süreçten
sonra Gürcüler imparatorluk içerisinde gittikçe daha önemli roller almaya
başladı.

Bugüne kalmış Bizans sanatı, genel olarak din temalıdır ve birkaç dönemsel
istisna dışında fazlaca gelenekselleştirilmiştir. Fresk boyamaları, ahşap
paneller üzerine tezhip ve özellikle erken dönemlerde mozaik ana sanat
eserleridir. Bunun yanında küçük parçalardan ibaret oyulmuş fildişi heykelcikler
dışında figüratif heykel sanatı oldukça nadirdir. El yazması boyamacılığı
sayesinde büyük ölçekte pek gözlenmeyen eski klasik gerçekçi sanat geleneği,
sonraki çağlara korunarak ulaşmış oldu. Bizans sanatı oldukça prestjiliydi ve
Batı Avrupa'da aranan bir sanattı. Burada neredeyse çağın sonuna kadar Orta Çağ
sanatını etkilemeyi sürdürdü. Özellikle İtalya'da, Bizans tarzları 12. yüzyıla
kadar modifiye edilmiş biçimleriyle kalmaya devam etti ve sonraki İtalyan
Rönesansı sanatına formel ilham kaynağı oluşturdu. Buna karşılık, dışarıdan
gelen çok az sanat akımı Bizans stili üzerinde bir etki bırakabildi. Doğu
Ortodoks Kilisesi'nin genişlemesiyle beraber, Bizans biçimleri ve tarzları
Ortodoks dünyasına ve hatta daha da ötesine yayılmayı başardı. Özellikle dinî
binalardaki Bizans mimarisi etkisi, Mısır ve Arabistan'dan Rusya ve Romanya gibi
farklı coğrafyalara kadar görülmektedir.

Bizans edebiyatında dört farklı kültürel bileşen gözlemlenir: Yunan, Hristiyan,
Roma ve Oryantal. Bizans edebiyatı sıklıkla beş grupta kategorilendirilir.
Bunlardan üçünü tarihçiler ve analistler, ansiklopedi yazarları (Patrik Fotios,
Mihail Psellos ve Mihail Khoniates Bizans'ın en büyük ansiklopedi yazarları
olarak gösterilir) ve denemeciler ile din-dışı şairler doldururken geriye kalan
iki grupta yeni edebi tarzlar yer alır: dinî-teolojik edebiyat ve popüler şiir.
Buna ek olarak Bizans'ın tek epik destanı Digenis Akritis'tir.

Günümüze ulaşan iki ila üç bin ciltlik Bizans edebiyatı mirasından sadece üç yüz
otuzu din-dışı şiir, tarih, bilim ve sahte-bilim üzerinedir. Her ne kadar
din-dışı edebiyat 9 ila 12. yüzyıllar arasında gelişme gösterse de, Besteci
Romanos'un en belirgin temsilcilerinden olduğu dinî edebiyat (vaazler, litürji
kitapları ve şiiri, teoloji, ibadet tezleri, vb.) çok daha önce şekillenmişti.

Yunanca metinler üzerine seremoni, festival veya kilise müziği amacıyla
bestelenen dinî Bizans müzik formları en bilinen formlardır. Kilise ilahileri,
müziğin en temel parçasını oluşturmaktaydı. Yunan ve yabancı tarihçiler, genel
olarak Bizans müziğinin Antik Yunan ton sistemiyle yakından alakalı olduğu
üzerinde hemfikirdir. Bizans müziği, bilinen müziğin en eski türü olmayı
sürdürmektedir. Öyle ki performans usulleri, (5. yüzyıldan sonra yükselen
doğruluk oranıyla) besteci isimleri ve hatta bazen müzik eseri hakkındaki
açıklamalar bilinmektedir.

9. yüzyılda yaşayan Pers coğrafyacı İbn Hurdâzbih, müzik enstrümanlarının
sözlüksel irdelemesinde, lire (lūrā) ek olarak urghun (org), shilyani
(muhtemelen arp veya lirin bir başka formu) ve salandj (muhtemelen bir tür
tulum) gibi aletleri Bizans'a ait tipik enstrümanlar olarak gösterir. Bunlardan
ilki olan yaylı Bizans liri, daha sonraları lira da braccio adıyla Venedik'te
göründü ve birçok kişi tarafından yine aynı şehirde gelişip farklılaşan kemanın
atası olarak gösterilmektedir. Yaylı "lira", halen eskiden Bizans'a dahil olan
topraklarda çalınmaktadır: Yunanistan'da Politiki lyra (Türkçe: "Şehir lirası"
yani Konstantinopolis), Güney İtalya'da Calabria lirası ve Dalmaçya'da Lijerica
olarak bilinmektedir. İkinci müzik aleti olan org, Helenistik dönemden kalmadır
(bkz: Hydraulis) ve yarışlar sırasında Hipodrom'da çalınmıştır. "Büyük kurşun
borular"ı olan bir org, imparator V. Konstantin tarafından 757 yılında Frank
kralı Kısa Pepin'e gönderildi. Pepin'in oğlu Şarlman da 812 yılında Aachen'deki
şapeli için benzer bir org talep ederek Batı kilise müziğinin ilk tohumlarını
atmış oldu. Sonuncu müzik aleti olan tulum dankiyo (Antik Yunanca'dan: angion
(Τὸ ἀγγεῖον) "konteynır"), Roma döneminde dahi çalınmaktaydı. Dio Chrysostom'un
1. yüzyılda yazdığı yazılarında, dönemininde bir hükümdarın (muhtemelen Neron),
kavalı (Yunan kamış kavalına benzeyen tibia) hem ağzıyla hem de koltukaltına
yerleştirdiği bir kese yardımıyla çalabildiği geçmektedir. Tulum, imparatorluk
zamanlarından günümüze aynı topraklarda çalınmaya devam etti. (Bkz: Balkanlar'da
gayda, Yunanistan'da tsampuna, Pontus'ta tulum, Girit'te askomandura,
Ermenistan'da parkapzuk ve Romanya'da cimpoi.)

Bizans kültürü, ilk dönemlerinde Greko-Romen'in son dönemleriyle aynıydı, ancak
imparatorluğun var olduğu sonraki bin yıl boyunca yavaş yavaş günümüz Balkanlar
ve Anadolusu'nun kültürüne benzer bir yola evrildi. Mutfak, Greko-Romen balık
sosu çeşnisi garosa dayansa da, günümüz mutfağından aşina olunan tütsülenmiş et
pastırma (Bizans Yunancasında "paston"), baklava (ya da o zamanki adıyla
koptoplakus κοπτοπλακοῦς), tiropita (o zamanki adıyla plakuntas tetiromenus veya
tiritas plakuntas), ve ünlü Orta Çağ tatlı şarapları (Komandarya ve bir halka
ismini de veren Rumney şarabı) gibi birçok bileşene de sahipti. Çam reçinesi
aromalı retsina şarabı da sıklıkla içilmekteydi ve günümüzde Yunanistan'da halen
üretimi devam etmektedir. Cermen Kutsal Roma imparatoru I. Otto tarafından
968'de Konstantinopolis'e büyükelçi olarak gönderilen Kremonalı Liutprand, bu
şarap için, günümüzde de şaraba aşina olmayan içicilerin tepkisine benzer
biçimde, şunları söylemiştir: "Faciamız Yunan şarabına ekleme yapacak olursak,
karasakız, reçine ve yakı gibi bizim içemediğimiz şeylerle karıştırılıyordu".
Balık sosu çeşnisi garos da aynı şekilde aşina olmayan insanlar tarafından pek
hoş karşılanmıyordu; Kremonalı Liutprand, kendisine "fazlasıyla kötü balık
likörü"yle kaplanmış yemekler sunulduğunu belirtir. Bizanslılar bunun yanında
çeşni olarak, mayalanmış arpadan üretilen murri adında soya sosuna benzer bir
çeşni kullanıyorlardı ve bu sayade soya sosunda olduğu gibi yemeklerine umami
tadı katıyorlardı.

Bizanslılar tavli (Bizans Yunancası: τάβλη) oyununu severek oynarlardı. Oyun,
günümüzde Türkiye (tavla) ve Yunanistan (tavli) ve diğer birçok Bizans ardılı
ülkede halen oynanmaktadır. Bizans asilleri, başta günümüzde polo olarak bilinen
tzykanion olmak üzere, atçılığa meraklıydı. Oyun, erken dönemlerde Sasani
İranı'ndan gelmişti ve II. Theodosius (taht: 408–450) tarafından bir
Tzykanisterion (oyun için özel stadyum) Büyük Konstantinopolis Sarayı'nın içine
inşa edilmişti. İmparator I. Basileios (taht: 867–886) bu sporda epey ustaydı;
İmparator Aleksandros (taht: 912–913) oyunu oynarken çok yorulduğu için öldü,
İmparator I. Aleksios Komnenos (taht: 1081–1118) oyunu Tatikios ile oynarken
yaralandı, Trabzonlu I. İoannes Komnenos (taht: 1235–1238) ise oyun sırasında
aldığı ölümcül bir yara yüzünden öldü. Konstantinopolis ve Trabzon dışında,
Sparta, Efes ve Atina gibi şehirlerde de tzykanisteria'ya rastlanması, gelişen
kentsel aristokrasi hakkında bir ipucu verir. Oyun, özellikle oyuna karşı bir
ilgi geliştiren Batı yanlısı imparator I. Manuil Komnenos zamanında haçlı
seferleri yoluyla Batı'ya ulaştı.

Bizans devletinde imparator tek ve mutlak yöneticiydi ve gücünü ilahi
kaynaklardan aldığı kabul ediliyordu. Senato gerçek bir politik ve yasa koyucu
otoriteye sahip değildi fakat itibari unvanları olan onursal bir konsil şeklinde
varlığını sürdürdü. 8. yüzyıl sonunda, başkentteki gücün saraya dönük
birleştirilmesine odaklı bir kamu idaresi oluşturuldu (sakellarios makamının
önem kazanması bu değişiklikle ilgilidir). En önemli idari reform, muhtemelen 7.
yüzyıl ortalarında başlayan, thema sisteminin gelişiydi ve bu sistemde her bir
bölümlenmenin askerî ve kamusal yönetimini strategos adı verilen kimseler
üstleniyordu.

"Bizans" ve "Bizantinizm" terimlerinin alçaltıcı terimler olarak kullanılışına
rağmen, Bizans bürokrasisi imparatorluğun kendi durumuna göre kendisini
şekillendirebilen özel bir yeteneğe sahipti. Unvana ve kıdeme dayalı özenli
sistem, saraya prestij ve etki bahşetti. Memurlar, imparatorun etrafında sıkı
bir düzenle düzenlenmişti ve mevkileri için imparatorluk iradesine sıkıca
bağlıydı. Bunun yanında gerçek idari meslekler de vardı ancak otorite
memurlardan ziyade bireylere de devredilebiliyordu.

8 ve 9. yüzyılda kamu hizmeti, aristoktratik statüye en engelsiz yolu
oluşturmuştu ancak 9. yüzyıldan sonra kamu aristokrasisi soyluluk aristokrasisi
ile rekabete girdi. Bazı Bizans hükümet çalışmalarına göre, 11. yüzyıl siyaseti
baskın olarak kamu ve askerî aristokrasi arasındaki rekabet üzerinden
şekilleniyordu. Bu süreçte, I. Aleksios bazı önemli idari reformlar yaparak yeni
saray makamları ile memurlarını tanıttı.

Roma düştükten sonra imparatorluk için en büyük zorluklardan birisi kendi içinde
ve kendi komşularıyla bir ilişki düzeni kurabilmekti. Bu milletler resmî politik
kuruluşlar oluşturmaya giriştiklerinde, düzenlerini sıklıkla Konstantinopolis
üzerinden kalıpladılar. Bizans diplomasisi kısa süre içinde komşularını
uluslararası ve devletler-arası ilişkiler ağına çekmeyi başardı. Bu ağ, antlaşma
yapımı etrafında şekillendi ve yeni hükümdarları krallar ailesine kabul etmeyi;
Bizans toplumsal tutumlarını, değerlerini ve kuruluşlarını özümseyişi
içeriyordu. Klasik yazarların savaş ve barış arasındaki etik ve yasal ayrımları
verme eğilimlerine karşılık, Bizanslılar, diplomasiyi savaşın başka bir yolu
olarak gördü. Örneğin, bir Bulgar tehdidi, Kiev Rusları'na para vererek
bastırılabiliyordu.

Diplomasi, o dönemde saf politik işlevinin üstünde, istihbarat toplama işlevine
ağırlık veriyordu. Konstantinopolis'teki Barbar Bürosu, protokol ve "barbarlar"a
yönelik herhangi kayıtları toplama işleriyle ilgileniyordu ve belki de bu
şekilde kendi başına basit bir istihbarat işlevi üstleniyordu. John B. Bury'ye
göre, bu ofis Konstantinopolis'i ziyaret eden tüm yabancıları denetleme görevini
yüklenmişti ve Logothetes tu dromu gözetimi altındaydı. Görünürde bir protokol
ofisi olsa da – yani asıl görevi yabancı elçilerle yeterince ilgilenildiğini
teminat altına almak, bakımları için yeterli devlet fonu bulunup bulunmadığını
kontrol etmek ve resmî çevirmenleri bulundurmak – muhtemelen kendi çapında bir
güvenlik vasfı da taşıyordu.

Bizanslılar birtakım diplomatik uygulamalarla kendilerine yarar sağladı.
Örneğin, başkentteki büyükelçilikler yıllarca var olmaya devam ederdi. Diğer
kraliyet müesseselerinden bir üyenin de rutin olarak Konstantinopolis'te kalması
beklenirdi. Böylece sadece potansiyel bir rehine değil, siyaset ilişkileri
üzerine bir piyon da kazanılmış oluyordu. Diğer bir önemli uygulama,
ziyaretçileri şatafatlı teşhirlerle etkilemekti. Dimitri Obolenski'ye göre,
Avrupa'da antik medeniyetin korunmasının nedeni, Bizans diplomasisinin yeteneği
ve kaynaklılığıydı ki bu, Bizans'ın Avrupa tarihine çok uzun süren katkılarından
birisi oldu.

Bizans İmparatorluğu, tarihinin çoğunda, Batı Avrupa'da bilinen şekliyle
armacılığı bilmiyor ve kullanmıyordu. Haç veya labarum gibi motifler içeren
çeşitli amblemler (Yunanca: σημεία, sēmeia; tekil σημείον, sēmeion) resmî
durumlarda ve askerî amaçlarla, sancak veya zırhlar üzerinde kullanılırdı. Haç
kullanımı, İsa, Meryem ve çeşitli azizlerin resimleri, memurların mühürlerinde
kendine yer buldu fakat bunlar aile amblemlerinden ziyade kişiseldi.

İmparatorluk makamı, yönetim ve askerî yapılanmadan farklı olarak, Batı Roma
İmparatorluğu'nun çöküşünden önce dahi, doğu Roma eyaletleri ağırlıklı olarak
Yunanca konuşuyordu ve Latince gelmeden yüzyıllar öncesinde de Yunanca'nın
hakimiyeti devam ediyordu. Roma'nın doğuyu fethetmesinin ardından 'Pax Romana'
adın verilen kaynaştırıcı siyasî uygulamalar ve kamu altyapısı, Yunanca'nın
doğuda yayılıp kemikleşmesini kolaylaştırdı. Gerçekten de, Roma
İmparatorluğu'nun erken dönemlerinde Yunanca zaten çoktan Kilise'nin, eğitimin
ve sanatın dili olmuştu ve geniş çapta eyaletler arası, hatta milletler arası
ticarette lingua franca konumuna erişmişti. Yunanca bir süre konuşma dili Koini
Yunancası (sonraları Demotik Yunanca'ya evrildi) ve daha eski bir yazılı form,
Diglossia halinde beraber varlığını sürdürdü ve sonunda Koini hem konuşma hem de
yazılı biçimde bu ikililikten sıyrıldı ve genel geçer hal aldı.

Latince'nin idari olarak kullanımı, sadece 7. yüzyılda Heraklius'un bu dili
resmen kaldırmasına kadar sürdü. Bilimsel olarak Latince hızla eğitimli kesim
arasındaki popülerliğini kaybetti fakat imparatorluk kültüründe yer ettiği
seremoni işlevini bir süre daha devam ettirdi. Ek olarak, özellikle Dalmaçya'da
ve günümüz Romanya'sı çevresinde Halk Latincesi, imparatorluğun azınlık dili
olarak konuşulmaya devam etti.

Çok uluslu yapıda olan imparatorlukta birçok farklı dil var oldu ve kimi
zamanlarda bu dillere sınırlı resmî statü verildi. Kayda değer bir örnek olarak,
Orta Çağ başında Süryanice uzak doğu eyaletlerde eğitimli kesim arasında çok
yaygın bir dile dönüştü. Benzer şekilde Kıptîce, Ermenice ve Gürcüce kendi
eyaletlerindeki eğitimli kesim arasında oldukça popüler kaldı. Bunun yanında
daha sonraları Eski Kilise Slavcası, Orta Farsça ve Arapça, bu dili konuşan
halklarla etkileşime girildikten sonra, bu dillerin imparatorluk ve onun etki
alanı içerisinde belirli bir öneme kavuşmasına yol açtı.

Bunların dışında, Akdeniz'de ve ötesinde ana ticaret yollarının merkezinde yer
alan Konstantinopolis'te, bir zamanlar Çince de dahil, bütün bilinen Orta Çağ
dilleri konuşuluyordu. İmparatorluk son gerilemesine girdiğinde, ülke
vatandaşları daha homojen bir hale geldi ve Yunanca bu halkın kimliği ve dinî
hayatıyla iç içe geçmeye başladı.

Bizans sıklıkla mutlakiyetçilik, ortodoks ruhaniliği, oryantalizm ve ekzotizm
terimleriyle özdeşleştirilegelmiştir ve "Bizans" ve "Bizantinizm" terimleri
sıklıkla yıkım, karmaşık bürokrasi ve baskılama terimleri yerine deyişler olarak
kullanılmıştır. Doğu Bloğu'ndan 1980'lerde ve 90'larda çıkan Orta ve Güneydoğu
Avrupa ülkelerinde Bizans medeniyeti ve onun bıraktığı kalıt oldukça olumsuzdu
zira Bizans'ın da "Doğu otoriterliği ve otokrasisi" ile ilintili olduğu iddia
ediliyordu. Doğulu ve Batılı yazarlar sıklıkla Bizans'ı dinî, siyasî ve felsefî
olarak Batı'ya zıt olarak konumlandırdı. 19. yüzyıl Yunanistanı'nda bile odak
noktası her daim klasik tarihleri oldu ve Bizans sıklıkla olumsuz imaları
çağrıştırdı.

Bizans'a dönük bu yaklaşımlar, Bizans kültürünün olumlu yanları ve kalıtına
odaklanan modern çalışmalar yoluyla kısmî ya da tümcül olarak tartışıldı. Averil
Cameron, Bizans'ın Orta Çağ Avrupası'nın kuruluşundaki yer ettiği rolü 'inkar
edilemez' olarak gösterirken, Cameron ve Obolenski'ye göre Bizans'ın Ortodoks
Hristiyanlığı'nı şekillendiren rolü, günümüz Yunanistan, Romanya, Bulgaristan,
Rusya, Gürcistan, Sırbistan ve diğer ülkelerin tarihinden koparılamayacak kadar
büyük önem arz etmektedir. Bizanslılar bunun yanında klasik el yazmalarını
koruyup kopyaladılar ve klasik bilginin günümüze ulaşmasında başat rol
oynadılar. Böylece modern Avrupa medeniyetine, Rönesans hümanizmine ve Slav
Ortodoks kültürüne zemin oluşturdular.

Avrupa'da Orta Çağ boyunca uzun dönemde istikrarlı tek ülke olarak, Bizans, Batı
Avrupa'yı Doğu'nun yeni beliren güçlerinden uzak tuttu. Sürekli saldırı altında
kalarak, Batı'yı, Persler, Araplar, Selçuk Türkleri ve Osmanlılar'dan korudu.
Başka bir bakış açısıyla, 7. yüzyıldan sonra Bizans'ın evrimi ve yeniden
yapılanması, İslam'ın var oluş sürecine ve yayılışına doğrudan etki etti.

1453'te Osmanlılar'ın Konstantinopolis'i fethetmesinin ardından, Sultan II.
Mehmed "Kaysar-i Rûm" (Osmanlı Türkçesi'nde Romalı Sezar'a eşdeğer) unvanını
aldı zira Osmanlı, Doğu Roma İmparatorluğu'nun varisi olma arzusu taşıyordu.
Cameron'a göre kendilerini Bizans'ın "varis"i olarak görerek ve bazı önemli
Bizans geleneklerini sürdürerek, Osmanlılar, dolaylı yoldan Doğu Avrupa
ülkelerinin post-komünist dönemde "Ortodoks yeniden canlanması" anlayışına
yönelmesine neden oldu.



https://tr.wikipedia.org/wiki/Kerbel%C3%A2_Olay%C4%B1

Kerbelâ Olayı veya Kerbelâ Savaşı ya da Kerbela katliamı, 10 Ekim 680'de,
bugünkü Irak sınırları içindeki Kerbelâ şehrinde, Muhammed'in torunu Hüseyin bin
Ali'ye bağlı küçük bir birlik ile Emevi halifesi I. Yezid'in ordusu arasında
cereyan etmiştir.

Muhammed'in kızı Fatıma'nın Muhammed’in kuzeni Ali'den olma oğlu İmam Hüseyin'in
ölümü, Şiilerce her sene Aşûre Günü'nde yâd edilir. Sünnîler ise İslam'da matem
yapılmaması kaidesine uyarak bu günleri ibadet yaparak ve Mevlid okutarak
geçirirler.

Muhammed'in 632 yılında vefat etmesinden sonra Müslüman toplumunun başına kimin
geçeceği kaygısı baş gösterdi. Müslümanların bir kısmı ilk olarak Ebu Bekir'in
halifeliğini kabul ettiler. Ebu Bekir'den sonra sırasıyla Ömer bin Hattab, Osman
bin Affan ve Ali bin Ebu Talib'in halifeliğe geldiler.

Osman'ın 656 yılında asiler tarafından öldürülmesinden sonra Ali halife olarak
başa geçti. Bunun üzerine Osman'ın amcasının oğlu Muaviye ile Talha, Zübeyr,
Aişe ve Osman'ın bazı diğer akrabaları Ali'den katillerin bulunmasını ve
onlardan kısas alınmasını istedi. Ali ise bir süre ortalığın yatışmasının
beklenmesini istedi. Bunun üzerine Muaviye, Talha, Zübeyr ve Aişe Ali'ye
darıldı. Daha sonra Talha ve Zübeyr bir ordu topladı. Bunu bir isyan kabul eden
Ali ordusuyla olay yerine hareket etti. İlk başta savaş olmamasına rağmen iki
tarafın askerlerinin sözlü atışması üzerine durum gerginleşti ve bir anda savaşa
dönüştü. Savaşta sahabelerden Talha ve Zübeyr öldü. Aişe ise Ali tarafından
Medine'ye gönderildi. Muaviye hilafetini ilan etti ve İslam Devleti, Ali ile
Muaviye arasında ikiye bölündü.[kaynak belirtilmeli]

Ali yaklaşık 5 yıl halifelik yaptıktan sonra 661 yılında Hariciler'den
Abd’ûr-Rahmân İbn-i Mûlcem tarafından gerçekleştirilen bir suikastte hayatını
kaybetti ve iktidar 20 yıllığına Muaviye'yede kaldı.

Muaviye hayattayken oğlu Yezid'e biat etmeleri için taraftarları ve Hicaz
ahalisinden biat istedi. Lakin taraftarları ve Hicaz ahalisi oğluna biat
etmediler. Sebep olarak ise Hasan ile yaptığı anlaşmayı gösterdiler. Bunun
üzerine Muaviye biat etme arzusundan vazgeçti.[kaynak belirtilmeli] Muaviye 680
yılında ölünce Yezid başa geçti.

Yezid başa geçince ilk iş olarak Medine valisine bir mektup yazarak Hüseyin bin
Ali'ye değil, kendisine itaat etmesini, aksi takdirde bunu canıyla ödeyeceğini
bildirdi. Bu arada Hüseyin Kûfelilerden kendisine bağlılıklarını sunan mektuplar
alıyordu. Kûfe'ye gelip halife olduğunu ilan ederse Hüseyin'i
destekleyeceklerini söylüyorlardı. Hüseyin bu teklifleri ciddiye aldı ve
Kûfe'deki taraftarlarının gerçekte olduğundan çok daha fazla olduğunu zannetti.
Yaklaşık 70 taraftarı ve ailesi ile Kûfe'ye doğru yola çıktı.

Şiî ve Alevî Müslümanlığında bu olayın çok önemli yeri vardır. Onlara göre
Ali'nin oğulları yenilmez savaşçılar, çok yüce şahsiyetler ve halifelik
makamının haklı sahipleridir. Sünni Müslümanlığında da en yüce sahabeden
(aşere-i mübeşşereden) ve dört büyük halifeden birinin oğulları oldukları için
çok yüce şahsiyetlerdir ve dini liderler olarak kabul edilirler. Sünnilere göre
de seçilmemiş ve zorla başa gelmiş bir halife tarafından katledilmişlerdir.

Birkaç bin piyade ve 500 okçudan oluşan bir güvenlik gücü Hüseyin bin Ali'nin
taraftarlarının ve ailesinin etrafını sardı. Savaş Hüseyin ve tüm adamlarının
ölümüyle sonuçlandı. Savaşın detayları konusunda tam bir fikir birliği yoktur.
Gerçekler zamanla romantik ve ruhani detaylarla süslenmiştir.

Muhammed sağlığında Ali bin Ebu Talib ve sonrasında da oğullarını kendinden
sonraki halifeler olarak atadı ancak iktidar baskıyla başkalarının eline geçti.
Muaviye öldüğünde adil düzenin tekrar sağlanması için bir fırsat doğdu.

Muaviye'nin oğlu Yezid, Hüseyin'in iktidarda hak iddia etmesinden korkuyordu. Bu
nedenle bir elçi göndererek kendisine itaat etmesini istedi. Hüseyin bu teklifi
reddetmesinin bir görev olduğuna inanıyordu. Medine'den Mekke'ye doğru hac için
yola çıktı.

Bu arada Kûfe'den kendisini destekleyeceklerine dair mektuplar aldı. Sancağını
açıp hakkı olanı almak amacıyla yönünü Kûfe'ye çevirdi. Yolun bir kısmını
aşmıştı ki Yezid'in Kûfe'ye Ubeydullah bin Ziyad'ı vali olarak atadığını ve
Ubeydullah'ın Hüseyin'in amcasının oğlu olan elçisi Muslim bin Akil'i yakalayıp
öldürttüğünü, beraberinde bir ordu gönderdiğini, Kufelilerin savaşmaktansa itaat
etmeyi yeğlediklerini öğrendi.

Hüseyin, kuşatmanın kaldırılmasını, kendisi ile birlikte ailesi ve
taraftarlarının da Irak'ı terk etmesine izin verilmesini istedi. Ordunun
komutanı Ömer bin Sa'd bu teklifi makul buldu ve üstlerine iletti. Bu teklif
İbn-i Ziyad'ın da hoşuna gitti ancak yönetimde söz sahibi olan Emevilerden Şimr
bin Zi'l-Cevşen, Bahteri bin Rebia ve Şeys bin Rebia karşı çıktılar. Ömer bin
Sa'd'a Hüseyin ve beraberindekileri öldürmesini, yoksa kendi canından olacağını
söylediler.

Muharrem ayının 7'sinde Ömer bin Sa'd çemberi daralttı ve kampın su yollarını
kesti.

Muharrem ayının 9'unda, kampın su kaynakları tükendi ve önlerinde sadece
savaşmak ya da teslim olmak seçeneği kaldı. Hüseyin, Ömer bin Sa'd'a sabaha
kadar ibadet etmek istediklerini söyledi ve bu nedenle mühleti uzatmasını
istedi. Ömer bin Sa'd Hüseyin'in bu isteğini bir kez daha kabul etti.

Ertesi sabah Hüseyin'in adamları düşman ordusunun ön saflarına yanaşıp teker
teker düşman ordusundaki akrabaları ve arkadaşları ile konuştular.
Savaşmamalarını istediler. Hüseyin düşman askerlerine uzun bir konuşma yaptı. Bu
konuşma öylesine etkili oldu ki, Yezid'in generallerinden Hûr, devasa düşman
ordusunu terk edip, Hüseyin'in bir avuç ordusuna katıldı.

İbn Sa'd diğer adamlarının da saf değiştirmesinden korkup, Hüseyin'e ilk oku
atarak savaşı başlattı. Savaş önce düello şeklinde cereyan etti. Hüseyin önce
Temim bin Kahta ile savaştı. Onu bir kılıç darbesiyle öldürdü. Sonra Arap
âleminin korkulan savaşçısı Zeyd bin Ebtahi'yi ikiye böldü.

Hüseyin'in taraftarlarından ilk olarak Hur, Habib bin Mezahir gibi Hüseyin'in ve
babası Ali bin Ebu Talib'in yakın arkadaşları döğüştüler ve birer birer
hayatlarını kaybettiler. Bunlardan sonra Hüseyin'in akrabaları dövüştüler.
Ölenler arasında Hüseyin'in oğlu Ali el-Ekber, kardeşi Hasan'ın oğlu Kasım, tek
taraftan kardeşi ve sancaktarı Abbas (Alemdar) da vardı. Bu arada Yezid'in
ordusu da çok fazla kayıp vermişti.

Kadınlar ve çocuklar çadırlarda birbirlerine sarılmış, savaşın bitmesini
bekliyorlardı. Hüseyin'in oğlu İmam Zeynelabidin de, savaşamayacak kadar hasta
olduğu için çadırdaydı. Hüseyin diğer oğlu Ali Asgar henüz altı aylıktı ve
susuzluktan ölmek üzereydi. Hüseyin oğlunu kucağına aldı ve Yezid'in ordusunun
karşısına dikildi. Çocuğa bir yudum su vermelerini istedi. Ama Hurmala bin
Kâhil, Ömer bin Sa'd'ın emri ile çocuğu okla vurdu. Boynundan vurulan bebek
oracıkta can verdi.

Hüseyin oğlunu gömdükten sonra tekrar düşmanın karşısına çıktı ve onları teslim
olmaya davet etti. Birebir savaşta çok fazla kayıp veren Ömer bin Sa'd'ın ordusu
Şimr bin Zi'l Cevşen'in emriyle toplu hücuma geçti ve her taraftan ok ve
mızraklar Hüseyin'in üzerine yağmaya başladı. Sinan bin Enes en-Nehai veya Şimr
bin Zi'l Cevşen kafasını kılıçla keserek Hüseyin'i öldürdü. Kafası mızrağa
takıldı ve herkese gösterildi. Üzerindeki değerli eşyalar alındı ve yarı çıplak
bırakıldı.

Ubeydullah bin Ziyad'ın emri üzerine Hüseyin'in cesedi atlara çiğnetildi.[kaynak
belirtilmeli] Daha sonra Yezid'in askerleri çadırlara girdiler ve kampı
yağmalamaya başladılar. Ölen 72 kişinin cesedi El-Gadiriye köylüleri tarafından
ertesi gün defnedildi.

Ertesi gün kadınlar ve çocuklar develerle yargılanmak üzere Kûfe üzerinden Şam'a
götürüldüler. Çok kötü muamelelere tabi tutuldular. Açlık ve susuzluğun üzerine
Hüseyin ve askerlerinin kaybının acısı da eklenmişti. Yezid'in bu kötülükleri
yapmaktaki amacının Hüseyin'in destekçilerinin ne hallere düştüğünü gösterip,
halkın desteğini kaybetmesini sağlamak olduğu söylenir.

Bununla birlikte Kerbelâ'dan Kûfe'ye ve Kûfe'den Şam'a yapılan yolculuklarda
Hüseyin'in kız kardeşi Zeynep bin Ali ve oğlu Zeynelabidin her fırsatta Yezid'in
neler yaptığını ve Kerbela'da işlenen suçları Müslümanlara anlattılar. Yezid'in
mahkemesine çıkarıldığında Zeynep büyük bir cesaret örneği sergileyerek Yezid'in
halifeliğinin geçersiz olduğunu ilen etti ve Hüseyin'in Yezid'e başkaldırısını
övdü.

Tutuklular bir sene Şam'da tutuldular. Hüseyin'in 4 yaşındaki kızı Sakine bin
Hüseyin acıya dayanamayarak vefat etti. Yerel halk tutukluları hapiste yalnız
bırakmadı ve Zeynep bin Ali ile Ali bin Hüseyin her gelen ziyaretçiye Hüseyin'in
haklı davasını anlattılar. Günümüz Suriye ve Irak'ına denk gelen topraklarda
Yezid aleyhtarı oluşumlar baş göstermeye başladı. Durumdan endişelenen Yezid
tutukluları serbest bırakarak Medine'ye gönderdi. Yaşananlar kulaktan kulağa
yayıldı ve Kerbela Olayı günümüze kadar Aşurâ Günü'nde yâd edile geldi.

Kerbelâ'da yaşananlar her yıl Şiî ve Alevîler tarafından muharrem orucu tutmanın
yanı sıra törenler şeklinde, bir kısım Sünni Müslümanlar tarafından da tören
yapılmaksızın (yalnızca mevlid okunarak ve muharrem orucu tutularak) anılır. Yas
tutma savaşın gerçekleştiği Muharrem ayının 10'unda (Aşure Günü) doruğa çıkar.
Bu günde konuşmalar yapılır, yapılanlar tiyatro şeklinde canlandırılır ve
ağıtlar yakılır. Hüseyin'in neden hayatını feda ettiği özellikle vurgulanır.
Baskıya ve zulme teslim olmadığı belirtilir. Aynı şekilde Muhammed'in torunu
Hüseyin'in Kerbelâ'da öldürülmesi hadisesi, Sünnilikte de üzücü bir olay olarak
kabul edilip, Yezid Sünni cemaat içerisinde sıklıkla yerilse ve Sünnilikte isim
olarak neredeyse hiç kullanılmasa da Ehli Sünnet inancında yas tutmak câiz
olmadığı için Kerbela Olayı, Sünnilikte Şiâ'dakine benzer bir şekilde her yıl
törenlerle anılmaz.

Ali bin Ebu Talib ile Muaviye arasında gerçekleşen Sıffin Savaşı sonrasında
İslam Devleti ikiye bölünmüştü. Ali yönetiminde başkenti Kûfe olan ve Muaviye
yönetiminde başkenti Şam olan iki devlet kurulmuştu. Ali'nin bir Harici
tarafından öldürülmesi, daha sonra Hasan bin Ali'nin baskıyla halifeliği
Muaviye'ye bırakmak zorunda kalması, en sonunda da Hüseyin bin Ali ve Yezid
arasında gerçekleşen Kerbelâ Savaşı ile bu ayrım derinleşmiş ve İslam'da mezhep
ayrılığının temel nedenlerinden biri olmuştur.

Filozof ve sosyolog İbn-i Haldun'a göre Hüseyin akıllı ve içtihat sahibidir.
Yani ayet ve hadisleri anlamaya ve doğru şekilde yorumlamaya muktedirdir. Ona
göre adaletli bir halife olmayan Yezid'in saflarında savaşmak caiz değildir.
Hüseyin'e karşı asker göndermesi fâsıklığını kuvvetlendirir. Bu nedenle
Hüseyin'in şehit, ecirli ve sevaplı olduğunu belirtir.

Kerbelâ Olayı; Alevî ve Şiî coğrafyada birçok edebi ve müzikal esere konu olmuş,
mersiye gibi yeni türlerin doğuşuna neden olmuştur.[kaynak belirtilmeli]



https://tr.wikipedia.org/wiki/Karayip_Korsanlar%C4%B1_(film_serisi)

Karayip Korsanları, yapımcılığını Jerry Bruckheimer'ın, yönetmenliğini Gore
Verbinski'nin, senaristliğini Ted Elliot ve Terry Rossio'nun yaptığı bir macera
filmi serisidir. Walt Disney'de bulunan korsan parkı bu filmleri temel almıştır.
Üçlemenin ilk filmi olan Karayip Korsanları: Siyah İnci'nin Laneti adlı yapım 9
Temmuz 2003 tarihinde sinemalarda gösterilmeye başlandı. Bu filmin gişedeki
beklenilmeyen başarısından sonra Walt Disney filmi bir üçlemeye dönüştürme
kararı aldı. Karayip Korsanları: Ölü Adamın Sandığı ilk filmden üç yıl sonra, 7
Temmuz 2006'da gösterime girdi. Devam filmi, ilk filmin başarısının tesadüf
olmadığını kanıtlayarak açılış gününde birçok gişe rekoru kırdı. Film
sinemalardan çıktığında 1,066,179,725$ gişe hasılatı elde etmişti. Üçlemenin son
filmi Karayip Korsanları: Dünyanın Sonu, 24 Mayıs 2007'de tüm dünyada aynı anda
gösterime girdi. Sonunda üçleme dünya çapında yaklaşık olarak 2.79 milyar $
kazandı. Serinin dördüncüsü ve ilk 3D filmi olan Karayip Korsanları Gizemli
Denizlerde 20 Mayıs 2011′de ABD’de vizyona girdi.

90'lı yılların ortalarında senaristler Ted Elliot ve Terry Rossio günümüzdeki
Karayip Korsanları 'nın hikâyesini temel alan bir yapım üstünde çalışıyorlardı.
Will Turner "daha önemli" bir roldeydi ve düşman korsanlar için bir hazine
arıyordu. Proje ile ilgilendiğini belirten Steven Spielberg, Jack Sparrow rolü
için Bill Murray, Robin Williams veya Steve Martin'i istediğini belirtiyordu.
Disney o sıralarda Muppet Treasure Island filmi ile meşguldü ve iki yapımın
hikâyesi benzediği için bu filmin yapımına izin vermedi.

Jay Wolpert'in yazdığı metin Jerry Bruckheimer tarafından geri çevrildi. Çünkü
Bruckheimer bunun sadece "düz bir korsan filmi" olduğunu hissetmişti." Metin
tekrar yazılması için, korsanlık ile ilgili bilgileri bulunan Stuart Beattie'ye
gönderildi ve sonra Ted Elliot ile Terry Rossio'da karar kılındı. Elliot ve
Rossio, fikir almak için Disney'deki tema parkına gitti. Bruckheimer aklındaki
konsepti gösterip fikirlerinin değişmesine rağmen Michael Eisner ve Bob Iger,
bütçe yükseldiği zaman filmi iptal etmek ile tehdit ettiler.

Gore Verbinski ile 2002 yılının Mayıs ayında Karayip Korsanları: Siyah İnci'nin
Laneti adlı yapımı yönetmesi için anlaşıldı. Bunu takip eden aylarda Johnny Depp
ve Geoffrey Rush ile filmde yer almaları için anlaşıldı. Verbinski, Hollywood'un
Altın Çağı'nda kaybolmuş olan bu türü tekrar canlandırmak için modern teknoloji
kullanmayı istedi.

Johnny Depp, garip olduğunu düşündüğü bu hikâyeyi cazip buluyordu. Hazine
bulmaktan çok, Kara İnci tayfası bunu geri götürmeyi amaçlıyordu. Ayrıca
geleneksel ayaklanma çoktan başlamıştı. Verbinski, Rush'ın Barbossa rolünü
üstlenmesi üstünde durdu. Karışık bir rolde oynamayacağını da biliyordu; ancak
basit bir oyun hikâyenin gidişatına uygun olacaktı. Orlando Bloom da senaryoyu
okuduktan sonra rolün Rush için uygun olcağını söyledi. Yapımcılar Robert De
Niro'ya da teklif götürdüler. Ama DeNiro teklifi geri çevirdi. Verbinski, Bent
It Like Beckham filmindeki performansını çok beğendiği Keira Knightley'nin ses
denemelerindeki performansına da hayran kaldı ve onu oyuncu kadrosuna kattı.
Yöneticiler, Tom Wilkinson ile Vali Swann rolü için görüştüler fakat rol,
Depp'in idol olarak aldığı Jonathan Pryce'a gitti.

Siyah İnci'nin Laneti adlı yapımın çekimleri 9 Ekim 2002'de başladı ve 2003
yılının Mart ayında sona erdi. Fakat film gösterime çıkmadan önce biraz
beklemeye alındı. Çünkü daha önceki yıllar içinde çevrilmiş olan korsan filmleri
başarısızlıkla sonuçlanmıştı, Deep de ilk defa büyük bütçeli ticari bir filmde
yer alıyordu. Ama Siyah İnci'nin Laneti hem gişede çok başarılı oldu hem de
birçok olumlu eleştiri ile karşılandı.

Filmin gelen başarısının ardından iki devam filmi çekildi. Disney de oyuncu
kadrosunun çoğalması için izin verdi. Indiana Jones ve James Bond gibi serileri
çok seven Terry Rossio ve Ted Elliot, Siyah İnci'nin Laneti 'ni de kapsayan bir
üçleme için geri döndüler. Elizabeth Swann ve Will Turner'ın ilşkisinde ne
olacağını keşfetmek istediler ve Gençlik kaynağı ile ilgili bir hikâye
hazırladılar.

Devam filmleri olan ve aynı anda çekilen Karayip Korsanları: Ölü Adamın Sandığı
ve Karayip Korsanları: Dünyanın Sonu filmlerinin çekimleri 28 Şubat 2005
tarihinde başladı. Ölü Adamın Sandığı filminin çekimleri 1 Mart 2006'da,
Dünyanın Sonu filminin çekimleri Ocak 2007'de sona erdi.

Jamaika valisinin kızı olan Elizabeth Swann (Keira Knightley), lanetlenmiş
Kaptan Hector Barbossa (Geoffrey Rush) ve mürettebatı tarafından kaçırılır.
Elizabeth'de mürettebatın ihtiyacı olan son Aztek altını vardır. Elizabeth
Swann'a aşık olan genç Will Turner (Orlando Bloom), kendisini kaptanı olduğu
gemiden atan Barbossa'dan intikam almak isteyen fakat burada yakalanıp hapse
düşen kaptan Jack Sparrow'u (Johnny Depp) oradan kaçırır ve Elizabeth'i
kurtarmaya giderler.

Siyah İnci'nin Laneti 'in bütçesi 140 milyon dolardı. Film, Amerika'da açılış
haftasında 47 milyon dolar, toplamda ise 305 milyon dolar kazandı. Dünya çapında
ise 654 milyon dolar kazanarak 2003 yılının en çok kazanan dördüncü yapımı oldu.
Rotten Tomatoes sitesinde film hakkında yapılan 193 yorumdan 153'ü olumlu
yöndeydi ve film de %79 olumlu dereceye sahip oldu. Jack Sparrow'u canlandıran
Johnny Depp, Screen Actors Guild Ödülleri, MTV Movie Ödülleri ve Empire
Ödülleri'nde En İyi Aktör dalında ödülün sahibi oldu, Altın Küre, BAFTA Ödülleri
ve 76. Akademi Ödülleri'nde aynı dalda aday oldu. Siyah İnci'nin Laneti aynı
ödüllerde En İyi Makyaj, En İyi Müzik Kurgusu ve En İyi Görsel Efekt dallarında
aday oldu. BAFTA Ödülleri'nde En İyi Makyaj, Saturn Ödülleri'nde En İyi Kostüm,
Golden Reel Ödülleri'nde En İyi Müzik Kurgusu, VES Ödülleri'nde En İyi Görsel
Efekt ve People's Choice Ödülleri'nde Favori Film ödüllerini aldı.

Yapım gösterime girdikten beş ay sonra, 2 Aralık 2003'te DVD ve VHS'leri satışa
sunuldu. Filmin yüksek çözünürlüklü Blu-ray diski 22 Mayıs 2007'de satılmaya
başlandı.

Jack'in, efsanevi Uçan Hollandalı'nın kaptanı Davy Jones'a kan borcu olduğu
ortaya çıkınca, tekrar ortalık birbirine girer. Eğer Sparrow, bu borçtan
kurtulamazsa ömrü boyunca Uçan Hollandalı'nın kölesi olarak yaşama riskiyle
karşı karşıyadır. Ama her beladan kurtulmanın elbet bir yolu olabileceğini
düşünen uyanık Jack Sparrow'un, Ölü Adamın Sandığı’na sahip olan kişinin Davy
Jones'u da kontrol edebileceğini öğrenmesiyle işler karışır.

Bütçesi 225 milyon dolar olan filmin galası California'daki Disneyland'da
yapıldı. Ölü Adamın Sandığı açılış gününde 55.8 milyon dolar kazandı ve Yıldız
Savaşları: Bölüm III - Sith'in İntikamı adlı filmin rekorunu kırdı. Açılış
haftasında 135.6 milyon dolar kazanan yapım 200 milyon dolar ve 300 milyon dolar
barajını en çabuk aşan film rekorunu da ele geçirdi. Ayrıca 1 milyar dolar
barajını geçen en hızlı film oldu. Titanik (1997) ve Yüzüklerin Efendisi: Kralın
Dönüşü (2003)'nden sonra en çok hasılat yapan üçüncü film ünvanını aldı. Filmin
Blu-ray diski 22 Mayıs 2007'de satışa sunuldu.

79. Akademi Ödülleri'nde, En İyi Sanat Yönetimi, Ses Kurgusu, Ses Miksajı ve
Görsel Efekt dallarında aday oldu. En İyi Görsel Efekt dalında John Knoll, Hal
Hickel, Charles Gibson ve Allen Hall ödülü kazandılar. Ekip BAFTA Ödülleri'nde
de aynı dalda ödülü kazandı.

Will Turner ile Elizabeth Swann, Kaptan Jack Sparrow’u, Davy Jones’un
sandığındaki akıllara zarar tuzaktan kurtarıp özgürlüğüne kavuşturmak adına
çaresizlik içinde Kaptan Barbossa ile ittifak yaparlar. Doğu Hindistan Ticaret
Şirketi’nin kontrolü altında olan Davy Jones’un ürkütücü görünümlü hayalet
gemisi The Flying Dutchman, dünyanın bütün denizlerini kasıp kavurmaktadır.

İhanet, vefasızlık ve dönekliğin kol gezdiği vahşi denizlerde yelken açan
korsanlarımızın yolu egzotik Singapur’a düşer. Burada kurnaz Singapurlu korsan
Sao Feng ile kafa kafaya gelirler. Dünyanın sonu tabir edilen uzak doğu
okyanuslarındaki nihai savaşta terazinin dengeleri ortadadır. Korsanların her
biri sadece kendi hayatının ve kaderi için taraf olmakla kalmayacak; aynı
zamanda özgürlük sevdalısı korsan yaşam tarzının geleceğini kurtarma mücadelesi
verecektir.

Yapım yaklaşık 300 milyon dolar bütçe ile gelmiş geçmiş en yüksek bütçelerden
birine sahip oldu. Filmin galası 19 Mayıs 2007'de Disneyland'da yapıldı. Film
4,362 sinema salonunda birden gösterime girdi ve Örümcek Adam 3'ün rekorunu
kırdı (Bu rekor şu anda Kara Şövalye filminin elindedir). Yapım 24 Mayıs 2007'de
tüm dünyada vizyona girdi ve ilk gününde 58 milyon dolar kazandı. Amerika
hasılatı 332 milyon dolar olan film dünya çapında ise toplamda 962 milyon dolar
kazandı ve gelmiş geçmiş en çok kazanan altıncı film oldu.

Dünyanın Sonu için yapılan eleştiriler birbirinden farklıydı, Rotten Tomatoes
sitesinde filmin puanı %45 iken, Metacritic sitesinde %50'ydi. Film Görsel Efekt
ve Makyaj dallarında Akademi Ödülleri'ne aday oldu.

22 Mayıs 2007'de filmin Xbox 360, PlayStation 3, Wii, PSP, PlayStation 2,
bilgisayar ve Nintendo DS formatlarında oyunları satışa çıkarıldı. Aynı gün
filmin soundtrack albümü de piyasaya sürüldü. DVD ve Blu-ray diski ise 19 Kasım
2007'de İngiltere'de, 21 Kasım'da Avustralya'da, 4 Aralık'ta ise ABD ve
Kanada'da satışa sunuldu.

Üçlemenin senaristlerinden Terry Rossio dördüncü filmi yazabileceklerini
söyledi. Devam filmi için karmaşık yorumlar aldıklarını belirten Rossio, Indiana
Jones'un yirmi yıllık senaryo bulma sürecini örnek verdi. Dördüncü film için
yapımcılar ile anlaşan Johnny Depp filmin 2011'de vizyona gireceğini söyledi.
Depp yeni çekilecek filmde yer almak için 32 milyon sterlin ücret aldı.

Siyah İnci'nin Laneti, 2003 yılında Kuzey Amerika'da en çok hasılat kazanan
üçüncü film (Yüzüklerin Efendisi: Kralın Dönüşüve Kayıp Balık Nemo filmlerinin
ardından), dünya çapında en çok kazanan dördüncü film oldu (Yüzüklerin Efendisi:
Kralın Dönüşü, Kayıp Balık Nemo ve The Matrix Reloaded filmlerinin ardından)..
Ölü Adamın Sandığı, gösterime girdiği 2006 yılında, Titanik (1997) ve Yüzüklerin
Efendisi: Kralın Dönüşü adlı yapımların dünya çapında en çok kazanan üçüncü film
oldu. Dünyanın Sonu, 2007 yılının en çok kazanan yapımı ünvanını kazandı ve
dünya çapına en çok hasıla yapan altıcı film oldu.

Serideki filmler birçok box office rekoru kırdı. Ölü Adamın Sandığı tam 18 gişe
rekoru kırdı. Fakat bu rekorların hepsi Kara Şövalye filmi tarafından 2008
yılında tekrar kırıldı. "Bağımsızlık Günü" gişe hasılatı rekoru ise Dünyanın
Sonu 'na aittir.



https://tr.wikipedia.org/wiki/Robert_Lisesi

Koordinatlar: 41°04′01″K 29°02′05.50″D﻿ / ﻿41.06694°K 29.034861°D﻿ / 41.06694;
29.034861

İstanbul Amerikan Robert Lisesi veya eski ismiyle Robert Kolej, Osmanlı Devleti
bünyesinde “Amerikan usulü” eğitim vermek üzere 1863 yılında İstanbul’da
kurulmuş okuldur. Halen Türkiye Cumhuriyeti Milli Eğitim Bakanlığı’na bağlı,
İngilizce eğitim yapan özel bir eğitim kurumu olarak hizmet vermeyi sürdürür.
Karma eğitim yapan, hem gündüzlü hem yatılı öğrencileri olan bir okuldur. Eğitim
süresi, hazırlık dahil beş yıldır.

Okul, Cyrus Hamlin ve Christopher Robert adında iki Amerikalı tarafından
kurulmuştur. Robert Koleji ve 1871’de kurulan kardeş okulu Amerikan Kız Koleji,
Amerika Birleşik Devletleri sınırları dışında kurulan ilk Amerikan okullarıdır.

1971 yılında okulun yüksek öğrenim veren bölümü Türk hükümetinin üstüne
geçirilmiş ve arazisinde Boğaziçi Üniversitesi kurulmuştur. Aynı yıl Amerikan
Kız Koleji ile birleşen ortaöğrenim bölümü, o tarihe kadar Kız Koleji’nin
kullanımında olan Arnavutköy'deki kampüste eğitim vermeye devam etmektedir.
2016-2016 öğrenim yılı itibaiyleTEOG sınavında en yüksek puanı olan %0.2
dilimindeki öğrencilerin kaydoldukları bir okuldur.

Öğretim kadrosunun %50'si Türk, %32'si Amerikalı, %8'i İngiliz, geri kalan %10'u
diğer ülkelerdendir.[kaynak belirtilmeli]

Kingdom Robertea, Robert Lisesi'nde, tamamen öğrencilerin katkıları ve
çalışmaları sonucu çıkarılan İngilizce bilim dergisidir. Dergi, 2001 yılında
Sayat Özyılmaz ve Şükrü Yemenicioğlu tarafından kurulmuştur. Dergide fizik,
biyoloji, kimya, matematik, psikoloji gibi ana başlıklar altında öğrenciler
tarafından yazılan makaleler yayınlanır. Derginin giderlerinin tamamı reklam
veren sponsor aracılığıyla karşılanmakta ve hiçbir ticari amaç güdülmemektedir.



https://tr.wikipedia.org/wiki/Quentin_Tarantino

Quentin Jerome Tarantino (d. 27 Mart 1963), ABD'li film yönetmeni, oyuncu ve iki
Oscar ödüllü senarist.

1990'lardaki bağımsız sinema kuşağının genç yönetmenleri arasında en tanınmış
olanıdır. Tarantino hem popüler hem de art-house sineması hakkında ansiklopedik
bilgiye sahip, ağzı çok laf yapan ve son moda konuları takip eden bir hipster
olarak tanınır.

Tarantino Knoxville, Tennessee'de doğdu. Babası İtalyan asıllı oyuncu ve
müzisyen Tony Tarantino, annesi de yarı İrlandalı yarı Cherokee kızılderilisi
olan Connie McHugh'tır. Quentin'in doğumundan kısa süre sonra annesi, müzisyen
Curt Zastoupil ile evlenmiştir. Daha sonraları Quentin üvey babasıyla çok güçlü
bağlar kurmuştur.

1968 yılında San Gabriel Valley bölgesinde anaokuluna başladı. 1971 yılında aile
Los Angeles'in South Bay bölgesindeki El Segundo'ya taşındı. Tarantino buradaki
Hawthorne Hıristiyan Okulu'na devam etti. On altı yaşında Harbor City,
Kaliforniya'daki Narbonne Lisesi'nden ayrılarak oyunculuk öğrenmek için James
Best tiyatro grubuna katıldı.

22 yaşında ilk senaryosu olan Captain Peachfuzz and the Anchovy Bandit'i yazdı.
1984 yılında Manhattan Beach'teki tanınmış Video Archives adlı video kaset
dükkânında kasiyer olarak çalışmaya başladı. Burada çalışırken tanıştığı Roger
Avary ile daha sonraları birlikte çalışacaktı. Oyunculuk üzerine Beverly
Hills'teki Allen Garfield'in Actor's Shelter'ında çalışmaya devam etse de daha
çok senaristliğe yoğunlaştı.

1993'de gösterime giren Çılgın Romantik'in satışıyla dikkatleri üzerine topladı.
Bir Hollywood partisinde tanıştığı Lawrence Bender Tarantino'yu bir film yazması
konusunda cesaretlendirdi. Sonuç olarak ortaya son akımları takip eden, oldukça
nükteli, kana bulanmış bir soygun filmi olan Rezervuar Köpekleri (Reservoir
Dogs) (1992) çıktı. Bu film Tarantino'nun sonraki filmlerinin tarzının da öncüsü
olacaktı. Senaryoyu okuyan yönetmen Monte Hellman Live Entertainment'ın filme
para yatırmasını sağladığı gibi Tarantino'nun yönetmenliğine de yardımcı oldu.
Lawrence Bender ile aynı kursa giden eşinden projeyi öğrenen Harvey Keitel de
senaryoyu okuduktan sonra hem filmde rol aldı hem de yapımcılığı üstlendi.

Rezervuar Köpekleri'nin başarısından sonra Hollywood yapımcıları Tarantino'ya
Hız Tuzağı ve Siyah Giyen Adamlar gibi filmlerin de dahil olduğu bir dizi proje
sundu. Tarantino ise Ucuz Roman (Pulp Fiction) senaryosu üzerinde çalışmak için
Amsterdam'a gitti. Film 1994 Cannes Film Festivalinde Altın Palmiye ödülünü
kazandı. Steven Soderbergh'in Altın Palmiye ödüllü Seks, video ve yalanlar ve
Michael Moore'un Roger and Me filmleriyle birlikte bağımsız sinema endüstrisine
yeni bir soluk getiren bu film, bağımsız filmlerin de gişe başarısı
kazanabileceğini gösterdi. Ucuz Roman, karmaşık kurguya sahip ve benzer şekilde
acımasız nüktesi olan bir filmdi. Oyuncularının başarılarıyla da ilgi çeken film
John Travolta'nın kariyerini de canlandırmıştır. Ucuz Roman Tarantino ve
Avary'ye En iyi özgün senaryo Oscar'ını da kazandırmış ve en iyi film Oscar'ına
aday olmuştur.

Ucuz Roman 'dan sonra, Allison Anders, Alexandre Rockwell ve Robert Rodriguez
ile ortaklaşa yapılan Dört Oda (Four Rooms) 'un dördüncü öyküsünü ve Alfred
Hitchcock Presents 'te Steve McQueen'in rol aldığı öykünün yeniden çekimi olan
The Man from Hollywood 'u yönetti.

Sonraki filmi, akıl hocası Elmore Leonard'ın Rum Punch adlı romanından
uyarladığı Jackie Brown 'dır. Siyah sömürü sineması (Blaxploitation) sinema
tarzına atıfta bulunan bu filmde, 1970'lerde bu tarz filmlerin yıldızlarından
olan Pam Grier de rol almıştır. Tarantino 1998'de Broadway sahneleriyle
ilgilenmeye başlamış ve tekrar sahnelenen Wait Until Dark 'da rol almıştır.

Daha sonra Inglorious Bastards adlı bir savaş filmi yapmayı planladı ancak bu
projeyi Kill Bill filmini yazıp yönetmek için erteledi. Kill Bill Vol.1 ve Vol.2
adıyla iki ayrı film olarak gösterime girmiştir. Bu film Wuxia (Çin dövüş
sanatları filmi), Japon sineması, Spaghetti Westernler ve İtalyan korku filmi ya
da giallo tarzının geleneksel tarzlarını harmanlayan tarzda bir intikam
filmidir. Filmin üzerine kurulduğu ana karakter, Pulp Fiction çekilirken Uma
Thurman ve Tarantino tarafından kurgulanan Gelindir (The Bride.)

2004 yılında Tarantino Cannes Film Festivali'nde jüri başkanlığını üstlendi.
Kill Bill yarışma adayları arasında değildi; ancak final gecesinde üç saati
aşkın orijinal sürümüyle gösterildi. Altın Palmiye ödülü Tarantino'nun Oldboy
üzerindeki ısrarına karşın Michael Moore'un Fahrenheit 9/11 adlı filmine
verildi.

2005 yılındaki neo-noir film Günah Şehri'nde Clive Owen ve Benicio Del Toro
arasındaki arabalı sahneyi yönetmesi nedeniyle "Özel Konuk Yönetmen" olarak
onurlandırıldı.

24 Şubat 2005'te CSI dizisinin sezon finalini yöneteceği açıklandı. 19 Mayıs'ta
yayınlanan iki saatlik Grave Danger isimli bölüm reyting rekorları kırdı. Jimmy
Kimmel Live'ın bir bölümünü de yönetti.

Tarantino Alias adlı TV dizisinin birinci ve üçüncü sezonlarında da rol
almıştır.

2005 yılında Robert Rodriguez ile ortak yöneteceğini açıkladığı Grindhouse film
projesi üzerine çalıştığını duyurdu. Bundan sonra da büyük ihtimalle bir İtalyan
II. Dünya Savaşı filmi olan Inglorious Bastards 'ın yeniden çekimine
başlayacağını ancak önce senaryo üzerinde çalışması gerektiğinden 2006 yılında
gösterime girmesinin pek olası olmadığını duyurdu. Jimi Hendrix'in bir
biyografisini yönetmek için anlaşma yaptığı da söylenmektedir.

Şu anda yapımcılık yaptığı yapımlar arasında, bir korku filmi olan Hostel (Ucuz
Roman filmine birçok atıfta bulunmaktadır), Elmore Leonard'ın Killshot 'ının bir
uyarlaması (Tarantino bir zamanlar bunun senaryosunu da yazmıştı) ve Kill Bill
'in oyuncularından Larry Bishop 'ın yazıp yönettiği Hell Ride bulunmakta.

Tarantino'nun filmleri, diyalogları, parçalanmış kronolojik akışı ve pop kültür
takıntılarıyla ünlüdür. Sıklıkla şiddet sahneleri içerir ve Rezervuar Köpekleri,
Ucuz Roman ile Kill Bill gibi ana filmlerinde bol bol etrafa sıçrayan ve oluk
oluk akan kan görüntüleri bulunur. Yine de insanları etkileyen bu sahnelerin
yarattığı gerilim ve rahatsızlık değil, şiddetin günlük hayat içinde yer alması
ve şiddet üzerine yapılan kara mizahtır.

Tarantino, filmlerinde reklam yapmamak için ürün koymamasıyla da tanınır. Bu
nedenle bir ürünün kullanılmasının gerekli olduğu durumlarda ya hayalî markalar
yaratmış ya da artık kullanımdan kalkmış markaları kullanmıştır. Ucuz Roman 'da
kullanılan Red Apple sigaraları ve Big Kahuna Burgers gibi hayalî markalar Dört
Oda, Gün Batımından Şafağa, Kill Bill ve hatta Romy and Michele's High School
Reunion gibi çeşitli filmlerde de kullanıldı. Yönetmen aynı zamanda kahvaltılık
mısır gevreğine olan düşkünlüğüyle de tanınır ve birçok filminde bunların
kullanıldığı sahneler vardır. Rezervuar Köpekleri ve Ucuz Roman 'da Fruit Brute
ve Kill Bill'de Kaboom gibi hayalî markalar kullanmıştır.

2002 yılı Sight and Sound Yönetmenler anketinde Tarantino tüm zamanların en iyi
12 filmini şöyle belirtti:

Tarantino, Rezervuar Köpekleri ve Ucuz Roman 'da "nigger" (zenci) sözcüğü gibi
ırkçı hitapları kullanması nedeniyle özellikle Amerikalı siyahi yönetmen Spike
Lee ve birçok kişi tarafından eleştirilmiştir. Variety dergisinin yaptığı bir
söyleşide Lee şöyle söylemiştir: "Ben bu sözcüğe karşı değilim... ve kullanırım
da ama bu sözcük Quentin'in aklını çelmiş. Ne istiyor ki? Kendisinin fahri siyah
ilan edilmesini mi?"

Çok sık örnek gösterilen Ucuz Roman 'daki sahne şöyledir: Tarantino tarafından
canlandırılan Jimmie Dimmick karakteri Samuel L. Jackson'un canlandırdığı Jules
Winnfield karakterini, evini "ölü zenci ardiyesi" olarak kullandığı için azarlar
ve zenci kelimesinin içinde çokça geçtiği bir ağız kalabalığına başlar. Lee,
Bamboozled filminde bu konuya doğrudan atıfta bulunur ve filmdeki Thomas
Dunwitty karakterine şöyle söyletir: "Lütfen benim Z ile başlayan o sözcüğü
kullanmamdan rahatsız olmayın. Benim karım siyahi ve üç melez çocuğum var,
dolayısıyla bu sözcüğü kullanma hakkını kendimde görüyorum. Spike'ın ne dediği
umurumda bile değil, Tarantino haklı. Zenci sadece bir sözcük."

Tarantino, siyah izleyici kitlesinin, "Siyah sömürü sineması"ndan
(Blaxploitation) etkilenen filmlerinden hoşnut olduğunu ifade ederek
eleştirilerin bir bölümünden kurtulmaya çalışmıştır. Hakikaten de Jackie Brown
esas olarak siyahi izleyici için yapılmış bir filmdir.

Tarantino başka filmlerin fikirlerini, sahnelerini ve diyaloglarını ödünç
almakla da eleştirilmiştir. Örneğin Rezervuar Köpekleri 'nin genel olay örgüsü
Ringo Lam'ın City on Fire filminden seçilip alınmış gibidir. Stanley Kubrick'in
The Killing filmi, parçalanmış öykü anlatımını doğrudan etkilemiştir ve renk kod
adlı suçlular fikri The Taking of Pelham One Two Three filminden alınmıştır.
Rezervuar Köpekleri 'ndeki ünlü kulak kesme sahnesi Sergio Corbucci'nin 1966
Spagetti Western klasiği Django'da öldürülmeden önce kulağı kesilip yedirilen
adamın sahnesiyle benzerlik gösterir.

The Killers 'ın Don Siegel versiyonu Ucuz Roman 'ı etkilemiştir ve adrenaline
enjeksiyon sahnesi Martin Scorsese'nin belgeseli American Boy: A Profile of:
Steven Prince 'te anlatılan bir öyküyle bağlantılıdır. "Evlere pense ve pürmüzle
çalışmaya gitmek" ifadesi Don Siegel'ın 1971 yapımı Charley Varrick filmindeki
"Onlar nasıl insanlar anlıyor musun, seni çırılçıplak soyup üzerinde pense ve
pürmüzle çalışırlar" cümlesinden bir alıntıdır. Ucuz Roman 'da Samuel Jackson
tarafından yanlış olarak nakledilen İncil'den yapılan alıntı, Karate Kiba
(1970'lerin Japon aksiyon filmi, başrolünde Sonny Chiba'nın olduğu film The
Bodyguard olarak da bilinir) filminde de bulunur.

Kill Bill: Vol.1 1973 Toshiya Fujita filmi Lady Snowblood'dan oldukça fazla
etkilenmiştir. Kill Bill: Vol.2'nin sonundaki Süpermen monoloğu, Jules
Feiffer'ın 1965 kitabı, The Great Comic Book Heroes 'tan alınmış gibi
gözükmektedir.



https://tr.wikipedia.org/wiki/Yahudilik

Yahudilik ya da Musevilik (Arapça yahūdī Yehud kavmi ve dini; Latince Iudaismus;
İbranice yəhūdī) , ilk olarak İbranilerin Kutsal Kitabı (Tanah) ile gelen,
ardından da Talmud'da ve diğer kutsal metinlerde daha da kapsamlı bir şekilde
incelenip yorumlanan inanç, felsefe ve yaşam biçiminine ait uygulamalar bütününe
verilen ad. Musevilik, dini Musevilere göre, İsrailoğulları (daha sonra da
Yahudi ulusu) ile Tanrı arasındaki akde dayalı ilişkinin dışavurumudur. İlk tek
tanrılı din ya da dinlerden biri olarak kabul edilmekte ve hâlen günümüzde
uygulanan en eski dinî gelenekler arasında yer almaktadır. Tarihi, ilkeleri ve
etiği ile Hristiyanlık ve İslamın yanı sıra, kimi İbrahimî olmayan dinleri de
etkileyen Museviliğin dini metinleri ve geleneklerinin birçoğu diğer İbrahimî
dinlerin de merkezinde yer alır. Batı Hıristiyanlığının temelini oluşturan
Musevilik, birçok yönü ile laik Batı kavramları olan etik ve medeni hukukla da
benzerlikler gösterir.

Gerek sonradan bu dine geçen gerekse doğuştan Yahudi ulusuna mensup olan,
Yahudiliğin takipçilerine Yahudi adı verilir. Yahudi topluluğu, kutsal
metinlerinde bir dinin takipçilerinden ziyade, bir ulus olarak
tanımlanmalarından ötürü bir dinsel etnik grup olarak kabul edilir. 2007 yılı
itibariyle, dünya üzerindeki Yahudi nüfusunun, yüzde 41'i İsrail'de, yüzde 40'ı
ise Amerika Birleşik Devletleri'nde olmak üzere 13,2 milyon olduğu tahmin
edilmektedir.

Diğer bütün tek tanrılı dinlerde de olduğu gibi, Yahudilikte de farklı mezhepler
vardır. Bunların en genişleri arasında, Ortodoks Yahudilik (Haredi Yahudilik ve
Modern Ortodoks Yahudilik), Muhafazakar Yahudilik ve Reformist Yahudilik
bulunur. Bu mezhepler arasındaki farklılığın temeli, Halaha’ya (Yahudilik
kanunları) yaklaşımlarıdır[kaynak belirtilmeli]. Ortodoks Yahudiliğe göre,
Tevrat ve Halaha ilahidir, sonsuzdur, değiştirilemezdir ve her ikisine de sıkıca
itaat edilmelidir. Muhafazakar ve Reformist Yahudilik daha liberaldir ama
aralarındaki fark, Muhafazakar Yahudilik, Yahudiliğin gereksinimlerini
yorumlarken, Reformist Yahudiliğe göre, daha geleneklere bağlı kalınmasını
savunur. Reformist Yahudilikteki tipik düşünceye göre, Yahudilikle ilgili
kurallar, kısıtlamalar ve zorunluluklardan ziyade, daha çok, bütün yahudilerin
takip ettiği genel talimatlar olmalı.[kaynak belirtilmeli].

Günümüz Museviliğinde, merkezi otorite tek bir kişi ya da kuruma değil, kutsal
metinlere, din hukukuna ve bu metin ve kanunları yorumlayan bilge hahamlara
verilmiştir. Yahudi geleneğine göre, Musevilik (M.Ö. 2000 civarında) Tanrı ile
Yahudi ulusunun atası ve Yahudi soyunun başlatıcısı olan İbrahim arasındaki Akit
ile başlar. Çağlar boyunca, Yahudilik bir dizi dini ilkeye riayet etmiş,
bunların başında da evreni yaratan ve yönetmeye devam eden tek, her şeyi bilen,
her şeye kadir, bağışlayıcı ve her yerde olan bir Tanrı'ya iman etmek gelmiştir.
Museviliğin çoğu koluna göre, Tanrı İsrailoğulları ve onların soyundan gelenler
ile bir akit yapmış, Tanrı'nın kanunları ve emirleri Sina Dağı'nda, Yazılı ve
Sözlü Tora şeklinde vahyolunmuştur. Öte yandan, Karay Musevileri sadece Yazılı
Tora'nın vahyolunduğuna inanırlar. Musevilikte, Tora çalışmaları ile Tora'da
kayıt altına alınan ve Talmud'da tefsir edilen emirlere uyulmasına geleneksel
olarak büyük önem atfedilmiştir.

Tarihi olarak, Musevilik Yazılı ve Sözlü Tora'nın vahyolunduğu inancını ve
kabulünü imanın temeli olarak değerlendirmişse de, Musevilikte dini dogmayı
dikte ettiren merkezi bir otorite bulunmaz. Bu, Tora ve Talmud'un özünde var
olan belirli teolojik inançlara dair birçok farklı düzenlemenin ortaya çıkmasına
da yol açmıştır. Zaman zaman kimi hahamlar kati bir düzenleme üzerinde fikir
birliğine varmışsa da, diğerlerinin muhalefeti ile karşılaşmışlar, birçok haham
da bu tarz teşebbüsleri Tora'nın bütünüyle kabulüne zarar verdiği gerekçesi ile
eleştirmiştir. Bilhassa Talmud'da, kimi inanç esasları (örn. Tora'nın Tanrısal
kaynağı), reddedilmeleri halinde kişiyi "apikoros" (sapkın) konumuna düşürecek
kadar önemli kabul edilir.

Yüzyıllar içinde, Musevilikte inanç esaslarına dair bir dizi düzenleme ortaya
çıkmış, her ne kadar kimi detaylar konusunda aralarında farklılıklar görülmüşse
de, özlerinde yatan ideoloji açısından ortaklıklar sergilemişlerdir. Bu
düzenlemelerden yetkinliği en yaygın kabul görenlerden biri de Musa ibn Meymun
(Moşe ben Meymon) tarafından 12. yüzyılda belirlenen imanın 13 esası olmuştur.
Bu esaslar ilk ortaya atıldıklarında tartışmalara yol açmış, Hasdai Crescas ve
Joseph Albo'nun eleştirilerine hedef olmuştur. İbn Meymun'un on üç ilkesi Yahudi
toplumunun büyük bölümü tarafından sonraki birkaç yüzyıl boyunca göz ardı
edilmiştir. Zaman içinde, bu ilkeler şiir halinde yeniden ifade edilerek ("Ani
Ma'amin" ve "Yigdal") Museviliğin dua kitabına eklenmiş ve sonunda yaygın kabul
görmüştür.

İbn Meymun'a göre, belirlediği 13 esasın tekini dahi reddeden her Yahudi dönme
ve sapkın olarak kabul edilmeliydi. Her ne kadar çoğu Yahudi alim ibn Meymun'un
13 esasından nispeten çok ufak farklılıklar gösteren görüş açılarına sahip
olmuşlar ve Musevilikte bugüne kadar hiçbir zaman tek bir normatif ve bağlayıcı
iman ikrarı görülmemişse de , ibn Meymun tarafından düzenlenen bu 13 esas,
Yahudi inançlarının geniş kabul gören bir listesini yaratmaya en yakın
çalışmadır.

Joseph Albo ve Abraham ibn Davut, ibn Meymun'un listesini, doğru olmakla
birlikte, aslında imanın temelini teşkil etmeyen, bu yüzden de sadece kusurlu
görülmeleri gereken çok sayıda Yahudiyi "sapkın" kategorisine sokan, gereğinden
fazla sayıda madde içerdiği için eleştirmiştir. Diğer birçok kişi de, bu tarz
düzenlemeleri Tora'nın bütünü ile kabulüne zarar verdiği gerekçesiyle
eleştirmiştir (bakınız yukarı). Bununla birlikte, belirtildiği gibi, ne ibn
Meymun, ne de çağdaşları bu esasların Yahudi inanışının tümünü kapsadığını
düşünmemiş, bunları daha ziyade Museviliğin kabulünün özünü oluşturan teolojik
temeller olarak görmüşlerdir. Bu çerçevede, antik dönem tarihçisi Josephus, dini
inançlardan ziyade uygulama ve göreneklere vurgu yapmış, sapkınlığı Yahudi
hukukuna riayet edilmemesi ile ilişkilendirmiş, Yahudiliğe geçiş için gerekli
şartların sünnet (Brit Mila) olmak ve geleneklere uymak olduğunu savunmuştur.

Modern zamanda, Yahudilik, merkezi bir otoriteye sahip olmadığından, belirgin
bir dogma dikte edilmiyor. Bu nedenle, temel ve basit bazı inançlar bile
Yahudilik içerisinde farklılıklar gösterebiliyor . Bu farklılıklara rağmen,
bütün mezhepler temelde Tevrat’tan, Talmud’dan ve Midraş gibi birçok dini
tefsirden gelen ilkelere dayanır. Yahudilik, farklı mezhepler de dahil olmak
üzere, evrensel olarak, Tanrı’nın İbrahim’le anlaşmasını ve Musa’nın en büyük
peygamber olduğunu kabul eder

Tevrat Tanah'ın ilk beş bölümüne verilen isimdir. Çoğu zaman Yahudilerin kutsal
kitabının tamamı "Tora" kelimesiyle açıklanır. İbranice bir kelime olan Tora,
Arapça'dan Türkçeye geçmiş olan Tevrat'ın karşılığıdır.

Tevrat kelimesi "Kanun, Töre, şeriat, emir, ders" vb. anlamlara gelir. Beş
bölümden oluşan Tevrat, Tanrı'nın 7704 kelimeyle Musa'ya verdiği dini esasları
içeren kitap olarak görülür. Tevrat metninin orijinal dili Kutsal Kitap
İbranicesidir. Bir bakıma "Şeriat" diye de tanımlanabilen Eski Antlaşma'yı
oluşturan kitapların sayısı, Yahudilerce 24, Hıristiyanlarca 39'dur. Kitapların
sıralanışı ve gruplanışı konusunda da her iki din de farklı görüşlere sahiptir.

Tora, Tanah'ın ilk beş kitabını (Pentatök) ve Sina Dağı'nda Musa'ya açıklanan
«On Emir»i (Dekalogos) içerir; bunların tamamı, Tanrı'nın kullarıyla
antlaşmasını içeren ve kutlayan bir dinsel yasayı oluşturur. Her sinagogda, yani
Musevi tapınağında, Tora'nın makara şeklinde iki çubuğa (Ets Hayim) sarılmış
deri üzerine el ile kopya edilmiş bir nüshası (Sefer Tora) bulunur. Haftada 3
gün, törende Hazan (İslam'daki Duahan'nın karşılığı) sinagogdaki cemaat ile
beraber Tora'nın her hafta okunmak üzere 54 bölüme ayrılmış bölümlerinden birini
(Peraşa) okur.

Tanah yaklaşık olarak bin yıl içerisinde meydana gelmiştir. Ancak kitabın
sınırlandırması M.S. 90 yılında toplanmış olan Yemnia Şurası'nda yapılmış ve
bugünkü yazılar seçilerek tespit edilmiştir. Tanah ile birlikte hahamların
nesilden nesile sözlü olarak aktardıkları sözlü kanunların bütününe Talmud adı
verilir. M.S. 150 yıllarında Yehuda HaNasi adında bir haham, kendilerine kadar
aktarılan sözlü kanunların kaybolmasından endişelenerek onları Mişna'da
toplamıştır. "Tekrar edilmek suretiyle belletilen" anlamına gelen Mişna,
Tevrat'ın tekrarı, kanunların açıklaması ve tefsiri sayılır. Ancak belli bir
seviyedeki bilgiye sahip olanların anlıyabileceği dilde yazılmış olan Mişna'nın
anlaşılmasını kolaylaştırmak amacıyla O'na Yahudi alimlerince şerhler
yazılmıştır. Bu şerhlere ve açıklamalara Gemara adı verilir. Talmud, Mişna ve
Gemara adı verilen eserlerin bütününe verilen isimdir.

Kutsal Kitap dışında Musevi tasavvufuna ve gizemciliğine Kabala adı verilir.
Kabala, İbranicede "gelenek görenek" anlamına gelir. Yahudilerin harfçilik ve
sayıcılıkla karışık tasavvufî varlık bilgisi öğretisidir. Daha açık bir tanımla
Kabala, Kutsal Kitap metinleri ile sözlü gelenekler üzerine yapılan her tür
yorumların ve uygulamaların genel adıdır. Yanlış anlaşıldığı gibi Kabala bir
kitap veya kitaplar toplamı değil "Evren'in görünür kargaşasını açıklamayı ve
zıtlıklarını kolay anlaşılabilir bir kalıp haline getirmeyi amaçlayan bir
doktrin"dir.

Bazı Dinler Tarihçilerine göre Kabala'nın kökenleri eski gelenekte (Talmud
dönemi) aranmalıdır. Kabala'nın öğreti ve uygulamaları ancak bir kılavuzun
denetimi ve önderliğinde mümkündür. Kabala temelde her zaman sözlü geleneğe
dayanmıştır. Tanrı'nın Musa'ya indirdiği yazılı olmayan Sözlü Tora vahyin gizli
bilgisini taşımaktadır. Kabalanın en önemli kitabı 23 ciltten oluşan Sefer
Zohar'dır.

Kabala XV. yüzyıl Avrupa’sında da son derece yaygınlaşmıştır. Kabala'nın genel
doktrinini, Evrenin bir bütün olduğu, belli bir düzene göre hareket ettiği,
evrende görülen her şeyin Tanrı'nın bir parçası ve yer yüzündeki yansıması
olduğu, insanın da, evrenin ve dolayısıyla Tanrı'nın bir parçası olma sebebiyle
adeta küçük evren sayılması gerektiği şeklinde özetlemek mümkündür (Vahdet-i
Vücud, Vahdet-i Mevcud, Macrocosmos, Microcosmos).

Yahudi hukuku ve geleneğinin ("halaha") temelini aynı zamanda Pentakök ya da
Musa'nın (Moşe Rabenu) Beş Kitabı olarak da bilinen Tora oluşturur. Rabinik
geleneğe göre, Tora'da 613 yönerge vardır. Bu yönergelerin bazıları sadece
erkeklere veya sadece kadınlara, kimileri sadece kadim mabet görevlileri
Kohenler ile Levilere (Levi kabilesinin üyeleri), kimileri ise, sadece İsrail
diyarındaki çiftçilere yöneliktir. Birçoğu sadece Kudüs Tapınağı'nın ayakta
kaldığı dönem için geçerli olan bu emirlerden günümüzde hâlen uygulanabilir
durumda olanların sayısı 300'den azdır.

Her ne kadar inançlarının sadece Tora'nın yazılı metnine dayalı olduğu iddia
edilen Yahudi grupları olmuşsa da (örn. Sadukiler ve Karaylar), Yahudilerin çoğu
Sözlü Yasa'ya inanmıştır. Kadim Yahudiliğin Farisi mezhebi tarafından aktarılan
bu sözlü gelenekler, daha sonraları yazılı hale getirilmiş ve hahamlar
tarafından genişletilmiştir.

Kudüs'teki 2. Mabet'in yıkılmasının ardından, bu maddelerin büyük kısmı Haham
Yehuda haNasi tarafından (M.S. 200) Mişna adı altında düzenlenmiştir. Sonraki
dört yüzyıl boyunca, bu kanun Kudüs ve Babil'de bulunan dünyanın en büyük iki
Yahudi cemaatinde de tartışılmış ve bu cemaatlerin her birinden gelen Mişna
tefsirleri zaman içinde düzenlenerek iki Talmud olarak bilinen derlemeler
altında bir araya getirilmiştir. Bunlar, çağlar boyunca, çeşitli Tora
alimlerinin tefsirleri ile de yorumlanmıştır.

O halde, Yahudilikte Rabinik yaşam tarzını oluşturan Halaha, Tora ile sözlü
geleneğin —Mişna, Midraş Halaha. Talmud ve tefsirleri— birlikte mütalaası
üzerine kuruludur. Halaha, emsale dayalı bir sistem yoluyla zaman içinde
gelişmiştir. Hahamlara yöneltilen sorular ve onların kesin cevaplarından oluşan
yazına responsa (cevaplar; İbranice Şelot U-Teşuvot) adı verilir. Zaman içinde,
göreneklerin ortaya çıkması ile, Yahudi hukukunu oluşturan kanunlar kaleme
alınmaya başlamıştır; en önemli kanun olan Şulhan Aruh günümüzdeki Ortodoks dini
uygulamalarına büyük ölçüde şekil vermektedir.

Yahudi felsefesi, ciddi felsefe çalışmaları ile Yahudi teolojisi arasındaki
birleşmeye gönderme yapar. Önde gelen Yahudi felsefeciler arasında, Solomon ibn
Gabirol, Saadia Gaon, Musa ibn Meymun ve Levi ben Gerşon bulunmaktadır.
Aydınlanmaya (1700'lerin sonu ile 1800'lerin başı) tepki olarak meydana gelen
önemli değişiklikler sonucunda, Aydınlanma sonrası Yahudi felsefecileri ortaya
çıkmıştır. Modern Yahudi felsefesi hem Ortodoks hem de Ortodoks olmayan
yönelimli felsefeden oluşmaktadır. Önde gelen Ortodoks Yahudi felsefeciler
arasında, Eliyahu Eliezer Dessler, Joseph B. Soloveitchik ve Yitzchok Hutner
sayılabilir. Tanınmış Ortodoks olmayan Yahudi felsefeciler arasında ise, Martin
Buber, Franz Rosenzeig, Mordecai Kaplan, Abraham Joshua Heschel ve Emmanuel
Lévinas da bulunmaktadır.

Daniel Boyarin'e göre, din ile etnik kimlik arasındaki temel fark Yahudiliğe
yabancı bir kavram olup kökleri Eflatun'un felsefesine dayanan ve Helenistik
Yahudiliğe de nüfuz eden ruh ile beden arasındaki dualizmin bir biçimidir.
Boyarin bundan ötürü, Yahudiliği din, etnisite ve kültür gibi geleneksel Batı
kaynaklı kategoriler altına sokmanın kolay olmadığını savunur. Boyarin, bunun
kısmen Yahudiliğin 4.000 yıllık tarihinin Batı kültürünün yükselişinin öncesine
dayanmasından ve Batı'nın dışında gelişmiş olmasından kaynaklandığını belirtir.
Bu süre zarfında, Yahudilerin başından kölelik, anarşik ve teokratik özyönetim,
fetih, işgal ve sürgün deneyimleri geçmiş; Diyasporalarda, temas ettikleri antik
Mısır, Babil, Pers ve Helen kültürlerinin yanı sıra, Aydınlanma (bkz. Haskala)
gibi modern hareketlerden ve meyvesini Doğu Akdeniz'de bir Yahudi devleti ile
verecek olan milliyetçiliğin yükselişinden de etkilenmişlerdir. Ayrıca, bir
seçkin sınıfın (Hazarlar) Yahudiliğe geçişine, ardından da bulunduğu
topraklardaki güç merkezi statüsünü bu toprakların önce Rusların ardından da
Moğolların eline geçmesi ile yitirişine tanıklık ettiler. Boyarin'a göre,
böylece "Yahudi kimliği hiçbir kimlik kategorisine uymaz, zira ne salt bir
ulusa, ne bir soya, ne de bir dine ait olup diyalektik gerilim içinde bunların
hepsini kapsar."

Bu bakış açısına karşı, Hümanist Yahudilik gibi uygulamalar, Yahudiliğin dini
yönlerini reddederek belirli kültürel gelenekleri korurlar.

Geleneksel Yahudi Hukuku'na göre, bir Yahudi anneden doğan veya Yahudi Hukuku'na
uygun şekilde Yahudiliğe geçen kişiye Yahudi denir. Amerikan Reform Yahudiliği
ve Britanya Liberal Yahudiliği, anne-baba farkı gözetmeksizin ebeveynlerinden
sadece biri Yahudi olan çocuğu ebeveynleri tarafından Yahudi kimliği ile
yetiştirilmesi şartıyla, Yahudi kabul eder. Geleneksel olarak Yahudiliğe geçmek
isteyenlerin cesareti kırılsa da, günümüzde Yahudiliğin tüm ana akımları
içtenlikle din değiştirmek isteyenlere açıktır. Dine geçiş süreci bir otorite
tarafından değerlendirilir ve kişi samimiyeti ve bilgisi konusunda bir sınamaya
tabi tutulur. Din değiştirenlere, "ben Abraham Avinu" veya "bat Abraham Avinu"
(İbrahim'in oğlu veya kızı) adının verildiği Yahudilikte, dine geçiş bir aile
tarafından evlat edinilmeye benzetilebilir.

Geleneksel Yahudilik, gerek Yahudi olarak doğan gerekse Yahudiliğe sonradan
geçen her bireyin ebediyen Yahudi olarak kaldığını savunur. Bu yüzden, ateist
olduğunu iddia eden ya da başka bir dine geçen bir Yahudi, geleneksel Yahudilik
tarafından hâlen Yahudi kabul edilir. Öte yandan, Reform hareketi başka bir dine
geçen bir Yahudinin artık Yahudi olmadığını savunur ; Yüksek Mahkeme davaları ve
hükümleri sonucunda İsrail Hükümeti de bu duruşu benimsemiştir.

İsrail Devleti'nde Yahudi kimliğini neyin belirlediği sorusu ise, 1950'lerde,
David Ben-Gurion'un vatandaşlık ile ilgili meselelere bir cevap bulabilmek için
dünyanın her yerindeki Yahudi dini otoriteleri ve entelektüellerden Mihu Yehudi
("Kim Yahudidir") sorusuna dair görüşlerini istemesi ile yeni bir ivme kazanmış
oldu. Bu konu hâlen çözümlenmekten çok uzaktır ve dönem dönem İsrail siyasetinde
de kendini gösterir.

"Kimin Yahudi olduğu" tanımlamasının yapılmasında karşılaşılan sorunlar, dünya
üzerindeki Yahudilerin toplam sayısını belirlemeyi de zorlaştırmaktadır; tüm
Yahudiler kendilerini Yahudi olarak tanımlamamakta, kendini Yahudi olarak
tanımlayanların bazıları ise diğer Yahudiler tarafından öyle kabul
edilmemektedir. Yahudi Yıllığı'na (1901) göre, 1900 yılında dünya üzerindeki
Yahudi nüfusu yaklaşık 11 milyondu. Yahudi Nüfus Araştırması'na göre, 2002
yılında dünyada 13,3 milyon Yahudi yaşıyordu. Yahudi Yılı Takvimi ise bu rakamı
14,6 milyon olarak vermektedir. Yahudi nüfusunun artış hızı 2000 – 2001 yılları
arasında %0,3 büyüme ile hâlen yüzde sıfıra yakındır. Yahudiliğe yapılan
geçişlerin kısmi olumlu katkısına rağmen karma evlilikler ve düşen doğum
oranları Yahudi nüfus sayısını olumsuz yönde etkilemektedir.

Kimi yazarlar tarafından Yahudilerin toplumda nüfuslarının ötesinde bir öneme
sahip oldukları kaydedilmiştir. Bir örnekte, Mark Twain şu yorumu yapar:

Avrupa ile Batı Asya'nın Hıristiyan ve Müslüman ülkeler arasında bölündüğü
Ortaçağ'ın sonlarında, Yahudiler de kendilerini iki ana gruba bölünmüş buldular.
Orta ve Doğu Avrupa'da, yani Almanya ve Polonya'daki Yahudilere Aşkenaz
deniyordu. Sefarad Yahudilerinin geleneği ise, Müslüman hakimiyeti altındaki
İspanya ve Portekiz başta olmak üzere Akdeniz ülkelerine dayanır. 1492 yılında
buradan çıkarıldıklarında, Kuzey Afrika, Doğu Akdeniz, Uzak Doğu ve Kuzey
Avrupa'ya yerleştiler. İki gelenek kimi ritüelik ve kültürel detaylarla
birbirinden ayrılsa da, teolojileri ve temel dini uygulamaları aynıdır.

Son iki yüzyıl içinde, Aşkenaz Yahudi cemaati bir dizi mezhebe bölünmüştür; bu
mezheplerin her biri (her ne kadar Yahudilikte inanç uygulama ve görenekten daha
düşük bir rol oynasa da) Yahudilerin riayet etmesi gereken inanç esasları ve
kişinin bir Yahudi olarak hayatını nasıl yaşaması gerektiği konularında farklı
bir anlayışa sahiptir. Doktrinden kaynaklanan bu farklılıklar Yahudi mezhepleri
arasında bir ölçüde hizipleşmelere de yol açmıştır. Bununla birlikte, Yahudiler
arasında belirli düzeyde bir birlik vardır. Örneğin, Muhafazakar bir Yahudinin
Ortodoks ya da Reform sinagogunda ibadet etmesi sıradışı bir durum değildir.
Başta Amerika Birleşik Devletleri'ndekiler olmak üzere, Aşkenaz olmayan birçok
Yahudi farklı hareketler ile ilişkili cemaatlere üye olsa da kendini özellikle
bu mezhebin üyesi olarak tanımlamaz. Daha ziyade rahatlığından ötürü bunu yapan
bu kesim dini uygulamalarını "Ortodoks" veya "Muhafazakar" değil, "geleneksel"
ya da "mütedeyyin" şeklinde nitelendirir.

Bu mezheplerin tümü İsrail'de de varlığını sürdürse de, İsrailliler Yahudi
kimliğini diyasporadaki Yahudilerden daha farklı şekillerde tanımlarlar. Çoğu
İsrailli Yahudi, kendini "laik" (hiloni), "gelenekçi" (masorti), "dindar" (dati)
veya Haredi şeklinde tanımlar. "Laik" tanımı, Yahudi kimlikleri yaşamlarında çok
güçlü bir kuvvet olmakla birlikte, bunu büyük ölçüde geleneksel dini inanç ve
uygulamalardan ayrı bir yerde tutan Batı (Avrupa) kökenli İsrailli aileler
arasında daha revaçtadır. Nüfusun bu kesimi, gerek resmi İsrail hahamlığının
(Ortodoks) gerekse diyasporadaki Yahudiler arasında yaygın olan liberal
hareketlerin (Reform, Muhafazakar) önderliğindeki örgütlü dini yaşama katılmaz.

"Ortodoks" ise İsrail'de bu kategoriye giren Yahudilerin yüzdesinin
diyasporadakilerden çok daha yüksek olmasına rağmen, ülkede kullanılan söylemde
tercih edilen bir terim değildir. Diyasporada "Ortodoks" olarak adlandırılan
mezhebin İsrail'deki muadili, ülkede genel olarak dati (dindar) ve haredi
(Ultra-Ortodoks) olarak adlandırılan gruplardır. Dati, "Dindar Siyonizm" ya da
"Ulusal Dindar" topluluğun yanı sıra, son onyılda ortaya çıkan ve büyük ölçüde
haredi yaşam tarzı ile milliyetçi ideolojiyi bir araya getiren haredi leumi
(milliyetçi haredi) veya "Hardal"ı da içine alır. (Yidiş'de, mütedeyyin Ortodok
Yahudilere frum, daha liberal Yahudilere ise frei da denmektedir).

Haredi, toplumun etnik ve ideolojik olarak kabaca üç farklı gruba ayrılabilecek
bir kesimini içine alır: (1) Aşkenaz kökenli "Litvanyalı" (Hasidik olmayan)
harediler; (2) Aşkenaz kökenli Hasidik harediler; ve (3) Sefarad haredileri. Bu
gruplardan en büyüğünü oluşturan üçüncü grup, 1990'ların başından bu yana
siyasette de en aktif olanıdır. [kaynak belirtilmeli]

Geleneksel Rabinik Yahudiliğin modern zamanın radikal değişikliklerine maruz
kalması sonucunda ortaya çıkan ideolojik tepkiler olan yukarıda sayılan
mezheplerin aksine, Karaim Yahudiliği modern bir Yahudi hareketi olarak ortaya
çıkmamıştır. Karaizmin takipçileri, Sadukiler gibi, İkinci Tapınak döneminin
Rabinik olmayan Yahudi tarikatlarının devamı olduklarına inanırken, diğerleri
bunun 8. ve 9. yüzyıllarda başlatılmış bir tarikat olduğunu iddia eder. Karaylar
(ya da diğer adıyla, Yazıtların Halkı), sadece İbrani Kutsal Kitabı'nı ve
Peşat'ı (Açık ve Yalın Anlam) kabul ederken, kutsal kitap haricindeki metinlerin
yetkinliğini reddederler. Bazı Avrupalı Karaylar kendilerini Yahudi toplumunun
parçası kabul etmese de çoğunluğu eder. İlginç şekilde, Naziler sıklıkla
Karayları Yahudiler ile ilişkilendirmemiş ve bundan dolayı birçok Karay cemaati
II. Dünya Savaşı'ndan sağ çıkabilmiştir. Bu sayede, Litvanya gibi Yahudi
cemaatlerinin tümüyle yıkıma uğradığı yerlerde Karaylar bugün dahi varlığını
sürdürmektedir. Yunanistan gibi diğer yerlerde ise, Naziler Karayları Yahudi
geleneğinin bir parçası olarak görmüş ve onları da kötü muameleye maruz
bırakmıştır.

Etnik Yahudiler arasındaki bir başka tarihi grup da, Yahudiliğin ana kolundan
farklı bir kültürel ve dini kimliğe sahip olan ve tümüyle Batı Şeria'daki
Nablus/Şehem bölgesindeki Gerizim Dağı'nın etrafı ile Tel Aviv'in yakınlarındaki
Holon'da bulunan Samirîlerdir.

Kipa (İbranice: כִּפָּה, çoğul kippot; Yidiş: יאַרמלקע, yarmulke), kimi Yahudi
erkekler tarafından, dua ederken, yemek yerken, şükür duası okurken ya da Yahudi
dini metinleri üzerine çalışırken, kimi Yahudi erkekler tarafından da her zaman
takılan, siperi olmayan, hafif yuvarlak bir takkedir. Ortodoks olmayan
cemaatlerde, kimi kadınlar da kipa takmaya başlamıştır. Kipalar, sadece başın
arkasını kapatan küçük yuvarlak olanlarından başın tepesini tümüyle örten büyük
takkelere kadar çeşitli boyutlardadır.

Tsitsit (İbranice: צִיציִת) (Aşkenazlar Tzitzis şeklinde okur) tallitin
(İbranice: טַלִּית) (Aşkenazlar tallis şeklinde okur) veya dua şalının dört
köşesinde bulunan özel olarak düğümlenmiş püsküllerdir. Tallit, dua sırasında
Yahudi erkekler ve kimi Yahudi kadınlar tarafından giyilir. Bir Yahudinin tallit
giymeye başlama zamanı ile ilgili adetler değişiklik gösterir. Sefarad
topluluklarında, erkek çocukları talliti bar mitsva yaşından itibaren giymeye
başlarlar. Bazı Aşkenaz cemaatlerinde ise, ancak evlilikten sonra tallit
giyilmesi adettendir. Tallit katan (küçük tallit) ise gün boyunca elbisenin
altına giyilen püsküllü bir giysidir. Kimi Ortodoks çevrelerde, püsküllerin
giysilerin dışında serbestçe sallanmasına izin verilir.

Tefilin (İbranice: תְפִלִּין), deri kayışlar yardımı ile biri alna takılan
diğeri de kola sarılan, içinde Tevrat'tan ayetlerin bulunduğu, küp şeklindeki
iki kutucuğa verilen addır. Mütedeyyin Yahudi erkekler ve bazı Yahudi kadınlar
tarafından, hafta içinde, sabah duasında takılır.

Kittel (Yidiş: קיטל), Ulu Günler'de duaya liderlik eden kişi ve kimi mütedeyyin
gelenekçi Yahudiler tarafından kıyafetlerin üzerine giyilen ve diz hizasına
kadar inen bir giysidir. Geleneksel olarak, aile reisi Pesah yemeğinde kittel
giyer. Kimi damatlar da, Hupa (evlilik kubbesi) altında kittel giyerler. Yahudi
erkekler, öldükten sonra, defin kıyafetleri arasında yer alan tallitin yanı
sıra, kimi zaman kittel giydirildikten sonra defnedilirler.

Geleneksel olarak, Yahudiler günde üç vakit ibadet ederler; buna Şabat ve
bayramlarda dördüncü bir vakit daha eklenir. Her ibadetin merkezinde Amida
bulunur. Birçok ibadette anahtar önem taşıyan bir başka dua ise, imanın beyanı
Şema Yisrael'dir (kısaca Şema). Şema, Tora'dan bir ayetin okunmasıdır (Tesniye
6: 4): Şema Yisrael Adonay Eloheynu Adonay Ehad —"Dinle, Ey İsrail! Tanrı bizim
Tanrımızdır! Tanrı Tektir!"

Yahudilikte geleneksel ibadette okunan duaların çoğunluğu yalnızken de
okunabilirse de cemaat ile birlikte yapılan ibadet daha makbuldür. Cemaat
halinde ibadet etmek için on erişkin Yahudinin bir araya gelmesi, yani minyanın
oluşturulması gerekir. Neredeyse tüm Ortodoks Yahudilerde ve çok az Muhafazakar
çevrede, minyanda sadece erkek Yahudilerin sayısına bakılır; çoğu Muhafazakar
Yahudi ve diğer Yahudi mezheplerinin üyeleri ise Yahudi kadınların sayısını da
hesaba katar.

Dualara yaklaşım Yahudi mezhepleri arasında da farklılık gösterir. Bu
farklılıklar arasında, duaların metinleri, okunma sıklığı, çeşitli dini
etkinliklerde okunan duaların sayısı, müzik enstrümanlarının kullanımı ve koro
tarafından okunan ilahiler, duaların geleneksel litürjik dillerde mi yoksa yerel
dilde mi okunduğu konusu da vardır. Genelde, geleneğe en sıkı riayet edenler
Ortodoks ve Muhafazakar cemaatlerken, Reformcu ve Yeniden Yapılanmacı sinagoglar
ibadetlerinde çevirilere ve çağdaş metinlere yer vermesi en muhtemel olanlardır.
Ayrıca, birçok Muhafazakar sinagog ve tüm Reformcu ve Yeniden Yapılanmacı Yahudi
cemaatlerinde, kadınlar erkekler ile eşit statüde ibadetlere katılabilmekte,
Tora okuma gibi geleneksel olarak erkekler tarafından yerine getirilen rolleri
de üstlenebilmektedirler. Bunun yanı sıra, birçok Reform mabedinde yer verilen
orglar ve karma korolarla ibadete müzik ile de eşlik edilmektedir.

Yahudi bayramlarında, yaratılış, vahiy ve kefaret gibi Tanrı ile dünya
arasındaki ilişkiye dair merkezi temalar da kullanılır.

Cuma gecesi günbatımından kısa bir süre önce başlayıp cumartesi gecesi
günbatımından kısa bir süre sonra biten haftalık tatil günü Şabat, Tanrı'nın
yaratılışın altı gününden sonra istirahat ettiği günün anısına idrak edilir.
Şabat olgusu Yahudilik adetlerinde kilit bir rol oynar ve derin bir dini hukuk
külliyatı ile düzenlenir. Cuma günbatımında, evin hanımı iki ya da daha fazla
mum yakıp şükran duası okuyarak Şabat'ı karşılar. Akşam yemeği, bir bardak şarap
üzerine yüksek sesle okunan Kiduş ve ekmek üzerine okunan Motzi şükran duaları
ile başlar. Masa üzerinde iki somun örülmüş hala (challah) ekmeği bulunması
adettir. Şabat boyunca, Yahudilerin 39 melaha ("iş" olarak çevirilebilir)
kategorisinden herhangi birine giren faaliyetleri yapması yasaktır. Aslında,
Şabat'ta yasaklanan faaliyetler bilindik anlamda "iş"ler değildir: Bunlar
arasında, ateş yakmak, yazı yazmak, para kullanmak ve kamusal alanda eşya
taşımak da vardır. Modern zamanda, ateş yakma yasağı yakıt yakılmasını
gerektirdiği için taşıt sürmeyi ve elektrik kullanmayı da içine alacak şekilde
genişletilmiştir.

Yahudi kutsal günleri (haggim), Mısır'dan çıkış ve Tora'nın indirilmesi gibi
Yahudi tarihinin önemli günlerini kutlarken bazen mevsim dönümlerine ve tarım
dönemlerindeki geçişlere de işaret eder. Üç önemli bayram olan Sukot, Pesah ve
Şavuot'a "Şaloş Regalim" (İbranice "regel" vesile ya da ayak anlamına da gelir)
adı da verilir. Üç regalde, İsrailoğullarının Tapınak'ta kurbanlar adamak üzere
Kudüs'e hacca gitmeleri adetti.

Hanuka ("Işık Bayramı"), İbrani takviminde Kislev ayının 25. günü başlar ve
sekiz gün sürer. Bayram, festivalin sekiz gecesinin her birinde, mumların birer
artırılarak yakılması ile Yahudi evlerinde idrak edilir.

Bayrama, "adama/tahsis" anlamına gelen Hanuka adı verilmiştir, zira bu gün,
Tapınak'ın IV. Antiokhos Epiphanes tarafından ele geçirilmesinin ardından
yeniden Tanrı'ya adanmasını simgeler. Ruhani açıdan, Hanuka'da "Zeytin Yağı
Mucizesi" anılır. Talmud'a göre, Makabilerin Selevkos İmparatorluğu karşısındaki
zaferinin ardından Kudüs Tapınağı'nın yeniden Tanrı'ya adanması sırasında,
Tapınak'daki ebedi ışığı sadece bir gün beslemeye yetecek kadar kutsal yağ
bulunmaktaydı. Mucizevi bir şekilde, bu yağ, yeni yağın preslenmesi,
hazırlanması ve kutsanması için gerekli süre olan sekiz gün boyunca yanmıştı.

Tevrat'ta hiç bahsi geçmeyen Hanuka, Yahudilikte hiçbir zaman önemli bir bayram
olarak görülmemişse de, özellikle Noel ile aynı zamanlara rastgelmesi ve İsrail
Devleti'nin kurulmasından bu yana vurgu yapılan ulusal motifleri içermesinden
ötürü modern zamanda çok daha yaygın şekilde kutlanmaya başlamıştır.

Purim, İran Yahudilerinin, Ester Kitabı'nda yazıldığı üzere, kendilerini yok
etmek isteyen Haman'ın komplosundan kurtarılmalarının anıldığı, neşeli bir
Yahudi bayramıdır. Bayramda, Ester Kitabı topluca okunur, karşılıklı yiyecek ve
içecek hediye edilir, yoksullara sadaka verilir ve bir kutlama yemeği yenir
(Ester 9: 22). Diğer adetler arasında, şarap içilmesi, hamanteş adı verilen özel
hamur işlerinin yenmesi, maskeler takılıp kostümler giyilmesi, karnavallar ve
partiler düzenlenmesi de vardır.

Purim, her yıl Miladi takvimde Şubat veya Mart'a denk gelen, İbrani takviminin
Adar ayının 14. gününde kutlanır.

Sinagoglara ek olarak, Yahudilikte önem taşıyan diğer yapılar arasında, yeşiva
adı verilen Yahudi din okulları ve mikve adı verilen arınma havuzları da
bulunur.

Yahudilikte beslenme yasalarına Kaşrut kuralları denir. Yahudi hukukunun
gereklerine uygun gıdalara kaşer (İslamda "helal") adı verilirken, Yahudi
hukukuna uygun olmayan gıdalara ise trefa (İslamda "haram") denir. Tora'da,
kaşrut kuralları için hiçbir sebep gösterilmese de, hahamlar aralarında törensel
arılık, insanlara dürtülerini kontrol etmenin öğretilmesi ve sağlık faydaları
gibi farklı açıklamalar getirmişlerdir.

Kaşrut, diğer hayvanları yiyen kuş ve hayvanların ve deniz tabanında gezinerek
diğer hayvanların dışkıları ile beslenen yaratıkların tüketilmesinden
sakınılmasını emreder. Pis bir hayvan olarak kabul edilen domuz eti ve
kabuklularla yumuşakça deniz ürünleri ile ilgili ciddi yasaklar vardır. Hayvan
kesimi özel bir işlemle yapılır ve kutsal kitapta yavruyu ana sütü içinde
pişirmenin yasak edilmesinden ötürü et ile süt birlikte yenmez.Birçok türün
kesin çevirileri günümüze kadar hayatta kalmamıştır. Birçok kaşer olmayan kuş
türünün adları artık kesin değil. Ama birkaç kuşun kaşrut durumu gelenekler
aracılığıyla günümüze kadar gelmiştir. Tavuk ve Hindi yenilebilir. Amfibiler,
sürüngenler ve böceklerin çoğu yasaklanmıştır.

Her ne kadar hijyenin sağlanması bir etken olmuş olabilirse de, kaşrutun daha
derinde yatan anlamı yemek yeme fiiline ruhani bir boyut katmaktır. Bunun
altında, Yahudilerin acı, hastalık, pislik ve hayvanlara eziyet gibi ruhsal
"negatifler" içeren hiçbir şeyi ağızlarına koymaması düşüncesi yatar.. Ortodoks
ve bazı Muhafazakar otoriteler, yahudi olmayan kişiler tarafından hazırlanmış
işlenmiş üzüm ürünlerinin tüketilmesini yasaklar. Bunun nedeni antik çağda şarap
kullanılarak yapılan rituellerdir.[kaynak belirtilmeli]

Niddah ("ayrı düşen" anlamına gelir; çoğu zaman "aile saflığı" olarak da
adlandırılır) yasaları ve erkekler ile kadınlar arasındaki etkileşimi düzenleyen
çeşitli başka yasalar (örn. tseniut, mütevazı giyim), özellikle de Ortodoks
Yahudiler tarafından, Yahudi yaşamında hayati etkenler olarak görülürse de,
Reformcu ve Muhafazakar Yahudiler bunlara nadiren uyar.

Yahudilikte Kudüs Tapınağı'nın işleri ve kurbanlardan sorumlu olan mabet
görevliliğinin rolü İkinci Tapınak'ın M.S. 70 yılında yıkılmasından bu yana
önemli ölçüde azalmıştır. Babadan oğula geçen bir statü olan Mabet görevliliği
müessesesi, günümüzde artık törensel görevler dışında herhangi bir görevi
olmamasına rağmen, halen birçok Yahudi cemaatinde saygı görür. Birçok Ortodoks
Yahudi cemaatinde, gelecekteki Üçüncü Tapınak için Mabet görevlilerine ihtiyaç
duyulacağına ve gelecekteki görevlerine hazır olmaları gerektiğine inanılır.

Mişna ve Talmud zamanından günümüze dek, Yahudilik çok az ayin ve törenin
uygulanması için uzmanlaşmış veya yetkin kişilerin bulunmasını gerektirmiştir.
Bir Yahudi ibadet için gerekli koşulların çoğunu kendi başına yerine
getirebilir. Tora ve aftara (Neviim kitabından ek kısımlar) okunması, matem
tutanlar için dua edilmesi, damat ve gelin için bereketlendirme duası edilmesi,
yemeklerden sonra şükran duası edilmesi gibi bazı faaliyetlerde minyan
oluşturulması, yani on yetişkinin hazır bulunması gerekir (Ortodoks ve kimi
Muhafazakar Yahudiler minyan için on yetişkin erkek bulunmasını şart koşarken,
bazı Muhafazakar Yahudiler ile Reform Yahudileri kadınları da minyana dahil
ederler).

Bu üç vazife genellikle gönüllülük esasına dayanır ve bunları üstlenmek onur
kabul edilir. Aydınlanma'dan bu yana, büyük sinagoglarda sıklıkla şatz ve baal
kriyah olarak haham ve hazanlar işe alınmaktadır; birçok Muhafazakar ve Reformcu
cemaatte hâlen bu uygulama söz konusudur. Öte yandan, Ortodoks sinagoglarında bu
mevkiler dönüşümlü veya geçici olarak cemaat üyelerince doldurulur. Her ne kadar
çoğu cemaat bir veya daha fazla hahamı işe alsa da, ABD'de profesyonel
hazanların hizmetinden yararlanan cemaatlerin sayısı genelde düşerken diğer
mevkiler için profesyonellerin kullanımı hâlen nadiren rastlanan bir durumdur.

Özü itibariyle, Tanah İsrailoğullarının tarihlerinin en başından İkinci
Tapınak'ın yapımına kadar (M.Ö. 535 civarı) geçen dönemdeki Tanrı ile
ilişkisinin hikâyesini anlatır. Bu, sıklıkla çekişmeli bir ilişki olmuş,
İsrailoğulları Tanrı'ya olan inançları ile diğer tanrıların cazibesi arasında
bocalamışlardır. Kutsal Kitap'ta yer alan gerçek üstü şahsiyetler arasında,
inançları ile mücadele eden İbrahim, İshak ve Yakub ile İsrailoğullarını
Mısır'dan çıkartan Musa da vardır.

İlk İbrani ve Yahudi halkının babası olarak kabul edilen İbrahim, çevresinde
gördüğü putperestliği reddederek tek tanrıcılığı benimsemişti. Tek Tanrı'ya iman
etmesinin ödülü olarak, İbrahim'e kalabalık bir soy vaat edildi: "[Rab] sonra
Avram'ı dışarı çıkararak, 'Göklere bak' dedi, 'Yıldızları sayabilir misin? İşte
senin soyun o kadar çok olacak'" (Tekvin 15:5). İbrahim'in ilk çocuğu İsmail,
ikinci oğlu ise Tanrı'nın İbrahim'in kültünü sürdürecek ve sürülüp
kurtarıldıktan sonra İsrail Diyarı'nı (o zamanki adı ile Kenaan Ülkesi) miras
alacak olan İshak'tı. Tanrı ata Yakub'u ve çocuklarını, birçok kuşaktan sonra
esir edilecekleri Mısır'a gönderdi. Tanrı'nın Musa'ya İsrailoğullarını esaretten
kurtarmasını emretmesinin ardından Mısır'dan Çıkış gerçekleşti. İsrailoğulları,
M.Ö. 1313 (Yahudi Yılı 2448) tarihinde Sina Dağı'nda toplantılar ve onlara Tora
indirildi. (Neviim ve Ketuvim ile birlikte, bu kitaplar Yazılı Tora olarak
bilinirken, Mişna ve Talmud ise Sözlü Tora olarak bilinir.) Sonunda, Tanrı
onları İsrail diyarına götürdü.

İsrailoğulları İsrail diyarına yerleştikten sonra, taşınabilir tapınak Şiloh
şehrine yerleştirildi ve 300 yılı aşkın bir süre boyunca da burada kaldı. Bu
süre içinde, kimileri halkın günahlarının cezası olarak Tanrı tarafından
gönderilen saldırgan düşmanlara karşı halkı toparlaması için Tanrı önemli
erkekler, zaman zaman da kadınlar, gönderdi. Bu, Yeşu Kitabı ile Hakimler
Kitabı'nda anlatılır. Zaman içinde, ulusun ruhani düzeyi öylesine düştü ki,
Tanrı Kadim Filistinlilerin Şiloh'daki taşınabilir tapınağı ele geçirmesine izin
verdi.

Bunun üzerine, Samuel Kitapları'nda anlatıldığı gibi, İsrail halkı Samuel
peygambere diğer milletler gibi, daimi bir hükümdar tarafından yönetilmeleri
gereken bir noktaya geldiklerini söyledi. Samuel, isteksizce bu talebi kabul
etti ve büyük fakat çok mütevazı bir insan olan Saul'u Hükümdar olarak atadı.
Halk, Saul'a baskı yaparak kendisine Samuel tarafından aktarılan bir emre karşı
gelmeye itince, Tanrı Samuel'e onun yerine Davud'u atamasını söyledi.

Kral Davud tahta geçtikten sonra, Nathan peygambere daimi bir tapınak yapmak
istediğini söyledi ve yaptıklarının ödülü olarak, Tanrı Davud'a oğlunun tapınağı
yapmasına izin vermeyi ve tahtın hep çocuklarında kalacağını vaat etti (Davud'un
tapınağı inşa ettirmesine izin verilmemişti, zira, birçok savaşta yer aldığı
için barışı temsil eden bir tapınak yaptırması uygun olmayacaktı). Bunun
sonucunda, Tanrı'nın arzu ettiği ve Krallar Kitaplarında belirtildiği gibi, ilk
daimi tapınağı Kudüs'te yaptıran da Davud'un oğlu Süleyman oldu.

Rabinik gelenek, Sözlü Tora veya sözlü kanun olarak bilinen hukuki yorum ve
ayrıntıların esasında Tanrı'nın Sina Dağı'nda Musa'ya söylediklerine dayanan
yazılı olmayan bir gelenek olduğunu savunur. Ne var ki, Yahudilere yönelik
baskıların artması ve ayrıntıların unutulma tehdidi ile karşı karşıya gelmesi
sonucunda, bu sözlü yasalar Haham Yehuda haNasi tarafından M.S. 200 civarında
derlenerek Mişna oluşturuldu. Talmud, Mişna ile sonraki üç yüzyıl boyunca
redakte edilen haham yorumları olan Gemara'nın bir derlemesinden oluşuyordu.
Gemara, Yahudi ilim dünyasının iki önemli merkezi Filistin ve Babil'den
çıkmıştır. Daha eski olan derlemeye Kudüs Talmudu denir. Dördüncü yüzyılda,
İsrail'de derlenmiştir. Babil Talmudu ise, I. Ravina, II. Ravina ve Rav Aşi
tarafından M.S. 500'de derlenmiş, ancak daha sonraları da düzenlenmeye devam
etmiştir.

Eleştirel yaklaşan akademisyenler (mütedeyyin olan ve olmayan Yahudiler)
aralarında İbrani Kutsal Kitabı'nın da bulunduğu kutsal metinlerin Tanrı
tarafından dikte ettirildiğini reddederken kimileri bunların vahyolunduğu savını
reddeder. Bunun yerine, bu metinlerin insanlar tarafından kaleme alındığını ve
belirli tarihi ve kültürel bağlamlarda anlam kazandığını düşünürler. Bu
akademisyenlerin birçoğu belgesel hipotezin genel ilkelerini kabul eder ve
Tora'nın birbirinden ayrılan hikâyelere dikkat çekecek bir şekilde bir araya
getirilmiş bir dizi tutarsız metinden oluştuğunu öne sürer.

Bu akademisyenler, İsrailoğullarının ve İsrail dininin kökenlerine dair çeşitli
teorilere sahiptir. Çoğunluğu, Birinci Tapınak döneminde İsrail ulusunu
oluşturan insanların kökenlerinin Mezopotamya ve Mısır'a dayandığı konusunda
birleşse de, bazıları bu halkların atalarının bir kısmının veya tümünün Mısır'da
köle olup olmadığını sorgulamaktadır. Birçoğu, Birinci Tapınak döneminde, İsrail
halkının henoteist olduğunu, yani her milletin kendine ait bir tanrısı olduğuna,
ancak kendi tanrılarının diğerlerinin tanrılarından üstün olduğuna inandıklarını
savunur. Kimileri ise, katı tek tanrıcılığın Babil döneminde, belki de
Zerdüştlükteki dualizme bir tepki olarak geliştiğini savunur.

Bu görüşe göre, Yahudilerin çoğunluğu kendi tanrılarının tek tanrı (dolayısıyla
da herkesin tanrısı) olduğuna ve vahyin kaydının (Tora) evrensel gerçekleri
içerdiğine ancak Helenistik dönemde inanmaya başlamıştır. Bu yaklaşım, Yahudi
olmayanlar arasında Yahudiliğe olan ilgideki artışı (bazı Yunanlar ve Romalılar,
görsel olarak temsil edilemeyen bir tanrıya olan inançlarından ötürü Yahudileri
en "felsefi" halk olarak görüyordu) ve Yahudilerin evrensel gerçekleri
belirlemeye çalışan Yunan fesefesine yönelik yoğunlaşan ilgisini yansıtıyor,
dolayısıyla da –potansiyel olarak- en azından "tüm tanrılar birdir" anlamında
tek tanrıcılık fikrine gidiyordu. "Yahudilik ile bire bir örtüşen, sınırları
açık şekilde belirlenmiş bir Yahudi ulusu fikri de bu zamanda oluşmuştur." Bir
akademisyene göre, nihayetinde Hristiyanlık dininin ve Rabinik Yahudiliğin
doğuşu ile sonuçlanan ilk Hıristiyanlar ile Ferisiler arasındaki çatışma,
Yahudilerin kendi ulusal adanmışlık iddiaları ile teolojik evrenselciliği
bağdaştırma mücadelelerini yansıtıyordu.

Tel Aviv Üniversitesi'nden Prof. Ze'ev Herzog'a göre, bir devlet dini olarak tek
tanrıcılık muhtemelen "İsrail Krallığı'nın ortadan kaldırılmasının ardından,
Yehuda Krallığı döneminde icat edilmiştir." Herzog şöyle devam ediyor: "Tek
tanrıcılığın İsrail ve Yehuda krallıkları tarafından ne zaman benimsendiği
sorusu, iki tanrıdan bahseden eski İbranice yazıtların keşfedilmesi ile ortaya
çıkmıştır; Yehova ve Aşerah'ı. Negev tepesi bölgesinin güneybatısındaki
Kuntiliet Ajrud ve Yahudiye eteklerindeki Khirbet el-Kom'daki iki kazı alanında,
"Yehova ve Aşerah'ı," "Yehova Şomron ve Aşerah'ı," "Yehova Teman ve
Aşerah'ı"ndan bahseden yazıtlar bulunmuştur. Yazıtları hazırlayanlar, iki
tanrıyı, Yehova ve eşi Aşerah'ı tanıyorlar ve bu ikilinin adına şükranlarını
sunuyorlardı."

Yehova'nın kökenleri, merkezinde Yunan panteonuna çok benzer bir tanrılar
panteonunun bulunduğu daha önceki Kenaan dinine dayanıyor olabilir. Bu panteonun
en tanınan tanrısı, Tevrat'ta da ismi altmışdan fazla defa geçen Ba'al'di.
Ba'al, tapılması Tanah'da defalarca yasaklanan fırtına ve bereket tanrısıydı.
Hayatta kalmaya odaklanmış bir toplumda, bereket en yüksek faydayı temsil
ediyordu. Bununla birlikte, Ba'al panteonun başı değildi. Bu unvan, Merhametli
El'e aitti. İlk olarak Mendenhall tarafından ortaya atılan bir teoriye göre,
kendi kendini marjinalize etmiş, bir grup mazlum insan, yani apiru (kurulu
düzenin dışında duran insanları tanımlayan, muhtemelen İbrani kelimesinin de
kökeni olan bir terim) baş tanrıları olarak El'e tapınmaya başladı.

Esasında bir Kenaan tanrısı olmayan Yehova olarak bilinen tanrıya tapınma,
muhtemelen Levant bölgesinin güneyindeki Midyan'da ortaya çıkmış, Levant
bölgesine de güneyden bir grup göçebe tarafından getirilmişti (Tevrat geleneğine
göre, Mısır'dan gelen köleler). Yabancı tanrı Yehova'nın yerel tanrı El ile
birleştiği ve Yehova'nın El'in birçok özelliğini aldığına inanılmaktadır: yaşlı
bir tanrı; bilge bir tanrı; hatta yaratıcı bir tanrı. Bu birleşmeye ek kanıt
olarak, Tanah'ta Tanrı için "El" kelimesi kullanılır. Özellikle, Rabinik
kaynaklarda Tanrı için "El-Şaday" terimi kullanılır. El-Şaday'ın, El'in
yeryüzünde oturmasına yapılan bir gönderme ile, "Dağda oturan El" anlamına
gelmesi kuvvetle muhtemeldir.

Genellikle, İsraillilerin yeni, yerleşik bir etnik grup olarak konumlarını M.Ö.
12. yüzyılda pekiştirdikleri düşünülürse de, başta Israel Finkelstein olmak
üzere bazı arkeologlar İsraillilerin baskı altındaki insanlar tarafından
oluşturulmuş bir koalisyon olduğu iddiasını, Yahudi halkının ayrı bir etnik grup
olarak ortaya çıkışının M.Ö. dokuzuncu veya sekizinci yüzyıla kadar
gerçekleşmediğini savunarak reddetmektedir.

Zaman içinde, Yahudilik Kenaan panteonunun diğer tüm tanrı ve tanrıçaları ile
tüm bağlantılarını keserek tek tanrıcı bir din olmuştur. Ancak bunun ne zaman
gerçekleştiği de ayrı bir tartışmanın konusudur. Yehova'nın El ile
birleşmesinden ve sadece Yehova'ya ibadeti merkez alan resmi ortodoksluğun
ortaya çıkışından çok daha sonra İsrailoğullarının Yehova'nın eşi olarak
Aşerat'a da tapınması veya hürmet göstermesini savunan argümanlar ortaya
konmuştur. Kenaan panteonunda El'in eşi olan Aşera'dan, genellikle bu tanrıçaya
tapınmanın veya stylize edilmiş bir ağaç şeklinde olduğuna inanılan kült
sembolünün kullanımının kınanması bağlamında Tanah'da kırktan fazla defa
bahsedilir. Çok da puta benzemeyen bu sembolün özellikle İsrailoğulları
kadınları arasında yaygın bir tapınma aracı olarak kullanılmasına (resmi
ortodoksluk tarafından olmasa da halk arasında) hoşgörü gösterildiğine
inanılmaktadır.

Kuntillet Ajurd ve Khirbet el-Kom'da bulunan yazıtlarda, "Yehova ve Aşera'sına"
atıfta bulunulmaktadır. Yazıtların tanrıça Aşera'ya mı yoksa Aşera kültünün bir
sembolü olan "Aşera"ya mı atıfta bulunduğu tartışılmaktadır. Her iki durumda da,
Yehova'nın Aşera ile ilişkilendirildiğine şüphe yoktur. Muhtemelen Yehova'nın
El'in birçok özelliği ile birlikte, eşini de aldığı algılaması ortaya çıkmıştır.

Aşera'nın ve tüm Kenaan tanrılarının İsrailoğullarının dininden kati olarak
tasviye edilmesinde, M.Ö. 621 yılında Josiah tarafından gerçekleştirildiğine
inanılan reformasyonun muhtemelen etkisi olmuştur.

Başkenti Kudüs olan Birleşik Monarşi Saul'un hükümdarlığı döneminde kuruldu ve
Kral Davud ve Süleyman'ın hükümdarlığında devam etti. Süleyman'ın ardından, ülke
İsrail Krallığı (kuzeyde) ve Yehuda Krallığı (güneyde) olmak üzere iki ayrı
krallığa ayrıldı. İsrail Krallığı, M.Ö. 8. yüzyılda Asur hükümdarı II. Sargon
tarafından fethedildi ve ülkenin başkenti Samarya'dan çok sayıda insan esir
edilerek Media ve Habur vadisine götürüldü. Yehuda Krallığı ise, M.Ö. 6.
yüzyılda Babil ordusu tarafından fethedilene kadar bağımsız bir devlet olarak
varlığını sürdürdü. Bu sırada, Yahudilikte ibadetin merkezinde yer alan Birinci
Tapınak da yıkıldı. Yehudalı seçkinlerin Babil'e sürgün edilmesi ile ilk Yahudi
diyasporası da oluşmuş oldu. Bu esaret döneminde, Babil'deki Yahudiler, "Babil
Talmudu"nu, Yehuda'da kalan Yahudiler ise "Filistin Talmudu"nu kaleme
almışlardır. Bunlar, Tora'nın ilk bilinen yazılı halleridir ve Babil Tamudu da
günümüzde kullanılan Talmud'dur. Babil'in Persler tarafından fethedilmesinin
ardından, Babil Sürgünü olarak da bilinen yetmiş yıllık dönemden sonra
Babil'deki Yahudilerin birçoğu memleketine döndü. Yeni İkinci Tapınak inşa
edildi ve eski dini uygulamalara yeniden başlandı.

İkinci Tapınak'ın ilk yıllarında, en yüksek dini otorite, Büyük Meclis olarak
bilinen başını Ezra Kitabı'ndan Ezra'nın çektiği bir konseydi. Büyük Meclis'in
diğer başarıları arasında, Tevrat'ın son kitaplarının bu dönemde kaleme alınması
ve kanunun kesinleştirilmesidir. Helenistik Yahudilik, M.Ö. 3. yüzyıldan
itibaren Ptolomeos dönemi ve sonrası Mısır'da yayılmaya başlamış ve gnostisizm
ile Erken Hıristiyanlığın yükselişine paralel olarak 3. yüzyıldaki düşüşüne
kadar, Roma İmparatorluğu'nun her yerinde kayda değer bir hoşgörülen din
(religio licita) haline gelmiştir.

Milattan Sonra 1. yüzyıl civarında, aralarında Farisiler, Sadukiler, Zealotlar,
Esseniler, Yazıcılar ve Hıristiyanların da bulunduğu çok sayıda küçük Yahudi
mezhebi bulunuyordu. İkinci Tapınak'ın M.S. 70 yılında yıkılmasının ardından bu
mezhepler de yok olmuştur. Hristiyanlık, Yahudilikten kopup ayrı bir din haline
gelerek varlığını sürdürdü; Ferisiler ise Rabinik Yahudilik (günümüzde kısaca
"Yahudilik") şeklinde ayakta kalmıştır. Sadukiler, Neviim ve Ketuvim'in
vahyolunduğunu reddederek tek vahyolunmuş kitap olarak addettikleri Tora'ya
dönmüşlerdir. Sonuç olarak, Ferisilerin inanç sisteminin (modern Yahudiliğin
temelini oluşturan) bazı temel özellikleri Sadukilerden de kabul görmemiştir.

Zaman içinde, Yahudiler farklı etnik gruplara bölünmüşlerdir; diğerlerinin yanı
sıra, Aşkenaz Yahudiler (Orta ve Doğu Avrupalı), Sefarad Yahudileri (İspanya,
Portekiz ve Kuzey Afrika'dan), Etiyopya'dan Beta Israel ve Arap Yarımadası'nın
güney ucundan Yemen Yahudileri. Bu kültürel bir ayrım olup herhangi bir
doktrinel anlaşmazlığa dayanmamaktadır, ancak aradaki mesafe uygulama ve
dualarda küçük farklılıklara yol açmıştır.

Antisemitizm (Yahudi düşmanlığı), Ortaçağ'da ortaya çıkmış, kendini, baskılar,
pogromlar, din değiştirmeye zorlama, sürülmeler, sosyal kısıtlamalar ve
gettolara kapatma şeklinde göstermiştir.

Bu niteliksel olarak, antik çağlarda Yahudilere yönelik baskılardan farklı
olmuştur. Antik çağdaki baskı siyasi sebeplere dayanıyor, Yahudiler başka
herhangi bir etnik gruptan farklı bir muameleye tabi tutulmuyorlardı.
Kiliselerin yükselişi ile birlikte, Yahudilere yönelik saldırıların daha ziyade
özellikle Hıristiyanlığın Yahudilere ve Yahudiliğe bakışından kaynaklanan
teolojik değerlendirmelerden destek almaya başlamıştır.

Hasidik Yahudilik, Baal Şem Tov (veya Besht) olarak da tanınan Yisroel ben
Eliezer (1700-1760) tarafından kurulmuştur. Kökenleri, Yahudi halkının baskıya
uğradığı, Avrupalı Yahudilerin kendi içlerine dönerek Talmud çalışmalarına
odaklandığı bir döneme dayanır; çoğu kişi, Yahudi yaşamının birçok ifadesinin
gereğinden fazla "akademik" hale geldiğini ve ruhaniyet ile neşe üzerinde hiç
durmadığını hissediyordu. Müritleri birçok takipçi çekerek Avrupa'nın her
yerinde sayısız Hasidik tarikatlar kurmuşlardır. Hasidik Yahudilik zaman içinde
Avrupa'daki birçok Yahudinin yaşam biçimi haline gelmiş, 1880'li yıllardaki
Yahudi göç dalgaları, bu akımı Amerika Birleşik Devletleri'ne de taşımıştır.

Başlarda, Hasidik olan ve olmayan Yahudiler arasında ciddi bir hizipleşme
yaşanmıştır. Avrupalı Yahudilerden Hasidik hareketi reddedenleri Mitnagdim
("Karşıtlar/Reddiyeciler") olarak adlandırıyordu. Hasidik Yahudiliğin
reddedilmesinin sebepleri arasında, Hasidik ibadetin aşırı yoğun olması,
liderlerine geleneklerin dışında yanılmazlık ve mucize yaratma özelliklerini
isnat etmesi ve mesihçi bir mezhep haline gelebileceğine yönelik endişeler
vardı. O zamandan bu yana, Hasidler ile rakipleri arasındaki farklılıklar
kademeli olarak azalmış, bugün her iki grup da Haredi Yahudiliğin parçası haline
gelmiştir.

Amerika Birleşik Devletleri, İsrail, Kanada, Birleşik Krallık, Arjantin ve Güney
Afrika gibi modern ekonomilere sahip sanayileşmiş ülkelerin birçoğunda, çok
farklı Yahudilik uygulamaları bulunmakta, bunun yanı sıra, laik ve dindar
olmayan Yahudilerin sayısında da artış görülmektedir. Örneğin, 2001 Ulusal
Yahudi Nüfus Araştırması'na göre, dünyada en kalabalık ikinci Yahudi nüfusa ev
sahipliği yapan Birleşik Devletler'deki Yahudi toplumunda, 5,1 milyon Yahudiden
4,3 milyonu din ile bir şekilde bağlantılıydı. Din ile ilgisi olan Yahudi
nüfusun %80'i bir şekilde dini ibadete katılırken sadece %48'i bir sinagoga
üyeydi.

Bu durumu bir kriz olarak algılayan ABD ve Kanada'daki dini (ve laik) Yahudi
hareketleri, Yahudi cemaatindeki karma evlilikler ve asimilasyon oranlarındaki
artıştan büyük endişe duymaktadır. Amerikalı Yahudiler daha geç evlendikleri ve
daha az sayıda çocuk sahibi oldukları için, ülkedeki Yahudiler arasındaki doğum
oranları 2,0'dan 1,7'ye düşmüştür (nüfus ikame oranı 2,1'dir). Karma evlilik
oranları ABD'de %40 ile 50 arasında iken, karma evlilik yapan çiftlerin
çocuklarından sadece üçte biri Yahudi olarak yetiştirilmektedir. Karma
evlilikler ve düşük doğum oranları yüzünden, ABD'deki Yahudi nüfusu 1990 yılında
5,5 milyondan 2001 yılında 5,1 milyona düşmüştür. Bu, Diyaspora'daki Yahudi
cemaatindeki genel nüfus eğilimleri açısından da gösterge niteliği taşımakla
birlikte, toplam nüfus üzerine odaklanılması, Haredi Yahudilik gibi bazı
mezhepler ile cemaatlerdeki büyüme eğilimlerini gizlemektedir.

Baal teşuva hareketi, dine "dönen" veya daha dindar hale gelen Yahudilerin
oluşturduğu bir harekettir.

Ayrıca bakınız: Judeo-Hıristiyan, Hristiyanlık ve antisemitizm, Yahudilikte
İsa'ya bakış, İsa'nın kültürel ve tarihi geçmişi ve Hıristiyan-Yahudi uzlaşısı

Tarihçiler ve teologlar bazı Hıristiyan gruplar ile Yahudi halkı arasındaki
değişen ilişkiyi düzenli olarak gözden geçirmektedir; Hıristiyan-Yahudi uzlaşısı
başlıklı makale güncel meselelerden birini ele almaktadır.

İslam ve Yahudilik arasında karmaşık bir ilişki bulunmaktadır. Geleneksel
olarak, İslam topraklarında zımmi statüsünde yaşayan Yahudilerin dinlerini
uygulamalarına ve kendi iç meselelerini yönetmelerine, çeşitli koşullar
çerçevesinde izin veriliyordu. Müslümanlara cizye (her özgür yetişkin
gayrımüslüm erkekten alınan vergi) ödemek zorundaydılar. İslami yönetim altında,
zımmiler düşük bir statüye sahiptiler. Silah taşımalarının ve Müslümanları
ilgilendiren davalarda şahitlik etmelerinin yasaklanması gibi çok sayıda sosyal
ve yasal engelleri vardı. Ancak bu engellerin büyük bölümü sembolikti. En onur
kırıcı olanı ise, Kuran'a ya da hadislere dayanmayan ancak Ortaçağ başlarında
Bağdat'ta ortaya çıkan ve son derece düzensiz bir şekilde uygulanan ayırt edici
kıyafet giyme zorunluluğuydu. Yahudiler dinleri yüzünden öldürülme ya da sürülme
veya zorla din değiştirmeleri yönünde baskı ile nadiren karşılaşmışlar,
çoğunlukla da ikamet ve meslek tercihlerinde serbest olmuşlardır. Nitekim,
Emeviler ve Abbasilerin yönetimi altında 712-1066 yılları arası dönem
İspanya'daki Yahudi kültürünün altın çağı olarak adlandırılır. Yahudilere
yönelik katliamların en önemli örneklerinden biri, 12. yüzyıl Endülüs'ünde
Muvahhid hanedanının hükümdarları tarafından Yahudilerin öldürülmesi ya da din
değiştirmeye zorlanmasıdır. İkamet ettikleri yeri seçme özgürlüklerinin
ellerinden alındığı örneklerin başında ise, Yahudilerin 15. yüzyıldan
başlayarak, özellikle de 19. yüzyıl başlarından itibaren Fas'ta mellah adı
verilen duvarlarla çevirili mahallelerde yaşamaya zorlanmasıdır.

Hizbullah ve Hamas gibi Arap-İslami hareketlerin propragandasında, İran İslam
Cumhuriyeti'nin çeşitli kurumları tarafından yapılan çeşitli açıklamalarda ve
Refah Partisi'ne yakın gazete ve diğer yayınlarda standart antisemitik temalar
yaygın olarak kullanılmaktadır.

Yahudilikten unsurları diğer dinlerinkilerle birleştiren bazı örgütlenmeler de
bulunmaktadır. Bunların en tanınmışı, çoğunlukla Yahudi olmayanların yanı sıra
bazı etnik Yahudilerin de üyeleri arasında bulunduğu, Yahudileri Hıristiyanlığa
çekmek amacıyla başlatılan, Mesihçi Yahudilik adlı Hıristiyan hareketidir.
Mesihçi Yahudilik, tarihi olarak neredeyse tamamen İsa'nın ikinci defa gelmesi
için Yahudilerin İsa'yı mesih olarak kabul etmesi gerektiği inancını savunan
Hıristiyan Evanjelist örgütler tarafından maddi olarak desteklenmiştir. Bu
gruplar, tipik olarak Hıristiyan teolojisini ve Kristoloji'yi Yahudi dini
uygulamalarından oluşan ince bir cila ile bir araya getirirler. Bu gruplar
arasından en tartışmalı olanı, ABD'nin büyük şehirlerinde sayısız misyonerlik
kampanyaları ile etnik Yahudileri aktif şekilde Hıristiyanlığa çekmeye çalışan,
İsa için Yahudiler'dir.

Sinkretizmin diğer örnekleri arasında, Mesihçi Yahudilik gibi, pagan veya Vika
inançlarını Yahudiliğin bazı uygulamaları ile bir araya getiren gevşek
örgütlenmiş az sayıda Yahudinin oluşturduğu Judeo-Paganlar da vardır. Bir diğer
gevşek örgütlü grup olan Yahudi Budistler ise, inançlarında Asya ruhaniliğine de
yer verirler; bazı Yenilenmeci Yahudiler ise rahatça ve açık bir şekilde Budizm,
Sufizm, Kızılderili dini ve diğer dinlerden de unsurları almaktadır.

Yahudilik'te ahiret inancı tarihi bir gelişme izlemiştir. Tevrat'ın bazı
bölümlerinde ahiret inancına dair ipuçları bulunmaktadır. Bazı dinler
tarihçilerine göre, yeniden dirilme ile ilgili metinler günümüze kadar
ulaşmadığı için Yahudiler bu tür inançları Babil Sürgünü sırasında İran'dan
almışlardır.

Babil Sürgünü öncesi Yahudilik'te iyi, kötü, ölen bütün insanlar "Şeol" adı
verilen bir yere gidecekler, orada üzüntülü bir şekilde varlıklarını
sürdürecekler, ruhları da mezarda kalacaktır. Yahudilik'te ahiret inancı
konusunda, daha sonraki dönemlerde birtakım gelişmeler olmuş, yeniden dirilme,
yargılanma, sonsuz yaşam, cennet, cehennem gibi inançlar ortaya çıkmıştır.
Yahudilik'teki cennet (Gan Eden), cehennem (Geinam), hüküm günü vb. ilgili
emirleri Talmud açıklamıştır. Yahudilerin, Müslümanlık ve Hristiyanlık'ta olduğu
gibi belli başlı iman esaslarına kavuşmaları filozof Rabbi Moşe ben Maymon
(Maymonides, 1135-1204)'le mümkün olabilmiştir. O'nun meydana getirdiği günümüze
ulaşan 13 Maddelik İnanç Esasları şudur;

Yahudiler ibadetlerini sinagoglarda (Bet Kneset) yaparlar. Sinagoglar'da rulo
halinde el yazması Tevrat tomarlarının konulduğu, Ehal HaKodeş adı verilen,
Doğu'ya (Mizrah) yönelik kutsal bir bölme vardır. Sinagoglarda Yedi Kollu Şamdan
(Menora) da bulunur. Bundan ayrı olarak Kral Davud'un mührü kabul edilen iki
üçgenden meydana gelmiş Magen David denilen altı köşeli bir yıldız da vardır.

Yahudiler sinagoglarda Tevrat'tan bazı parçaları sesli bir şeklide okurken bazı
bölümler ise sessiz okunur. Tevrat rulolarının kılıfından çıkarılarak hazan
tarafından okunması, ibadetin en önemli anıdır. Yahudilkte sinagog dışında
evlerde de ibadet edilebilir ancak cemaat ile ibadet daha makbul sayılır.

Musevi evlerinin giriş kapılarının ve tuvalet banyo hariç her kapısının sağ
pervazında "Mezuza" denilen, rulo haline getirilmiş Tevrat'tan cümlelerinin
yazılı olduğu kutucuklar çakılıdır. Eve giriş çıkışta Yahudiler bu kutucuğa
dokunarak parmaklarını öperler. İbadet, Doğu yönüne yönelerek yapılır. Başa
Kipa, adı verilen takke takılır. Erkekler her sabah sırtlarına beyaz renkte ve
mavi çizgileri olan dua şalı Tallit giyerler. Kadınların ibadete katılma
mecburiyeti yoktur, ancak başları örtülü olarak ibadete katılabilirler.

Yahudi dininde ibadet esasını ilâhiler oluşturur. İbadet sırasında okunan bazı
kalıplaşmış dua ve ilâhiler vardır. Dua, dindar Yahudinin yaşamında önemli bir
yer işgal eder. Yahudilikte ibadet günlük ve haftalık olmak üzere ikiye ayrılır.
Günlük ibadet sabah, öğle ve akşam yapılır. Haftalık ibadet ise Cumartesi
(Şabat) günü havra (sinagog)'da yapılır.

Yahudiler sabah ayininde bir dua şalı (Tallit) kuşanırlar. Bayram ve Cumartesi
günleri dışında sabah ayininde, sol pazu (Solaklar sağ pazuya) ile alına içinde
Tora'dan bölümlerin bulunduğu küçük kutucukların takılı olduğu birer dua kayışı
Tefilin bağlanır. Dualar ayakta, oturarak vücudu sallayarak ve bazen öne hafifçe
eğilerek okunur. Toplu dualar 13 yaşına girmiş en az 10 erkeğin (Minyan)
iştirakiyle yapılır.

Cumartesi ibadeti, cuma akşamı güneşin batmasıyla başlar, cumartesi akşamı
güneşin batışından sonra sona erer. Bu ibadet sinagogda yapılır. Bu maksatla
cumartesi günü ateş yakmak, çalışmak, taşıt kullanmak vb. yasaktır.

Musevîlik'te Tanrının adını telaffuz etmek günah sayıldığından YHWH ismi yerine
Elohim, Şaday, Adonay gibi isimler kullanılır hatta bunların da yerine Haşem
yani "İsim" kullanılır. Yehova, Musevîlerin millî ve hâkim bir Tanrısı'dır.
İnsan da O'nun kulu durumundadır. İnançlarına göre Yehova sadece
İsrâiloğulları'na şefaat eden, kıskanç bir Tanrı'dır. İsrâiloğulları yabancı bir
ülkede de O'nun tarafından korunacaktır. O, İbrahim, İshak ve Yakub'un
Tanrısı'dır.



https://tr.wikipedia.org/wiki/Cel%C3%A2l_%C5%9Eeng%C3%B6r

Ali Mehmet Celâl Şengör (d. 24 Mart 1955, İstanbul), Türk jeoloji profesörü,
doğa tarihçisi.

24 Mart 1955'te İstanbul'da doğdu. 1973 yılında Robert Kolej'i bitirdi. 1978'de
State University of New York at Albany'den jeolog olarak mezun oldu ve aynı
üniversiteden 1979'da yüksek lisansını bitirdi. 1981'de İstanbul Teknik
Üniversitesi Maden Fakültesi, Genel Jeoloji kürsüsünde asistan olarak görev
yapmaya başladı. 1982'de de State University of New York at Albany'den doktora
aldı. 1984 yılında Londra Jeoloji Cemiyeti'nin Başkanlık Ödülü'nü, 1986'da
TÜBİTAK Bilim Ödülü'nü aldı. Aynı yıl İstanbul Teknik Üniversitesi Maden
Fakültesi Genel Jeoloji Anabilim Dalında doçent oldu. 1988'de Neuchâtel
Üniversitesi Fen Fakültesi'nden şeref bilim doktoru (Docteur ès sciences honoris
causa) pâyesi aldı. Academia Europaea'ya 1990 yılında kabul edildi ve cemiyetin
ilk Türk üyesi oldu. Aynı yıl Avusturya Jeoloji Servisi muhabir üyesi, 1991
yılında ise Avusturya Jeoloji Derneği şeref üyesi oldu. Yine 1991 yılında Kültür
Bakanlığı'nın Bilgi Çağı Ödülünü kazandı. 1992 yılında İstanbul Teknik
Üniversitesi Maden Fakültesi Genel Jeoloji Anabilim Dalı'nda profesörlüğe
yükseltildi. 1993 yılında Türkiye Bilimler Akademisi en genç kurucu üyesi oldu
ve Akademi konseyine seçildi. Aynı yıl TÜBİTAK Bilim Kurulu üyesi oldu. 1994
yılında Rusya Doğa Bilimleri Akademisi üyeliğine, Fransız ve Amerikan jeoloji
dernekleri şeref üyeliğine seçildi. Ayrıca kendisine Fransız Fizik Cemiyeti ve
École Normale Supérieure Vakfı tarafından Rammal Madalyası verildi. Şengör 1997
yılında, Fransız Bilimler Akademisi tarafından yerbilimleri dalında büyük ödül
(Lutaud Ödülü) ile taltif edildi. 1998 Mayıs ayı içerisinde Şengör, Collège de
France'da misafir profesör olarak bir kürsü işgal etti. Burada "XIX. Yüzyılda
Tektoniğin Gelişmesine Fransız Jeologlarının Katkısı" konulu bir ders verdi ve
28 Mayıs 1998'de Collège de France'ın madalyasını aldı. 1999'da Londra Jeoloji
Cemiyeti kendisine Bigsby Madalyasını tevcih etti. 2000 yılının Nisan ayında
Amerika Birleşik Devletleri Ulusal Bilimler Akademisi yabancı üyeliğine seçilen
ilk Türk oldu. Rus Bilimler Akademisi'ne Fuad Köprülü'den sonra seçilen ikinci
Türktür. Ayrıca 2013 yılında Leopoldina Doğa Araştırıcıları Akademisi üyeliğine
seçilmiştir.

Şengör, jeolojide bilhassa yapısal yerbilim ve tektonik dallarındaki çalışmaları
ile ün yapmıştır. Şerit kıtaların dağ kuşaklarının yapısına etkisini ortaya
koymuş ve Kimmer Kıtası adını verdiği bir şerit kıta keşfetmiştir. Orta Asya’nın
jeolojik yapısını ortaya çıkarmış, Kıta-kıta çarpışmasının ön ülkeleri nasıl
etkilediği meselesini çözmüştür. Yücel Yılmaz ile birlikte, Levha tektoniği
içinde Türkiye'nin yerini değerlendiren ve atıf klasiği haline gelen bir makale
yazmıştır. Jeoloji ve tektonik konularında 6 kitap, 175 bilimsel makale, 137
tebliğ özeti, pek çok popüler bilim makalesi, tarih ve felsefe ile ilgili de iki
kitap ve 300’e yakın deneme yazısı yayınlamıştır. ABD, Rusya, Avrupa ve
Almanya'nın bilimler akademisine üye olan Şengör'ün yayınlanmış 1826 makalesi
vardır ve bu makalelere 12658 atıf yapılmıştır. Bunların 1997-1998 yılları
arasında Cumhuriyet Bilim Teknik dergisindeki "Zümrütten Akisler" köşesinde
çıkmış olanları Yapı Kredi Yayınları tarafından 1999'da "Zümrütnâme" başlığı
altında kitaplaştırılmıştır.

Fransa, Birleşik Krallık, Avusturya ve Amerika Birleşik Devletleri'nde misafir
öğretim üyesi olarak çalışmalarda bulunan Şengör, Collège de France dışında
Birleşik Krallık'ta Oxford (Royal Society Araştırıcı bursuyla), ABD'de
California Institute of Technology (Moore Distinguished Scholar olarak) ve
Avusturya'da Salzburg Lodron-Paris Üniversitesi'nde misafir profesörlük
yapmıştır. Şengör ayrıca pek çok uluslararası dergide editör, yardımcı editör ve
yayın kurulu üyeliği yapmıştır ve yapmaktadır.

Jeolojiye olan merakının nasıl başladığı, "Bir Bilim Adamının Serüveni" adlı
kitapta, Şengör’ün "Ben jeolojiyi küçük yaştan yani Jules Verne’in Arzın
Merkezine Seyahat kitabını okuduğum günden itibaren sevmeye başladım. Hemen
arkasından Denizler Altında Yirmi Bin Fersah’ı okudum. Onu da okuduktan sonra
kendi kendime, ‘Adam olmak demek, Jules Verne’in tarif ettiği gibi olmak
demektir’ diye düşündüm. Bana jeolojiyi Jules Verne sevdirdi..." şeklindeki
ifadeleriyle anlatılmıştır. Bir röportajında kendisine ait kütüphanesinde
30000'in üzerinde kitabı olduğunu söylemiştir.

Şengör 1986 yılında Oya Maltepe ile evlenmiştir. Tek çocuğu olan oğlu H. C. Asım
Şengör 1989 yılında dünyaya gelmiştir.

Yurt dışında birçok üniversitede bulunmuş olan Prof. Şengör, birçok uluslararası
ödülün de sahibidir. Ayrıca, TÜBİTAK Bilim Ödülü'nü kazanan en genç bilim
adamıdır. Ödüllerinin bazıları:



https://tr.wikipedia.org/wiki/Atat%C3%BCrk_Havaliman%C4%B1

Atatürk Havalimanı (IATA: IST, ICAO: LTBA) veya eski adıyla Yeşilköy Havaalanı,
İstanbul'un Avrupa Yakası'nda bulunan uluslararası havalimanı. 1900’lerin
başında Türkiye'de ilk hava ulaşımının başlatıldığı yer olan Atatürk Havalimanı,
1953 yılında uluslararası hava trafiğine açılmıştır. 29 Temmuz 1985 tarihinde,
Türkiye Cumhuriyeti'nin kurucusu Mustafa Kemal Atatürk'ün soyadı havalimanına
verilmiştir.

2015 yılı verilerine göre Türkiye'nin en yoğun trafiği ve dünyanın 11. en yoğun
yolcu trafiğinin olduğu havalimanıdır. Günlük ortalama 1100 uçağın kullandığı
havalimanı, Avrupa'nın en önemli transit yolcu havalimanları arasında
bulunmaktadır. Meydana iniş yapan ve meydandan havalanan uçak sayısı, 4 Eylül
2016'da 1453 ile (Her 59,46 saniyede bir uçak iniş ya da kalkışı) tüm zamanların
rekorunu kırdı. Pist başına saatte oluşan uçak trafiği rekoru ise 55 uçak ile
Londra Gatwick havalimandadır. Bu sayı Atatürk havalimanıda 30'dur. 2015 yılında
61.332.124 yolcu, 464.774 uçak ve 790.744 ton kargo trafiğine ev sahipliği yapan
Atatürk Havalimanı, ülkenin en işlek havalimanıdır.

İstanbul Atatürk Havalimanı’nın coğrafi koordinatları 40°58`34"N, 28°48`50"E
şeklindedir. İstanbul’un en büyük ilçelerinden Bakırköy ve merkezi deniz
kenarında olan Yeşilköy semtinin sınırları içerisinde yer alan havalimanı
arazisi güneyde Marmara Denizi, kuzeyde ise D-100 karayoluyla sınırlanmıştır.

Türkiye’de ilk havacılık girişimleri 1911-12’de, bugün Atatürk Havalimanı olan
arazinin yakınında kurulan iki hangar ve küçük bir meydanla başlamıştır. İlk
kullanım amacı askeridir; Harbiye Nazırı Mahmut Şevket Paşa orduda kullanılacak
uçaklar için bir tesis oluşturmak istemiştir.

Cumhuriyetin ilanının ardından 1925’te kurulan Türk Tayyare Cemiyeti’yle sivil
havacılığın ilk adımları atılmaya başlanmıştır. Yeşilköy’deki tesis 1933 yılına
kadar askeri amaçla kullanılmış, bu tarihteyse Amerika’dan alınan iki King Bird
modeli uçakla sivil uçuşlar başlamıştır. Bir hangar ve yanındaki kagir bina
sivil uçuşlara ayrılırken, binanın üst katına bir bekleme odası ve bilet satış
gişesi kurularak terminal oluşturuldu. Şubat 1933’te ilk protokol yolcuları
İstanbul-Ankara uçuşunu gerçekleştirdi. O tarihte yakıt ikmali gerektiğinde
uçaklar Eskişehir’e iniyor, ardından Ankara’ya devam ediyordu. Ankara’da Gazi
Eğitim Enstitüsü’nün yanındaki bir tarla pist olarak kullanılıyordu. Yine
1933’te beş uçaklık bir filo Türk Hava Postaları adı altında çalışmaya başladı.

Türkiye’nin 1944 Chicago Sivil Havacılık Sözleşmesi’ni imzalamasının ardından
Yeşilköy Havaalanı’nın uluslararası hale getirilmesi kararlaştırıldı. 1947’de
havaalanıyla ilgili proje hazırlandı ve Bayındırlık Bakanlığı’nın verdiği
yetkiyle Amerikan Westinghouse-IG White firmaları 1949’da yapıma başladı. 10 bin
m²'lik bir alanı kaplayan bu meydan tesisleri hem iç, hem dış seferler için
hizmet eden bir terminal binası, 2300 metre uzunluğunda bir pist, bir hangar ve
servis yapılarından oluşuyordu. Havaalanında ayrıca radyo alıcı-vericisi ve ayrı
bir enerji santrali de vardı. Proje 1953’te tamamlanarak aynı yılın 1
Ağustos’unda hizmete girdi.

Hızla artan uluslararası yolcu trafiği ve teknolojik gelişmeler –özellikle de
geniş gövdeli uçakların yaygınlaşması- Yeşilköy Havaalanı’nın genişleme ve
yenileme ihtiyacını ortaya çıkarttı. 1961’de bu ihtiyacı karşılamak üzere
çalışmalar ortaya çıktı ve 1968 yılında geniş gövdeli uçaklara uygun ikinci bir
pistin inşaatına başladı. 3 bin metre uzunluğa ve 45 metre genişliğe sahip 17/35
pisti gecikmelerin sonucunda 12 Kasım 1972’de açıldı.

Yeni pistin ışıklandırma sistemi bulunmadığından sadece gündüz saatlerinde
kullanılabileceği, iki pistin saatte toplam 55 uçaklık kapasite sağlayacağı
belirtiliyordu. O günlerde havalimanına günde 150-200 uçak iniş kalkış yapıyor,
yoğun günlerde sayı ortalama 250’ye ulaşıyordu.

Terminal ve hava trafik kontrol açısındansa sorunlar artarak sürüyordu. Ekim
1970’te havaalanını denetleyen İstanbul Valisi Vefa Poyraz gazetecilere “durumu
fevkalade perişan bulduğunu” söylüyordu. Havaalanının gelişimi için 1971 yılında
bir master plan hazırlandı. Mimar Hayati Tabanlıoğlu tarafından hazırlanan proje
her biri 5 milyon yolcu kapasiteli dört terminalin yanı sıra THY Hangar
Tesisleri, Kargo Tesisleri, Hava Trafik Kontrol Kulesi ve Teknik Blok,
Aydınlatma Sistemi, Elektrik Dağıtım Sistemi, eski 05/23 pistinin yeniden
yapımı, akaryakıt ikmal tesisleri ile diğer tesisleri kapsıyordu. Biri asma, üç
kattan oluşacak, 1500 araçlık otoparkı da bulunan terminal ünitelerinin 1975’te
tamamlanması planlanmıştı.

Özellikle Almanya’ya işçi göçü ve artan turist sayısıyla çoğalan charter
uçuşlarının yarattığı trafiği karşılamak için yeni bir transit salonu için
çalışmalar başladı. Bir yıl gecikmeyle Mayıs 1974’te açılan salon, üç ay sonra
havalandırma sorunları nedeniyle kapatılarak renove edildi. Sekiz pasaport ve 12
gümrük muayene bankosuna sahip 3 metrekarelik charter terminali Temmuz 1974’te
hizmete girdi. Aynı yıl eylül ayında –yine özellikle Almanya’ya giden işçilerin
talebini karşılamak üzere- Ulaştırma Bakanı Ferda Güney’in talimatıyla bir namaz
yeri oluşturuldu. Terminalde bir emzirme salonu da yolcuların hizmetine girdi.

Hayati Tabanlıoğlu’nun projesi tam olarak hayata geçmese de, proje kapsamında
yapılan yeni dış hatlar terminali 1983’te hizmete girdi. 29 Temmuz 1985'te
havalimanının adı değiştirilerek İstanbul Atatürk Havalimanı oldu. 1980’lerin
sonlarına doğru havalimanının kapasitesini artırmak için çalışmalar tekrar
yoğunlaştı ve 1988’de yap-işlet-devret modeliyle ihaleye çıkıldı. 205 milyon
dolar teklif veren Alarko-Lockheed-John Laing konsorsiyumu ihaleyi kazansa da,
proje sıkça değişen hükümetler nedeniyle hayata geçemedi.

1993’te kargo terminali, Sovyetler Birliği’nin dağılmasının ardından artan bavul
ticareti ve charter yolcu trafiğini karşılamak üzere de 1995’te C Terminali
hizmete girdi.

DHMİ’nin artan trafiği karşılayacak 20 milyon kapasiteli yeni terminal ve
otopark için çıktığı YİD ihalesini 17 Temmuz 1998’de Tepe-Akfen-Vienna Airport
konsorsiyumu –daha sonra Vienna’nın ayrılmasıyla Tepe-Akfen-Ventures kazandı.

İnşaatı öngörülenden kısa bir sürede tamamlayan TAV Havalimanları, terminali 3
Ocak 2000’de hizmete açtı. Ardından sözleşmede yapılan yenilemelerle dış hatlar
terminalini iki kez genişleten TAV Havalimanları toplam terminal alanını 286.770
metrekareye çıkarttı. Bu genişlemede yeni bir dış hatlar terminali, yolcu araç
bağlantı köprüleri ve yolcu bindirme köprüleri yeniden yapıldı. Atatürk
Havalimanı’nın işletme hakkı Ocak 2021’e kadar TAV Havalimanları’ndadır.

Atatürk Havalimanı, Uluslararası Sivil Havacılık Örgütü'nün (ICAO) yaptığı
sınıflandırmaya göre CAT III niteliklerine sahip olup , meteorolojik koşulların
kötü olduğu zamanlarda bile uçak iniş-kalkışına imkân verebilecek düzeydedir.

Toplam 11 milyon 650 bin m² alana sahip olan Atatürk Havalimanı, 63 bin 165 m²
iç hatlar ve 282 bin 770 m² dış hatlar terminali ile toplam bina alanı açısından
Türkiye’nin en büyük havalimanıdır. Ayrıca 7 bin 260 metrekarelik VIP ve CIP
terminaline sahiptir. Atatürk Havalimanı yolcu sayısı açısından da Türkiye’nin
en büyüğüdür.

Tüm uçuşların yüzde 75’i THY tarafından gerçekleştirilmektedir. Onur Havayolları
yüzde 14, Atlas Havayolları yüzde 8 paya sahiptir.

1997’deki YİD ihalesinin ardından TAV tarafından inşa edilen ve 2000’de hizmete
açılan terminal, aradan geçen sürede iki kez genişletilerek bugünkü halini
almıştır. THY’nin uçuşlardaki payı yüzde 68, Lufthansa’nın da yüzde 27’dir.

Dünyanın en büyük 16. gümrüksüz mağaza işletmesine sahip olan olan Atatürk
Havalimanı’nda , gidiş katında 4 bin 613, geliş katında da 1 437 metrekare olmak
üzere toplam 6 bin 50 metrekarelik mağaza alanı yer almaktadır. Mağazalar TAV
Havalimanları ve Unifree ortaklığıyla kurulan ATÜ Duty-Free tarafından
işletilmektedir. Mağazalarda parfüm & kozmetik, içki, sigara, tütün, puro,
çikolata, şekerleme, kahve, çay, aksesuar ve oyuncak satılmaktadır.

Dış Hatlar terminali içinde pasaport kontrolü öncesinde G ve H kontuarları
arasında bir sergi alanı yer almaktadır. Sergi alanında yıl boyunca fotoğraf,
resim ve benzeri alanlarda projeler yolcularla buluşmaktadır.

Havalimanının kuzey batısında yer alan terminal özel jetlerle hava taksilere
hizmet vermektedir. Terminalde gümrük ve pasaport işlemleri yapılabilmektedir.
İş insanlarının yanı sıra pek çok ünlü sanatçı da 2006’da hizmete giren bu
terminali kullanmaktadır.

2013 yılı itibariyle Atatürk Havalimanı’ndan direkt uçuş düzenleyen ticari
havayolu sayısı 73’tür. . Havalimanı yolcu ve uçuş trafiği açısından hızlı bir
büyüme sergilerken, trafik istatistikleri dış hat yolcu ve uçuşlarının toplam
trafik içerisindeki payının da arttığını göstermektedir.

1967’de Ulaştırma Bakanı tarafından ilk kez açıklanan proje 2002 sonunda
tamamlandı ve Aksaray-Yenibosna arasında çalışan M1 (İstanbul Metro) metro hattı
uzatılarak havalimanına bağlanmıştır. Dış hatlar terminalinin en alt katından
ulaşılan metro istasyonu uzun bir koridorla iç hatlar terminaline de
bağlanmaktadır. 06:00-24:00 saatleri arasında ve pik saatlerde 5 dakika aralıkla
çalışan hafif metro ile havalimanından Yenikapı’ya yaklaşık 32 dakikada
ulaşılabilmektedir . Hafif metro ile Metrobüs arasında Şirinevler/Ataköy
istasyonunda aktarma yapılabilmektedir. 34 hat kodlu Metrobüs hattı
Avcılar-Zincirlikuyu-Avcılar arasında çalışmaktadır. Metrobüs aktarmasıyla Asya
yakasına geçerek Kadıköy’e ulaşmak mümkündür. Hafif metrodan Zeytinburnu ve
Aksaray’da T1 kodlu Bağcılar-Kabataş hattına aktarma yapmak da mümkündür.

HAVATAŞ isimli özel şirket havalimanıyla Taksim ve Yenikapı İDO iskelesi
arasında sefer düzenlemektedir.

Atatürk Havalimanı’ndan şehrin farklı noktalarına 1983’ten bu yana direkt otobüs
seferleri düzenlenmektedir. HAVAŞ tarafından havalimanıyla Kozyatağı, Taksim,
Bakırköy İDO iskelesi arasında düzenlenen seferler 14 Ocak 2012’de belediye
tarafından durdurulmuştur . Durdurma kararı, İETT’nin havalimanı hatlarını
2010’da yapılan ihaleyle özelleştirmesinin ardından gelmiştir. İhaleyi kazanan
HAVATAŞ, bu nedenle havalimanından tek taşımacılık yetkisinin kendisinde
olduğunu; HAVAŞ ise kendi taşımacılık yetkisinin Ulaştırma Bakanlığı’ndan alınan
ruhsat ve özelleştirmeden doğan haklardan kaynaklandığını iddia etmektedir. Konu
mahkemeye taşınmıştır.

Atatürk Havalimanı iç ve dış hatlar terminalleri arasında bir köprü ile geçiş
sağlanmaktadır. Yürüyerek geçiş 10-15 dakika sürmektedir. Haziran 2012’de Dış
Hatlar Terminali 201 numaralı arınmış salonla, İç Hatlar Terminali’ndeki 112
numaralı salon arasında açılan yeni transit geçiş kapısıyla daha kısa bir
seçenek oluşturulmuştur.

Havalimanında 7 bin 76 araçlık kapalı otopark ve 1034 araçlık açık otopark
bulunmaktadır. Kısa ve uzun dönemli abonelik seçeneklerinin yanı sıra anlaşmalı
kurum ve banka kartları için indirimler yapılabilmektedir.

2000’lerin sonundan itibaren özellikle THY’nin hızlı büyümesi nedeniyle artan
trafikle İstanbul Atatürk Havalimanı’nın kapasitesinin artırılması yönünde
çalışmalar başladı. Çözüm için farklı öneriler ortaya çıktı. Dördüncü bir pistin
inşa edilmesi, hava trafik sisteminin modernize edilmesi, havalimanı arazisinde
yer alan askeri alanın devir alınarak park yeri olarak kullanılması.

Askeri alanın devri konusunda Milli Savunma Bakanlığı’yla Ulaştırma Bakanlığı
arasında anlaşma sağlansa da konuyla ilgili bir gelişme olmadı. Dördüncü pist
konusunda DHMİ çalışmalar gerçekleştirmekle birlikte maliyetinin yüksek olması,
havalimanı çevresindeki yerleşimlerde yıkım gerçekleştirmenin gerekmesi
nedeniyle özümün üçüncü bir havalimanının inşa edilmesinden geçtiğini açıkladı.

Rötarlar ve artan eleştirilerin ardından trafik kontrol sürecinde yapılan bir
dizi değişiklikle kapasite artırılırdı. Uygulamaların yürürlüğe girmesinin
ardından 6 Temmuz 2012’de bir günde 1119 uçağın iniş-kalkış yapmasıyla
havalimanında tüm zamanların pik trafiğine ulaşıldı. Aynı gün iç hatlarda 45 bin
822, dış hatlarda 78 bin 558 olmak üzere toplamda 124 bin 380 yolcu
havalimanından geçiş yaptı.



https://tr.wikipedia.org/wiki/Caner_Erkin

Caner Erkin (d. 4 Ekim 1988; Edremit, Balıkesir), Sol bek mevkinde forma giyen
Türk millî futbolcu. Süper Lig ekiplerinden Beşiktaş takımında forma
giymektedir.

Caner Erkin şimdiye kadar Zico, Frank Rijkaard, Valeri Gazzaev, Aykut Kocaman,
Ersun Yanal, İsmail Kartal, Vítor Pereira ve Şenol Güneş gibi teknik direktörler
ile çalışmıştır.

2004 yılında takımıyla profesyonel sözleşme imzalayan genç futbolcu, ilk lig
maçına 18 Aralık 2004'te Karşıyaka ile oynanan 1. Lig karşılaşmasında çıktı.

2005-06 sezonunda Vestel Manisaspor'un Süper Lig'ne çıkmasıyla yavaş yavaş
adından söz ettirmeye başlayan Caner, Süper Lig'deki ilk maçına 16 Ekim 2005'te
Denizlispor ile oynanan maçta çıktı. İlk golünü ise iki gol birden attığı
Malatyaspor karşılaşmasında attı.

Vestel Manisaspor ile son maçına 2006-07 sezonunun 17. haftasında çıkan Caner,
£3.5M karşılığında CSKA Moskova'ya transfer oldu.

CSKA Moskova formasını, Lig, Kupa, Avrupa Kupası ve 7 UEFA Şampiyonlar Ligi
karşılaşması olmak üzere 33 kez giyen Caner Erkin, CSKA Moskova formasıyla iki
kez Rusya Kupası şampiyonluğu tattı.

Caner Erkin, 31 Ağustos 2009 tarihinde CSKA Moskova'dan sezon sonunda satın alma
opsiyonlu olarak Galatasaray'a 1 yıllığına kiralanmıştır. Antrenmanlarda
gösterdiği performans ile ilk onbire girmeyi başarmıştır. Bir antrenman günü
takım arkadaşı Arda Turan ile kavga etmiş ve bu kavga onun takımdan ayrılmasına
sebep olmuştur.

30 Haziran 2010 tarihinde, Fenerbahçe ile 4 senelik resmi sözleşme
imzalamıştır..Fenerbahçe ile ilk golunü Eskişehirspor ağlarına bırakan Caner,İlk
lig şampiyonluğunu yaşamıştır.Miroslav Stoch ve İssiar Dia ile forma rekabetine
girmiş başarılı bir sezon geçirmiştir.Fenerbahçe sezon sonunda şampiyon
olmuş,Caner ilk lig şampiyonluğunu elde etmiştir.Aykut Kocaman tarafından
genellikle sol açık mevkiinde görev almıştır.

Bu sezonda İssiar Dia ve Miroslav Stoch ile forma rekabeti devam etmiştir.Bu
sezonda Fenerbahçe forması ile 29 maça çıkan Caner 2 Gol atmıştır.16 Mayıs 2012
tarihinde oynanan Türkiye Kupası finalinde Bursaspor ile Fenerbahçe'nin oynadığı
final maçında, 2.dakikada attığı golle takımını öne geçirmiştir. Bu finali 4-0
ile kazanan Fenerbahçe 29 yıl aradan sonra Türkiye Kupası'nı müzesine
götürmüştür.

2012-13 sezonundan itibaren takım arkadaşı Miroslav Stoch'un formdan düşmesi
nedeniyle artık çoğu maça ilk 11'de çıkmayı başarmış ve gösterdiği performans
ile kendini ispatlamıştır. Süper Lig'in 12. haftasında oynanan Eskişehirspor
maçında ikili mücadeleye girdiği Veysel Sarı ile bir konuşmasında "lan"
kelimesini kullandığı iddia edilmiş ve maçtan ihraç edilmiştir. Caner Erkin,
maçtan sonra yaptığı açıklamada bu suçlamayı reddetmiştir. Aynı zamanda Veysel
Sarı da "lan" kelimesini kendisinin söylediğini fakat, hakem Fırat Aydınus'un
yanlış duyduğunu açıklamıştır.Fenerbahçe ile Avrupa Ligi'nde gruplarda
Marsilya'ya, çeyrek finalde de SS Lazio takımına gol atmıştır. Bu sezonda sol
açığa geçen Caner güzel bir performans sergilemiş, Fenerbahçe ise bir kez daha
Türkiye Kupası'nı müzesine götürmüştür. Issiar Dia'nın takımdan ayrılması,
Stoch'un da formdan düşmesi onu ilk 11'e taşımıştır. Caner Erkin Fenerbahçe
forması ile 2012-13 sezonunda 53 maça çıkmış 4 gol atmıştır.

Teknik direktör Ersun Yanal tarafından sol bekte oynatılmaya başlamıştır ve ilk
11'deki yerini yine korumuştur. Sezonun ilk yarısında sol bek oynamasına rağmen
14 asist 3 golle oynamıştır. İlk yarının son haftasında Kayserispor'a karşı sol
çaprazdan kaydettiği gol haftanın golü unvanına layık görülmüştür. 2013-2014
sezonunda 10 asist yaparak Cicinho'nun ardından asist krallığında 2. sırayı
Viudez ile paylaşmıştır. Sezon sonunda Fenerbahçe şampiyon olmuş, Caner Erkin
Fenerbahçe forması altında 2. șampiyonluğunu kazanmıştır.

Yeni sezonda Ersun Yanal takımdan ayrılmış yerine İsmail Kartal geçmiştir. Sezon
başında Süper Kupa'yı kazanan Caner, İsmail Kartal'ın da vazgeçilmezi olmuş,
yaptığı asistler, attığı frikiklerle dikkat çekmiştir. Millî takımda da yerini
korumuştur. Fenerbahçe sezon sonunda ligi 2.sırada tamamlamış, Türkiye
Kupasında'da yarı final oynamıştır.

Takımın başına Portekizli teknik adam Vitor Pereira getirilmiştir. Hücüma olan
katkısı ve defansif özelliği nedeniyle Vitor Pereira'nında vazgeçilmezi olan
Caner, Fenerbahçe'de 3. kaptanlığa getirilmiştir. Bu sezonda ilk golünü 13 Ocak
2016 tarihinde Giresunspor ağlarına sol ayağıyla ceza sahası dışından atmıştır.

Başarılı futbolcu 2016-2017 futbol sezonu transfer döneminde Inter'e Fenerbahçe
ile olan sözleşmesi bittiğinden dolayı bedelsiz olarak transfer olmuştur. Teknik
direktör değişikliği sebebiyle sezon sonuna kadar Beşiktaş'a kiralanmıştır.

2016-2017 sezonunda, 30 Ağustos 2016 tarihinde, Beşiktaş'tan KAP'A yapılan
açıklamada; Beşiktaş Futbol A.Ş., Caner Erkin’ın transferi için oyuncunun kulübü
ve kendisiyle görüşmelere başlandığını KAP’a bildirdi. FC İnter kulübü Caner
Erkin'in, Beşiktaş'a transfer olduğunu resmi sitesinden açıkladı.  Beşiktaş
JK’nin transfer görüşmelerine başladığını KAP’a bildirdiği sol bek Caner Erkin,
hava yoluyla İstanbul’a geldi. Caner Erkin, 31 Ağustos 2016 tarihinde, Fulya’da
bulunan Acıbadem Sports‘ta sağlık kontrolünden geçti. 31 Ağustos 2016 tarihinde,
Caner Erkin’in geçici transferi konusunda kulübü ve oyuncunun kendisiyle
anlaşmaya varıldığı, bedelsiz olarak 1 yıl Beşiktaş JK'ya kiralandığı KAP'a
bildirildi. Satın alma opsiyonu 1.000.000 € olarak, Beşiktaş JK'dedir.
Açıklaması yapıldı.

Caner Erkin BJK TV Röportajında: Mutlu olabileceğim için Beşiktaş’ı tercih
ettim.Beşiktaş beni çok istedi, bunu hissettirdi. Başkanımıza bu konuda teşekkür
ederim.Beşiktaş’ta olduğum için çok mutluyum.Milli takımda oynadığım
arkadaşlarımla oynayacağım için çok heyecanlıyım. Beşiktaş taraftarını çok
yakından biliyorum. 14 yaşında Beşiktaş’a seçmelere gelmiştim. Bir hafta kadar
tesislerde kalmıştım. 2-3 hafta antrenmana çıkmıştım. Çarşı içinde maç izleme
imkanı bulmuştum. Taraftarlarımız çok yaratıcı. Vodafone Arena atmosferi harika.
Orada oynamak için sabırsızlanıyorum.Antrenmanda Şenol Güneş bizimle ilgili
güzel bir konuşma yaptı ve arkadaşlarımıza alkışlattı. Beşiktaş her zaman
şampiyonluğa oynamalı. Bu sene şampiyonlar liginde oynayacağız. Kaliteli
futbolculardan kurulu olmak zorundasınız. Herkes forma için daha çok çalışmalı.
Bütün kulvarlarda zirveye çıkmak için oynayacağız. Rakiplerin değil bizim nasıl
oynayacağımız önemli. Gol atınca tabi ki mutlu oluyorum ama öncelikli işim asist
yapmak. 88 numaralı formayı giyeceğim. Hep benden büyüklerle futbol oynadım. Çok
sert şut çekerdim. Asist yapmayı seviyorum. Çok orta yapıyorum maçlarda. Top
kaybetmeyi sevmiyorum. Top hep bizde kalmalı. En büyük özelliğim sol ayağım. Sol
ayağımla topu istediğim yere atabiliyorum. Burada olmaktan çok mutluyum. Beni
sahiplendikleri için taraftarlarımıza teşekkür ediyorum. Başkanımız Fikret Orman
ve Yönetim Kurulu Üyelerimize bana burada oynama fırsatı verdikleri için
teşekkür ediyorum. Futbol hayatıma Beşiktaş’ta devam edeceğim.”

Spor Toto Süper Lig Turgay Şeren Sezonunda, 3.hafta, 10 Eylül 2016 tarihinde,
Vodafone Arena'da oynanan Karabükspor maçında, Caner Erkin'in 26.dk da yaptığı
orta da, Cenk Tosun topu ağlara yolladı.Sezon da ilk asistini yaptı. Beşiktaş JK
- Karabükspor'u 3-1 mağlup etti. 4.Hafta, 18 Eylül 2016 tarihinde, Manisa 19
mayıs stadyumunda, Akhisar Belediyespor ile karşılaştı. 45.dk da Beşiktaş'ın
kazandığı serbest vuruşu kullanan Caner Erkin'in yaptığı ortada Hugo Rodellega
topu kendi ağlarına yolladı.Beşiktaş JK, Akhisar Belediyespor'u 2-0 mağlup etti.
Süper Ligin 8.Haftasında, 23 Ekim 2016 Tarihinde, Vodafone Arena'da oynanan,
Beşiktaş-Antalyaspor maçında 69.dk.da Caner Erkin, Tolgay Arslan'ın yerine oyuna
girdi. 81.dk.da sakatlanan Caner Erkin yerini Ömer Şişmanoğluna bıraktı.
Beşiktaş-Antalyasporu 3-0 mağlup etti.Beşiktaş JK: "Sol ayak bileği aşil tendonu
kopan oyuncumuz Caner Erkin'e, Sağlık Kurulu Başkanımız Dr.Sarper Çetinkaya
tarafından Acıbadem Fulya Hastanesi'nde bu gece aşil tendon onarımı ameliyatı
yapıldı.Başarılı geçen operasyon sonrasında Caner Erkin, 5-6 ay sonra
antremanlara başlayabilecektir." Açıklaması yapıldı. Caner Erkin taburcu
olduktan sonra açıklaması: "Bu çok talihsiz bir sakatlık. Futbolcuların futbol
hayatları boyunca geçirebilecekleri en talihsiz sakatlıklardan bir tanesi. Ama
sonuçta futbolcuların başına böyle şeyler geliyor. Onun için daha güçlü
olacağım. İyileştikten sonra çalışmaya devam edeceğim. Futbola en içtenliğimle
dönmeye çalışacağım. Taraftarlarımızın önüne çıkmayı sabırsızlıkla bekliyorum.
Daha güçlü bir Caner Erkin olarak onların önüne çıkacağım. Taraftarlarımıza çok
teşekkür ediyorum." dedi.

İlk olarak 22 Aralık 2004 yılında Abdullah Avcı tarafından Türkiye U-17 Millî
takımına davet edilmiştir ve ilk maçını bu tarihte oynamış, golünü de atmıştır.
2004 yılında başlayan Millî kariyeri Türkiye U-17, Türkiye U-18, Türkiye U-19,
Türkiye U-21, Türkiye A Milli olarak devam etmiştir. Futbolcu, 2005 yılında U-17
Millî Takım formasını giydiği sırada, U-18 ve U-19 takım formasını da giymiştir.
2006 yılında U-19 seviyesine geldiği dönemde, Türkiye U-21 Millî takım
formasınıda giymiştir. Aynı anda iki kademede birden oynayan oyuncu, yine 2006
yılında Türkiye A Millî Takım'a kadar yükselmiş ve kademesi U-19 olmasına
rağmen, hem Türkiye U-21 hem de Türkiye A Millî Takım formalarını giymiştir.

2007 yılından 2009 yılına kadar da Türkiye U-21 forması giyen oyuncu beraberinde
Türkiye A Millî Takım formasını da giymiştir. Türkiye A Millî formasını ilk kez
26 Mayıs 2006 tarihinde oynanan Türkiye-Gana maçıyla giymiştir. Caner Erkin;
Türkiye U-17 formasıyla 19 maçta 8 gol atmış, Türkiye U-18 formasını 3 kere
giymiş, Türkiye U-19 formasıyla 7 maçta 4 gol atmayı başarmış, Türkiye U-21
formasını ise 14 kere giymiş 2 gol kaydetmiştir. Genç Millî Takımlar'da toplamda
43 maçta 12 gol kaydetmiştir. Genç Millî Takım adına katıldığı turnuva(lar);
2005 FIFA 17 Yaş Altı Dünya Kupası ve bu turnuvada dünya dördüncülüğü
yaşamıştır.

Türkiye A Millî Futbol Takımı forması ile 17 maç oynamış ve ilk golünü
Ukrayna'ya atmıştır.

Caner Erkin 4 Ekim 1988 yılında Balıkesir'in Edremit ilçesinde doğdu.18 Haziran
2010 tarihinde Asena Atalay ile evlendi. 25 Nisan 2011 tarihinde Çınar adında
bir oğlu dünyaya geldi. Asena Erkin ve Caner Erkin çifti 29 Ocak 2016 tarihinde
boşandı. 3 Ocak 2017 tarihinde oyuncu Şükran Ovalı ile evlendi.



https://tr.wikipedia.org/wiki/Voyager_1

Voyager 1 uzay aracı, NASA tarafından fırlatıldığı 5 Eylül 1977'den bu yana
hizmet vermeye devam eden 722 kiloluk bir insansız, dış Güneş Sistemi ve ötesi
uzay sondasıdır. Jüpiter ve Satürn'ü ziyaret etmiş, bu gezegenlere ait uyduların
detaylı fotoğraflarını elde eden ilk sonda olmuştur. Ayrıca görevi hala devam
etmektedir.

Güneş'ten ve Dünya'dan diğer uzay sondalarından daha hızlı bir şekilde
ayrılmakta olan Voyager 1, Yeryüzü'nden en uzakta bulunan insan yapımı nesnedir.
New Horizons Dünya'dan Voyager 1'e oranla daha büyük bir hızla fırlatılmış
olmasına rağmen, Voyager 1'in yolu üzerinde yararlandığı kütle itiminden
yararlanamayacağı için hiçbir zaman onu geçmeyi başaramayacaktır.

28 Kasım 2008 tarihinde Voyager, Güneş'ten 16.19 milyar km (9,4 milyar mil)
uzaklıktadır ve Heliosfer'e girmiştir. Heliosfer'i geçtiği zaman Voyager 1
fonksiyonlarını hala sürdürürse bilim insanları onun intersteller medium'daki
(astronomların, gaz ve tozun kapladığı intersteller space verdikleri isim)
konumunun doğru ölçüsünü alacaklar. Bu mesafeden Voyager 1'den sinyalin Jet
İtici Güç Laboratuvarı merkezine ulaşması 13 saat alır. 25 Ağustos 2012
tarihinde voyager, Heliosfer'i aşarak yıldızlar arası uzaya ulaşmıştır.

Voyager 1'in birinci görevi Jüpiter ve Satürn gezegenleri ve onların ortak
ayları ve halkalarıydı. Güncellenmiş görevi ise Güneş fasılası ve Güneş rüzgar
partikül ölçümü ve intersteller medium'dur. İki Voyager roketi de üç radyo
izotop termoelektrik jeneratörler ile güçlendirilmiştir. Dünya ile olan
haberleşmeyi en az 2020 yılına kadar tutacak gücü oluşturması bekleniyor.
Üzerinde bulunan altın kaplama plakada Güneş Sistemi'nin bulunduğu yer ve Dünya
üzerindeki tüm dillerden oluşan bir selamlama ses kaydı bulunmaktadır.

13 Kasım 2015 tarihi itibariyle, Voyager 1 dünyadan 20.035 milyar kilometre
uzaklıkta bulunmaktadır (ve her saniye yaklaşık 17 kilometre uzaklaşmaktadır) ve
13 Eylül 2013 tarihinde NASA tarafından yapılan açıklamaya göre; Voyager 1'in
tamamen güneş sisteminden ayrılıp yıldızlar arası alana girdiği bildirilmiştir.
Bu süreçte Güneş'ten kopan parçacıkların hareketlerinde bir değişim tespit
edilmiştir. [kaynak belirtilmeli]



https://tr.wikipedia.org/wiki/Sabri_Sar%C4%B1o%C4%9Flu

Sabri Sarıoğlu, (d. 26 Temmuz 1984; İstanbul) Türk millî futbolcu. 1999 yılından
beri Galatasaray'da forma giyen Sabri Sarıoğlu A takımda 471, toplamda da 532
resmî maçta forma giymiş ve 6 lig şampiyonluğu yaşamıştır.

Ailesi Çarşambalı olan Sabri Sarıoğlu, 26 Temmuz 1984'te İstanbul'da dünyaya
geldi. 1995-1999 yılları arasında amatör kulüplerde top koşturduktan sonra, 1999
yılında o sezon A takımı UEFA Kupası'nı müzeye götürecek Galatasaray A2
takımının kadrosuna katıldı.

Sabri ilk sezonunda PAF Ligi'nde forma giyemese de bir sonraki sezonun takımın
planlamasında yer almış ve o dönemde yerli olarak Sedat Yeşilkaya ve Murat Akyüz
gibi ve yabancı olarak kadrosunda Yaw Rush ve Elvis Nurkovic gibi oyuncular
arasında şans buldu. 21 Ekim 2000'de ilk maçına Beşiktaş PAF takımı karşısında
çıktı. O sezon toplamda 11 maça çıkan Sarıoğlu, ilk golünü ise 23 Aralık 2000'de
Denizlispor ağlarına attı.

Sabri bir sonraki sezon ise ilk maçına Gaziantepspor karşısında 12 Ağustos
2001'de çıktı. O sezon 25 maçta 10 gol atan Sarıoğlu, 16 Şubat 2002'de
Fenerbahçe PAF takımıyla oynanan maçta hat-trick yaptı ve savunmadaki Ahmet
Görkem Görk ile birlikte en çok dikkat çeken oyuncu oldu.

2002-03 sezonunun başında ise memleketinin takımı Samsunspor'un A2 takımı
karşısında ilk maçına çıktı. İlk golünü de bu maçta attı. Oyuncu o sezon PAF
Ligi'nde 22 maça çıkıp 7 gol attı.

PAF Ligi'nde çıkardığı başarılı maçların ardından ilk kez 2001-2002 sezonunda,
teknik direktör Mircea Lucescu tarafından A takıma çağrıldı. "30" numaralı
formasıyla A takıma katılan Sabri, ilk kez 23 Şubat 2002 tarihinde
Gençlerbirliği ile oynanan Süper Lig maçında 18 kişilik kadroya dahil oldu;
fakat maçta süre alamadı. Ardından 26 Şubat 2002 tarihinde Liverpool FC ile
oynanan Şampiyonlar Ligi maçında 18 kişilik kadroda yer alarak Şampiyonlar
Ligi'ndeki ilk tecrübesini yaşadı; fakat bu maçta da süre alamadı. Sezon sonunda
ise Galatasaray ile ilk Süper Lig şampiyonluğunu yaşadı.

2002-03 sezonunda takımın başına Fatih Terim'in getirilmesiyle tamamen A takımın
bir oyuncusu olan Sabri, "34" numaralı formasıyla 2002-2003 sezonunda, 4 Mayıs
2003 tarihinde oynanan ve Galatasaray'ın 1-1 berabere kaldığı Trabzonspor maçı
ile A Takım kadrosuna giren Sabri, bu maçın 89.dakikasında Ümit Karan'ın yerine
girerek ilk kez resmi formayı Trabzon, Avni Aker Stadyumu'nda giydi. Bu maçın
ardından ise Bülent Korkmaz, Ümit Karan, Arif Erdem, Hakan Ünsal, Vedat
İnceefe, Suat Kaya, Hasan Şaş, Ergün Penbe ve Haim Revivo gibi yıldızların
bulunduğu kadroda Ali Sami Yen Stadyumu'nda ilk maçına 17 Mayıs 2003'te MKE
Ankaragücü karşısında maçın 81.dakikasında Cihan Haspolatlı'nın yerine girerek
çıktı. Bu maçtan sonraki hafta yani ligin son haftasında da 30 Mayıs 2003
tarihinde Gaziantepspor karşısında çıktı. Sabri Sarıoğlu bu maça ilk 11 başladı
ve 89 dakika ön libero mevkiinde sahada kaldı.

2003-2004'te dönemin Galatasaray (futbol takımı) teknik direktörü Fatih Terim
tarafından A Takım'a kalıcı olarak dahil edilen oyuncu, Galatasaray forması
altında ilk maçına yeni forma numarası "55" ile 9 Ağustos 2003'te Diyarbakırspor
karşısında çıktı. Kısa sürede genç yaşına rağmen takımının vazgeçilmezlerinden
biri olan Sarıoğlu, ilk golünü ise 23 Ağustos 2003'te Bursaspor ağlarına
yolladı. 27 Ağustos 2003 tarihinde oynanan UEFA Şampiyonlar Ligi 3. eleme turu
maçında PFK ÇSKA Sofya karşısında forma giyen ve bu maçta bir de gol atan Sabri,
ilk 11'de forma giydiği ilk Avrupa maçında ilk golünü atmış oldu. Galatasaray'ın
grupları 3. sırada tamamlaması üzerine UEFA Kupası'nda mücadele eden oyuncu,
böylelikle ilk UEFA tecrübesini de bu sezonda Villareal CF karşısında Şubat
2004'te yaşadı. Sarıoğlu sezon boyunca Avrupa'da toplam 594 dakika şans bulurken
8 maçta forma giydi. Süper Lig'de ise 31 maça çıkan oyuncu, ön libero mevkiinde
oynamasına rağmen 4 gol attı. Türkiye Kupası'nda ise o sezon bu alan kariyerinin
ilk maçına 17 Aralık 2003'te Türk Telekom karşısında çıktı. Bu maçın arından
Çaykur Rizespor maçında da oynayan oyuncu 2 tane de Türkiye Kupası maçına çıkmış
oldu. Ancak bu maçı takımının 5-0 gibi farklı bir skorla yenilmesi hayal
kırıklığı yarattı ve bu turnuvadan elendi. Sabri'ye sezon sonunda ise "yeni Emre
Belözoğlu" yakıştırmaları yapıldı. Sezon sonlarına doğru ise Sağ bek mevkiinde
görev yapmaya başladı.

2004-2005'te yani Galatasaray'ın 100. yılında "Şampiyonluk" parolasıyla çıktığı
sezonda teknik direktörlüğe takımın efsane futbolcusu Gheorghe Hagi getirildi.
Sezona Sağ bek mevkiinde başlayan oyuncu, ilk maçına Süper Lig'in ilk haftasında
Konyaspor maçında oyuna sonradan Elvir Baljic'in yerine dahil olarak çıktı. 12
Aralık 2004'te oynanan Fenerbahçe derbisinde maça teknik direktör Hagi
tarafından Sağ bek başlatılan oyuncu, takımının 1-0 galip gelmesinde 90 dakika
sahada kalarak büyük pay sahibi oldu. O sezon sağ bek mevkiinde Orhan Ak ile
kıyasıya rekabet içerisin giren Sabri, ilk golünü ise 16 Nisan 2005'te Akçaabat
Sebatspor ağlarına yolladı. 28 Mayıs 2005'te de Denizlispor ağlarına gol atan
Sabri, Süper Lig'i 31 maç 2 gol ile tamamlarken Galatasaray 100. yılında
şampiyon olamadı. Türkiye Kupası'nda ise o sezon ilk kez Kardemir Karabükspor
karşısında Aralık 2004'te forma giyen oyuncu, daha sonra Diyarbakırspor ve yarı
finalde de 5-3 kazanılan Trabzonspor maçında çıktı. 2004 Türkiye Kupası
Finali'nde ise Fenerbahçe ile oynanan karşılaşmada ilk 11'de forma giyen oyuncu
takımının 5-1 kazanmasında büyük pay sahibi oldu ve Galatasaray bu kupayı müzeye
götürdü.

2005-06 sezonuna ise mutlak şampiyonluk parolasıyla çıkan Galatasaray'da takımın
başına Belçikalı Eric Gerets getirildi. Sabri ise o sezon ligin ilk haftasında
takımın yeni hocası Sağ bek mevkiinde Sabri'nin yerine Cihan Haspolatlı'yı
tercih etmiş, Sabri'yi ise yedek bırakmıştır. Sabri 12 Ağustos 2005'te ise o
sezonun kendi adına ilk resmi maçına 0-0 devam eden MKE Ankaragücü maçının
74.dakikasında Altan Aksoy'un yerine dahil oldu. Bu maça sonradan girse de
takımının tek golünü 90.dakikada atan Ümit Karan'ın golünün asistini yapmıştır.
15 Eylül'de ise Tromsö maçında yedek olarak başlayan Sabri, sahanın kötü
şartları nedeniyle takımının 1-0 mağlup olduğu ve "Tromsö faciası" olarak
adlandırılan maçta forma giymese de bu maçın rövanşında ise Ali Sami Yen
Stadyumu'nda 29 Eylül 2005'te maçın 46.dakikasında Ergün Penbe'nin yerine çıktı.
Ancak Galatasaray bu maçta 1-1 berabere kalırken, elendi. O sezon zaman zaman
Sağ bek'ten daha çok Uğur Uçar'ın performansı nedeniyle sol bek, ön libero ve
Sağ açık mevkiilerinde forma giyen Sabri, ilk golünü ise 25 Şubat 2006'da
Manisaspor'a attı. Sezon boyunca Süper Lig'de 21 maça çıkan oyuncu 3 gol atıp 1
asist yaparken, Türkiye Kupası'nda bir maça çıktı. Avrupa'da da bir maça çıkan
Sabri, ligin son haftasında Fenerbahçe ile girilen kıyasıya rekabet sonrası
sezonun kaderini belirleyecek Kayserispor maçına ilk 11'de başlamış ve 2 güzel
gol atarak maçın adamı seçilmiştir. Bu maçın bitmesiyle Ali Sami Yen Stadyumu
tarihinin en sessiz dakikalarını yaşamış ve yaklaşık 10 dakika boyunca
Fenerbahçe ile Denizlispor maçının bimesini beklemiştir. Bu maçta Fenerbahçe
berabere kalınca Sabri Galatasaray ile ikinci Süper Lig şampiyonluğunu
yaşamıştır.

2006-07 sezonuna yine Belçikalı Eric Gerets ile devam eden Galatasaray'da Sabri
ilk resmi maçına Beşiktaş karşısında Türkiye Süper Kupası maçında çıktı ancak
takımı 1-0 mağlup oldu. Sabri, UEFA Şampiyonlar Ligi'nde ise o sezon ilk kez
eleme maçında Mladá Boleslav karşısında çıktı. Galatasaray ilk maçı 5-2
yenerken, Sabri de Avrupa kariyerinin ikinci golünü attı. Bu maçın rövanşında
ise 1-1 berabere kalan Galatasaray adını bir üst tura yazdırdı. UEFA Şampiyonlar
Ligi'nde gruplara kalan Galatasaray'da ilk maçına 12 Eylül 2006'da çıkan Sabri,
Süper Lig'de ise 4 Ağustos 2006'da Ankaraspor karşısında sonradan girdi. Bu
maçtan bir hafta sonra Kayserispor maçında 90 dakika forma giyen oyuncu, 4-0
biten maçta 2 golün 2 asistini yaptı. 27 Eylül 2006'da Liverpool FC ile Anfield
Road stadyumunda oynanan maçta da süre bulan oyuncu, Ümit Karan'ın 66.dakikada
attığı golün asistini yapsa da takımının 3-2 mağlup olmasına engel olamadı. 3
Aralık 2006'da Fenerbahçe derbisinde oynanan maçta Ümit Karan'a asist yapan
oyuncu beğeni toplasa da takımının mağlup olmasını engelleyemedi. Sabri bir
hafta sonra Galatasaray ile çıktığı 100. maçta, 10 Aralık 2006 tarihinde
Bursaspor’a attığı gol ile unutulmazlar arasına girdi. Kendi ceza sahasından,
karşı kaleye sürdüğü topu filelerle buluşturması, genç yeteneğin ününü
pekiştirdi. 2006-2007 sezonundaki Liverpool-Galatasaray Şampiyonlar Ligi maçında
performansıyla büyük ilgi gördü. Hızı, ortaları, top kapışı ve asisti ile
övgüler alan Sarıoğlu, İspanyol ve İngilizler’in beğenisini kazandı. Ancak Sabri
grubu 6 maçın tamamında forma giyse de takımının elenmesini engelleyemedi. Süper
Lig'de o sezon 30 maça çıkan oyuncu 2 tane de gol attı ve 4 asist yaptı.

2007-08 sezonunun başında ise takımın başına Karl-Heinz Feldkamp'ı getiren
Galatasaray'da ilk resmi maçına UEFA Kupası elemelerinde 16 Ağustos 2007
tarihinde Slaven Belupo karşısında çıktı. Her iki maçta da takmının formasını
giyen Sabri, bu maçlarda tekrar Sağ bek mevkiine döndürüldü. Sabri Süper Lig'de
ise ilk maçına 12 Ağustos 2007'de Çaykur Rizespor karşısında çıktı. Takımının 2
Eylül 2007'de deplasmanda oynadığı ve 2-2 berabere kaldığı Manisaspor maçına
kadar tüm maçlarda oynayan ve takımıyla puan kaybetmeyen Sarıoğlu, bu maçın
63.dakikasında sakatlanmış ve yerini Uğur Uçar'a bırakmıştır. Süper Lig'de 6
hafta, UEFA Kupası'nda ise 3 maç forma giyemeyen Sabri, 4 Kasım 2007'de sahalara
dönse de Gaziantepspor maçında yedek bekledi. O sezon ilk Avrupa maçına ise 8
Kasım 2007'de Helsingborgs IF karşısında ilk 11 başlayarak çıkan Sabri,
42.dakikada sakatlanarak oyundan çıkmış yerine giren Arda Turan ise girdikten 1
dakika sonra takımını 1-0 öne geçiren Shabani Nonda'nın golünün asistini
yapmıştır. Daha sonra 13.hafta Trabzonspor maçıyla tekrar sahalara dönen
Sarıoğlu, bu maçın 44.dakikasında Barış Özbek'in yerine dahil olmuştur. Bu maçın
ardından sonraki maçına UEFA Kupası'nda Panionios maçının bitmesine sadece 5
dakika kala çıkmıştır. Bu maçın ardından düzenli olarak forma giyen Sarıoğlu,
ilk golünü 8 Mart 2008'de Kayserispor ağlarına yollamıştır. O sezon UEFA
Kupası'nda 3.tura çıkan Galatasaray, Alman ekibi Bayer 04 Leverkusen ile
eşleşmiş ancak 3. turda elenerek turnuvaya veda etmiştir. Sabri ise sakatlığı
nedeniyle 6 maç 345 dakika performans gösterebilmiştir. Türkiye Kupası'nda ise
yarı finale kadar mücadele eden takımında içinde 1 Fenerbahçe maçı olmak üzere 7
maçın 6' sında forma giydi. Ancak yarı final'de Gençlerbirliği'ne ilk maçta
1-0'lık skorla boyun eğen Galatasaray rövanşında da 0-0 berabere kalınca bu
turnuvaya veda etti. Sabri ise her iki karşılaşmada da forma giydi. O sezon
teknik direktörü ile sezon ortasında yollarını ayıran Galatasaray, neredeyse
sezonun yarısın yardımcı antrenör Cevat Güler yönetiminde Fenerbahçe ile
kıyasıya bir rekabet içerisinde geçirmiştir. O sezonun kilit maçı olan
Galatasaray - Fenerbahçe maçında 37.dakikada topu şişirerek Shabani Nonda'ya
atmasının ardından rakip kaleci Volkan Demirel ve Edu Dracena hata yapmış Nonda
ise topu ağlara yollamıştır. Galatasaray'ın şampiyon olduğu 2007-08 sezonunda
Sabri ise 28'i ilk onbir olmak üzere 34 maçta forma giymiş ve 1 gol atmıştır.
Sabri böylelikle takımındaki üçüncü şampiyonluğunu yaşamıştır.

2008-2009 sezonunda ise teknik direktörlüğe Michael Skibbe'nin takıma
getirilmesiyel ilk maçına 13 Ağustos'ta Steaua Bükreş karşısında çıktı. Bu
maçtan 4 gün sonra Türkiye Süper Kupası'nda Kayserispor ile eşleşen Galatasaray
kadrosunda 90 dakika forma giyen Sabri 2-1 biten maçla kariyerinin ilk Süper
kupasını da kazandı. Bu maçın ardından kasık problemi yaşayan Sarıoğlu, Bükreş
maçının rövanşında forma giyemedi. Galatasaray bu maçtan 2-1 mağlup ayrıldı ve
UEFA Şampiyonlar Ligi'nden elenerek UEFA Kupası'na katılma hakkı kazandı. İlk
maçına Süper Lig'in ilk haftasında Denizlispor maçında çıkan Sabri, bu maçın
57.dakikasında sakatlanarak oyunu terk etti. Kasık problemlerinin tekrar etmesi
nedeniyle 4 hafta Süper Lig'de forma giyemeyen oyuncu, 5 Ekim 2008'de oynanan
Bursaspor maçıyla sahalara döndü ve Barış Özbek'e kaptırdığı formasını geri
aldı. 23 Ekim 2008'de ise UEFA Kupası'na katılan Galatasaray'da o sezon ilk
Avrupa maçına çıkan oyuncu takımının 1-0 galip geldiği maçta 90 dakika sahada
kaldı.Geride kalan 4 grup maçında da oynayan Sabri, takımının gruptan çıkmasında
büyük pay sahibi oldu. Sezon boyunca genel olarak 39 maçta görev alan Sabri, bu
maçlarda ise 1 gol attı ve 7 sarı kart gördü. Michael Skibbe'nin yerine Bülent
Korkmaz'ın takımın başına geldiği ilk maç olan ve Bordeaux ile oynanan UEFA 4.
Tur maçının son dakikasında attığı golle takımının UEFA Avrupa Liginde bir üst
tura çıkmasını sağladı. Bu gol ile tarihe geçen Sabri, taraftarlarla bozulan
ilişkilerini düzeltti ve maç sonu kendiyle özdeşleşen üçlüyü çektirdi.

2009-2010 sezonunda ise Galatasaray'da Teknik direktörlüğe Frank Rijkaard'ın
getirilmesiyle ilk maçına 16 Temmuz 2009'da Tobol maçıyla sahalara çıkan Sabri,
30 Temmuz 2009'da ise Maccabi Netanya maçında ise o sezonki ilk golünü attı. Bir
sonraki eleme turunda ise Levadia maçında forma şansı bulan Sabri ve takımı
rakibi ile ilk maçta 1-1 berabere kalmış, ikinci maçta ise 5-0 mağlup ederek
adını gruplara yazdırmıştır. Süper Lig'de ise ilk maçına ligin ilk haftasında
Gaziantepspor karşısında çıkan Sabri, UEFA Avrupa Ligi gruplarında ise ilk
maçına Panathinaikos karşısında grubun ilk maçında çıktı. Süper Lig'de ilk
golünü 8 Kasım 2009'da Diyarbakırspor ağlarına atan Sabri, bu maçtan iki hafta
sonra kas problemleri yaşamış ve bir süre forma giyememiştir. Bu dönemde
Sabri'nin mevkiinde dönem dönem Uğur Uçar dönem dönem ise Lucas Neill foram
giyse de bu ikili beklentileri karşılamayı başaramamıştır. Sahalara 25 Şubat
2010'da UEFA Avrupa Ligi'nde Atletico Madrid maçı ile dönen Sabri, bu maçta
kadroya girmeyi başarsa da süre bulamadı. Sezon boyunca UEFA Avrupa Ligi'nde 10
maça çıkan oyuncu 3 asist yapmıştır. Türkiye Kupası'nda 1 maça çıkan Sabri bu
maçta bir de asist yapsa da bir daha bu turnuvada forma giyememiştir. Süper
Lig'de ise 24 maça çıkan oyuncu 1 gol atmış ve 2 asist yapmıştır. O sezon "Los
galacticos, uzay takımı" gibi yakıştırmalar alan Galatasaray ise beklentileri
karşılayamamıştır.

2010-2011 sezonunda takımın kaptanı Ayhan Akman'ın ardından Arda Turan'ın da
2.kaptan olmasıyla takımın 3. kaptanı oldu. O sezonki ilk maçına 29 Temmuz
2010'da UEFA Kupası elemelerinde OFK Belgrad karşısında çıktı. Her iki maçta da
90 dakika forma giyen Sarıoğlu, ikinci maçta bir de asist yaptı. Ancak bu maçın
ardından sakatlanarak sahalardan uzak kalan Sabri, bir sonraki turda oynanan
Karpaty Lviv maçında forma giyememiş ve takıma büyük umutlarla transfer edilen
Ali Turan'a formasını kaptırmıştır. Ancak Galatasaray bu iki maç sonucunda
rakibine elenerek büyük bir sürprize imza atmıştır. Süper Lig'in ilk haftasında
da sakatlığı nedeniyle forma giyemeyen Sabri, ligin ikinci haftasında Bursaspor
maçıyla sahalara dönmüş ancak sonraki haftada hafif sakatlığı nedeniyle forma
giyememiştir. 4. hafta sahalara Gaziantepspor maçıyla dönen Sabri, oyuna ikinci
yarıda Ali Turan'ın yerine dahil olsa da maç 2-1 mağlubiyetle sonuçlanmıştır. Bu
maçtan sonra tekrar sakatlanan Sabri 2 maç daha forma giyememiştir. 7.haftada
Kardemir Karabükspor maçının 72.dakikasında sahalara dönen Sabri, bir sonraki
hafta ise Beşiktaş ile oynanan maçta sağ açık başlamıştır. Bu maçta Sabri'nin as
mevkiinde forma giyen Ali Turan çok büyük hatalar yapmış ve büyük tepki
tolamıştır. Galatasaray Ali Sami Yen Stadyumu'nda oynanan son derbide rakibine
boyun eğmiştir. 8. haftada oynanan MKE Ankaragücü maçında sahalara dönen Sabri,
bu maçta Sağ bek mevkiinde forma giymiş ve Ali Turan'ı yedek bırakmıştır. Ancak
takımı 4-2 mağlup olmuş ve Frank Rijkaard'ın görevine son verilmiştir. Teknik
direktörlüğe Gheorghe Hagi'nin gelmesiyle vazgeçilmez olan Sabri, 4 Aralık
2012'de oynanan maçta Kasımpaşa SK karşısında 2 asist yapan oyuncu hem o sezon
Lig'deki ilk asistlerini yapmış hem de maçın adamı seçilmiştir. 11 Ocak 2011'de
Beypazarı Şekerspor ile oynanan Türkiye Kupası maçında kadroda bulunan ancak
dakika bulamayan Sabri, Sami Yen'in son maçında da kadroda bulunarak Galatasaray
tarihine geçmiştir. Türk Telekom Arena'nın açılış maçında ise forma giyen Sabri
bir kez daha tarihie geçmiştir. Türk Telekom Arena'nın ilk resmi Süper Lig maçı
olan Sivasspor maçında da 90 dakika sahada kalan Sabri o stadyumda yaşanan ilk
galibiyeti de yaşamıştır. Tarihinin en kötü sezonunu geçiren Galatasaray'da
Sabri o sezon gol atamasa da 24 maça çıkmış ve 5 asist yapmıştır. Türkiye
Kupası'nda ise 4, UEFA Avrupa Ligi'nde de 2 maç forma giymiştir.

2011-2012 sezonunda ise ilk olarak başkanlığa Ünal Aysal getirilmiş, başkan
ise teknik direktörlüğe Fatih Terim'i getirmiştir. "İmparator" lakaplı Fatih
Terim'in getirilmesi ve takımın 1.kaptanı Arda Turan'ın Atletico Madrid takımına
transfer olmasıyla birlikte ise Ayhan Akman'ın arkasında Galatasaray'ın
2.kaptanı olmuştur. Sezon öncesinde Liverpool FC, Inter F.C., Olympiakos ve Real
Madrid CF maçlarında sağ bek mevkiinde forma giyen Sabri, bu maçların
bazılarında ise formasını takımın Atletico Madrid'den transfer ettiği Çek oyuncu
Tomáš Ujfaluši'ye kaptırmıştır. Takıma Emmanuel Eboué'nin transferinin ardından
asıl mevkii sağ bek olan Eboué, sol açık, sağ açık ve ön libero bölgelerinde
denense de o da bir süre sonra kendi mevkii olan Sağ bek'te forma giydi. Süper
Lig'in ilk haftasında maça ilk onbirde İstanbul BB karşısında çıkan Sabri, bu
maçta Ön libero'da oynamış savunma kurgusu ise Çağlar Birinci, Gökhan Zan,
Servet Çetin ve Tomáš Ujfaluši şeklinde kurulmuştur. Ancak takım 2-0 mağlup
olmuştur. Süper Lig'in ikinci haftasında da Felipe Melo ve Selçuk İnan ile orta
sahanın ortasında oynayan Sarıoğlu'nun asıl mevkii sağ bek'te ise Emmanuel Eboué
forma giymiştir. Süper Lig'in 8.haftasında ise Eskişehirspor maçında 2-0 galip
gelen Galatasaray kadrosunda kendi mevkii Sağ bek mevkiinde forma giymiştir. 4
ile 7.haftalar arasında Emmanuel Eboué'yi yedek bırakarak Süper Lig'de tüm
maçlarda 90 dakika forma giyen Sabri, 26 Ekim 2011 günü oynanan Gaziantepspor
maçında ikinci sarı karttan kırmızı kart görerek oyundan atılmıştır. Bir sonraki
hafta da ise Servet Çetin gibi kırmızı kart cezalısı olduğu için forma giyemeyen
Sabri'nin mevkiinde Emmanuel Eboué, Servet Çetin'in mevkiinde ise takımın genç
defans oyuncusu Semih Kaya oynamıştır. Bu maçla birlikte savunma kurgusu değişen
Galatasaray'da Sabri Sarıoğlu bir sonraki maçta Mersin İdman Yurdu karşısında
ilk 11'de başlamıştır bu maçta Orta saha'nın ortasında görev yapan oyuncu 45
dakika sahada kalmış daha sonra oyundan alınmıştır. 20 Kasım 2011'de oynanan
Beşiktaş derbisinde ise oyuna 46.dakikada Ayhan Akman'ın yerine girerek
çıkmıştır. Ancak bu maçın 57.dakikasında sakatlanan Sabri, yerini Albert
Riera'ya bırakmıştır. Maçtan sonra ise yapılan açıklamada bu oyuncuda diz iç bag
yırtığı tespit edildiği açıklanmış ve Sabri Süper Lig'in ilk yarısında oynanan 6
maçta forma giyemezken sezonu kapatmıştır. Sabri Süper Lig'in son haftalarında
2011-2012 sezonundaki ilk golünü Orduspor'a atmıştır. Gol sevincini ise yeni
doğan oğlu Sarp ile yaşamıştır. Normal sezonunu lider tamamlayan Galatasaray'da
Sabri toplam 26 kez kadrodaydı 15 kez ilk on birde başladı 8 kez oyuna sonradan
girdi ve 3 kez kulübede oturdu. Ayrıca bağ yırtığı nedeniyle 6 hafta sakat
geçiren Sabri, o sezon statü gereği oynanan Süper Final'de 6 maçın dördünde
forma giydi. Sezonun son maçında ise maçın berabere bitmesi halinde dahi
Galatasaray'ın şampiyonluğunu ilan edeceği Fenerbahçe maçına yedek başlayan
Sabri bu maçta forma giyemese de takımı 0-0 berabere kaldı ve rakibinin
sahasında 18. Şampiyonluğunu ilan etti. Sabri ise Galatasaray formasıyla
dördüncü şampiyonluğunu yaşadı.

2012-13 sezonu öncesinde ise Ayhan Akman'ın takımdan ayrılmasıyla takımın 1.
kaptanı olan Sabri'nin 2. kaptanlığını ise Hakan Balta yaptı. O sezon
Galatasaray, 2012 Türkiye Süper Kupası'nda Fenerbahçe ile karşılaştı. Sabri
sakatlığı nedeniyle bu maçta forma giyemedi ancak Galatasaray bu kupayı müzesine
götürdü Sabri de ikinci Türkiye Süper Kupası şampiyonluğunu yaşadı. Süper Lig'in
ilk 7 haftasında sakatlığı nedeniyle formasını Emmanuel Eboué'ye kaptıran Sabri,
2 Ekim 2012'de SC Braga ile oynanan UEFA Şampiyonlar Ligi'nde sahalara dönse de
forma giyemedi. Süper Lig'de 17 gün sonra Gençlerbirliği maçıyla Süper Lig'e
döndü. Bu maçta kadroya dönen Sabri, bu maçta da forma giyemedi. Süper Lig'de
ilk maçına 27 Ekim 2012 tarihinde çıkan Sabri, bu maçın son 22 dakikasında şans
buldu. O sezon Elazığspor ile 13.haftada oynanan maçta 90 dakika forma giydi.
Daha sonra Süper Lig'de forma giyemeyen Sabri, Türkiye Kupası'nda ise
Balıkesirspor ve 1461 Trabzon maçlarında forma giydi ancak takımı 1461 Trabzon'a
2-1 yenilerek bu turnuvaya veda etti. Süper Lig'in 2. yarısında ise Emmanuel
Eboué'nin Aftika Uluslar Kupası'na gitmesi daha sonrasında ise sakat dönmesiyle
formasını geri alan Sabri, 18. hafta oynanan Kasımpaşa SK maçında 22. hafta
oynanan Akhisar Belediyespor maçına kadar tüm maçlarda forma giydi. UEFA
Şampiyonlar Ligi grup aşamasında CFR Cluj'la oynanan iki maçta da forma giyen
Sabri, başka maçta şans bulamasa da Galatasaray gruptan çıkmış gruptan sonra ise
elemelerde FC Schalke 04 ile eşleşmiştir. Sabri ilk maçta FC Schalke 04
karşısında 83 dakika sahada kaldı. Bu maçın rövanşında ise Sabri, Emmanuel
Eboué'nin dönmesi nedeniyle forma giyemedi ve Galatasaray rövanşı 3-2 kazanarak
bir üsttura yükseldi. Çeyrek finalde ise Real Madrid CF ile eşleşen
Galatasaray'da Sabri bu maçta yedek beklesede forma giyemedi ve takımı 3-0
mağlup oldu. Bu maçın Türk Telekom Arena'da oynanan rövanşında ise Galatasaray
kendi evinde rakibini 3-2 mağlup etti. Bu maçın 63.dakikasında Umut Bulut'un
yerine oyuna giren Sabri, Galatasaray'ı 2-1 öne geçiren golü atan Wesley
Sneijder'in asistini yaptı. Galatasaray bu maçı 3-2 kazansa da averajla
turnuvaya veda etti. Süper Lig'in 33.haftasında Fenerbahçe ile Fenerbahçe Şükrü
Saracoğlu Stadyumu'nda oynanan maça "Şampiyon" unvanı ile çıkan Galatasaray'da
kadroda bulunan Sabri, 75.dakikada oyuna girdi. Bu maçın sonlarına doğru Volkan
Demirel ile girdiği bir pozisyon sonrası rakibinin boğazını sıkan Sabri'ye
Volkan da cevap verince her iki oyuncu da kırmızı kart gördü ve takımlarını 10
kişi bıraktı. Maçın ardından ise PFDK kırmızı kart gören Volkan Demirel'e 5,
Sabri Sarıoğlu ile centilmenlik dışı harekette bulunan Raul Meireles'e 4'er maç
ceza verdi. Sabri o sezon Süper Lig'de ise toplam 21 kez kadrodaydı 8 kez ilk
onbirde başladı 8 kez oyuna sonradan girdi ve 5 kez kulübede oturdu. Ayrıca
Galatasaray'daki 5. Süper Lig Şampiyonluğunu yaşadı.

2013-14 sezonu öncesinde SSC Napoli, Malaga CF maçları ve Emirates Kupası'nda
mücadele eden Sabri, Emirates Kupası'nı müzesine götüren takımın kaptanı olarak
kupayı kaldırdı. O sezon ki ilk resmi maçta ise Galatasaray topkı bir önceki
sezon olduğu gibi Türkiye Süper Kupası mücadelesinde Fenerbahçe ile karşılaştı.
Bu maçta cezası nedeniyle forma giyemese de Galatasaray 109. dakikada Didier
Drogba'nın golüyle 1-0 kazanmış Sabri de kaptan bulunduğu takımı ile 3. Türkiye
Süper Kupası madalyasını almıştır. Süper Lig'de ilk iki haftayı kırmızı kart
cezalısı olarak geçiren Sarıoğlu bu maçlarda formasını Emmanuel Eboué'ye
kaptırsa da, Süper Lig'in 3. haftasında Eskişehirspor maçıya sahalara döndü. O
sezon Süper Lig'de ilk asistini ise bir sonraki haftada Antalyaspor maçında
Didier Drogba'ya yapan Sabri, Bu maçın ardından Süper Lig'de Fenerbahçe,
Sivasspor ve Elazığspor maçlarında forma giyememiş ancak diğer tüm
karşılaşmalarda yabancı kontenjanının da etkisiyle Fatih Terim ve Roberto
Mancini'nin değişilmez oyuncusu olmuştur. UEFA Şampiyonlar Ligi'nde ise son maç
olan Juventus FC maçı dışında tüm maçlarda kadroda olmasa da diğer tüm maçlarda
kadroda bulundu ancak süre bulamadı. Galatasaray ise Juventus FC'yi Wesley
Sneijder'in golüyle 1-0 mağlup etti ve tıpkı bir sezon önce olduğu gibi grupları
geçti. Türkiye Kupası'nda ise ilk maçına Gaziantep BB karşısında maçın
99.dakikasında çıkan Sabri, bu maçta yaptığı hatalarla dikkat çekti ve
penaltılara giden karşılaşmada bir de penaltı kaçırdı. Ancak Galatasaray
rakibini 8-7 yenerek bir üst tura yükseldi. Türkiye Kupası 5. tur müsabakasında
ise Balıkesirspor karşısında ilk 11 başlayan futbolcu, 90 dakika sahada kaldı ve
takımı rakibini 4-0 mağlup ederek adını gruplara yazdırdı. Devre arasında ise
Sabri'nin bölgesi olan Sağ bek'e Salih Dursun transfer edildi. Ayrıca Sabri'nin
kaptanlığı da Roberto Mancini tarafından Selçuk İnan'a verildi. Kaptanlığı
verilse ve Türkiye Kupası'nda Antalyaspor ve Elazığspor maçlarında kadroya
alınmasa da Süper Lig'in 2. yarısının ilk maçı olan Gaziantepspor maçında 90
dakika forma giydi. Daha sonra 29 Ocak 2014'te de Elazığspor ile oynanan Türkiye
Kupası maçında şans buldu ve Umut Gündoğan'ın asisti sonucu 85. dakikada golü
buldu. Sabri böylelikle tam 669 gün sonra bir maçta gol attı. Sahada Selçuk
İnan, Felipe Melo ve Burak Yılmaz'ın olmamasına rağmen kaptanlık pazubandı daha
önce 2. kaptan olan Hakan Balta'daydı. Mancini Sabri'nin kaptanlığının
alınmasıyla ilgili "Evet son maçlarımızda farklı kaptanlarla oynadık. Ben bunu
bir ödül olarak nitelendiriyorum. Oyuncum iyi bir performans sergilediğinde
kaptanlık için tercihimi ondan yana kullanıyorum. Bu nedenle farklı oyuncuları
kaptan olarak gördük ve bundan sonra da görebiliriz. Sabri Sarıoğlu da iyi bir
oyuncu. İyi oynadığında mutlaka kaptanlığı alacaktır. Bundan kimsenin şüphesi
olmasın." ifadelerinde bulundu. Sabri ise "Maçın başından sonuna kadar bir bütün
oynadık. Ben yıllardı Galatasaray'da oynuyorum. Hiçbir zaman oynadığım mevkiiyi
sorun etmem. Bugün de sol tarafta oynadım, sonra sağa geçtim. Benim için sorun
değil, elimden geleni yapmaya çalışıyorum. Ben burada olmasam da
Galatasaraylıyım. Kaptanlık yapmak benim için şereftir. Son zamanlar
takmayabilirim. Zaman zaman iyi, zaman zaman kötü yaptım görevimi.
Galatasaray'da 17-18 senedir buradayım, ben buranın evladıyım. Burada oynadığım
için onur duyuyorum. Ben elimden geldiğince, süre aldığım sürece en iyisini
yaparım. Ben G.Saray'ın başarısı için yaşayan bir insanım. Oynasam da, oynamasam
da yüreğim burada..." ifadelerinde bulunmuştur. 2 Şubat 2014 günü ise Sabri
Bursaspor ile oynanan Süper Lig maçında ise kaptan olarak çıkmıştır. Sabri'nin
sol bek oynadığı maçı Galatasaray 6-0 kazanmıştır. 2013-14 sezonunda Lig'de 24
maça çıkan Sabri, 1635 dk sahada kalmıştır. 99 orta yapan Sabri, 31 isabetli
orta açmış ve takımın en çok orta yapan 2. ismi olmuştur. 840 pas veren Sabri,
739 pasta ise başarılı olmuştur. Aynı zamanda 2 tane de asist yapmıştır.
Galatasaray sezonu 2. tamamlamış, Türkiye Kupası'nı ise müzesine götürmüştür.

2014-15 sezonu başında sözleşmesi otomatik olarak uzayan Sabri, Cesare
Prandelli'nin teknik direktörlüğe getirilmesiyle Gökhan Zan, Engin Baytar,
Sercan Yıldırım, Lucas Ontivero gibi isimlerle birlikte kadro dışı kalmıştır.
Galatasaray A2 takımına yollanan Sabri Sarıoğlu, ilk maçına 13 Eylül 2014 günü
Eskişehirspor A2 takımı karşısında çıktı. Bu maçta 90 dakika görev yapan oyuncu,
1 gol attı ve Engin Baytar'ın golünün asistini yaptı. 27 Ekim 2014 tarihinde
affedilmiş ve A takıma geri alınmıştır. Yeniden A takıma gelmesiyle çıktığı lig
maçlarında 5 asist yapan Sabri, Galatasaray'daki 6. Süper Lig Şampiyonluğunu
yaşadı. Türkiye Kupası'nda 1 golü ve 1 asisti bulunan Sabri, Türkiye Kupası'nda
3. Şampiyonluğunu yaşadı.

Transfer döneminde Galatasaray ile kontratını 1+1 yıllık uzatmış ve sezona çok
iyi başlayan Sabri, çıktığı 3 lig maçında 3 asist yaptı. Kontratındaki +1 yıllık
opsiyonunun geçerli olması için 15 resmî müsabakada ilk 11'de başlama şartı
bulunan Sabri, ilk 11'de çıkacağı 15. maçtan hemen önce uzama opsiyonunu
yönetimle karşılıklı varılan mutabakat çerçevesinde iptal etti. Sezon sonuna
kadar 32 resmî maçta ilk 11'de oynayan Sabri, toplamda 43 maçta forma giyip 1
gole ve 8 asiste imza attı. Türkiye Kupası'nda 2 asisti bulunan Sabri, Türkiye
Kupası'nda 4. Şampiyonluğunu yaşadı.

2015-16 sezonu sonunda Galatasaray ile olan sözleşmesi sona eren Sabri Sarıoğlu
yeni sezonda Galatasaray ile 1 yıllık yeni bir anlaşma imzalamıştır. Anlaşmaya
göre Sabri Sarıoğlu yıllık net 1.250.000 euro kazanacaktır. Ayrıca Sarıoğlu
kazanılan her puan başına 5.000 euro alacaktır.

Sabri, bugüne dek Millî Takımların Türkiye U-15 kategorisinden başlamak üzere
tüm kademelerinde forma giymiştir. Toplam 142 kez millî takımlara çağrılan
Sabri, 2006 yılından beri 44 kez de A Millî formayı giymiştir. Asıl mevkii olan
sağ açığın yanı sıra sağ bek olarak da oynayabilmektedir. Millî Takım'da genelde
sağ bek olarak görev yapmıştır.

20 Nisan 2010 tarihinde İngilizce öğretmeni Yağmur Yılmaz ile evlendi. 19
Haziran 2011 tarihinde baba oldu ve oğluna Sarp ismi konuldu.



https://tr.wikipedia.org/wiki/Paul_Walker

Paul Walker (d. 12 Eylül 1973, Glendale, Kaliforniya, ABD - ö. 30 Kasım 2013,
Valencia, Los Angeles County, Kaliforniya, ABD) ABD'li sinema oyuncusu. Eskiden
modellik yapan aktör 2001 yapımı The Fast and the Furious filminde canlandırdığı
polis memuru Brian O'Conner rolüyle üne kavuştu.

Paul Walker IV, emekli kanalizasyon müteahhiti Paul William Walker III ile eski
model Cherly Crabtree’nin çocukları olarak 12 Eylül 1973'te Glendale,
Kaliforniya’da dünyaya geldi. Büyükbabası William Walker (diğer adıyla ‘Irish’
Billy Walker) Pearl Harbor baskınından kurtulanlardan biriydi ve aynı zamanda da
donanmanın orta siklet boks şampiyonuydu. Dedesi ise II. Dünya Savaşı’nda
General Patton’ın komutasında İtalya’nın istilası sırasında bir tank müfrezesini
kumanda etti. Kendisinden küçük Caleb ve Cody adında iki erkek kardeşi ve Ashlie
adında bir kız kardeşi olan Walker, Ahir Zaman Azizi olarak Mormon Mezhebi'ne
mensup muhafazakar bir ailede yetişti.

Glendale'de büyüyen Walker, ilk önce Alfred Nobel Okulu’na ardından Foreman
Lisesi’ne devam etti. 1991’de mezun olmasının ardından birkaç kolejlerde deniz
biyolojisi okudu.

1980'lerin sonunda modelliğe başlayan Paul Walker, oyunculuk kariyerine,
içlerinde Monster In The Closet (1987) ve Tammy and the T-Rex’in (1994)
bulunduğu düşük bütçeli B sınıfı filmlerle başladı. 1993 yılında pembe dizi The
Young and The Restless’da (Yalan Rüzgarı) kısa bir süre rol aldı. 1998’de
oynadığı ve alaycı eleştiriler alan Meet the Deedles’daki rolüyle ilk kez geniş
bir kitleye ulaştı. Ardından Reese Witherspoon'la oynadığı ve lise takımında
oynayan bir basketbolcuyu canlandırdığı Pleasentville filmi ile iyi karşılandı.
1999-2001 yılları arasında ise genç izleyiciye hitabeden She’s All That ve
Varsity Blue gibi filmlerde oynadı.

2001 yılında Vin Diesel’le birlikte başrolünde oynadığı The Fast and the Furious
(Hızlı ve Öfkeli) filmiyle müthiş bir çıkış yakalayan Walker, bu filmin ardından
birçok aksiyon macera filminde oynadı. Walker aynı zamanda devam filmi 2 Fast 2
Furious’da (2003) da rol aldı. Serinin 4. filmi olan ve 2009 Temmuz ayında çıkan
Fast & Furious (Hızlı ve Öfkeli 4) filminde Vin Diesel ile beraber başrolü
paylaşmıştır. Hızlı ve Öfkeli serisindeki polis memuru Brian O’Conner oldukça
tutulan bir karakter ve Paul Walker'a da ün kazandıran bir rol oldu.Şubat
2001’de MostBeautifulMan.com tarafından ayın en güzel erkeği seçilen Walker,
2002 yılında People Dergisi tarafından Dünyanın En Güzel 50 İnsanı arasında yer
aldı.

2006 yılında aksiyon filmi Running Scared ve Antarktika’da çekilen macera filmi
Eight Below filmlerinde oynadı. Aynı zamanda bir aile filmi olan Disney yapımı
Eight Below, gösterime girdiği ilk dört gün içinde 24 milyon dolardan fazla gişe
hasılatı yaptı. Ondan önce rol aldığı Timeline ve Into The Blue adlı filmleri
kötü eleştirilen alan Walker, bu filmde oldukça beğenildi ve olumlu yorumlar
aldı. Running Scared filmindeki rolü yönetmen Wayne Cramer’e göre, Walker’ın
şimdiye kadar oynadığı roller arasında kendi kişiliğine en yakın olan roldü.

Santa Barbara, Kaliforniya'daki Huntington Plajı'nda yaşayan ve sörf yapmaktan
hoşlanan Walker’ın, eski kız arkadaşından annesiyle birlikte Hawaii’de yaşayan
Meadow Rain (28 ocak 1999) isimli bir kızı var. Brazilya Jujitsusu yapan
Walker’ın bir av köpeği, bir Chesapeake Bay köpek yavrusu ve Kovboy adında bir
de atı vardı.

30 Kasım 2013 tarihinde Kaliforniya'da arkadaşının kullandığı aracın aşırı hız
nedeniyle kontrolünü kaybedip bir ağaca çarpması sonucunda arkadaşıyla beraber
hayatını kaybetmiştir. 40 yaşında geçirdiği trafik kazası, ile hayatını kaybeden
Paul sevenlerini hüzne boğdu. Hızlı ve Öfkeli filmiyle müthiş bir çıkış
yakalayan Walker, bu filmin ardından birçok aksiyon macera filminde oynamıştı.



https://tr.wikipedia.org/wiki/Muhsin_Yaz%C4%B1c%C4%B1o%C4%9Flu

Muhsin Yazıcıoğlu' (31 Aralık 1954, Elmalı,Şarkışla - 25 Mart 2009, Göksun),
Türk siyasetçi, Ülkücü lider. Eski Ülkü Ocakları Genel Başkanı, 19., 20., ve 23.
dönem TBMM Sivas milletvekili ve Büyük Birlik Partisi'nin kurucusu ve ilk genel
başkanıdır. 25 Mart 2009 tarihinde helikopter kazasında Kahramanmaraş'ta şüpheli
bir şekilde hayatını kaybetti.

31 Aralık 1954 günü Halit ve Fidan Yazıcıoğlu çiftinin son çocuğu olarak
Şarkışla'nın Elmalı köyünde doğdu. İlk ve orta öğrenimini Şarkışla'da yaptıktan
sonra Ankara Üniversitesi Veteriner Fakültesi'ni bitirdi. Eşi Gülefer Yazıcıoğlu
ile de burada tanışıp evlenen Muhsin Yazıcıoğlu 2 çocuk babası idi.

1968 yılında Şarkışla'da Genç Ülkücüler Hareketi'ne katıldı; üniversite eğitimi
için 1972'de Ankara'ya geldikten sonra da Ülkü Ocakları Genel Merkezi'nde görev
yapmaya başladı. Sırasıyla Ülkü Ocakları Genel Başkan Yardımcılığı ve Ülkü
Ocakları Genel Başkanlığı'nda bulundu. 1978 yılında faaliyete geçen Ülkücü
Gençlik Derneği'nin de kurucu Genel Başkanı oldu. Bu dönemde yaşanan
Bahçelievler ve Kahramanmaraş katliamlarıyla suçlandı fakat yargı tarafından
suçsuz bulundu ve serbest bırakıldı. 1980 sonrası yapılan yargılamalarda da beş
yılı hücrede olmak üzere yedi buçuk yıl hapishanede yattı ve yargı tarafından
suçsuz bulundu ve beraat etti.

1978 yılında Abdullah Çatlı ve Mustafa Pehlivanoğlu yakalanınca, "Ankara'ya
geldiklerinden bir saat kadar sonra şubeye telefon açarak, "Bu size son ihtarım.
Abdullah Çatlı'yı bırakmazsanız Ankara'nın 150 yerinde bomba patlatacağız"
diyerek emniyeti tehdit ettiği rivayet edilir. Bir iddiadan ibaret olan bu
bilginin bir kesinliği yoktur. 1978 yılında Alevi vatandaşlara karşı düzenlenen
katliamın ÜGD başkanı olarak tertipçisi olmakla suçlanmış ve daha sonra
suçsuzluğuna kanaat getirilerek beraat etmiştir.

1980 yılına kadar Milliyetçi Hareket Partisi'nde Genel Başkan Müşavirliği
görevinde bulundu., 12 Eylül 1980'den sonra MHP ve Ülkücü Kuruluşlar Davası'nda
yargılandı. 5,5 yılı hücrede olmak üzere 7,5 yıl Mamak Cezaevi'nde kaldı. Burada
Üşüyorum adlı bir şiir yazdı.

Cezaevinden çıktıktan sonra, cezaevindeki ülkücüler ve onların ailelerine yardım
amacıyla kurulan Sosyal Güvenlik ve Eğitim Vakfı'nın başkanlığını yaptı.
Yazıcıoğlu, 1987'de Milliyetçi Çalışma Partisi'ne (MÇP) girdi ve Genel Sekreter
Yardımcılığı görevinde bulundu. 20 Ekim 1991 Milletvekili Genel Seçimlerinde,
Refah Partisi (RP), Milliyetçi Çalışma Partisi (MÇP) ve Islahatçı Demokrasi
Partisi'nin (IDP) oluşturduğu ittifak bünyesinde milletvekili adayı olan Muhsin
Yazıcıoğlu, Sivas'tan milletvekili seçildi.

Yazıcıoğlu, 7 Temmuz 1992'de, "içinde bulunduğu partinin siyasi anlayışıyla
uyuşamadığı" gerekçesiyle 5 milletvekili arkadaşı ile beraber MÇP'den ayrıldı.
29 Ocak 1993'te, MÇP' den ayrılan bir grup arkadaşı ile beraber Büyük Birlik
Partisi'ni (BBP) kurdu ve partinin Genel Başkanı oldu.

24 Aralık 1995 tarihinde yapılan erken genel seçimlerinde ANAP-BBP ittifakından
20. Dönem Sivas milletvekili olarak yeniden TBMM'ye girdi. 28 Şubat 1996 yılında
ANAP'tan istifa ederek, BBP'ye döndü. 8 Ekim 2000 tarihindeki 4., 20 Temmuz 2003
tarihli 5. ve 30 Nisan 2006 tarihli 6. Olağan ve 15 Nisan 2007 tarihli 2.
Olağanüstü Büyük Kurultaylarda yeniden genel başkan seçildi.

22 Temmuz 2007 seçimlerinde Sivas'tan bağımsız milletvekili olarak TBMM'ye girdi
ve seçimlerden önce bıraktığı BBP Genel Başkanlığına tekrar seçildi.

25 Mart 2009 tarihinde, Kahramanmaraş mitinginden Yozgat-Yerköy mitingine
hareket etmek üzere içinde bulunduğu helikopter bilinmeyen bir sebepten dolayı
düştü. Helikopter düştükten sonra İHA muhabiri İsmail Güneş 112 Acil Servisi
aramıştır. Bu konuşmada bacağının kırık olduğunu, helikopterde bulunanlardan
sadece BBP Sivas il Başkanı Erhan Üstündağ'ın inlediğini, ne BBP Sivas il başkan
yardımcısı Murat Çetinkaya ne de pilot Kaya İstektepe'den ses geldiğini, Muhsin
Yazıcıoğlu'nu ise göremediğini söylemiştir.

Bu konuşmalar İsmail Güneş'in son konuşması olmuştur. Kazadan 48 saat sonra
helikopterin enkazı ve Muhsin Yazıcıoğlu dâhil 6 kişinin naaşı arama ekipleri
içerisinden 17 gönüllü civar köylüsü tarafından Sisne ve Kızılöz Köyleri
arasındaki Keş Dağı Kuru Dere Kanlıçukur mevkiinde bulundu. Enkaz, 48 saat süren
arama çalışmalarının yapıldığı bölgenin içerisinde değil 115 km uzağındaydı.

28 Mart 2009 tarihi ve saat 14:10'da BBP Genel Sekreteri Yalçın Topçu'nun
yaptığı açıklamaya göre, BBP Genel Başkanı Muhsin Yazıcıoğlu ve beraberindekiler
vefat etmişlerdir. Kendisi daha önce on yedi defa trafik kazası geçirmişti ancak
bunların hepsini hafif sıyrıklarla atlatmıştı.

Muhsin Yazıcıoğlu'nun cenazesi ölümünden 6 gün sonra 31 Mart 2009 tarihinde
Kocatepe Camii'nde düzenlendi. TBMM'deki törende Yazıcıoğlu'nun Türk bayrağına
sarılı naaşının üzeri çiçeklerle süslendi. Cenaze törenine basın mensupları
dâhil yaklaşık 700.000 kişi katıldı. Vasiyeti üzerine cenazesi, Taceddin
Dergahı'na gömülmeyi vasiyet ettiği için bir bakanlar kurulu kararı çıkarılarak
Mehmet Âkif Ersoy müzesi olarak kullanılan dergahın bahçesine defnedildi. Muhsin
Yazıcıoğlu'nun ölümünün ardından memleketi Sivas'ta birçok parka ve caddeye ismi
verildi. Amasya,Adıyaman ve Ankara Çamlıdere ilçesinde yapılan caddenin ismi
Muhsin Yazıcıoğlu Caddesi olarak değiştirildi. Anadolu'nun birçok yerinde park,
cadde ve vakıflara onun ismi verilerek kendisine duyulan sevgi ve saygı tekrar
ifade edildi.

25 Mart 2009 tarihinde, meydana gelen kazadan sonra ortaya atılan suikast
iddialarını araştırılması için 02 Şubat 2010 tarihinde; Cumhuriyet Halk Partisi
Grubu Adına Grup Başkanvekili ve Ankara Milletvekili Hakkı Suha Okay(10/333);
Adalet ve Kalkınma Partisi Grubu Adına Grup Başkanvekilleri Kocaeli Milletvekili
Nihat Ergün, Kayseri Milletvekili Mustafa Elitaş, Giresun Milletvekili Nurettin
Canikli, Hatay Milletvekili Sadullah Ergin ve Yozgat Milletvekili Bekir
Bozdağ(10/334); Milliyetçi Hareket Partisi Grubu Adına Grup Başkanvekilleri
Mersin Milletvekili Mehmet Şandır ve İzmir Milletvekili Oktay Vural'ın
önergesiyle Meclis Araştırma Komisyonu kuruldu. 04 Nisan 2011 tarihinde
açıklanan Meclis Araştırma Komisyonu raporundan tatmin olmayan ailesi ise
iddialarında arkasının kesilmemesi ve dönemin Cumhurbaşkanı Abdullah Gül'ün
gazeteciler ile sohbette sarf ettiği ''helikopterin beynini keçiler sökmedi ya''
cümlesi üzerine dönemin Büyük Birlik Partisi Genel Başkanı Yalçın Topçu ve
Gülefer Yazıcıoğlu'nun girişimleri üzerine Cumhurbaşkanı Abdullah Gül'ün
talimatıyla Devlet Denetleme Kurulu olayı incelemeye almış ve 21 Ocak 2011
tarihinde de raporunu açıklamıştır.

6 Ocak 2014 tarihinde Aksiyon dergisinin 996. sayısında Muhsin Yazıcıoğlu ve beş
arkadaşını taşıyan helikopterin düşme nedeninin karbonmonoksit olabileceğine
ilişkin bilgilere yer verildi.

2 yıla aşkın bir süredir Özel Yetkili Malatya Cumhuriyet Savcılığı tarafından
yürütülen soruşturma kapsamında helikopterin neden düştüğüne ilişkin çok önemli
delillere ulaşıldı. Bu kapsamda Aksiyon Dergisi ölenlerin kanlarında helikopter
düşmeden önce karbonmonoksit bulunduğuna ilişkin özel bir dosya yayımladı.
Köksal Akpınar'ın haberine göre, Pilot Kaya İstektepe ve gazeteci İsmail
Güneş'in kanında bulunan karbonmonoksit değerlerinin helikopter düştüğünde çok
daha yüksek olduğu ispatlandı. Savcılık, hayatını kaybedenlerin kanlarındaki
karbonmonoksitin, jetlerin egzoz gazından oluştuğu üzerinde duruyor.

15 Temmuz 2016 tarihinde ki askerî darbe girişimi esnasında Cumhurbaşkanı Recep
Tayyip Erdoğan'ın kaldığı Marmaris'te ki otele, Erdoğan'ın otelden ayrıldığından
haberdar olmadan onu öldürmek veya sağ yakalamak amacıyla baskın yapan
darbecilerin içinde bulunan ve bu baskının ardından kaçmaya çalışırken İzmir'de
yakalanan Astsubay Üstçavuş Aydın Özsıcak'ın, Muhsin Yazıcıoğlu içindeyken düşen
helikoptere kısa sürede ulaşıp bunu diğer ekiplere iletmeyen ve helikopterin GPS
cihazını sökerken (Bu yüzden helikoptere ulaşılması uzun süre gecikmiştir)
görüntülenen kaza kırım ekibinde ki astsubaylardan biri olması sebebiyle
hakkında soruşturma açılmış olması ve Özsıcak'ın bir FETÖ mensubu olması
sebebiyle kamuoyunda, Muhsin Yazıcıoğlu'nun FETÖ/PDY (Fetullahçı Terör
Örgütü/Paralel Devlet Yapılanması) tarafından düzenlenen bir suikast sonucu
helikopteri düşürülmek suretiyle öldürüldüğü ihtimali ağırlık kazanmıştır.
Ayrıca darbe girişiminin başarısız olmasıyla Yunanistan'a kaçan ve diplomatik
temaslar sonucu Yunanistan'dan Türkiye'ye iade edilen 8 askerden Davut Uçum'un,
Aydın Özsıcak'la beraber helikopterden parça söken ekipte yer alması da bu
ihtimali güçlendirmiştir.



https://tr.wikipedia.org/wiki/Kim_Kardashian

Kimberly Noel "Kim" Kardashian (21 Ekim 1980; Los Angeles, Kaliforniya),
Amerikalı magazin yıldızı. Baba tarafından Ermeni, anne tarafından Hollanda ve
İskoç asıllıdır. Daha çok sosyal hayatıyla, orijinal versiyonu ile E! televizyon
kanalında yayınlanan Keeping Up with the Kardashians ve Kourtney and Kim Take
New York adlı reality showlar ile bilinir. Bunların yanı sıra prodüktörlük,
modellik, şarkıcılık, aktrislik, stilistlik ve iş kadınlığı faaliyetlerinde
bulunmaktadır.

Kardashian günümüze değin çeşitli parfümler çıkarmıştır, oldukça ünlü dergilere
poz verip dergi kapaklarında yer almıştır, konuk oyuncu veya juri üyesi olarak
çok sayıda televizyon yapımında rol almıştır, Amerikan ABC kanalında yayınlanan
Dancing With the Stars (Yıldızlarla Dans) adlı televizyon formatında
yarışmıştır. America's Next Top Model (Amerikanın Gelecek/Yeni Top Modeli -
Amerika Top Modelini Arıyor) adlı programda konuk jüri üyeliği yapmıştır. Carmen
Electra ile birlikte Acayip Bir Film ve Vadinin Melekleri adlı sinema
filmlerinde, How I Met Your Mother, Beyond the Break, CSI: NY gibi dizilerde rol
almıştır. 2010 yılında ise kız kardeşleri Kourtney ve Khloé ile Kardashian
Konfidential adında bir otobiyografik kitap yayımlamıştır. Bunların yanı sıra
kızkardeşleri ile birlikte D-A-S-H adlı kıyafet butiğini işletmektedir. 2007
yılında Playboy dergisine soyunmuştur. Kardashian 2 Mayıs 2008'de "Workout with
Kim Kardashian" adlı bir spor DVD'si çıkarmış, daha sonra kendi blogunu açmış ve
ayakkabı satış servisini başlatmıştır.

ABD'ye göç eden dördüncü jenerasyonda yer alan ve tanınmış bir aileden gelen
Kardashian, Amerika'nın Kaliforniya eyaletinin Los Angeles şehrinde, ünlü merhum
hukuk danışmanı ve avukat Robert Kardashian (O. J. Simpson'ın avukatı olarak
ünlenip Eylül 2003 tarihinde vefat eden) ile Kris Jenner (d. Houghton)'ın kızı
olarak dünyaya gelmiştir. Babası yarı Osmanlı yarı Rus asıllı bir üçüncü
jenerasyon Amerikan Ermenisidir, annesi ise Hollanda ve İskoçya (Büyük Britanya)
kökenli bir Amerikalıdır. Baba tarafından büyük-büyükbabası Los Angeles'a
Osmanlı İmparatorluğu'ndan (günümüz adıyla Türkiye sınırları içerisinde kalan
bölge) göç etmiştir. Kendisi birçok röportajında: "Ben büyük bir Ermeni
etkisiyle yetiştirildim. Daima Ermeni öyküleri duyarak, Ermeni geleneksel
yemeklerini yiyip bayramlarını kutlayarak büyüdüm." ifadesini belirtmiştir.

Toplamda dokuz kardeşi olan Kardashian'ın iki öz kız kardeşi ve bir öz erkek
kardeşi vardır; Kourtney, Khloé ve adını merhum babasından alan Robert.
Annesinin daha sonra evlendiği Bruce Jenner'ın önceki evliliğinden olmak üzere
üç üvey erkek kardeşi ve bir üvey kız kardeşi vardır; Burton Jenner, Brandon
Jenner, televizyon yıldızı Brody Jenner, Casey Jenner. Yanı sıra annesinin
1989'da Robert'tan boşanıp 1991'de evlendiği eski olimpiyat atleti Bruce
Jenner'dan olmak üzere iki yarı öz ünlü kız kardeşi vardır; Kendall Jenner ve
Kylie Jenner.

Marymount Lisesi'nden mezun olan Kardashian, okulda okuduğu dönem sırasında,
babasına ait olan müzik pazarlama firmasında çalışmıştır.

Kardashian Ermeni Kırımı konusunda Barack Obama'ya ve devlet yönetimine bu
konudaki görüşlerini iletmek için çaba sarfetmiştir. Türkiye'yi soykırım
konusunda haksız gördüğünü ilân edip, Türkleri hoş karşılamadığını ve
Türkiye'nin boykot edilmesini istediğini belirtmiştir.

2000'de prodüktör Damon Thomas'la evlenip 2004'te boşandı. Daha sonra R&B
sanatçısı Ray J ile çıkmaya başladı. Ray J ile bir seks kasedi ortaya çıktı. Kim
Kardashian önce dava açsa da daha sonra Vivid Entertainment'la anlaşıp kasedin
haklarını 5 milyon dolara sattı. 2007'de Ray J'den ayrılan Kardashian, Amerikan
futbolcusu Reggie Bush ile çıkmaya başladı ancak ayrıldılar. 2010 Ekim'in de ise
Michael Copon ile ilişkiye başladı ve bu ilişkisi de kısa sürdü. 2011 Mayıs
ayında Kris Humphries ile nişanlanan kardashian'ın 20.5 karatlık nişan yüzüğü
çok konuşuldu. 20 Ağustos 2011'de Kris Humphries ile evlenen Kardashian'ın
düğünü California Eyaleti’ne bağlı Santa Barbara yakınlarındaki Montecito
Kasabası’nda bulunan bir malikanede gerçekleşti. Düğüne, sinema ve müzik
dünyasından birçok ünlü isim katılırken, düğünde toplam 440 kişi davetli vardı.
Düğünde Vera Wang imzalı fildişi renginde, kabarık etekli, dantel bir gelinlik
giyen Kardashian 30 milyon dolar olan düğününün tüm masrafları reklam
sponsorları tarafından karşılandı. Kardashian düğün için tek kuruş harcamamasına
rağmen düğün fotoğrafları için People Dergisi’yle yaptığı anlaşmayla ayriyetten
17.9 milyon dolar kazanç sağladı. 2012 Nisan ayından beri Kanye West ile beraber
olan Kardashian 15 Haziran 2013 günü Cedars-Sinai Medical Hastanesinde kızlarını
dünyaya getirir. Çift kızlarına 'North West' adını vermişlerdir. Kim Kardashian
Kanye West'ten 5 Aralık 2015'te oğlunu dünyaya getirir. Çift ikinci çocuklarına
'Saint West' adını vermiştir.



https://tr.wikipedia.org/wiki/Superman

Superman, çizgi roman kahramanı. Tüm çizgi roman dünyasının en popüler ve
tanınan hayalî karakterlerinden biri. ve önemli bir Amerikan kültürel ikonudur.

İlk Superman 1933 yılında yaratılmış kel bir karakterdir. Uzaydan üstün güçleri
ile gelip dünyayı istila edecek bir kötü adam olarak düşünülmüştü ama Jerry
Siegel ve Joe Shuster bu konsepti satamadılar. 1938'e kadar Superman'in
tasarımları değiştirilip duruyordu. Haziran 1938'de "DC Comics #1" dergisinde
Superman ilk defa halka sunuluyor. Bu bildiğimiz Superman kostümünün tasarımı o
zamanki sirklerde gösteri yapan "güçlü adam"ların giydiği gibi tayttır. Kostüm
renkleri Amerikan bayrağına gönderme yapmak için mavi-kırmızıdır. Yıllar boyunca
birçok kahramanın Batman dahil, kostümü değiştirilirken, Superman değişmez,
değiştirilemez 71 yıl boyunca, çünkü o kostüm görsel olarak bir ifadedir.

1938'de göğsünde bir üçgen içinde adının baş harfi vardır. Bu üçgen Amerikan
polis rozetine göndermedir. Tabii daha sonra bu yavaş yavaş şimdiki elmas
şeklindeki "S" amblemine dönüşür. Man of Steel filminde Jor-El tarafından bu
amblemin "Umut" anlamına geldiği belirtilmiştir.

Güçlerine gelince, giderek daha fazla arttırılır. İlk başta sadece çok güçlü ve
hızlıdır, uçamaz, çok yükseğe zıplar; ama uçaklar hayatımıza girince, sıradan
insan bile Superman'den hızlı hareket edebilir, uçabilir hale gelir. O zaman
Superman'e yazarları tarafından uçma gücü verilir. Yani Superman'in güçleri
teknolojinin gelişmesi ile artar, çünkü o her zaman teknolojinin ve onu kullanan
sıradan insanın önünde olmazsa süper insan olamaz. Superman Nietzsche'nin
Übermensch (üstün insan) kavramı temele alınarak yaratılmıştır. Bu kavramda
önemli olan fiziksel güç değil erdemdir.

Gerçek kimliğini gizlemek için Clark Kent adını kullanır. 1.91 m boyunda ve 102
kilodur.

Jor-El ve annesi Lara Lor Van tarafından patlamak üzere olan Kripton
gezegeninden kurtulması için bir roket ile Dünya'ya gönderilir. Jor-El'in
Kal-El'i Dünya'ya göndermesinin sebebi sarı güneşin ona çok üstün güçler
vereceğini bilmesidir. Kansas'da Smallville kasabası yakınlarına düşen Kal-El'i
Martha ve Jonathan Kent isminde iki çiftçi bulur ve ona Clark ismini vererek
kendi çocukları gibi yetiştirirler. Üniversiteyi okumak için Metropolis kentine
gelir. Üniversiteyi bitirince Daily Planet gazetesinde işe başlar.Burada Lois
Lane ile tanışır ve olaylar gelişir. Superman ismini ona veren Lois Lane'dir.
Ayrıca birçok lakabı vardır. Bunlardan bazıları: "The Man of Steel", "The Man of
Tomorrow" ve "The Last Son of Krypton". Anlamları ise "Çelik Adam", "Yarının
Adamı" ve "Kripton'nun Son Oğlu".

Batman, Flash, Wonder Woman, Lois Lane, Lex Luthor, Lana Lang, Justice League of
America Oliver Queen (Green Arrow) (en:Oliver Queen (Arrow))

DC COMICS evreninde bazı serilerde "büyü diye bir şey yoktur" kabul edilir ve
her şey bilimle açıklanır. Fakat bazı serilerde gerçekçiliğe aykırı şekilde
büyüye de yer verilir, bazı kahramanların büyü güçleri vardır ve büyü
Süpermen'in diğer bir zayıf noktasıdır, Süpermen bu serilerde büyü karşısında
bir şey yapamaz.

Süper Zeka: Çizgi romanlarda kriptonlular doğuştan itibaren çok zeki canlılar
olarak gösterilir. Sonuç olarak süper zeka kriptonlular için doğal bir
yetenektir. Superman’in beyni bilgisayar gibidir, her şeyi hatırlar yeryüzündeki
bütün dilleri konuşabilir, metropolis telefon defterinde ki bütün numaraları ve
daily planet’te ki bütün dosyalarının içeriklerini bilir. Çok iyi analiz
yeteneği vardır.

Altına mavi Tayt, mavi Tayt'ın üstüne de Kırmızı Külot giyer. Üst Kısmında Mavi
bir sivit giyer üzerinde "S" işareti vardır. Superman ın hayatını anlatan
Smallville dizisinde bunun aslında "EL" ailesinin Kriptondaki logosu olduğunu
vurguluyor. Kırmızı pelerininde de vardır. Superman'in vücudu kurşunlara karşı
dayanıklı olduğu için kurşunlar vücudundan seker, bundan dolayı elbisesi
kurşunlarda zarar görmez. Bunun dışındaki olaylarda elbisesi zarar görür, yangın
gibi, elbisenin bir yere sürtünmesi gibi. Fakat özellikle çizgi serisinde
patlamalarda ya da Süpermen'in güneşe gittiği bölümlerde elbisesini hasar
almamış olarak çizerler, animasyon her yaşa uygun olsun diye çıplak kalmasın
diye bu şekilde çizerler.

Superman kendini durmadan geliştiren biridir. İlk zamanlardaki gücüyle şimdiki
gücü bir değildir. Zayıf nokta olarak görülen Kriptonit taşına bağışıklık
kazanmıştır bu sayede. Ama kazanmadan önce Superman'in zayıf noktalarından biri
kriptonit taşıdır. Kriptonit taşı parçalanmış kripton gezegeninin parçalarıdır,
evrenin her yerine dağılmıştır ve çok nadir bulunur. Özellikle yeşil kriptonit
Superman'e çok zarar verir, kırmızı ve sarı kriptonit taşının da yan etkileri
vardır. Yeşil kriptonit Superman'e yaklaşması halinde Superman güçlerini
kaybeder, eğer taş Superman'e değerse Superman ölebilir. Kırmızı kriptonitin
birçok yan etkisi vardır. (Çizgi romanda böyledir, ama Smallville isimli dizide
sadece kişiliğine etkiyormuş olarak gözükür.) Siyah kriptonit(yeşil kriptonit
çok yüksek sıcaklarda ısıtılmasıyla oluşur.) Superman'i iki ayrı bedene böler,
iyi ve kötü Superman olarak. Gümüş kriptonit olmadık şeyler, halüsinasyonlar
görmesine sebep olur. Pembe kriptonit ise Superman'i cinsel anlamda yumuşatır.
Kriptonit taşının Superman'e zarar vermesinin sebebi sarı güneştir, kızıl
güneşte hiçbir etkisi yoktur. Kriptonit taşının Kripton gezegeninde normal bir
taştan farkı yoktur. Superman bir de kurşun maddesinden yapılmış nesnelerin
arkasını pek iyi göremez ve bunun nedeni kurşunun radyoaktif ışımalara karşı
dayanıklı olmasıdır.



https://tr.wikipedia.org/wiki/Napolyon_Bonapart

Napolyon Bonapart (İtalyanca: Napoleone Bonaparte, Fransızca: Napoléon
Bonaparte; d. 15 Ağustos 1769, Korsika – ö. 5 Mayıs 1821), Fransız asker, devlet
adamı. Birinci Napolyon (Napoléon Ier) olarak 1804'den 1814'e kadar (ve
tekrardan 1815'te) Fransa İmparatoru.

Gerek Fransız Devrim Savaşları gerekse Napolyon Savaşları sırasında Fransa'ya
önderlik ettiği gibi tüm Avrupa’yı da etkilemiş bir komutandır. Sözü edilen
savaşların ve girdiği çatışmaların büyük bölümünü kazanmış; 1815'teki nihai
yenilgisine kadar hızla Avrupa kıtasının hakimiyetini ele geçirmiştir. Tarihteki
en önemli komutanlardan biri olan Napolyon’un savaşları dünyanın her yerinde
askeri okullarda ders olarak okutulmaktadır ve kendisi Avrupa tarihinin en ünlü
ve en tartışmalı siyasi figürlerinden bir tanesidir.

Napolyon bir devlet adamı olarak tüm Fransa'da ve Avrupa'da büyük liberal
reformlar uyguladı. Yönetimi sırasında bir halk eğitim sistemi kurmuş;
feodalizmin kalıntılarını ortadan kaldırmış; Yahudi (bknz. Napolyon ve
Yahudiler) ve diğer dini azınlıkları özgürleştirmiş; gelişmekte olan orta
sınıfın yasalar önünde eşitliğini sağlamış ve dini otoritelere karşı devletin
gücünü merkezileştirmiştir. En kalıcı hukuki başarısı, Doğu Asya'da Japonya'dan,
Kuzey Amerika'da Québec'e kadar dünyadaki hukuk sistemlerinin dörtte birine
çeşitli şekillerde uyarlanmış olan Kod napolyon adlı kanun metnini
hazırlatmasıdır.

Adanın Ceneviz Cumhuriyeti’nden Fransa’ya geçtiği yılın ertesinde Korsika’da,
Toskana asıllı soylu ve görece mütevazı bir İtalyan ailenin oğlu olarak dünyaya
gelmişti. Fransız ordusunda topçu subayı olarak çalıştığı sırada gerçekleşen
Fransız Devrimi’ni 1789’da ortaya çıkışından itibaren destekleyip doğum yeri
Korsika’ya yayılması için çalıştı ve 1793’te adadan sürgün edildi. İki yıl sonra
(“cumhuriyet takvimi”ne göre 13 Vendémiaire günü) Paris çetelerini topa tutarak
Fransız hükumetini çöküşten kurtaran Napolyon, henüz 26 yaşında iken İtalya
seferi için hazırlanmış Fransız ordusunun komutanlığına getirildi. Genç komutan
1796'da Joséphine de Beauharnais ile düğününün hemen ardından Birinci Koalisyon
güçleri üzerine sefere çıktı. Bu ilk seferinde elde ettiği kesin zaferler
sayesinde tüm Avrupa’da tanındı. İtalya seferinden sonra 1798'de Osmanlı
Devleti’nin bir vilayeti olan Mısır’a askeri bir sefer düzenledi. Bu sefer
sırasında Memlük beylerini yenerek Osmanlı toprağını işgal etti ancak elinde
tutmayı başaramadı. Bu askeri sefer sırasında Napolyon ordusundaki askerler
tarafından yapılan keşifler sayesinde modern Mısırbilim başlatmıştır.

Fransa’da devrimden sonra kurulmuş olan yönetim (Direktuvar), Mısır’dan
Fransa’ya dönen Napolyon ile destekçilerinin gerçekleştirdiği 18 Brumaire
Darbesi ile çökmüş ve Fransa’da Konsüllük idaresi kurulmuştur. Napolyon,
Konsüllük idaresinin ilk konsülü olarak atandı ve Fransa üzerindeki siyasi
hakimiyetini kademeli olarak arttırdı. Birleşik Krallık ile Amiens Antlaşması
imzalayarak 1802'de Fransız Devrim Savaşları'nı sonlandırdı. Nihayet 1804'te
Fransız Senatosu tarafından “Fransa İmparatoru” olarak ilan edildi.

Kıta Ablukası'ını genişletmek umuduyla İber Yarımadası'ını işgal eden imparator
Napolyon, 1808'de kardeşi Joseph Bonaparte'ı İspanya Kralı ilan etti.
İspanyollar ve Portekizliler Birleşik Krallığın desteği ile isyan ettiler.
Yarımada Savaşı (İspanyol Bağımsızlık Savaşı) adıyla bilinen savaş 6 yıl sürmüş
ve acımasız bir gerilla savaşı olarak tarihe geçmiştir. Savaş, Fransa’nın
yenilgisi ile sonuçlandı. 1808'de Avusturya da Fransızlara karşı ayrı bir
mücadele başlatmıştı. Avusturyalıları Wagram Muharebesi' inde yenen Napolyon,
Fransa’ya karşı oluşturulan Beşinci Koalisyon'u dağıttı. Beşinci Koalisyon
Savaşı’nı sonlandıran Schonbrunn Antlaşması (1809)'nın ardından eşi
Josephine’den boşanıp Avusturya Prensesi Marie Louise'i ile evlendi (1810).

Polonya milliyetçiliğinin tırmandırdığı gerilim ve Kıta Ablukasının ekonomik
etkilerinden ötürü Rusya ile ilişkilerin yeniden gerilmesi üzerine Napolyon,
kıta ablukasını güçlendirmek amacıyla 1812 yılında Rusya'ya sefer düzenledi
(bknz: Napolyon'un Rusya Seferi) ve bu sefer Fransızlar açısından büyük bir
felaket ile sonuçlandı. 1813 yılının başlarında Rusya ve Prusya, Fransa'ya karşı
güçlerini birleştirdi ve aynı yılın sonlarında Altıncı koalisyona Avusturya da
katıldı. 1813 Ekiminde müttefik ordusu Napolyon'u Leipzig Muharebesi'inde
yenilgiye uğrattı. Müttefikler 1814’te Fransa'ya bir saldırı başlatıp Paris'i
ele geçirdiler ve Nisan 1814'te Napolyon'u tahttan feragat etmeye zorladılar.
İmparator, Elba adasına sürgün edildi. Bourbon Hanedanlığı tekrar başa geçti ve
Fransızlar devrimden itibaren ele geçirdiği bölgelerin çoğunu kaybetti. Napolyon
Şubat 1815'te Elba adasından kaçıp Fransız hükümetinin başına geçmeyi başardıysa
da kendisini yeniden koalisyon güçleri ile savaşta buldu. Bu yeni koalisyon
Temmuz ayında Waterloo Muharebesi'inde onu kesin bir yenilgiye uğrattı.
İngilizlere teslim olan Napoyon, gözlerden uzak bir yerde Saint Helena adasında
hapse gönderildi. 51 yaşında 1821 yılında mide kanserinden vefat etti. Cenazesi
yakıldı ve vefatı Avrupa boyunca büyük bir şok ve üzüntü ile karşılandı. 15
Aralık 1840 tarihinde bir milyon kişinin şahitliği ile külleri Paris'e, halen
bulunduğu Les Invalides'e defnedildi.

15 Ağustos 1769'da Korsika adasının Ajaccio kentinde doğdu. Ana dili Korsikaca
idi. Doğduğu zaman adı, “Napoleon di Buonaparte” idi, 1796’da soyadını
Fransızlaştırarak “Napoléon de Bonaparte” yapmıştır. Avukat Carlo Buonaparti ile
Maria Letizia Ramolino çiftinin 8 çocuğundan ikincisi idi. Annesinin sert
disiplini altında yetiştirildi. Babası, Cenova Cumhuriyeti’nin bir parçası olan
Korsika’nın 1768’de Fransa yönetimine girmesinden sonra Fransız sarayının
hizmetine girmiş ve Bounaparte ailesi Fransızlar tarafından 1771’de soylu ilan
edilmişti Ailesi zengin değildi ancak babasının bağlantıları sayesinde Napolyon
ve kardeşleri, Fransa’ya gitme ve burslu okumak imkanı elde etti.

Napolyon 1779 yılında ağabeyi Joseph ile birlikte eğitim için Fransa’ya
gönderildi. Autun’da bir kolejde Fransızca öğrenmeye başladı ve aynı yıl
Brienne'daki askeri okula girdi. Matematikteki başarısı sayesinde 1784'te
Parisien École Royale Militaire (Paris Kraliyet Askeri Okulu) adlı askeri
akademiye kabul edildi. Matematik ve geometriye olan ilgisini daha iyi
değerlendirebilmek için topçu sınıfını tercih etti. Okul sırasında babasının
ölümü ile geliri azalan Napolyon, iki yıllık okulu bir yılda bitirdi.

1785 yılının Nisan ayında Valence'daki topçu alayına üsteğmen rütbesiyle
katıldı. Askerlik yaşamının ilk sekiz yılında sık sık uzun süreli izin alarak
memleketi Korsika’ya gitti.

Korsika’nın Fransa’ya karşı bağımsızlık mücadelesinin lideri Pasquale Paoli
Fransız Devrimi sırasında adaya dönüp bağımsızlık mücadelesini yeniden
canlandırmıştı. Ateşli bir Korsika milliyetçisi olan Napolyon, “Milliyetçi” ,
“Kralcı” ve “Devrimci” kimliklerinin arasında kaldı. Sonunda Jakobenleri
destekleme kararı aldı. Fransa'ya karşı bağımsızlık mücadelesine girişen
Korsikalı milliyetçilere karşı Jakoben örgütlenmesinde çalıştı. 1793’te Pasquale
Paoli tarafından Korsika’dan sürüldü; ailesiyle birlikte Fransa'ya kaçtı.
Ailesini La Valette’ye yerleştirdikten sonra alayına katıldı.

1793 yılında Fransa neredeyse bütün Avrupa ile savaş halindeydi. Temmuz ayında
Fransa’nın güney şehirlerinde ihtilalci hükümete karşı ayaklanmalar çıkmış;
stratejik bir deniz üssü olan Toulon şehri karşı devrimciler tarafından
İngiliz-İspanyol istilacılara teslim edilmişti. Napolyon, Toulon kuşatmasına bir
topçu subayı olarak katıldı. Liman, Fransız ihtilalci ordusu tarafından 19
Aralık 1793’te geri alındı. Napolyon, kalçasına saplanan bir şarapnelle
yaralandığı bu kuşatmada sergilediği liderlik özellikleri ile dikkat çekti;
Maximilien Robespierre tarafından tuğgeneralliğe yükseltildi ve Fransa ordusunun
İtalya kanadının Topçu kuvvetlerinin başına geçirildi.

Fransa’da Kamu Selamet Komitesi Başkanı Robespierre idaresindeki Terör Dönemi
Temmuz 1794 yılının Temmuz ayında sona erdi ve Robespierre kardeşler idam
edildi. Napolyon, Augustin Robespierre ile ilişkisi nedeniyle yeni yönetim
tarafından şüpheli görüldü ve tutuklandı. Kısa bir süre Antibes Kalesi’nde
tutuklu kaldıktan sonra serbest kaldı.

Ününü kurtarmak ve yeniden gözde bir komutan olmak isteyen Napolyon, Osmanlı
Devleti’nin İstanbul’da topçu yetiştirmek için açtığı Mühendishane adlı okulda
çalışmak üzere Fransa’dan uzmanlar istemesi üzerine Türkiye’ye gitmek için
ihtilal hükümetine bir mektupla başvurdu ancak bu talebi kabul edilmedi ve
tekrar Fransız ordusundaki görevine döndü.

Nisan 1795’te Marsilya’nın zengin bir tüccar ailesinin kızı olan Désirée Eugénie
Clary ile nişanlandı.

Bu arada Fransa'da yeni bir anayasa kabul edilmiş ve ülke beş kişilik direktuvar
tarafından idare edilmeye başlamıştı. Paris’te krallık yanlısı binlerce kişi
protesto için sokağa inince Napolyon’u Toulon Kuşatması’ndan tanıyan Direktuvar
üyesi Paul Barras ona göstericileri bastırmasını emretti. 5 Ekim 1795’te
binaların üzerine toplar yerleştirtip kalabalığın üzerine ateş ettiren Napolyon,
ayaklanmayı bastırdı. Bu başarısı sayesinde İç Güvenlik Kuvvetleri
Komutanlığı’na getirildi; rütbesi tümgeneralliğe yükseldi.

5 Ekim'deki sokak çatışmalarından sonra tüm Parislilerden silahlarını teslim
etmeleri istenmişti. Napolyon, terör döneminde idam edilmiş kocası Alexander de
Beauharnais’in kılıcını saklaması için oğluna izin vermesine teşekkür
bahanesiyle kendisini ziyarete gelen Josephine de Beauharnais'e aşık oldu.
Nişanlısından ayrıldı. 9 Mart 1796’da Josephine ile evlendi.

Devam etmekte olan Fransız Devrim Savaşları’nın İtalya cephesinde
görevlendirilen Napolyon, Alpler ordusunun başkomutanlığına getirilerek
düğününden iki gün sonra Paris’ten ayrıldı. Fransa Cumhuriyeti'ne karşı
Avusturya, Prusya, İngiltere, Sardinya-Piyemonte Krallığı tarafından oluşturulan
I. Koalisyon güçlerine karşı savaşacaktı. Yanında sekreteri Andoche Junot ve
yaverliğini yapan kardeşi Louis Bonaparte ile birlikte yola çıktı ve ordu
karargahının bulunduğu Nice’e 27 Mart’ta ulaştı.

Napolyon, yetersiz donatılmış orduyu kısa sürede savaşabilecek duruma getirdi ve
12 Nisan 1796’da Alpler’i aşarak Kuzey İtalya’ya saldırıya geçti. 28 Nisan’da
Sardinya-Piyemonte Krallığı Cherasco Ateşkesi ile savaştan çekildi. 15 Mayıs
1796’da Napolyon’un ordusu Milano’ya girdi. Avusturya ordularını art arda
yenilgiye uğrattıktan sonra Ocak 1797'de İtalya'daki Avusturya askeri varlığını
püskürterek Viyana üzerine yürüdü. Ön-barış anlaşması 18 Nisan’da Leoben’de
yapıldı. Barış görüşmeleri sürerken 12 Mayıs 1797’de Venedik işgal edildi.
Avusturya ile barış antlaşması 17 Ekim 1797 tarihinde imzalandı.

İtalya seferi sırasında 18 meydan savaşı kazanan[kaynak belirtilmeli]
Napolyon'un Fransa'daki ünü arttı. Bölgeden topladığı vergiler sayesinde
Direktuar yönetimine mali kaynak yaratması sayesinde politik olarak da sivrildi.

İtalyan Seferi sürerken Fransa’da 21 Mart 1797’de yapılan seçimlerde oyların
çoğunu kraliyetçiler alınca üç direktör 4 Eylül 1797’de ordunun desteği ile bir
darbe yaptı; seçimler iptal edildi ve kraliyetçiler tutuklandı. Tarihe “18
Fructidor Darbesi” olarak tarihe geçen bu darbenin gerekçesi olarak Napolyon’un
gönderdiği belgeler gösterilmişti. İtalya seferi sürerken Napolyon casusluk
yaptığından şüphelendiği Antraigues Kontu Emmanuel-Louis-Henri of Launay'i
Milano’da tutuklamıştı. Kontu bizzat sorgulayarak elde ettiği itirafname,
darbenin gerekçesi kabul edildi. Napolyon, darbeye destek için Pierre Augereau
komutasında bir ordu göndermiştir.

Napolyon, 1797 yılı sonunda Paris’e döndü. Fransız yönetimi (Direktörler), 1798
yılı başlarında onu İngiltere anakarasının istilasıyla görevlendirdiler. Ancak
Napolyon, denizlerde etkili bir üstünlük sağlanmadan böyle bir operasyonun
başarı şansı taşımadığını, İngiltere'ye karşı dolaylı bir strateji izlemenin en
mantıklısı olduğunu savunmuş ve Mısır'ın işgal edilerek İngiltere'nin Uzakdoğu
ticaret yolunun kesilmesini önermiştir. Dışişleri Bakanı Talleyrand ile anlaşıp
önerisini Direktuar hükumetine kabul ettirdi ve Fransız donanması 19 Mayıs
1798’de Mısır seferi için yola çıktı.

Akdeniz’de devriye gezen Britanya donanmasını 10-13 Haziran’da yenilgiye uğratıp
stratejik öneme sahip Malta'yı işgal eden Fransız donanması, 1 Temmuz’da
İskenderiye önüne demir attı; İskendriye’yi işgal ettikten sonra Kahire’ye
yöneldi. Mısır resmen Osmanlı toprağı sayılsa da güç, Memluk Beylerinin
elindeydi. Memluk Beyi’nin ordusunu Piramitler Muharebesi’nde yendikten sonra 22
Temmuz’da Kahire’ye muzaffer bir komutan olarak girdi. İslam padişahının dostu
olduğunu, Memlûk Beyleri’nin nüfuzunu sona erdirmek üzere Kahire’ye girdiğini
iddia eden Napolyon yaptığı din propagandası ile halkı yanına çekmeye çalıştı.
Merkez ve eyaletlerde kurduğu divanlara ulemaları atayarak ülkeyi divanlar
aracılığıyla yönetmeye başladı.

Ne var ki Napolyon’un Mısır’daki başarısı kalıcı olmadı. İngiliz Amiral Horatio
Nelson komutasındaki İngiliz donanması, Abukir körfezinde demirlemiş Fransız
donanmasını Nil Muharebesi’nde imha edince ordunun ikmal bağlantısı kesildi.
Napolyon ve ordusu Mısır’a hapsolmuştu. Bu gelişme Napolyon’un Kahire’de
giriştiği düzenlemelerin hızını kesmedi. Sulama projeleri, okul ve hastane
inşaası, gazete açma, tiyatro kurma gibi projeleri sürdürdü. Akdeniz’den
Kızıldeniz’e bir kanal açılması için planlar hazırlamaya, Mısır’ın ekonomik
olarak kalkınması için tedbirler almaya başladı. Dindar Müslümanları memnun
etmeye çalıştı hatta kendisinin Müslüman olduğunu ima etti. Mısırlılar artık ona
“Ali Bonapart” demeye başlamıştı.

Ancak bir süre sonra Fransızların İslam’a saygı duyduklarını söylemelerine
rağmen Mısır’ı sömürmek için ellerinden geleni yapmaları, ülkede Fransızlara
karşı bir tepki doğurdu. 21 Ekim’de El-Ezher Camisi etrafında kümelenen
Müslümanlar ayaklanma başlattı. Ayaklanmayı çok kanlı bir şekilde bastıran
Napolyon, durumunun sağlam olmadığını görüyordu. Mısır’a kara yönünden gelecek
tehditleri engellemek için Şubat 1799’da orduyu Filistin’e doğru yürüyüşe
geçirdi. Hedefi, "Doğu’nun imparatoru" olmak, İndus’e kadar ilerlemekti.

Ordusuyla Yafa’ya giren Napolyon şehirdeki on bin kadar asker ve sivili kılıçtan
geçirdi; 19 Mart’ta Akka Kalesi önüne geldi. Cezzar Ahmet Paşa komutasındaki
sert Osmanlı direnişi karşısında bozguna uğradı. Bu yenilgi karşısında Mısır'a
geri dönmek zorunda kaldı.

Napolyon, Paris’e varır varmaz Direktuar üyelerinden Emmanuel-Joseph Sieyes
tarafından planlanan darbenin hazırlıklarına katıldı. 9 Kasım 1799 tarihinde
gerçekleşen hükümet darbesiyle Fransa tarihinde yeni bir dönem başladı. Kısa bir
süre içinde anayasada değişiklikler yapıldı ve Yeni anayasa ile cumhuriyet
görüntüsü altında bir diktatörlük oluşturulmuştu. Yönetim üç konsülün eline
bırakılmıştı; en önemli görev olan 'birinci konsül'lüğe Napolyon getirildi.
Diğer iki üye Sieyes ve Roger-Ducos idi. Napolyon, bir ay sonra ikinci
konsüllüğe Cambacérès’i, üçüncü konsüllüğe Lebrun’u getirdi. 7 Şubat 1800’de bir
ulusal referandum düzenlendi ve halka Napolyon’un ömürboyu konsül olmasını
onaylayıp onaylamadıkları soruldu. 18 Şubatta ilan edilen resmi sonuçlara göre
3,011,007 “Evet'2”, 1562 “Hayır” oyu verilmişti. Böylece anayasada değişiklik
yapıldı ve Napolyon “ömürboyu konsül” oldu.

Bu sırada İtalya'da savaş devam ediyordu. Napolyon Paris’ten ayrılıp İtalya’daki
ordunun başına geçti. 14 Haziran’da Avusturya ordusu karşısında Marengo
Muharebesi Fransızların galibiyeti ile sonuçlandı. Paris’e geri dönen Napolyon,
ekonomi ve yasal alanda reform çabaları içine girdi. Sahip olduğu çok geniş
yetkilerden yararlanarak devlet mekanizmasının işleyiş etkinliğini artıracak
yönde geniş düzenlemeler yaptı. Fransız Merkez Bankası’nın kurulması, devlet
okullarının açılarak eğitimin bir kamu hizmetine dönüştürülmesi, Code Napoléon'u
(Napolyon Kanunları) olarak da bilinen Fransız Medeni Kanunu’nun hazırlanması
çalışmalarına başlanması, subay okulları açılması, onun dönemindeki
gelişmelerdendir. Reform ve yasa çalışmaları halk tarafından da desteklendi.

1802’de İtalya Cumhuriyeti’ni kuran Napolyon ilk devlet başkanı seçildi. Aynı
yıl 25 Mart’ta imzaladığı Amiens Barış Antlaşması ile Fransız Devrim
Savaşları’na son verdi.

Napolyon’un konsüllüğü 1804’te irsi imparatorluğa dönüştü. Teklif, Mayıs ayında
oybirliği ile Tribunat meclisinden (Lazare Carnot’un karşı oyu hariç) ve
Senato’dan (üç karşı oy hariç) geçti. Karar, 2 Ağustos’ta yapılan halkoylaması
ile onaylandı: 3,572,329 "evet ve 2579 "hayır" oyu verildi. Napolyon, yeni
rejimi kurmaya başlamak için halkoylaması sonuçlarını beklemeyi gerekli görmedi.
Hemen ağabeyi Joseph ile kardeşi Louis’yi prens ilan etti; Les Invalides’te bir
tahta oturup yetenekli subaylara Legion d'honneur nişanı verdi.

29 Kasım’da Josephine ile dini nikah kıyan Napolyon imparatorluk tacını 2 Aralık
1804’te Notre Dame Katedrali'nde giydi. Tacı Papa’nın giydirmesi planlamıştı ama
Papa’nın önünde eğilmek, otoritenin Tanrı’dan geldiğinin kabülü olarak
yorumlanabilirdi. Eğilmek yerine tacı eline alıp önce kendisi giydi; sonra eşi
Josephine giydirdi. Törende olayı resimlemek üzere bulunan ressam Jacques-Louis
David; Le Sacre de Napoléon adlı ünlü tablosunda Napolyon’un eşine tacı
giydirdiği anı betimlemiştir.

Büyük Şarlman (Charlemagne, Karl der Große) İmparatorluğu'ndan esinlenerek bir
Fransa İmparatorluğu kuruldu. Ama Napolyon'a tepki büyüktü, annesi onunla
irtibatını kesti, Beethoven bestelerinden onun adını sildi ve daha birçok
diplomat, bürokrat, devlet adamı ve asker onunla irtibatını kesti.[kaynak
belirtilmeli] En çok tepki gösterenler devrimciler, ihtilalciler ve
askerlerdi.[kaynak belirtilmeli]

İzleyen dönemde İngiltere’nin çabalarıyla Avusturya, Rusya ve Napoli ve İsveç’in
katıldığı Fransa'ya karşı bir ittifak olan III. Koalisyon oluşturuldu.

1805 yılının Ekim ayında Fransız-İspanyol birleşik donanmasının Trafalgar Deniz
Savaşı’nda İngiliz donanması karşısında yenilmesi üzerine Napolyon, İngiltere
yerine onun müttefiklerini dize getirme yolunu seçti. Fransız ordusunu Manş
kıyılarından Orta Avrupa’ya yürüten Napolyon, Ulm ve Austerlitz zaferleriyle
Avusturya’yı ve Napoli’yi savaş dışı bıraktı.

Eylül 1806'da Prusya ordusunu Jena Muharebesi'nde, hemen ardından da Rus
ordularını Friedland Savaşı'nda bozguna uğrattı. Temmuz 1807'de Rus çarı I.
Aleksandr’la Tilsit Antlaşması imzalandı ve Rusya savaştan çekilmek zorunda
kaldı.

1810 yılının Mart ayında Habsburg hanedanından ikinci eşi Marie-Louise ile
evlendi, yasal varisi Napolyon II, 1811'de doğdu.

I. Aleksandr’la yapılan antlaşma, Rusya’ya İngiltere’ye karşı askeri harekata
kadar varacak yaptırımlar uygulama yükümlülüğünü getirmektedir ama I. Aleksandr,
bu tür politikalardan kaçınmıştır. Bunun üzerine Napolyon, 1812 yılı ortasında
800 bin kişilik ordusuyla Rusya Seferi'ne girişmiştir. Borodino Muharebesi’nde
General Kutuzov komutasındaki Rus ordusunu yenilgiye uğratan Fransız ordusu
Moskova’ya girmiştir. Ancak Rusların bu yenilgiden sonra Rusya içlerine
çekilmeleri, giderken de Moskova'yı yakmaları ve kışın da bastırması neticesinde
Napolyon, ordusunu barındıracağı bir yer olmadığını anlamış ve Çar'ı antlaşma
yapmaya davet etmiştir. Ancak I. Aleksandr bu teklifi reddeder. Napolyon ise tek
çareyi orduyu Fransa'ya geri götürmekte bulur. Fakat sert kış koşulları geri
dönüşü neredeyse imkânsız hale getirir ve Fransız ordusunun yaklaşık olarak
dörtte üçünün telef olmasına sebep olur.

Rusya yenilgisi ve içteki karışıklıklar Koalisyon güçlerini cesaretlendirdi.
1813 yılının Ekim ayında Napolyon’un Leipzig Muharebesi'nde uğradığı yenilgi,
onu iktidarının sonuna iyice yaklaştırdı.

1814'te düşman orduları Paris kapılarına dayandı. Napolyon imparatorluk tahtını
bırakarak Elba Adasına sürgüne gönderildi.

Bir ordu topladı ve Belçika'ya saldırdı. Ancak Haziran ayında İngiliz ve Prusya
kuvvetleri tarafından Waterloo'da büyük bir yenilgiye uğradı. Paris'e dönünce
tahtına ikinci kez veda etmek zorunda kaldı.

Amerika'ya kaçmak istedi, ancak bunu başaramadı ve İngilizlere teslim oldu.
İngilizler onu Atlantik'teki Saint Helena'na götürdü. Son yıllarını bu küçük
adada geçiren Napolyon, 5 Mayıs 1821'de 51 yaşındayken Mide Kanseri'nden öldü.



https://tr.wikipedia.org/wiki/Murat_Boz

Murat Boz (d. 7 Mart 1980), Türk şarkıcı, şarkı yazarı ve oyuncu. İlk ve orta
öğrenimini doğduğu yer olan Karadeniz Ereğli, Zonguldak'ta tamamladıktan sonra
İstanbul'a yerleşti. 1999'da İstanbul Bilgi Üniversitesi'ni kazandı, bu okulu
bitirdikten sonra İstanbul Teknik Üniversitesi'nde eğitimine devam etti. Aynı
yıllarda başta Tarkan olmak üzere birçok şarkıcıya vokalistlik yaptı.

Boz, solo kariyerine 2006 yılında çıkardığı "Aşkı Bulamam Ben" single'ı ile adım
attı. Bir sonraki yıl ilk stüdyo albümü Maximum'u satışa sundu ve çıkışını öven
pek çok ödül kazandı. Ardından Şans (2009), Aşklarım Büyük Benden (2011) ve
Janti (2016) albümleriyle kariyerini sürdürdü. Bu albümlerde yer alan "Maximum",
"Uçurum", "Para Yok", "Özledim", "Sallana Sallana" ve "Adını Bilen Yazsın"
şarkıları Türkiye Resmî Listesi'nde ilk beş başarısı gösterirken "Geri Dönüş
Olsa", "Kalamam Arkadaş" ve "Janti" ise zirveye yerleşti. Şarkıcı, müzikal
kariyerinin yanı sıra 2014'ten itibaren oyunculuk kariyerine odaklanarak Hadi
İnşallah (2014), Kardeşim Benim (2016) ve Dönerse Senindir (2016) filmlerinde
başrol oynadı.

Piyano, keman, davul ve ney çalabilen Murat Boz, müzikal kariyerinin yanı sıra
çeşitli firmaların reklam yüzüdür ve bu firmaların reklam filminde rol almıştır.
O Ses Türkiye programının dört jüri üyesinden biridir ve ilk sezonun kazanan
jüri üyesidir. Ödülleri arasında dört Altın Kelebek Ödülü ve iki Kral Müzik
Ödülü bulunmaktadır.

Murat Boz, 7 Mart 1980'de Türkiye'nin Zonguldak ilinin Karadeniz Ereğli
ilçesinde, Ayşe Nedret ve Cafer Boz çiftinin Ali adındaki ilk çocuğundan sonra
ikinci çocuğu olarak dünyaya geldi. İlk ve orta öğrenimini bu ilçede
tamamladıktan sonra annesi, Boz'u müzik yarışmalarına yönlendirdi ve güzel
sanatlar lisesine gitmesi için hazırladı. Boz, 1995 yılında girdiği yetenek
sınavlarını kazanarak İstanbul Anadolu Güzel Sanatlar Lisesi'ne başladı ve
burada 4 yıl yatılı okudu. Okulda, piyano ve keman dersleri aldı. 1998'de
Milliyet gazetesi tarafından düzenlenen Liseler Arası Müzik ve Halk Oyunları
Yarışması'nın birincisi oldu, daha sonra İstanbul Bilgi Üniversitesi'nin Caz
Vokal bölümüne katıldı. Bu okulu tamamladıktan sonra ise İstanbul Teknik
Üniversitesi Türk Musikisi Devlet Konservatuvarı'na başladı.

Boz, 2000'li yılların başında vokalistlikten para kazanmaya başladı ve ilk
olarak Emel Müftüoğlu'nun vokalisti olarak çalıştı. Daha sonra Burcu Güneş,
Demet Sağıroğlu, Grup Hepsi, Hande Yener, Nazan Öncel, Nil Karaibrahimgil,
Nilüfer ve Tarkan dahil olmak üzere birçok şarkıcıya konserleri ile stüdyo
albümü kayıtlarında vokalist olarak eşlik etti. Bu şarkıcılardan en fazla Tarkan
ile çalıştı; Tarkan'ın altı yıl vokalistliğini yaptı. 2004 yılında, Nil
Karaibrahimgil'in Nil FM (2004) albümünde yer alan "Bronzlaşmak" şarkısının
klibinde rol aldı. Bir sonraki yıl Grup Hepsi'nin Bir (2005) albümündeki "Yalan"
şarkısında gruba eşlik etti.

Murat Boz, Nil Karaibrahimgil tarafından yazılıp bestelenen "Aşkı Bulamam Ben"
şarkısını Temmuz 2006'da single olarak yayımlayarak çıkışını yaptı. Şarkıya,
Süleyman Yüksel tarafından yönetilen bir klip eşlik etti. Ekim 2006'da
şarkıcının ilk stüdyo albümünü tamamladığı öğrenildi. 2007 yılının başında Murat
Boz'un stüdyo albümü olan Maximum, Stardium etiketiyle satışa sunuldu. Tarkan,
Ozan Çolakoğlu, Ümit Sayın ve Mustafa Ceceli gibi isimler albümde kendisine
destek oldu. Albümdeki şarkılardan "Maximum" ve "Püf"e klip çekildi. Bu iki
şarkıdan ilki Billboard Türkçe Top 20'de üç numaraya kadar ilerlerken,
ikincisinin klibi ise Türkiye'yi, Eurovision Şarkı Yarışması'nın hayran
organizasyonu olan OGAE Video Yarışması'nda temsil ederek üçüncü oldu. Boz, 2007
yılında Altın Kelebek Ödülleri'nden, İstanbul FM Altın Ödülleri'nden ve Kral TV
Video Müzik Ödülleri'nden En İyi Çıkış Yapan Sanatçı kategorisinde ödül aldı.

Temmuz 2008'de, şarkıcının ilk extended play albümü olan Uçurum, Dokuz Sekiz
Müzik etiketiyle dinleyiciyle buluştu. Soner Sarıkabadayı tarafından yazılıp
bestelenen ve Suat Aydoğan tarafından düzenlenen EP ile aynı adı taşıyan şarkı,
Billboard Türkçe Top 20'de beş numaraya kadar yükseldi.

Murat Boz, 2008'in yaz aylarında, ikinci stüdyo albümünün hazırlıklarının
sürdüğünden bahsetti. Şans adı verilen ikinci Murat Boz stüdyo albümü, Şubat
2009'da Dokuz Sekiz Müzik etiketiyle satışa sunuldu ve yayımlandığı yılın ilk
altı ayında 17.000 kopya sattı ve daha sonraları İstanbul FM tarafından
dağıtılan ödüllerden En İyi Erkek Sanatçı Albümü kategorisinde ödül aldı. Albüm
çıkmadan önce klibiyle birlikte yayımlanan "Para Yok" şarkısı, "Uçurum" şarkısı
gibi Billboard Türkçe Top 20'de beş numaraya kadar ilerledi. "Para Yok"tan
sonra, sırasıyla "Özledim", "Her Şeyi Yak", "Sallana Sallana", "Gümbür Gümbür",
"İki Medeni İnsan" ve "Buralardan Giderim" şarkılarına da klip çekildi.
"Özledim" ve "Sallana Sallana", Billboard Türkçe Top 20'de ilk beş içinde yer
aldı. Murat Boz, "İki Medeni İnsan"ın klibi için, şarkının söz yazarı ve
bestecisi Soner Sarıkabadayı ile düet yaparak şarkının yeni bir sürümünü
oluşturdu ve bu sürümü dijital ortamda single olarak satışa sundu. Düet, 2011
Kral Müzik Ödülleri'nde En İyi Düet kategorisinde aday gösterildi; ancak ödülün
sahibi Mustafa Ceceli ile Elvan Günaydın iş birliğindeki "Eksik" adlı şarkı
oldu.

Boz, Soner Sarıkabadayı tarafından yazılıp bestelenen "Hayat Sana Güzel"
şarkısını Nisan 2010'da single olarak satışa sundu. Şarkı, yeni bir vokalist
aramak için düzenlenen aynı adlı kampanyanın tanıtım şarkısı olarak kullanıldı.
Ayrıca single çalışması içinde yer alan remikslerden biri, 2011 Kral Müzik
Ödülleri'nde En İyi Remix Şarkı kategorisinde aday gösterildi ancak ödülü
alamadı.

Murat Boz, üçüncü albümünün ilk olarak 2010 yılının yaz aylarında çıkabileceğini
ifade etti. Aynı yılın sonlarında yeni albümünün hazırlıklarının Londra'da
sürdürüldüğü öğrenildi. Nisan 2011'de, albümle aynı adı taşıyan çıkış şarkısı
dijital ortamda single olarak yayımlandı ve şarkıya, Burak Ertaş tarafından
çekilen bir klip eşlik etti. Mayıs 2011'e gelindiğinde, üçüncü Murat Boz stüdyo
albümü Aşklarım Büyük Benden, Dokuz Sekiz Müzik etiketiyle satışa sunuldu.
35.000 kopya satan bu albüm; Kadir Has Üniversitesi tarafından düzenlenen
ödüllerden En Has Albüm dalında ödül alırken, Siyaset Dergisi tarafından
düzenlenen ödüllerde ise En İyi Albüm dalında aday gösterilmesine karşın ödülü
alamadı. Albümün ilk klibinden sonra sırasıyla "Hayat Öpücüğü", "Geri Dönüş
Olsa", "Kalamam Arkadaş", "Bulmaca" ve "Soyadımsın" şarkılarına çekilen klipler
de yayınlandı. Bunlardan "Geri Dönüş Olsa" ve "Kalamam Arkadaş", Nielsen'in
hazırladığı Türkiye resmî listesinde zirveye oturdu. 2012 yılında Boz, Altın
Kelebek Ödülleri'nden En İyi Türk Pop Müziği Erkek Solisti ödülünü, Kral Müzik
Ödülleri'nden En İyi Erkek Sanatçı ödülünü kazandı.

Şarkıcı, 14 Ağustos 2012'de ilk remiks albümü olan Dance Mix'i Dokuz Sekiz Müzik
etiketiyle yayımladı. Albümde, ikinci ve üçüncü stüdyo albümlerinde yer alan
bazı şarkıların remikslerinin yanında, Ozan Doğulu'nun 2011 çıkışlı 130 Bpm
Allegro albümünde kendisinin seslendirdiği "Yazmışsa Bozmak Olmaz"ı da şarkı
listesine ekledi. Albümde yer alan "Özledim" ve "Geri Dönüş Olsa" şarkılarının
remikslerine klip çekilirken, "Geri Dönüş Olsa" remiksi 2013 Türkiye Müzik
Ödülleri'nden En İyi Remix dalında ödül kazandı. Albümün yayınlandığı aynı gün,
10 Ekim 2008 tarihinde Almanya'nın Bavyera eyaletinin Passau şehrinde evlendiği
Eliz Sakuçoğlu ile, Türkiye'nin Diyarbakır ilinin Hazro ilçesinde anlaşmalı
olarak boşandı. 2013 yılında, Oğuz Berkay Fidan'ın çıkış şarkısı "Olmuyor"da
düet şarkıcısı olarak yer aldı ve kendisine ait "Vazgeçmem" şarkısını tanıtarak
Doğan Music Company etiketiyle atışa sundu. Temmuz 2013'te, yeni albümünün
üzerinde çalıştığını duyurdu. Nisan 2014'te Gülşen'e "İltimas" şarkısında eşlik
etti. Temmuz 2014'te, sekiz yıllık sevgili Eliz Sakuçoğlu'ndan ayrıldı.

Ocak 2016'da başrollerini Burak Özçivit ve Aslı Enver'le paylaştığı Kardeşim
Benim filmi vizyona girdi. Nisan'da dördüncü stüdyo albümü olan Janti'yi DMC
aracılığıyla yayımladı. Albümle aynı adı taşıyan çıkış şarkısı Türkiye'de bir
numara olurken ikinci klip "Adını Bilen Yazsın" iki numaraya kadar yükseldi.
Aralık'ta İrem Sak ve Yasemin Allen ile başrolünü paylaştığı Dönerse Senindir
filmi vizyona girdi.

Ocak 2017'de Murat Boz, 2017 Türkiye anayasa değişikliği referandumunda oyunun
evet olacağını açıkladı.

Piyano, keman çalabilen ve ney üfleyebilen Murat Boz, bir pop müzik
şarkıcısıdır. Canlı performanslarda sadece şarkı söylemenin yetmeyeceğini
düşünmektedir ve sahne şovlarında Amerikalı şarkıcı Madonna'nın kalitesine
yakınlaşmayı amaçlamaktadır. İlk şarkılarını yayımlandığı sıralarda yorum tarzı,
Tarkan'a benzetildi. Kendisi bu durumu, uzun süre Tarkan'ın vokalistliğini
yapmasına bağladı, benzetmelerden rahatsız olmadığını ifade etti. Maximum ve
Şans albümlerinde hareketli şarkıları ön plana aldı, üçüncü stüdyo albümü
Aşklarım Büyük Benden'de ise orta tempolu şarkılara yer verdi. Kendisi, daha
olgun bir söylemin var olduğunu söylediği Aşklarım Büyük Benden albümündeki
şarkıları ruh haline göre seçti. Müzik eleştirmenleri, albüm için olumlu
eleştiriler sundu, şarkıcının "iyi bir yönelim" içinde olduğu ve "olgunluk
dönemine yaklaştığı" yazıldı.

Murat Boz, kendisine ait albüm ve single projelerinin dışında çeşitli projelerde
yer aldı. 2011-16 yılları arasında yayınlanan ses yarışması O Ses Türkiye'nin
2014-15 yıllarındaki dördüncü sezonu hariç tüm sezonlarında jürilik yaptı.
Yarışmanın ilk sezonunda, kendi takımında yer alan sekiz yarışmacı arasından
finale kalan Oğuz Berkay Fidan, finalde de en çok oyu alarak birinci oldu.
Böylece kendisi de yarışmanın ilk sezonunun kazanan jüri üyesi oldu.
Hürriyet'ten Ceren Şehirlioğlu, şarkıcının jüri üyeliğini takdir ederek "Pek bir
vicdanlı, şefkatli. Öte yandan yüksek enerjisi zaman zaman fazla ilgi bekler
gibi görünmesine sebep oluyor. Arada sırada lise seviyesi espriler yapsa da yedi
jüri arasında en samimi duranlardan biri." yorumunu yaptı. Boz, 2011 yılı
sonlarında Türkiye'de gerçekleşen Van depremi mağdurlarına yardım için Aralık
2011'de düzenlenen Van İçin Pop konserinde sahne aldı. 2012'de Greenpeace
tarafından Kuzey Kutbu'nun korunması amacıyla düzenlenen kampanyaya destek
verdi, kampanya için çekilen filmin Türkçe olarak seslendirilmesinde görev aldı.
Bunların yanı sıra 2010'dan bu yana çeşitli firmaların reklam filmlerinde
oynadı, 2012 yılında yer aldığı bir reklam dahilinde yapılan yarışma sonucunda
seçilen kişiler "Soyadımsın" şarkısının klibinde rol aldı.



https://tr.wikipedia.org/wiki/Adana

Adana, Türkiye'nin bir ili ve en kalabalık altıncı şehri. 2016 yılı verilerine
göre, 2.201.670 nüfusa sahiptir. İlin yüzölçümü 13.844 m2'dir. İlde km2'ye 159
kişi düşmektedir. (Bu sayı en çok Seyhan ilçesinde 1796 kişidir.)

Türkiye'deki altıncı büyük metropolitan alan olup ülkenin önde gelen bir ticaret
ve kültür merkezidir.Maden zengini 4. bölge olan Adana; krom, demir, manganez,
kurşun ve çinko yatakları açısından önem taşımaktadır.

Adana'nın merkezi; Mersin, Adana, Osmaniye ve Hatay illerini kapsayan coğrafi,
ekonomik ve kültürel bir bölge olan Çukurova'nın merkezinde bulunur. Yaklaşık
5,62 milyon insana ev sahipliği yapan bölgenin büyük bir bölümü, tarıma oldukça
elverişli, geniş ve düz bir arazidir.

Birçok kaynağa göre Adana ismi Hitit İmparatorluğu egemenliğindeki Kizzuvatna
krallığının Adanya URU adlı şehrinin isminden türemiştir. Başka iddialar ise
ismin; Mısır'dan gelip Yunan şehri Argos'a yerleşen mitolojik Yunan kabilesi
Danaoi ya da efsanevi karakter Danaus'la ilgili olduğu şeklindedir. Danaja
adındaki bir ülkeyle bağlantılı olan erken Mısır metinleri Thutmosis II (MÖ
1437) ve Amenophis III (MÖ 1390-1352)'dan kalan yazıtlardır. Miken Uygarlığı'nın
çöküşünden (MÖ 1200) sonra Ege'deki bazı mülteciler Kilikya sahillerine
gitmişlerdir. Dananayim ya da Danuna sakinleri; Ramesses III hükümdarlığı
sırasında MÖ 1191 yılında Mısır'a saldıran bir grup denizci olarak tanımlanır.
Denyen ise Adana şehrinin sakinleri olarak bilinir. Ayrıca söz konusu ismin PIE
dilinde da-nu (nehir) Dana-na-vo (nehir kenarında yaşayan insanlar) (İskitli
göçmenler) ve Rigveda (Danavas)'da yaşayan iblisler ile bir bağlantısı olması
mümkündür.

Homeros'un İlyada'sında şehir Adana olarak anılır. Helenistik dönemde
Kilikya'daki Antiohya (Yunanca: Ἀντιόχεια τῆς Κιλικίας) ya da Antiochia ad Sarum
(Yunanca: Ἀντιόχεια ἡ πρὸς Σάρον; "Sarus üzerindeki Antiohya") olarak da
bilinirdi. The Helsinki Atlas editörleri Adana'yı geçici olarak Quwê olarak
tanımlamışlardır (çünkü çivi yazısı kitabelerinde o şekilde belirtilmiştir).
İsim bazı kaynaklarda aynı zamanda Coa olarak da gösterilir ve Kitab-ı
Mukaddes'te belirtilen Kral Süleyman'ın atlarını temin ettiği yer olduğu yönünde
yaklaşımlar bulunmaktadır. Şehrin Ermenice ismi Ատանա Atana ya da Ադանա Adana
'dır.

Bir antik Grek-Roman efsanesi'ne göre Adana ismi kökenini; Seyhan Nehri (Sarus)
yakınlarında bir yere gelip Adana'yı kuran Uranus'un iki oğlu Adanus ve
Sarus'tan almaktadır. Şehrin ismine ilişkin daha eski bir efsaneye göre ise
Akad, Sümer, Babil, Asur ve Hitit mitolojileri tarafından ormanın yakınlarında
yaşadığına inanılan ve Tesup veya Ishkur olarak da bilinen gök gürültüsü tanrısı
Adad'ın ismi bu bölgeye verilmiştir. Bu savı kanıtlayan Hititlilerin isimleri ve
el yazmaları o bölgede bulunmuştur. Bu teori Gökgürültüsü Tanrısı'nın çok fazla
yağmur getirmesi ve bu yağmurun bölgeye büyük bir bolluk sağlamasından beridir
devam eder. Bu tanrı yörenin sakinleri tarafından sevilir ve saygı duyulurdu.
Onun şerefine, söz konusu bölge "Uru Adaniyya;" diğer bir deyişle "Adana
Bölgesi" olarak anılmaya başlanmıştır.

Ali Cevad'ın 'Memalik-i Osmaniye Coğrafya Lügatı'na göre ise Adana'da yaşayan
İslamlar, Adana ismini, Harun Reşid'in vali nasb ettiği Ebu Süleym Ezeni'ye
nisbet etmektedir. Aynı kitaptaki bilgilere göre yerleşik Rumlar, Adanus Sarus
adlı iki kardeşin adını öne çıkarırlar.

Adana'nın tarihçesi 3.000 yıl kadar öncesine dayanmaktadır; bölgedeki arkeolojik
bulgular Paleolitik Çağ'a değin uzanan insan yerleşkelerini gün yüzüne
çıkarmıştır. Arkeologların taş bir duvar ve bir şehir merkezi buldukları Tepebağ
Höyüğü Neolitik Çağ'da inşa edilmiştir ve Çukurova bölgesindeki en eski şehir
olarak düşünülmektedir. Adana isminde bir yer Sümer destanlarından biri olan
Gılgamış Destanı'nda söz edilmektedir; ancak bu çalışmanın coğrafyası sözü geçen
yerin konumunu belirlemek için çok muğlaktır.

Hattuşaş (Boğazkale)'de bulunan Hitit Kava yazıtlarına göre Kizzuwatna, MÖ 1335
dolaylarında Hititlilerin koruması altında Adana'yı yöneten ilk krallıktı. Aynı
zamanda şehir Uru Adaniya ve sakinleri ise Danuna olarak anılırdı. MÖ
1191-1189'a rastlayan yıllarda Hitit İmparatorluğu'nun çöküşüyle başlayan batı
kaynaklı akınlar ovanın denetiminin çok sayıda küçük çaplı krallıklara geçmesine
neden olmuştur, akabininde de Asurlular, MÖ 9. yüzyıl; Persler, MÖ 6. yüzyılda
MÖ 333'te Büyük İskender; Selevkoslar; Kilikya korsanları; Romalı devletadamı
Pompey; ve Kilikya Ermeni Krallığı (Kilikya Krallığı) bölgenin denetiminde söz
sahibi olmuşlardır.

Adana'nın tarihçesi özü itibarıyla Tarsus'un tarihçesiyle bir bağlantısı vardır;
Seyhan Nehri'ne komşu olan bu iki şehrin konumu nehir tarafından
değiştirildiğinden bu şehirler sıklıkla aynı kent olarak anılır ve ismi de
asırların seyrine göre değişmiştir. Romalılar döneminde Adana'nın göreceli
olarak az bir önem arz etmekteydi ve bu sıralarda bölgenin metropolü konumunda
Tarsus bulunmaktaydı. Gnaeus Pompeius Magnus devrinde ise şehir Kilikya
korsanları için bir hapishane olarak kullanılmıştır. Birkaç yüzyıl sonra şehirde
doğuya giden Roma askeri yolu üzerinde yerel bir istasyon kurulmuştur. MS 395'te
Roma İmparatorluğu'nun kesin çöküşünün ardından bölge Bizans İmparatorluğu'nun
bir parçası haline gelmiş ve muhtemelen Julianus'un hükümdarlığı zamanında
gelişmişti. Büyük köprülerin, yolların, hükümet binalarının, sulama ve
fidanlıkların inşasıyla beraber Adana ve Kilikya bölgenin en önemli ve gelişkin
ticaret merkezi haline gelmiştir. Özellikle Kilikyalılar devrinde Ayas (bugünkü
adıyla Yumurtalık) ve Kozan (eski adıyla Sis) bölgedeki diğer büyük şehir ve
yönetim merkezleriydi.

Adana tarih boyunca sırasıyla Luvi Krallığı (MÖ 1900), Arzava Krallığı (MÖ
1500-1333), Hitit İmparatorluğu (MÖ 1900-1200), Asurlular (713-663 BC), Pers
İmparatorluğu (MÖ 550-333), Helen Antik Yunan Uygarlığı (MÖ 333-323), Selevkos
İmparatorluğu (MÖ 312-133), Kilikya Prensliği (178-112), Romalılar (MÖ 112
-395), Bizans İmparatorluğu (395-638; 964-1071), Abbasiler, Büyük Selçuklu
İmparatorluğu, Memlükler, Ramazanoğlu Beyliği, Osmanlı İmparatorluğu ve
Türkiye'nin egemenliği altına girmiştir.

Seyhan ve Ceyhan nehirlerinin deltasında verimli sulak arazide kurulu Adana'nın
tarihi, coğrafi konumu nedeni ile M.Ö. 6000 yıllarına dek uzanmaktadır. Adana,
Antik Kilikya Bölgesi'nin en önemli şehirlerinden birisidir. Hititler'den
Osmanlı'ya, gelmiş geçmiş birçok medeniyetlerin beşiğidir. Yaygın görüşe göre
Adana, adını Yunan mitolojisine göre Gök tanrısı Uranus'un oğlu Adanus 'dan
almıştır. Ancak bu konuda başka muhtelif görüşler de ileri sürülmüştür. Bir
görüşe göre Adana'ya ait en eski yazılı kayıtlara ilk defa, Anadolu
yarımadasının en köklü uygarlıklarından biri olan Hititlerin kaya kitabelerinde
rastlanmaktadır. Boğazköy metinleri olarak bilinen M.Ö. 1650 yıllara tarihlenen
bir Hitit tabletinde, Adana havalisinden Uru Adania yani Adana bölgesi olarak
bahsedilmektedir. Bu konuda sadece bu tablet dikkate alınacak olsa bile Adana
isminin en az 3640 yıllık bir geçmişi vardır. Bir başka rivayete göre eski
çağlarda Seyhan nehri kıyılarının bol miktarda söğüt ağacı ile kaplı olması ve
bu ağacın Mezopotamya kavimlerince And ağacı olarak tanınması da kente Adana
isminin verilmesinde etkili olmuştur. Yine başka bir görüşe göre, ormanlık
yörelerde yaşadığına inanılan Fırtına tanrısı Adad (Tesup) adının, ormanları bol
Toroslar ile Seyhan nehri bölgesinin oluşturduğu Adana yöresine isim olarak
verilmiş olduğuna inanılmaktadır. Fenikeliler de bölgeye efendi anlamına gelen
tarım ve bitki tanrısı Adonis'in adını vermişlerdir.

Bizans 964'te Adana'yı yeniden ele geçirmiştir. 1071'de Alp Arslan'ın Malazgirt
Meydan Muharebesi zaferinin ardından Selçuklular Bizans İmparatorluğu'nun büyük
bir kısmını hakimiyeti altına almıştır. 1071 yılından bir süre önce Adana'ya
ulaşıp şehri ele geçirmişlerdir; ve 1097'de Birinci Haçlı Seferi önderi Tancred
Adana'yı ele geçirene kadar şehri ellerinde tutmuşlardır.

1132 yılında I. Levon komutası altındaki Kilikya Ermeni Krallığı tarafından ele
geçirilmiştir. 1137'de ise bölgeye Bizans kuvvetlerince el konulmuştur fakat
Ermeniler 1170 dolaylarında şehri yeniden hakimiyetleri altına almışlardır.
1268'de şehrin büyük bir bölümünü yıkan şiddetli bir deprem meydana gelmiştir.
Deprem sonrasında Adana yeniden inşa edilip 1359'a kadar Kilikya Ermeni
Krallığı'nın bir bölümü olarak kalmıştır ancak yapılan bir barış antlaşması
sonucu şehir III. Konstantin tarafından Mısır'ın Memlük Sultanı'na
devredilmiştir. Memlüklülerin şehre girmesiyle beraber birçok Türk ailesinin
Adana'ya yerleşmesine olanak sağlanmıştır. Memlükler tarafından getirilen
Ramazanoğulları Osmanlılar Adana'yı ele geçirene dek şehirde hüküm sürmüş Türk
ailelerinden birisidir.

I. Dünya Savaşı'ndan sonra Adana ve çevresi Fransa tarafından işgal edildi.
Mustafa Kemal Atatürk'ün Kurtuluş Savaşı esnasında gösterdiği diplomatik başarı
sonucu yapılan 20 Ekim 1921 tarihli Ankara Anlaşması ile Fransa, Adana ve
çevresinden çekilmek zorunda kaldı (5 Ocak 1922).

II. Dünya Savaşı sırasında (30 Ocak 1943) İngiltere Başbakanı Winston Churchill
ve İsmet İnönü, Adana'ya 23 kilometre uzaklıktaki Yenice'de bir araya gelmiştir.
Toplantıda Churchill, Türkiye'nin müttefikler yanında II. Dünya Savaşı'na
katılmasını istemiş, ancak İnönü bunu reddetmiştir. Tarihte bu zirve Adana
Buluşması olarak bilinir.

1955 yılında Demokrat Parti hükumetinin ABD ile yaptığı anlaşma gereği olarak,
Adana'nın 10 km doğusundaki İncirlik Beldesinde NATO Hava Üssü kuruldu. Soğuk
savaş yıllarında, 1991 Körfez Savaşı'nda ve 2003 Irak Savaşı'nda etkin olarak
kullanılmıştır.

1998 yılında 6.2 büyüklüğünde bir deprem meydana gelmiştir. Ceyhan Depremi
olarak bilinen depremde çoğu Ceyhan'da olmak üzere toplam 145 kişi yaşamını
kaybetti.

Adana, 1986 yılında çıkarılan 3306 sayılı kanun ile büyükşehir unvanı kazandı.
Başlangıçta iki ilçe (Seyhan ve Yüreğir) Adana Büyükşehir Belediyesi'nin
sınırlarına dahil edildi. 2004 yılında çıkarılan 5216 sayılı kanun ile
büyükşehir belediyesinin sınırları valilik binası merkez kabul edilerek yarıçapı
30 kilometre olan dairenin sınırlarına genişletildi. Bu sınırlar içinde kalan 5
ilçe, büyükşehir ilçe belediyeleri hâline geldi. 2012 yılında çıkarılan 6360
sayılı kanun ile 2014 Türkiye yerel seçimlerinin ardından büyükşehir
belediyesinin sınırları il mülki sınırları oldu.

Adana, Anadolu yarımadasının güneyinde ve Akdeniz kıyısında yer alan 36°30-38°25
kuzey enlemleri ile 34°48-36°41 doğu boylamları arasında ve Akdeniz Bölgesi’nde
yer almaktadır. Adana, tarihte Batılılar tarafından daha çok Kilikya olarak
bilinen Çukurova'ya bir giriş kapısı olarak hizmet eden Akdeniz'in kuzeydoğu
kenarında bulunmaktadır. Bu geniş düzlük Toros Dağları'nın güneydoğusu boyunca
uzanır.

Adana'dan Çukurova'nın batısındaki Tarsus'a giden yol Toros Dağları
eteklerindeki tepelerden geçer. Sıcaklık, her yükseltiyle beraber düşer, çünkü
yol yaklaşık olarak 4000 m'lik bir rakıma ulaşır ve kayalıklı bir geçit olan
Gülek Boğazı'ndan geçer ve İç Anadolu düzlüklerine doğru devam eder.

Şehrin kuzeyini hidroelektrik santrali ve 1956 yılında yapımı tamamlanan Seyhan
haznesi kuşatır. Baraj hidroelektrik kuvveti için yapılmış olup alçak Çukurova
düzlüğünü sulamak amaçlıdır. Ovaya dökülen şehrin iki sulama kanalı, şehir
merkezi boyunca doğudan batıya doğru geçer. Yüreğir Ovasını sulama amaçlı
yapılan başka bir kanal da bulunmaktadır.

Adana kuzeyinde Kayseri, doğusunda Osmaniye, kuzeydoğusunda Kahramanmaraş
güneydoğusunda Hatay, kuzeybatısında Niğde ve batısında Mersin illeri ve
güneyinde Akdeniz ile çevrilidir. Güneyi 160 km'yi bulan Akdeniz kıyılarıyla
sınırlanan ilin yüzölçümü 14.125 km²’dir. Şehir merkezinin denizden yüksekliği
23 metredir.

Adana, Orta Toroslar’ın bir bölümü ile Amanos Dağları tarafından çevrilidir.
Toroslar -batıdan doğuya- Uzunyayla’ya kadar uzanır. Bu dağlarda 3000 metreyi
geçen yüksekliklerin yanı sıra sert yamaçlara ve derin vadilere rastlanır.
Toroslar’ın bu bölümünde İç Anadolu’yu güneye bağlayan en önemli geçit olan
Gülek Boğazı bulunur.

Toros ve Amanoslar ile Akdeniz arasında kalan alana ise Çukurova denir. Misis
Dağları pek yüksek olmayan görünümleri ile Çukurova’yı ikiye böler. Güneyde
kalan bölüme "Aşağı Ova" kuzeyde kalan bölüme ise "Yukarı Ova" denir.

İl sınırları dahilinde irili ufaklı birçok akarsu bulunmasına rağmen Seyhan ve
Ceyhan nehirleri Adana’nın en önemli akarsularıdır.

Adana, tipik Akdeniz iklimine sahiptir. Kışları ılık ve yağışlı, yazları ise
sıcak ve kuraktır. En yüksek sıcaklık 12 Haziran 2012'de nemle birlikte 53,0 °C,
nemsiz 46 °C olarak ölçülmüştür. En düşük sıcaklıksa 28 Ocak 2012'de −6 °C
olarak kayıtlara geçmiştir.

Adana, ilk sanayileşen şehirlerden biri olmuştur. Seyhan Barajı'nın inşasıyla ve
tarım tekniklerindeki gelişimlerle beraber 1950'li yıllarda tarımsal verimde
büyük gelişmeler yaşanmıştır.

Adana; pamuk, buğday, soya fasulyesi, arpa, üzüm ve narenciyenin büyük
miktarlarda üretildiği Çukurova tarım bölgesinin pazarlama ve dağıtım
merkezidir. Türkiye yetilen mısır ve soya fasulyesinin yarısını Adana'da
üretilmektedir. Türkiye'deki yerfıstığının %34'ü ve portakalın %29'u Adana'da
yetiştirilmektedir. Bölgedeki çiftçilik ve tarım kaynaklı şirketlerin çoğu genel
müdürlüklerini Adana'da açmıştır.

Tekstil ve deri sanayi Adana'nın üretiminin %29'unu oluşturan büyük sanayi
kollarıdır ve bitkisel yağ ile işlenmiş yiyecek üreten tesisler de sayıca
fazladır. 2008 itibarıyla Adana'da Türkiye'de en üst sıralarda yer alan 500
sanayi firmasının 11'ine ev sahipliği yapar. Otomotiv sanayide Adana'nın en
büyük firması olan Temsa'nın 2.500'den fazla çalışana sahip olup yıllık 4.000
otobüs üretmektedir. Marsan-Adana, Türkiye'deki en büyük margarin ve bitkisel
yağ fabrikasıdır. Advansa Sasa, 2.650 kişiye istihdam sağlamakta olup Avrupa'nın
en büyük polyester üreticisidir. Adana Organize Sanayi Bölgesi'nin 1,225 hektar
alan üzerine kuruludur ve küçük-orta ölçekli 300 civarı tesise ev sahipliği
yapmaktadır.

TÜYAP Fuar ve Kongre Merkezi, fuarlara, iş konferanslarına ev sahipliği yapar ve
şu anda Çukurova'daki işletmeler için temel buluşma noktasıdır. Akademi yönelik
2000 kişilik Kültür ve Kongre Merkezi, 2010 yılında Çukurova Üniversitesi
kampüsüne açılmıştır. Adana HiltonSA, Seyhan ve Sürmeli otelleri şehrin 5
yıldızlı otelleridir. Sheraton ve Türkmen Otel'i nehrin doğu yakasında, Ramada
Otel ise şehrin merkezindedir.

Adana'da medya ulusal ve yerel acenteler aracılığıyla yürütülmektedir. 1918'de
yayınlanmaya başlanan Yeni Adana, Adana'nın en eski gazetelerinden olup hâlâ
yayın hayatına devam etmektedir. Ekspres, Toros ve Bölge gazeteleri hem Adana'da
hem de Çukurova'da hizmet veren diğer yerel gazetelerdir. Çukurova TV,
Adana'daki en büyük yayın şirketidir. Kanal A, Akdeniz TV ve Kent TV diğer büyük
yayın şirketleridir. Birçok ulusal gazetenin bölgesel yayımcılık merkezi
Adana'da bulunmaktadır. Hürriyet gazetesinin eki Hürriyet Çukurova 48.000 tiraja
sahip en popüler bölgesel gazetedir.

Güney Türkiye'deki önde gelen ticari merkezlerden biri olan şehir birçok
şirketin ve kamu kuruluşunun bölgesel müdürlüklerine ev sahipliği yapmaktadır.
TÜYAP Sergisi ve Kongre Merkezi fuarlar ve iş konferanslarına ev sahipliği
yapmakla birlikte şu anda Çukurova'daki iş meseleleri konusunda ana buluşma
noktasıdır. Akademiye yönelik 2000 koltuklu Alper Akınoğlu Kongre Merkezi 2012
yılında Çukurova Üniversitesi kampüsüne açılması beklenmektedir.

Adana Ticaret Odası (ATO) 1894 yılında pamuk ticaretine rehberlik etmek ve
düzenlemek için kurulmuş olup Türkiye'deki ilk ticaret odalarından biridir.
Günümüzde bu ticaret odası 25,000'den fazla şirket üyesi, ve buna ek olarak iş
hisseleri ve onlar adına destekçilere sahiptir. Adana Ticaret Borsası, 1913'te
kurulmuş olup tarım ürünlerinin çiftlik hayvanlarının ticaretini güvenli ve açık
bir biçimde düzenlemekle sorumludur. Borsanın şu anda 1350 üyesi vardır ve
Büyükşehir Belediyesi Tiyatro Salonu'nun karşısında bulunmaktadır. 24 Nisan 2014
tarihinde CumhurBaşkanı Abdullah Gül'ün, Adana-Ceyhan istikameti, D 400 karayolu
üzeri 11. km'de, temelini attıkları 72.000 M2'lik alanda yaptıkları yeni
yerlerine 18 ay sonra taşınacaklardır.

Turizm endüstrisi Seyhan Nehri'nin her iki yakasına ve şehir merkezine inşa
edilmekte olan birçok otelle beraber gelişmektedir. Ceyhan ve Yumurtalık
ilçelerinin sahil bölgelerinin Enerji merkezli Sanayi Bölgeleri olarak kabul
edilmesi Adana'yı otel inşası konusunda cazip bir noktaya taşımıştır. 4200
misafir kapasiteli 29 otel iki yıl içinde ikiye katlanacaktır; otel yataklarının
toplam sayısı 8400'e yükselmektedir. Şu anda şehrin 5 yıldızlı otelleri olan
Hilton, Sheraton,Seyhan, Sürmeli, şehrin batı ucundaki Anemon otelleri şu anda
inşa halinde olan Türkmen, şehir merkezindeki Ramada ve Divan otelleri
tarafından tamamlanacaktır.

Tarım ile birlikte hayvancılık da coğrafi koşulların imkan vermesiye Adana
ekonomisine ülke ekonomisinin ortalamasının üstünde katkı sağlamaktadır.
Büyükbaş ve küçükbaş hayvancılığın yanı sıra, Akdeniz'e kıyısı bulunan Adana'nın
ilçeleri Yumurtalık ve Karataş'ta deniz mahsülleri üretimi de önemli bir yer
tutmaktadır.

Adana ili genelinde hayvan mevcudu ilin coğrafi durumu, iklim şartları ve
tarımsal karakterine göre değişiklik göstermektedir. Ova kısımlarında tüm
alanlar ekime ayrıldığından daha çok ahır hayvancılığı yapılmaktadır. Şehir
merkezine yakın yerlerde besi hayvancılığı ve tavukçuluk, dağlık ve ormanlık
yerlerde ise koyun ve keçi beslenmektedir.

Adana’dan komşu il ve ülkelere her zaman hayvan sevkiyatı yapılmaktadır. Bunun
yanında %80 oranında Doğu Anadolu Bölgesi ve Güneydoğu Anadolu Bölgesinden canlı
hayvan ve ürünlerinin girişi yapılmaktadır. Özellikle kurban bayramı döneminde
bu oranın arttığı görülmektedir. Kaçak girişlerin engellenememesi sağlıklı
değerlere ulaşılmasını zorlaştırmaktadır.

Metalik madenler içinde krom, demir ve manganez, kurşun, çinko, enerji
hammaddelerinden kömür ve endüstriyel hammadde kaynaklarından kuvars ve
kuvarsit, kil, barit, kireçtaşı ve kum agregası ve pomza bu zenginliklerin
başında gelmektedir.

Krom madenciliğinde Türkiye genelinde 4. bölgeyi oluşturan Adana ili, komşu
olduğu Mersin ve Hatay limanlan sayesinde önemli ihraç potansiyeline sahiptir.

Bugüne kadar maden ürünleri içinde Adana'ya en fazla döviz kazandıran kromitin
son yıllarda düşen fiyatları sebebiyle şu anda durma noktasında görünmesine
rağmen, yakın gelecekte kromit madenciliğinde bir canlanma beklenmektedir.

İl içindeki ikinci derecede öneme sahip demir ve manganez de özellikle İsdemir
için üretilmektedir. Son yıllarda yanlış politikalar yüzünden ithal cevhere
yönelen İsdemir'in yerli cevhere gereken önemi vermesi kaçınılmaz olup, bu
sektörde canlanma olacağı beklenmektedir.

Tufanbeyli ilçe sınırları içinde yer alan ve termik santral kurmaya uygun 300
milyon tondan daha büyük bir rezerve sahip ortalama 1100-1300 kcal/kg'lık linyit
yatakları ihale aşamasındadır. Adana ili için yine önemli miktarda kuvars kumu
ve kuvarsit yatakları bulunmuş olup, Mersin'deki Anadolu Cam Sanayi, İzocam gibi
sanayi kuruluşlarına uzun süreli potansiyel yaratmaktadır.

Aynı şekilde kırmataş teknolojisine uygun çok fazla kireçtaşı ve beton agreası
bulunan Adana'da çok iyi kalitede olmasa da ihtiyaçları fazlasıyla karşılayacak
kil yatakları da mevcuttur. Adana il sınırları içinde Türkiye
rezervinin %7,4'ünü oluşturan pomza yatakları da geleceğe yönelik önemli bir
hammaddedir.

Sonuç olarak 21. yüzyıla girerken Adana madencilik sektöründe de iddialı
olabilecek ve ülke ekonomisine katkılar sağlayacak potansiyele sahiptir. Enerji
açığını kapatmak amacıyla çevre dostu domestik yakıt üretimine elverişli
kaliteli kömür ithalatı da Adana il sınırları içerisindeki Toros Gübre ve Kimya
Sanayi limanından gerçekleştirilmektedir.

2009 yılında Adana'yı ziyaret eden yabancı turist sayısı 81.736 dır.
Bunun %50'sini Almanlar, %23'ünü KKTC vatandaşları, %4'ünü Hollandalılar
ve %3'ünü İngilizler teşkil eder. Gelen turistlerin 80.702'si Şakirpaşa
Havaalanı'ndan, 1.034'ü Botaş Limanı'ndan giriş yapmıştır.

Adana her ne kadar Türkiye'nin gelişmiş şehirlerinden biri olsa da otel
bakımından fakir şehirlerinden biridir. Fakat, son zamanlarda çok fazla otel
yapımı ve inşaatı dikkat çekmektedir.

Adana mimarisinin altın çağı 15. yüzyılın sonları ve Ramazanoğulları'nın
Adana'yı başkenti olarak seçtiği 16. yüzyıldır. Şehir o dönemde birçok yeni
mahallelerin kurulmasıyla beraber süratle büyür. Adana'nın tarihi açıdan dönüm
noktası sayılabilecek birçok yapısı bu dönemde inşa edildiği için Memlüklü ve
Selçuklu mimarisi Adana'nın mimarlık tarihinde önemli bir yer tutar. Roma-Bizans
Devri'nde kalan tek eser Taşköprü olup birkaç kamu binası Osmanlı hükümdarlığı
sırasında şehre inşa edilmiştir.

Tepebağ'ın tarihi mahallesindeki ilk imar çalışmaları neolitik çağa uzanır.
Seyhan Nehri'nin karşısındaki tepede bulunan Tepebağ'ın surlarla çevrilmesinin
ardından Taşköprü'nün uzağında kalmıştır. Varlıklı bir Ermeni mahallesi Osmanlı
döneminde ortaya çıkmıştır ve Tepebağ şehrin Ermeni mimarisini tarihi evleri ve
taşokullarıyla yansıtır. Günümüzde Tepebağ bir arkeolojik parka çevrilmekte
olup, arkeolojik kazıların yanında 18. yüzyıldan kalma evler ve kamu binaları
restore edilip butik otellere, kafelere ve restoranlara dönüştürülmektedir.

Şehrin içinden geçen Seyhan nehri üzerindeki köprülerden en dikkat çekeni 4.
yüzyıldan kalma bir Roma köprüsü olan Taşköprü'dür. 2007 yılına kadar motorlu
araçlara açık olan bu köprü dünyadaki en eski köprü unvanına sahipken günümüzde
sadece yaya ve bisiklet trafiğine açıktır. Berlin-Bağdat Demiryolu Projesinin
bir ayağı olan Demirköprü, 1912'de inşa edilen bir tren köprüsüdür. Şehir
merkezinin güneyinde bulunan Regülatör köprü ise nehir suyu için bir regülatör
olarak kullanılan bir köprüdür. Aynı zamanda yayalara tahsis edilen üç köprü de
bulunmaktadır, bunlar; Seyhan ve Mustafakemalpaşa köprüleri, metro köprüsü ve
O-50 otoyolunun köprüsüdür.

Çarşı Hamam, 1529'da Ramazanoğlu Piri Paşa tarafından inşa edilmiştir ve
Adana'daki en büyük hamamdır. Beş kubbesi bulunan hamamın iç bölümleri mermerle
kaplanmıştır. Hamamın inşa edildiği yıllarda değirmen çarkları ve kanallar
aracılığıyla hamama su taşınırdı.

Sabancı Merkez Camii tarihi bir geçmişe sahip olmamasına rağmen Adana'da en çok
ziyaret edilen camidir, bunu sebebi de Orta Doğu'daki en büyük camilerden biri
olmasıdır. Osmanlı Mimarisi'ne sadık kalınarak inşa edilen cami 1998 yılında
hizmete açılmıştır ve 28,500 kişiye kadar kapasitesi vardır. Caminin altı
minaresi bulunmakla beraber bunların dördünün yüksekliği 99 metredir. Kubbesi 32
metre çapındadır ve ibadet alanından 54 metre yüksektedir. Seyhan Köprüsü'nün
köşesinde ve Seyhan Nehri'nın batı kanadında bulunmaktadır. Bu sayede geniş bir
alandan görülebilmektedir.

1541 yılında Ramazanoğlu devrinde külliye biçiminde inşa edilen Adana Ulu Camii
ise medresesi ve türbesiyle Adana'nın en çok ilgi gören ortaçağ mimarisine sahip
bir yapısıdır. Pencerelerinin etrafında göze çarpan süsleme sanatlarının yanı
sıra camide siyah ve beyaz mermer taşlarına rastlanır. Bunlar iç mekanda
kullanılan 16. yüzyıl İznik çiniciliği ile ünlüdür. Minarelerde ise kullanılan
dik şemalarla Memlüklerin etkisi görülmektedir.

St. James'in Kilisesi 1501 yılında Ramazanoğlu Halil Bey tarafından camiye Yağ
Camii çevrilmiştir. İleriki zamanlarda 1525'te Piri Mehmet Paşa tarafından
camiye bir minare ve 1558'de de bir medrese eklenmiştir. Camide Selçuklu
mimarisi görülmekle beraber cami sarı taştan yapılmış bir kapıya sahiptir.

Abdülrezzak Antaki tarafından 1724 yılında inşa edilen Yeni Camii günümüzde bazı
kesimlerce hâlâ Antaki Cami olarak anılmaktadır. Camide memlük mimarisinin
etkisi görülmektedir. Cami dikdörtgen biçiminde yapılmıştır ve güney
cephesindeki duvarlarda taş işlemeciliği bulunmaktadır.

19. yüzyılda şehrin dört kilisesi vardı:: 2 Ermeni, 1 Yunan ve 1 Latin. Bebekli
Kilise 1870 yılında inşa edilmiş olup 1915'e kadar bir Ermeni Kilisesi olarak
kullanıldı. Günümüzde ise şehrin Romalı Katolik kesimine hizmet vermektedir.
Şehir merkezinde 5 Ocak Meydanı'nda bulunmaktadır. Abidinpaşa Caddesi'nde ise
daha büyük bir Ermeni Kilisesi bulunurdu. Cumhuriyet dönemi sırasında kilise
yıkılıp yerine Merkez Bankası kurulmuştur. Latin Kilisesi de 1845 yılında
Kuruköprü alanında inşa edilmiştir ve 1924'de müzeye çevrilmiştir.

Adana, büyük bir kısmı koruma altına alınmış birçok park ve bahçeye ev sahipliği
yapmaktadır. Şehrin sahip olduğu ılıman iklim sayesinde, park ve bahçeler kış
bakımına ihtiyaç duymaksızın tüm yıl açık kalabilmektedir.

Seyhan Nehri'nin her iki yakasında bulunan gezi patikaları, şehrin tamamından
Seyhan Havzası'nın en güney ucuna kadar sürmektedir. Gezi patikaları daha sonra,
Seyhan Havzası'nın güney kıyıları boyunca devam eden Adnan Menderes Bulvarı'yla
kesişmekte ve bulvarın geniş kaldırımları, havzanın batı ucundaki patikaya kadar
uzanmaktadır. Eski ve yeni baraj arasında bulunmakta olan Dilberler Sekisi
nehrin batı yakası boyunca uzanmakta olup patikanın en manzaralı bölümüdür. Eski
barajın patikası üzerinden Seyhan nehri'ni geçen ve sulama kanalının batı yakası
boyunca devam eden gezi patikaları doğu yönünden şehrin batı ucuna kadar
uzanmaktadır. Bu patika yolunun bazı kısımları henüz tamamlanmamıştır. Şehir
içerisinde birkaç parkı bağlayan yaklaşık 30 km lik patika yolu bulunmaktadır.

Merkez Park, Seyhan Nehri'nin her iki yakasında ve Sabancı Camii'nin hemen
kuzeyinde bulunan 33 hektarlık şehir parkıdır. Açık bir alanda çok sayıda ağaç
ve bitki türlerine ev sahipliği yapan parkın manzarası büyük ilgi çekmektedir.
2,100 koltuklu amfitiyatro, bir Çin üsulü bahçe ve iki kafesiyle şehrin merkezi
eğlence alanıdır. Ayrıca Parkta pek çok kürekçinin cazibe merkezi konumunda
bulunan Kürekçilik Kulübü vardır.

Atatürk Park, Cumhuriyetin ilk yıllarında kurulmuş 4.7 hektarlık bir şehir
parkıdır. Merkezi olarak ticari bölgede bulunmaktadır. Söz konusu parka bir
Atatürk büstü vardır ayrıca halka açık törenlere ev sahipliği yapmaktadır.

Süleyman Demirel Parkı, Çukurova Üniversitesi araştırmacılarının özel
çalışmaları için oluşturulmuş odunsu bitkilerin canlı koleksyonunu bünyesinde
barındıran büyük bir botanik bahçedir. Bu ağaç parkı ayrıca eğitim amaçlı ya da
şehir sakinleri tarafından eğlence amaçlı kullanmaktadır. Parkta 512 tür bitki
vardır.

Yaşar Kemal Korusu, Seyhan Nehri'nin doğu yakasında Dilberler Sekisi'nin
karşısında bulunan bir yürüyüş alanıdır. Aslen Çukurovalı olan ünlü yazar Yaşar
Kemal adına yaptırılmıştır.

Seyhan Nehri'nin batı yakasında (Seyhan) bulunan seki, yürüyüş parkuru ve semte
verilen genel ad.

Dilberler Sekisi, alüvyal tabanlı vadi üzerindeki Seyhan Nehri'nin, yeniden
canlanarak yatağını kazması neticesinde oluşan yüksekte kalmış eski vadi
tabanıdır. Türkiye'de çeşitli zamanlarda epirojenez görüldüğü için vadiler
boyunca taraçalar da görülür. Taraçalar biriktirme şekilleri olmakla birlikte
oluşumlarında akarsu aşındırması da etkili olmuştur.

Dilberler Sekisi, Seyhan nehri 'nin zamanla yüzeyi aşındırarak şekil verdiği ve
teraslar oluşturduğu doğal bir yapıdır. Nehir kenarında bulunan bu bölge zamanla
Çam, okaliptüs, salkım söğüt, palmiye ve rengarenk çiçeklerle yeşillendirilmiş
ve nehir yakınında şelalenin bulunduğu yaklaşık 1.5 milyon metrekarelik Seyhan
Vadisi bir rekreasyon alanı oluşturulmuştur. Sekide, yosun kokusuyla karışık
Seyhan'ın kokusunu hissederek sabah yürüyüşleri ve akşam gezileri
yapılabilmektedir. Ayrıca köprünün kolonlarında kim olduğu bilinmeyen Graffiti
sanatçıları tarafından yapılan imzalar bulunmaktadır.

Nehir kenarında, Seyhan Barajı ile Eski Baraj arasındaki yaklaşık 5 kilometrelik
Dilberler Sekisi yürüyüş ve gezinti parkuru bulunur. Buradan, Gençlik Köprüsü
ile Seyhan nehrinin diğer yakasındaki Yaşar Kemal Korusu'na bisikletle ya da
yürüyerek geçmek mümkündür. Seki sayesinde kentin göbeğinde kentten apayrı,
yeşil ve doğayla başbaşa zaman geçirilebilmektedir.

Adana'daki ilk şehir tiyatrosu Osmanlı yıllarında, 1880 yılında, Ziya Paşa
tarafından kurulan Adana Büyükşehir Belediyesi'ne bağlı Adana Şehir
Tiyatroları'dır. Devlet Tiyatroları Adana Sahnesi ise 1981 yılından beri
sanatseverlere çeşitli temsiller sunmaktadır. Klasik müzikseverler için kentteki
en önemli kurum 1992'de kurulan Çukurova Devlet Senfoni Orkestrası'dır. Orkestra
her cuma akşamı ve her cumartesi sabahı Büyükşehir Belediyesi Konser Salonunda
klasik müzik konserleri düzenlemektedir. Ayrıca bkz.:Adana'daki tiyatrolar

Çukurova’nın ürünü pamuğu simgeleyen “Altın Koza Film Festivali” ilk kez 1969
yılında ‘Altın Koza Film Şenliği’ adıyla Adana Belediyesi ve Adana Sinema Kulübü
öncülüğünde gerçekleştirildi. Türk Film Arşivi’nin katkılarını da yanına alan
Altın Koza Film Festivali, o tarihten bu yana her yıl zenginleşen içeriği ile
sadece Çukurova Bölgesi’nin değil, Türkiye'nin en önemli kültür–sanat
etkinliklerinden biri oldu.

1998 yılından itibaren her yıl Sabancı Vakfı, Kültür ve Turizm Bakanlığı ve
Devlet Tiyatroları işbirliğiyle düzenlenen Devlet Tiyatroları Sabancı
Uluslararası Tiyatro Festivali çerçevesinde çok sayıda yabancı ve yerli tiyatro
topluluğu oyunlarını sergilemektedir.

11 Nisan 2014 -13 Nisan 2014 tarihleri arasında bu yıl 2. si olmak üzere her yıl
kutlanmaya başlanmıştır. Dünyanın değişik ülkelerinden gelen misafirleri ile
Adana'da çok renkli görüntüler sergilenmiş olup, Adana'nın tanıtımına çok büyük
katkı sağlamıştır.

Dünyanın en önemli mutfaklarından biri olarak kabul gören ve geleneksel Türk ve
Akdeniz Mutfağının birçok özelliğini içerisinde barındıran Adana mutfak
kültüründe; acı, ekşi, narenciye, deniz ürünleri, zeytinyağı ve yeşillikler
sıkça kullanılmaktadır. Adana Mutfağı'nda et oldukça önemli bir malzemedir ve
mutfak ürünlerinin çoğunda et kullanılmaktadır. Adana Mutfağı'nın en ünlü yemeği
tabiki lezzetiyle bağımlılık yapan, dünyaca meşhur Adana kebabıdır. Kebap,
genellikle bol salata çeşidinin yanı sıra yanında şalgam ile tüketilir. Son
yıllarda Adana Kebabı Adana Ticaret Odası tarafından tescillenmiş ve
restoranlarda Adana Kebabı olarak kebap satılmasına çeşitli hijyen ve lezzet
standartları getirilmiştir. Adana Mutfağı'nın diğer ünlü yemekleri ise
şunlardır:

Şehirde iki tane bilinen takım bulunmaktadır. Bunlardan biri Adana Demirspor
diğeri Adanaspor'dur. Adanaspor Süper Lig'de, Adana Demirspor ise 1. Lig'de
mücadele etmektedir. Her iki takım da maçlarını 1938 yılında hizmete açılan
16.095 seyirci kapasiteli 5 Ocak Fatih Terim Stadyumu'nda oynamaktadır. 2014
yılında yapımına başlanan yeni stadyumun 2016/2017 sezonuna yetişmesi
planlanmaktadır. Ayrıca şehrin tek kadın futbol takımı olan Adana İdman Yurdu da
Kadınlar 1. Ligi'nde mücadele etmektedir.

Şehrin basketbol kulüplerinden biri olan BOTAŞ, TKBL'de mücadele etmektedir.
Takım, Türkiye Ligi Şampiyonu, Cumhurbaşkanlığı Kupası Şampiyonu ve Türkiye
Kupası Şampiyonu olmuştur. Birçok defa Avrupa'da Türkiye'yi temsil etme başarısı
gösteren BOTAŞ Avrupa Kupası finalisti olarak Avrupa da final oynayan ilk Türk
takımı olmuştur. Ayrıca bir diğer basketbol kulübü olan Ceyhan Belediyesi'de
TKBL'de mücadele etmektedir.

1938 yılında Adana Belediye başkanı Turhan Cemal Beriker ve Beden Terbiyesi
Bölge Müdürü Rıza Salih Saray'ın girişimleri ile Adana'da bir yüzme havuzunun
yapılması için karar verilmiştir. 1939 yılında yapılan Atatürk Yüzme Havuzu'nun
açılmasıyla birlikte Adana'nın su sporundaki büyük başarılarıda gelmeye
başlamıştır. Özellikle Adana Demirspor Kulübü Yüzme ve Sutopu takımı Türkiye'nin
yetiştirdiği en büyük sutopu oyuncusu Muharrem Gülergin'in önderliğinde 17 yıl
hiç yenilmeden, 22 yılda tek mağlubiyet alarak toplamda 29 defa Türkiye
şampiyonu olmuştur. Bu takım İstanbul ve bütün Türkiye'de "Yenilmez Armada"
olarak anılmıştır. Atatürk Yüzme Havuzu'nda yetişen sporcular yüzmenin her
branşında ve her mesafede sayısız Türkiye rekorları kırmışlardır. Manş Denizini
birçok ülke sporcuları yüzerek geçmiştir. Ancak rekor Adana Demirsporlu Erdal
Acet'indir. Manş'ı ilk kez hem de bütün zamanların en iyi derecesi ile geçen
Erdal Acet ayrıca 5 kez milletlerarası İstanbul Maratonunu kazanmıştır.

Adana şehri, Adana Büyükşehir Belediyesi sınırları içerisindeki alan olarak
tanımlanmaktadır. Bu alan, ilin dışındaki alanlar hariç şehir meclisi
etrafındaki 35 km 2'lik alanı kaplamaktadır.

Şehir, 61 üyeli Adana İl Meclisi'nde 5 metropol ilçeden seçilmiş 33 üye ile
temsil edilmektedir. Belediye yönetimmi iki tabakalı yapı tarafından idare
edilmektedir; Metrol Belediyesi üst katmanı, ilçe belediyeleri ise alt katmanı
oluşturmaktadır. Büyükşehir belediyesinin sorumluluğunda büyük yol ve parkların
yapımı ve bakımı, yerel geçişler ve itfaiye hizmetlerini işletmek vardır.

Yapımı tamamlanan Adliye binasıyla şehre 2. ağır ceza, 1. çocuk, 4. sulh ceza
ile 3. icra mahkemeleri kuruldu. Ayrıca şehirde 31 savcı ve 37 hakim görev
yapmaktadır.

Şehirde 17 Ağustos 2011'de atanan Hüseyin Avni Coş Adana Valisi olarak
sürdürdüğü görevini 23 Mayıs 2014'te yeni yapılan atamadan sonra Mustafa Büyük'e
devretmiştir.Adana Büyükşehir Belediyesi'nde ise Zihni Aldırmaz 17 Haziran
2010'dan beri sürdürdüğü görevini 30 Mart Yerel Seçimleri'nin ardından Hüseyin
Sözlü'ye devretmiştir.

Adana Belediyesi, 1871 yılında kurulmasına rağmen şehir Muhtesip sistemi ile
1877'ye kadar Gözlüklü Süleyman Efendi tarafından yönetilmeye devam edilmiştir.
İlk modern belediye yönetimi, ikinci kaymakam Kirkor Bezdikyan ve ardılı Sinyor
Artin ile başlamıştır. Yollar genişletilmiş ve yollara park taşı döşenmiştir,
kanalizasyon ve siper sistemi devreye sokulmuştur, daha da önemlisi ilk belediye
düzenlemeleri yürürlüğe girmiştir. Cumhuriyetin kuruluşunun ardından büyük alt
yapı projeleri tamamlanmış ve şehrin kuzeyine planlanmış ilk mahalleler inşa
edilmiştir. Turhan Cemal Beriker bu dönemde 12 yıl boyunca kaymakam ve vali
olarak hizmet vermiştir. 1956'da Seyhan Barajı'nın tamamlanmasıyla şehirde büyük
gelişmeler meydana gelmiş hatta şehir, logar sistemlerini kurmak ve yerleşim
alanlarını yol ve kamu alanlarına dönüştürmek gibi büyük ölçekli alt yapı
projelerini başlatan dönemin başbakanı Adnan Menderes'in ilgisini çekmiştir.
1984'ten günümüze şehir manzarasında, büyük park ve bulvarların yapımı ve Seyhan
Nehri'nin ıslahıyla önemli değişikler olmuştur.

Büyükşehir Belediyesi 1989'da kurulmuş ve belediye yönetimi, büyükşehir
belediyesi ve ilçe belediyeleri olmak üzere ikiye ayrılmıştır. Daha sonra Adana
Belediyesi, büyükşehir belediyesi sıfatına sahip olmuş ve yeni iki ilçe
belediyesi kurulmuştur; Seyhan ve Yüreğir. Karaisalı 2006'da şehre dahil
edilmişti, Çukurova ve Sarıçam ilçeleri sırasıyla Seyhan ve Yüreğir ilçelerinin
katılımıyla 2008'de kurulmuştur. 3 Şubat 2012'de, Karataş Belediye Konseyi Adana
Büyükşehir Belediyesi'ne bağlanma hareketi kabul edilmiştir, böylelikle geçiş
işlemi tamamlandığında Karataş şehrin sekizinci ilçesi olacaktır.

Büyükşehir belediyesi üç organdan oluşmaktadır; Büyükşehir Meclisi, Belediye
Başkanı ve Encümen. İlçelerin belediye meclisleri büyükşehir konseyinde
ilçelerini temsil etmek için üyelerinin beşte birini seçer. Bu nedenle
büyükşehir konseyi, 10'u Seyhan ilçesinden, 8'i Yüreğir'den, 8'i Çukurova'dan,
6'sı Sarıçam'dan ve 2'si Karaisalı'dan ve seçmenler tarafından doğrudan seçilen
büyükşehir belediye başkanı olmak üzere 35 encümenden oluşmaktadır. İcra kurulu
olan encümen, 5'i büyükşehir encümeni ve diğer 5'i de büyükşehir belediye
başkanı tarafından büyükşehir salonuna seçilen yöneticilerden meydana
gelmektedir.

Aytaç Durak, Adana eski büyükşehir belediyesi başkanıdır ve beş dönem hizmet
verdiği için şu anda en uzun süre koltukta kalmış belediye başkanıdır.
Büyükşehir belediyesi bağlı bir encümenin onun hakkında ettiği sözlü bir
iddianın ardından Durak 28 Mart 2010'da İç İşleri Bakanlığı tarafından belediye
hizmetine son verilmiştir. Encümen üyesi Zihni Aldırmaz, soruşturmalar
tamamlanana dek başkan vekili olarak atanmıştır. 30 Mart 2014 yerel seçimlerinde
Büyükşehir Belediye Başkanlığına Hüseyin Sözlü seçilmiştir.

Seyhan Nehri'nin batı kanadında yer alan Seyhan ilçesi şehrin kültür ve iş
merkezidir. D-400 devlet yolu (şehir sınırları içerisinde Turhan Cemal Beriker
Bulvarı olarak da kabul edilir) şehri kuzey ve güney olmak üzere ikiye bölen
ekonomk bir sınır gibidir. Seyhan'nın D-400 karayolunun kuzeyinde kalan kısmı,
şehrin ekonomik olarak gelişmiş yeridir. D-400 boyunca, oteller, kültür
merkezleri, ticaret ve iş binaları sıralanmaktadır. D-400'ün güneykısmında kalan
şehrin eski merkezi geleneksel ve modern mağazaların şehir sakinlerine sunulduğu
pazar alanıdır. Buranın güneyi ise düşük gelirle sakinlerin tercih ettiği bir
yerleşim alanıdır.

Çukurova, Seyhan ilçesinin kuzeyinde ve Seyhan Havzası'nın güneyinde bulunan
modern bir yerleşim alanıdır. İlçe, şehrin kuzeyindeki 3,000 hektarlık az
verimli araziyi değerlendirmek için dağınık şehri bu araziye yönlendirmek
amacıyla 1980'lerin ortalarında planlanmıştır. Yeni Adana olarak isimlendirilen
proje göl sahili boyunca uzanan villaları ve yeni açılan Turgut Özal, Süleyman
Demirel ve Kenan Evren bulvarları boyunca boy gösteren çok katlı apartman
dairelerini bünyesinde barındırmaktadır.

Yüreğir ilçesi, nehrin doğu yakasında bulunmakta olup düşük gelirli birçok
yerleşim alanına ve büyük ölçekteki sanayii bölgelerine ev sahipliği
yapmaktadır. Nehir üzerinde yapılan yeni köprüler ve ilçe sınırları içerisine
metro hattının döşenmesiyle beraber Yüreğir gittikçe önem kazanmaya başlamıştır.
Adana Adalet Bakanlığı yeniden ilçeye dönmüş ve Kazım Karabekir mahallesine 47.5
hektarlık sağlık kampüsü yapılması planlanmaktadır. Sinanpaşa, Yavuzlar,
Köpürülü ve Kışla mahallelerini modern yerleşim alanlarına dönüştürecek
kampsamlı kentsel imar planı ilçede uygulanmaktadır.

Sarıçam ilçesi, Yüreğir'in kuzeydoğusunda bulunmaktadır ve 2008 yılında Adaha
şehriyle birleştirilen eski belediyelerden oluşmaktadır. Sarıçam'daki bazı büyük
kurum ve kuruluşlar şunlardır: Çukurova Üniversitesi, İncirlik Hava Üssü ve
Organize Sanayi Bölgesi.

Karaisalı, Seyhan Havzası'nın kuzeyinde, şehir merkezinin dışında bulunan küçük
bir ilçedir. İlçenin büyük çoğunluğu kırsal alanda olup Seyhan nehri boyunca
uzanan eğlence alanlarına ve kuzeydeki yüksek alanlarda yazlıklara ev sahipliği
yapar.

Mahalleler muhtar ve mahalle ihtiyar heyeti tarafından yönetilen ilçe
belediyeleri içerisinde yer alan yönetim birimleridir. Mahalle sakinleri
tarafından seçilmesine rağmen muhtarın görev yelpazesi kısıtlıdır, bu nedenle
yerel hükümetin yöneticisi olarak işlev görür. Muhtar, mahallenin sorunlarını
ilçe belediyesine duyurabilir ve şehirdeki kamu kuruşlarının koordinasyonu için
kurulmuş şemsiye organizayonu olan Adana Şehir Meclisi'nde koltuk sahibidir.
Mahalle yönetiminin ne sosyal hizmetler sağlasa ne de mahallede sorun yaşayan
sakinlerle ilgilenmeyi artırmak için fona sahip olsa da, birçok şehir sakini ,
özellikle de düşük gelirli alanlardaki mahalleleriyle kendilerini
kimliklendirmektedir.

Şehirde toplamda 254 mahalle vardır. Seyhan'ın 99 mahallesi vardır, 69'u şehir
merkezi içerisinde, 30'u eski belediyeler ve mahalleye dönüştürülen eski
köylerdir. Yüreğir'in 99 mahallesi vardır, 38'i şehir merkezinde ve 61'i kırsal
kesimdedir. Sarıçam'da 29 mahalle, Çukurova'da 16 mahalle ve Karaisalı ilçesinde
11 mahalle vardır. Bir mahallenin nüfusu, şehir merkezinde veya kırsal kesimde
olması durumuna göre 150'den 63,000'e kadar değişiklik göstermektedir. Çukurova
ilçesindeki bazı yerler başta olmak üzere baz mahalleler neredeyse bir ilçe
kadar büyük olduğu için sakinlerin muhtara ulaşması güçtür.

Tepebağ, Kayalıbağ, Kuruköprü, Ulucami, Sarıyakup ve Alidede, Adana'nın tarihi
mahalleleridir. Cumhuriyet döneminde planlanmış mahalleler olan Reşatbey,
Cemalpaşa, Kurtuluş ve Çınarlı şehirdeki kültürel hayatın merkezidir. Güzelyalı,
Karslılar ve Kurttepe, Seyhan Havzası'na bakan manzaralı mahalleler arasındadır.

Günümüzde Adana'da 514 okul öncesi eğitim kurumunda 19.644 öğrenci ve 720
ilköğretim okulunda 324.288 öğrenci eğitim görmektedir. Şehirde ayrıca 121 genel
ve 100 meslek lisesi bulunmakta olup, bu liselerde toplam 119.000 öğrenci eğitim
hayatını sürdürmektedir.

Ayrıca Adana'da önlisans ve lisans düzeyinde üniversite öğrenimi gören kişi
sayısı 47.136 kişidir.[kaynak belirtilmeli]

Şehirde bulunan 17 halk kitaplığından her sene 400.000 ila 500.000 kişi
faydalanmaktadır.

Adana'da Çukurova Üniversitesi,Adana Bilim ve Teknoloji Üniversitesi ve Başkent
Üniversitesi yükseköğrenim hizmeti vermektedir.

Şehrin hava ulaşımı, 1937 yılından bu yana Şakirpaşa Havalimanı'ndan sağlanır.
İç ve dış hat seferlerinin gerçekleştiği Adana Havalimanı, Türkiye'de yolcu
taşınması sıralamasında 7. sırada yer almaktadır. Havalimanı iç hatlardan
İstanbul Atatürk ve Sabiha Gökçen ile Ankara-Esenboğa, İzmir, Antalya ve
Trabzon'a; dış hatlardan KKTC-Lefkoşa ve Almanya'nın bazı şehirlerine doğrudan
uçuşlar düzenlenmektedir. 2014 yılında hizmete girmesi planlanan Çukurova
Havalimanı'nın inşası devam etmektedir. Şehirde ayrıca askerî gayeli olarak
kullanılan İncirlik Havaalanı da bulunmaktadır.

Adana il sınırları içerisinde milletlerarası petrol ve yük taşımacılığına açık
Botaş Limanı ve Toros Gübre Fabrikaları Limanı bulunmaktadır.

Şehir ulaşımında, Büyükşehir Belediyesi Otobüsleri ve özel halk otobüsleri,
dolmuşlar ve taksiler kullanılmaktadır. Ayrıca 14 km güzergahı ve bunun üzerinde
13 istasyonu bulunan Adana metrosu, 2010 yılında hizmete açılmıştır. 2007'den bu
yana Adana Büyükşehir Belediyesi Otobüsleri, özel halk otobüsleri ve Hafif Raylı
Sistemi/Metroda Kentkart akıllı bilet kartları kullanılmaktadır. Adana
Büyükşehir Belediyesi, 229 otobüsten oluşan bir filoyla şehir içinde hizmet
vermektedir.



https://tr.wikipedia.org/wiki/T%C3%BCrkmenistan

Türkmenistan, resmî adıyla Türkmenistan Cumhuriyeti, 1991'de Sovyetler
Birliği'nin dağılışından sonra bağımsızlığını kazanan Orta Asya Türk
cumhuriyeti. Türkmenistan, (Azerbaycan, Kazakistan, Kuzey Kıbrıs Türk
Cumhuriyeti, Kırgızistan, Özbekistan, ve Türkiye ile birlikte) günümüzdeki yedi
bağımsız Türk devletinden biri olup TÜRKSOY'un üyesidir. Resmî para birimi
Manat'tır. Yönetim şekli cumhuriyettir. Türkmenistan, BM, İKÖ, BDT, IMF gibi
uluslararası kuruluşlara üyedir.

Orta Asya ülkelerinden olan Türkmenistan güneyden İran, batıdan Hazar denizi,
kuzeyden Kazakistan, kuzeydoğudan Özbekistan, güneydoğudan Afganistan'la
çevrilidir. En yüksek yerleri Köyten Dağı (3319 m.) ve Kopet Dağı (2942 m.)'dır.
Hazar Denizi'nin hemen yanıbaşında yer alan ve tuz yönünden zengin olan
Karaboğaz Gölü, Türkmenistan toprakları içinde yer alır. Türkmenistan akarsu
yönünden fakirdir. Etrek ırmağının bir bölümü Türkmenistan'ın içinde yer
almaktadır. Tejen ve Murgap adlı akarsuları Karakum çölü içinde kaybolmaktadır.
Amu Derya ırmağının çok az bir kısmı Türkmenistan sınırları içinde yer alır.
Bunun dışında önemli bir akarsuyu yoktur. Ancak su ihtiyacının karşılanması için
1300 km uzunluğundaki Karakum kanalı yapılmıştır. Bu kanal güneydedir.
Topraklarının beşte dördünü Karakum çölü kaplamaktadır. Güney kısmında Kopet dağ
kütlesi ve yaylalar yer alır. Topraklarının  %3.5'i tarım alanı, % 17'si otlak,
kalanı ya kısmen otlak olarak kullanılabilen çöl veya tamamen çöldür.
Türkmenistan'a kurak ve sıcak bir iklim hâkimdir. Yaz aylarında sıcaklık bazen
50 dereceye kadar çıkar. Kış aylarında ise bazen -25 dereceye kadar düştüğü
olur.

Bölge, 13. yy'da Cengiz Han tarafından işgal edildi. Daha sonraki yüzyıllarda
İran hükümdarı, Hive hanları, Buhara emirleri ve Afgan beyleri arasında
çekişmelere neden oldu. 1868'de Ruslar, Hazar Denizi'nin doğu kıyısına çıktılar
ve Kradsnovodsk limanını kurdular. 1881'de çıkan bir Türkmen ayaklanması
bastırıldı ve bölge Türkmenistan'a katıldı. Ekim Devrimi'nden sonra Türkmenler,
geçici bir hükümet oluşturdular, ama Kızıl Ordu 1919'da Aşkabat'ı, 1920'de de
Krasnovodsk'u işgal etti; Sovyet rejimi ilan edildi ve Türkmenistan, Rusya
Federatif Sovyet Sosyalist Cumhuriyeti içinde özerk bir Sovyet Sosyalist
Cumhuriyeti oldu. 1924'e kadar Transhazar bölgesi, Türkistan Özerk Sovyet
Sosyalist Cumhuriyeti içinde yer alıyordu, Türkmenistan'ın günümüzdeki öbür
bölgeleri de Buhara ve Harezm Sovyet halk cumhuriyetlerine bağlıydı. 27 Ekim
1924'te SSCB'nin merkezi yürütme komitesi, Orta Asya topraklarının sınırlarını
belirleme kararı aldı ve Türkmenistan, Buhara ve Harezm cumhuriyetlerinin
toprakları Kazakistan, Kırgızistan, Özbekistan, Tacikistan ve Türkmenistan
arasında paylaşıldı. Türkmenistan, eski Buhara ve Harezm cumhuriyetlerinin
Türkmen bölgelerini içine aldı ve SSCB'nin bir federal Sovyet sosyalist
cumhuriyeti oldu. 1989'dan başlayarak SSCB'de gerçekleştirilen reformlar
sonucunda SSCB'yi oluşturan diğer cumhuriyetler gibi bağımsızlığın ilan edildiği
ülkede, 27 Ekim 1990'da cumhurbaşkanlığına seçilen Saparmurat Niyazov 18 Mayıs
1992'de yeni anayasanın kabulünden sonra yapılan seçimde, yeniden cumhurbaşkanı
seçildi. 21 Aralık 2006'da Niyazov'un ölümünden sonra 2007'deki seçimlerden
Kurbankulu Berdimuhammedov galip geldi ve halen devlet başkanlığını
yürütmektedir.

Türkmence, Ural Altay dil grubunun Altay kolunu oluşturan batı Türkçesinin bir
versiyonudur. Türkmenistan'da yaşayan 6 milyondan fazla Türkmen ile İran,
Afganistan ve Rusya gibi ülkelerde yaşayan yaklaşık 3 milyon Türkmen tarafından
konuşulmaktadır. Türkmenistan'da konuşulan Türkmence yazı diline sahip
olduğundan ayrı bir dil olarak tanımlanabilir. Ancak diğer Türkmen ağızlarıyla,
Oğuz boyundan olduğu için Azerbaycan Türkçesiyle ve Türkiye Türkçesiyle çok
yakın akraba bir dildir.

Türkmenistan 18 Mayıs 1992'te yürürlüğe konan anayasayla yönetilmektedir.
Ülkenin kalıcı tarafsızlık beyannamesi Birleşmiş Milletler tarafından 1995'te
kabul edildi. Ülkede çok partili demokratik sisteme geçilmiş olmasına rağmen tek
parti yönetiminden yeterince çıkılamadı. Mevcut partiler:

Türkmenistan Hükumeti, yaygın insan hakları ihlalleri için eleştiriliyor ve
hükümet vatandaşları için yabancı seyahat ile ilgili ciddi kısıtlamalar getirdi.
Ülkede ayrıca azınlıklara baskı da yapılmaktadır. Sınır Tanımayan Gazeteciler'in
2014 Dünya Basın Özgürlüğü Raporu'nda Türkmenistan 180 ülke arasından 178.
olmuştur. 179. Kuzey Kore, 180. Eritre'dir.

Ülkede iletişimde de devlet tekeli vardır. Ayrıca Facebook, Twitter ve YouTube
yasaktır. Eylül 2015'te Türkmenistan, Monako ile hisselerini paylaştığı,
Türkmenistan Devlet Uzay Ajansı tarafından Amerika Birleşik Devletleri yapımı
bir uydu fırlatmıştır. TürkmenSat 1/MonacoSAT, Türkmenistan'ın ilk haberleşme
uydusudur. Telekom:

2012 sayımına göre nüfusun %85.6'sını Türkmenler, %5.8'ini Özbekler, %5.1'ini
Ruslar oluşturur. Beş ana Türkmen boyundan oluşan Türkmenistan'da idari yapı da
bu beş boya göre şekillenmiş ve 5 vilayet (il) kurulmuştur.

Türkmenistan ekonomisi büyük ölçüde doğal gaz satışına ve pamuk üretimine
bağlıdır. Madencilik haricindeki sanayi azdır. Türkmenistan dünyanın en büyük
dördüncü doğal gaz üreticisi durumundadır ve bu üretim nedeniyle ekonomik
reforma temkinli bir yaklaşım vardır. 1998 - 2002 yılları arasında doğal gaz
satışında ve dış borçların çevrilmesinde zorlanması ardından 2004 yılında
işsizlik %60 seviyesine ulaşmıştır.

Ülke içinde doğal gaz ücretsiz dağıtılmaktadır. Doğal gaz çıkarımını ve
dağıtımını bir tek devlet şirketi Türkmengaz yapmaktadır. Kazakistan, Rusya,
Afganistan ve Pakistan'a uzanan doğal gaz boru hatları da mevcuttur ve Hazar
Denizi'nden Azerbaycan, Gürcistan ve Türkiye aracılığıyla Avrupa'ya da doğal gaz
boru hattı döşenmesi planlanmaktadır. Petrol ise ülkede çok ucuz fiyatlara
satılmaktadır. Petrol çıkarım ve dağıtımını Türkmennebit adlı devlet şirketi
yapmaktadır. Bunun haricinde Lukoil'in Aşkabat'ta bir benzin istasyonu ve
Shell'in Aşkabat ofisi mevcuttur.

Ülkedeki en önemli turistik yerler Türkmenbaşı, Merv (Marı) ve Darvaza'dır
(Cehennem Kapısı). Türkmenbaşı, limanından dolayı gelişen ticareti ve petrol
rezervinin yanı sıra sahil turizmi için oldukça uygun bir kenttir. Merv ise 19.
yüzyılda dönemin en güçlü Türkmen kabilesi olan Teke Türkmenleri'nin
başkentliğini yaptığı için tarihi yerler mevcuttur.

Ülkedeki önemli inşaatların büyük kısmını Türk firması Polimeks ile Fransız
firması Bouygues yapmaktadır. Ayrıca birkaç küçük inşaat firması ile petrol
sondaj firmaları da vardır. Devlet konutları ücretsizdir.

Ülke elektrik enerjisi ihtiyacının tamamını kendi üretir. Ayrıca İran ve
Afganistan'a da elektrik ihracatı yapılmaktadır.

Sanayi tesisleri daha çok Aşkabat'ta yoğunlaşmıştır. Başkentin yanı sıra
Türkmenabat (Çarçou) ve Türkmenbaşı (Krasnovodsk) da önemli sanayi kentleridir.

Türkmenistan, dünyanın en büyük dokuzuncu pamuk üreticisidir. Ülkenin sulanan
alanlarının yarısında pamuk ekilidir. 2011 yılında, Türkmenistan 1.1 milyon ton
ham pamuk üretmiş, üretilen bölgelerin başında ise Lebap ve Mary gelmiştir.
Türkmenistan, Rusya, İran, Türkiye ve Çin başta olmak üzere pek çok ülkeye ham
pamuk ihraç etmektedir. Ayrıca ülke önemli bir tahıl ürünleri üreticisidir.
Maryen gelişmiş vilayetidir.

1991'deki bağımsızlık ilanının ardından ülke tarafsız ülkelerden olmuştur ve bu
doğrultuda bir siyaset izlemektedir. 2006'dan beri Bağımsız Devletler
Topluluğu'nda de facto devlettir.

Ülkede spora çok önem verilmektedir. Türkmenistan'da en beğenilen spor dalları,
okçuluk, cirit atma, ata binme, tenis, boks ve güreştir. Bunların yanı sıra
futbol, voleybol ve hentbol da ülkede popülerdir. 2017 Asya Spor Oyunları
Aşkabat'ta gerçekleştirileceği için çok sayıda spor tesislerinin inşaatı 2010'da
başlamış ve halen devam etmektedir.

Türkmenistan'da Televizyon Kuruluşu vardır ve Altın Asır, Yaşlık, Miras, Türkmen
Avazı, Türkmenistan, Aşkabat TV ve Türkmenistan Sport adlı 7 kanaldan yayın
yapmaktadır. Ülkede özel televizyon yayını bulunmamaktadır.

Ülke, Kazakistan, Özbekistan, Afganistan, İran'a komşudur. En uzun sınırı
Özbekistan ile en kısa sınırı ise Kazakistan iledir.

Türkmenistan'ın bağımsızlığını kazanmasının ardından 27 Ekim 1991'de yapılan ilk
devlet başkanlığı seçimleri sonucunda Saparmurat Türkmenbaşı devlet başkanlığına
seçildi ve ölümüne (21 Aralık 2006) kadar bu görevini sürdürdü.

Türkmenistan'ın ikinci ve halen görevde olan cumhurbaşkanı ise 11 Şubat 2007
tarihinde oyların %89,2'sini alarak seçilen Kurbankulu Berdimuhammedov'dur.



https://tr.wikipedia.org/wiki/Mario_Balotelli

Mario Barwuah Balotelli (d. 12 Ağustos 1990, Palermo), Gana asıllı İtalyan millî
futbolcu. Forvet mevkiinde görev yapan Balotelli, Nice'da forma giymektedir.
Profesyonel futbol kariyerine Lumezzane'de başladı. Daha önce 2 kez Barcelona
altyapısında denendi. 2007 yılında Inter ile sözleşme imzaladı. Balotelli'yi
takıma getiren Roberto Mancini'ydi fakat Balotelli'nin disiplinsiz
davranışlarından dolayı takımdan ayrılma kararı aldı. Balotelli, yeni koçu José
Mourinho ile zoraki ve pek de iyi olmayan ilişkiler içerisindeydi. Mart 2010'da
İtalyan TV şovu Striscia la notizia'da Milan taraftarı olduğunu söylemesiyle
sorunları daha da büyüdü. Bu olay onun Inter'de uzun bir kariyer olasılığını
bitirmişti. Balotelli, Ağustos 2010'da Manchester City ile sözleşme imzaladı,
kariyeri esrarengiz bir şekilde sürprizlerle devam etti. Balotelli, ilk kez
Ağustos 2010'da Fildişi Sahili ile yapılan dostluk maçında İtalya millî takım
formasını giydi.

İtalya'nın Palermo şehrinde, Gana kökenli bir ailenin çocuğu olarak dünyaya
geldi.

Futbola 5 yaşında "San Bartolomeo'da başladı ve 12 yaşında Lumezzane ile devam
etti. Mario çok çabuk gelişerek birkaç yıl sonra A takıma yükselecek seviyeye
ulaştı. Nisan 2006'da, 15 yaşındayken Serie C1'e yükselen takımda boy gösterdi.
Lumezzane ile ilk resmi maçına Padova karşısında çıktı.

Aynı yıl haziran ayında üvey kardeşinin girişimleriyle denenmek üzere
Barcelona'ya gitti. 3 maçta attığı 8 golle Barcelona'nın dikkatini çekti ama
Mario'nun vatandaşlık durumu konusundaki belirsizlik sorun yarattı. Mario 18
yaşına kadar Balotelli ailesinin resmi oğlu olarak değerlendirilmiyor, Gana
vatandaşı sayılıyordu. Ancak, İtalyan kulüpleri onunla ilgileniyordu. Fiorentina
ve Inter onun için kıyasıya bir mücadeleye girdi ve sonunda bu yarıştan galip
çıkan ekip mavi-siyahlılar oldu. Milano şehri kendi evine daha yakındı ve İnter
kulübü onu her gün Concesio'daki evinden aldırıp bıraktırmayı vaat etmişti.
Altyapıdaki bir sezonun ardından Inter'in genç takımını Viareggio'daki gençler
turnuvasında şampiyonluğa taşıdı. Balotelli, A takımı formasını ilk kez 16
Aralık 2007 tarihinde giydi. Teknik direktör Roberto Mancini, İnter'in 2-0'lık
Cagliari galibiyetiyle sonuçlanan maçın 90. dakikada onu oyuna aldı. Üç gün
sonra Reggina ile oynanan kupa maçında deplasmanda sahaya ilk 11'de çıktı ve 2
gol attı. Balotelli, 1 ay sonra İtalya Kupası çeyrek finali rövanşında Juventus
karşısında forma şansı buldu. İnter'in 3-2'lik galibiyetinde kilit isim oldu.
Serie A'da ilk golünü 6 Nisan 2008'de deplasmanda 2–0 kazanılan Atalanta maçında
kaydetti.

Balotelli, 4 Kasım 2008'de UEFA Şampiyonlar Ligi'nde Kıbrıs takımı Anorthosis
Famagusta'ya gol atarak, "UEFA Şampiyonlar Ligi'nde gol atan en genç İnter
Milanlı futbolcu" unvanına 18 yıl 85 günlükken sahip oldu. Daha önceki rekorsa,
18 yıl ve 145 günle Obafemi Martins'e aitti. Nisan 2009'da İnter Milan
formasıyla Juventus'a gol attığı 1-1 berabere biten maçta Juventuslu
taraftarların "O... çocuğu Balotelli" gibi bir ırkçı tezahürata maruz kalması
sonucu İtalya Futbol Federasyonu tarafından Juventus'a sahasındaki bir maçı
seyircisiz oynama cezası verilmiştir.

2010-11 sezonu öncesi 20 yaşında Manchester City'ye transfer oldu. Manchester
City kulübünün resmi internet sitesinden yapılan açıklamada Balotelli 5 yıllık
sözleşme imzalamıştı.

Balotelli, 2 Ekim 2010'da bir hapishanede kadınlar koğuşunu basmak istmesi
sonucu gözaltına alındı ve yarım saat sonra serbest kaldı.

Balotelli en son olarak Fa Cup 3. turunda Watford ile karşılaşacak olan City
yaptığı idmanda Mancini ile kavga etmiştir.

2012-13 sezonunda Milan'a transfer oldu. Roberto Mancini ile yaşadığı sıkıntılar
nedeniyle Manchester City'den ayrılmasına karar verildi. Internazionale'de
oynarken arkadaş ortamında kulübün rakibi Milan'ın formasını giymesiyle gündeme
gelen Mario,[kaynak belirtilmeli] 2013 devre arasında AC Milan ile anlaştı. AC
Milan, Balotelli'nin 45 numaralı formayı giyeceğini açıkladı. Milan formasıyla
çıktığı ilk resmi maçta 2 gol kaydetti.

31 Ağustos 2016'da, yaz transfer döneminin son günü, Balotelli bonservissiz
transfer üzerinde Nice takımına katıldığını açıklandı.

Teknik direktör Pierluigi Casiraghi, Balotelli'ye İtalya 21 Yaş Altı Millî
Futbol Takımı'nda ilk kez 15 Kasım 2006'da Danimarka karşısında forma şansı
vermiştir. İtalya 21 Yaş Altı Millî Futbol Takımı'yla toplamda 8 kez millî olup
4 gol atmıştır. 28 Haziran 2012 tarihinde oynanan 2012 Avrupa Şampiyonası Yarı
Final maçında attığı 2 golle İtalyan futbol tarihine geçti. Avrupa Futbol
Şampiyonalarında bir maçta iki gol atabilen ilk İtalyan oyuncu 1996 yılında
Rusya'ya iki gol atan Pierluigi Casiraghi idi. Balotelli bu maçta attığı iki
golle bunu başarabilen 2. oyuncu oldu. Ayrıca İtalya Millî Takımı bu iki golle
Almanya'yı 2-1 yenerek 2012 Avrupa Futbol Şampiyonası finalinde İspanya'nın
rakibi oldu. Finalde ise İspanya'ya 4-0'lık bir skorla yenildiler.

Gerçek soyadı "Barwuah" olan Mario, 1990 yılında Ganalı göçmen bir ailenin
çocuğu olarak dünyaya geldi. İki yaşındayken Brescia'nın hemen dışındaki Bagnolo
Mella'dan "Balotelli" ailesi tarafından evlat edinildi. Onu evlat edinen aile
Mario'nun ünlü bir futbolcu olması için daha büyük bir kent olan Concesio'ya
taşındı.



https://tr.wikipedia.org/wiki/Jean-Claude_Van_Damme

Jean-Claude Camille Francois Van Varenberg (d. 18 Ekim 1960), Belçikalı sporcu
ve aktör.

Jean-Claude Van Damme, on yaşındayken dövüş sanatlarına başladı. Babası
kendisini Shotokan karate okuluna kaydettirdi​​. Dövüş stillerini Shotokan
Karate ve Kickboks oluşmaktadır. Sonunda karate'de siyah kuşak kazandı. Fiziksel
gelişimini sağlamak için ağırlık kaldırmaya başladı. Sonunda Bay Belçika vücut
geliştirme ünvanını aldı. 16 yaşındayken, beş yıl boyunca bale okuluna gitti.
Van Damme'a göre, bale "bir sanattır, ama aynı zamanda en zor sporlardan
biridir. Eğer bir bale egzersizi yapabilirseniz başka sporlarda da egzersiz
yapabilirsiniz."

11 yaşındayken, Van Damme, Belçika'da Claude Goetz gözetiminde Centre National
De Karate'ye (Karate Milli Merkezi) katıldı. Van Damme dört yıl için eğitilmiş
ve Belçika Karate Takımına bir yer kazanmıştır; Daha sonra Dominique Valera ile
temas kurarak karate ve kickboks da eğitim almıştır.

1977 ile 1982 yılları arası Van Damme, 18 galibiyet (18 nakavt) ve 1 yenilgi
almıştır.

Van Damme, 5 yıllık tam temas kariyeri boyunca, sadece Sherman Bergman ile bir
maçta, bir kez yere yıkıldı. Van Damme ilk turda 56 saniye içinde Bergman'ı
nakavt etti. 1980 yılında, Van Damme Profesyonel Karate Dergi yayıncısı ve
editörü Mike Anderson, ve birden fazla Avrupa şampiyonu olan Geet Lemmens'in
dikkatini çekti. 1982'de emekli oldu.

Jean-Claude Van Damme ve çocukluk arkadaşı Michel Qissi, 1982 yılında, yıldız
olma umuduyla Amerika Birleşik Devletleri'ne taşındı. Her ikisi de, Breakin adlı
filmde figüran olarak yer aldılar. Bu filmde dans figürleri sergilediler.
Formunu korumak ve idmanlarını aksatmamak adına anlaştığı bir spor salonunun
ücretsiz temizliğini ve işletmesini yapıyordu. O sıralarda kısa süreli taksi
şoförlüğü, gece kulüplerinde korumalık, pizzacılık gibi günlük işler yaptı. 1983
yılında Fransız yapımı ‘Rue Barbare’ adlı filmde figuran bir polis rolü aldı.
1984 yılında Breaking adlı break-dance filminde figüranlık yaptı. Aynı yıl
Monaco Forever adlı 40 dakikalık bir kısa parodi filmde 5 dakikalık kısa rolüyle
eşcinsel bir karateciyi canlandırdı. Bu filmden sonra film çevirmek için Hong
Kong’a gitti, ancak istediği başarıyı elde edemeyince şansını Hollywood’da
denemeye karar verdi. Ünlü aksiyon starlarından ufak roller almak için yardım
istedi. Tek verilen şans The Predator filmindeki yaratık kostümünü giymek oldu.
Deneme çekimleri sırasında Jean-Claude Van Damme ile yapımcı arasında problem
çıkınca rolü iptal oldu. Bazı fitness ve Uzak Doğu sporları dergilerine pozlar
verdi. O sıralarda (aktörün söylediğine göre) İngilizce öğrenmek için Taş
Devri'ni izliyordu. 1986'da No Retreat No Surrender filminde oynadı. Rolü
kısaydı ve kötü adam karakterindeydi ancak bu bazı çevrelerce onun fark
edilmesini sağladı. 1988’de ufak bütçeli sıradan bir ajan filmi olan Black
Eagle'da oynadı. Ancak yine de bu filmler aktörün beklediği çıkışı yapmasına
yetmemişti.

1990'ların ortalarına gelindiğinde, sürekli çekim ve filmlerinin tanıtımı
yüzünden strese giren Van damme, haftada 10,000 doların üzerinde para harcayarak
Kokain alışkanlığını geliştirdi. 1996 yılına kadar günde 10 grama kadar
almaktaydı. 1999 yılında bu suçtan dolayı tutuklandı. Uyuşturucu rehabilitasyon
girişimleri başarısız oldu ve soğuk hindi ve egzersiz ile bağımlılığını
azaltmaya çalıştı. 1998 yılında, kendisine Bipolar bozukluk tanısı konuldu. 2011
yılında, Jean-Claude Van Damme: Kapalı Kapılar Ardında adlı İngiliz reality
show'u programında kendisi ile ilgili durumu tartışıldı. Bu programda Van damme
şöyle konuştu: Bazen beni seversin, ve bazen benden nefret edersin. Ama ne
yapabilirim? Ben mükemmel değilim...Ben ileri derecede bipolarım, ve ben bunun
için ilaç alıyorum... Gençken, okula giderken sabah gökyüzü maviydi ve bana
gökyüzü siyah gibi geliyordu. Çok üzülüyordum. Van Damme bugüne kadar dört
farklı kadınla beş kez evlenmiştir.



https://tr.wikipedia.org/wiki/G%C3%BCne%C5%9F

Güneş, Güneş Sistemi'nin merkezinde yer alan yıldız. Orta büyüklükte bir yıldız
olan Güneş, tek başına Güneş Sistemi kütlesinin % 99,8'ini oluşturur. Geri kalan
kütle Güneş'in çevresinde dönen gezegenler, asteroitler, gök taşları, kuyruklu
yıldızlar ve kozmik tozlardan oluşur. Gün ışığı şeklinde Güneş'ten yayılan
enerji, fotosentez yoluyla Dünya üzerindeki hayatın hemen hemen tamamının var
olmasını sağlar ve Dünya'nın iklimi ile hava durumunun üzerinde önemli etkilerde
bulunur.

Samanyolu Gökadasında bilinen yaklaşık 200 milyar yıldızdan birisi olan Güneş'in
kütlesi sıcak gazlardan oluşur ve çevresine ısı ve ışık şeklinde radyasyon
yayar. Güneş, yaklaşık olarak, Dünya'nın çapının 109 katına (1.5 milyon km),
hacminin 1,3 milyon katına ve kütlesinin 333 bin katına sahiptir. Yoğunluğu ise
Dünya'nın yoğunluğunun ¼’ü kadardır. Güneş kendi ekseni etrafında saatte
70.000 km hızla döner ve bir tam turunu yaklaşık 25 günde tamamlar. Güneşin
yüzey sıcaklığı 5500 °C ve çekirdeğinin sıcaklığıysa 15,6 milyon °C’dir.
Güneş'ten çıkan enerjinin 2,2 milyarda 1'i yeryüzüne ulaşır. Geriye kalan
enerjisi uzayda kaybolur. Güneş’in üç günde yaymış olduğu enerji, Dünya'daki tüm
petrol, ağaç, doğal gaz vb. yakıta eşdeğerdir. Güneş ışınları 8,44 dakikada
yeryüzüne ulaşır. Güneş, Dünya'ya en yakın yıldızdır. Çekim kuvveti Dünya yer
çekiminin 28 katıdır.

Güneş yüzeyi kütlesinin % 74'ünü ve hacminin % 92'sini oluşturan hidrojen,
kütlesinin % 24-25'ünü ve hacminin % 7'sini oluşturan helyum ile Fe, Ni, O, Si,
S, Mg, C, Ne, Ca, ve Cr gibi diğer elementlerden oluşur. Güneş'in yıldız sınıfı
G2V'dir. G2 Güneş'in yüzey sıcaklığının yaklaşık 5.780 K olduğu, dolayısıyla
beyaz renge sahip olduğu anlamına gelir. Günışığının atmosferden geçerken
kırılması sonucu sarı gibi görünür. Bu mavi fotonların Rayleigh saçılımının
sonucunda yeteri kadar mavi ışığın kırılmasıyla geride sarı olarak algılanan
kırmızılığın kalmasıdır.

Tayfı içinde iyonize ve nötr metaller olduğu kadar çok zayıf hidrojen çizgileri
de bulunur. V eki (Roma rakamıyla beş) çoğu yıldız gibi Güneş'in de ana dizi
üzerinde olduğunu gösterir. Enerjisini hidrojen çekirdeklerinin füzyonla helyuma
dönüşmesinden elde eder ve hidrostatik denge içindedir, yani zaman içinde ne
genişler ne de küçülür. Saniyede 600 milyon ton hidrojen, helyuma dönüşür. Bu
da, Güneş'in her geçen saniye 4,5 milyon ton hafiflemesine yol açar. Güneş'teki
füzyon olayı sonucunda kızıl kırmızımsı bir alev 15-20 bin km yükselir ve Güneş
Fırtınası meydana gelir. Galaksimizde 100 milyondan fazla G2 sınıfı yıldız
bulunur. Güneş, galaksimiz içinde bulunan yıldızların % 85'inden daha parlaktır,
Güneş'ten daha sönük olan bu yıldızların çoğu kırmızı cücelerdir.

Güneş, Samanyolu merkezinin çevresinde yaklaşık 26.000 ışık yılı uzaklıkta
döner. Galaktik merkez çevresinde bir dönüşünü yaklaşık 225–250 milyon yılda bir
tamamlar. Yaklaşık yörünge hızı saniyede 220 kilometredir (+/-20 km/s). Bu da
her 1.400 yılda bir 1 ışık yılıdır. Bu galaktik uzaklık ve hız bilgileri şu anda
sahip olduğumuz en doğru bilgilerdir. Ancak bilimde her zaman olduğu gibi bilgi
arttıkça bunlar da değişebilir.

Güneş günümüzde Samanyolu'nun daha büyük olan Kahraman kolu ve Yay kolu arasında
kalan Orion kolu'nun iç kısmında, Yerel Yıldızlararası Bulut içinde yüksek
sıcaklıkta dağınık gaz bölgesi olan düşük yoğunluklu yerel kabarcık içinden
geçmektedir. Dünya'ya 17 ışık yılı uzaklıkta yer alan en yakın 50 yıldız içinde
Güneş, mutlak kadir olarak dördüncü sıradadır. (M=4,83)

Güneş'in yıldız gelişimi bilgisayar modellemesi ve nükleokozmokronoloji
yöntemleri kullanılarak ana dizi üzerinde hesaplanan yaşının 4,57 milyar yıl
olduğu düşünülmektedir. Hidrojen moleküler bulutun hızla kendi içine çökmesi
sonucu üçüncü nesil, Öbek I, T Tauri yıldızı olan Güneş'in doğduğu
düşünülmektedir. Bu doğan yıldızın Samanyolu gökadasının çekirdeğinden 26.000
ışık yılı uzakta hemen hemen dairesel bir yörüngeye girdiği varsayılmaktadır.

Yıldız ana dizi üzerinde yıldız evrimi aşamasının yarı yolundadır. Bu aşamada
çekirdekte oluşan nükleer füzyon reaksiyonları hidrojeni helyuma dönüştürür. Her
saniye Güneş'in çekirdeğinde 4 milyon ton madde enerjiye çevrilir ve ortaya
nötrinolarla radyasyon çıkar. Bu hızla günümüze kadar 100 Dünya kütlesi kadar
madde enerjiye çevrilmiştir. Güneş yaklaşık olarak 10 milyar yıl ana dizi
yıldızı olarak yaşamına devam edecektir.

Güneş süpernova olarak patlayacak kadar fazla kütleye sahip değildir. Bunun
yerine 5-6 milyar yıl içinde kırmızı dev aşamasına girecektir. Çekirdekte
bulunan hidrojen yakıtı tükendikçe dış katmanları genişleyecek, çekirdeği
büzüşerek ısınacaktır. Çekirdek sıcaklığı 100 MK civarına ulaştığında helyum
füzyonu tetiklenecek ve karbon ile oksijen üretmeye başlayacaktır. Böylece 7,8
milyar yıl içinde gezegen bulutsu aşamasının asimptotik dev koluna girerek iç
sıcaklığında oluşan kararsızlıklar nedeniyle yüzeyinden kütle kaybetmeye
başlayacaktır. Güneş'in dış katmanlarının genişleyerek Dünya'nın yörüngesinin
bulunduğu noktaya kadar gelmesi olasıdır ancak son zamanlarda yapılan
araştırmalar, Güneş'ten kırmızı dev aşamasının başlarında kaybolan kütle
nedeniyle Dünya'nın yörüngesinin daha uzaklaşacağını, dolayısıyla da Güneş'in
dış katmanları tarafından yutulmayacağını önermektedir. Ancak Dünya'nın
üstündeki suyun tamamı kaynayacak ve atmosferinin çoğu uzaya kaçacaktır. Bu
dönemde oluşan Güneş sıcaklıklarının sonucunda 900 milyon yıl sonra Dünya yüzeyi
bildiğimiz yaşamı destekleyemeyecek kadar ısınacaktır. Birkaç milyar yıl sonra
da yüzeyde bulunan su tamamen yok olacaktır.

Kırmızı dev aşamasının ardından yoğun termal titreşimler Güneş'in dış
katmanlarından kurtularak bir gezegensel bulutsu oluşturmasına neden olacaktır.
Geride kalan tek cisim aşırı derecede sıcak olan yıldız çekirdeği olacaktır. Bu
çekirdek milyarlarca yıl boyunca yavaş yavaş soğuyup beyaz cüce olarak yok
olacaktır. Bu yıldız evrimi senaryosu düşük ve orta kütleli yıldızların tipik
gelişim senaryosudur.

Güneş, G2 tipinden bir sarı cücedir. Güneş Sistemi'nin toplam kütlesinin
yaklaşık % 99'unu oluşturur. Güneş hemen hemen mükemmel bir küre şeklindedir,
basıklığı yalnızca 9 milyonda birdir, yani kutuplararası çapı ile ekvator çapı
arasında bulunan fark yalnızca 10 km.'dir. Güneş plazma hâlindedir ve katı
değildir; dolayısıyla kendi ekseni etrafında dönerken kademeli olarak döner,
yani ekvatorda kutuplarda olduğundan daha hızlı döner. Bu gerçek dönüşün
periyodu ekvatorda 25 gün, kutuplarda 35 gündür. Ancak Dünya Güneş'in etrafında
dönerken gözlem noktamız sürekli değiştiği için Güneş'in görünür dönüşü
ekvatorda yaklaşık 28 gün kadardır. Bu yavaş dönüşün merkezkaç etkisi Güneş'in
ekvatorunda yüzey çekiminden 18 milyon kat daha güçsüzdür. Aynı zamanda
gezegenlerden kaynaklanan gelgit etkisi Güneş'in şeklini belirgin derecede
etkilemez.

Kayalık gezegenlerde olduğu gibi Güneş'in belirli sınırları yoktur. Dış
katmanlarında, merkezinden uzaklaştıkça gaz yoğunluğu üstel olarak azalır. Ancak
aşağıda açıklandığı gibi Güneş'in belirgin bir iç yapısı bulunur. Güneş'in
yarıçapı merkezinden ışık küresinin (fotosfer) kenarına kadar ölçülür. Bu hemen
yukarısında gazların önemli miktarda ışık saçamayacak kadar çok soğuk ya da çok
ince olduğu katmandır. Işık yuvarı çıplak gözle görülen yüzeydir. Güneş
çekirdeği toplam hacminin yüzde 10'una ama toplam kütlesinin yüzde 40'ına
sahiptir.

Güneş'in içi doğrudan gözlemlenemez ve Güneş elektromanyetik ışımaya karşı
opaktır. Ancak nasıl sismoloji deprem tarafından üretilen dalgaları kullanarak
Dünya'nın iç yapısını ortaya çıkarıyorsa helyosismoloji de Güneş'in içinden
geçen basınç dalgalarını kullanarak iç yapısını ölçmeye ve görüntülemeye
çalışır. Güneş'in bilgisayar modellemesi de iç katmanları araştırmak amacıyla
kuramsal bir araç olarak kullanılır.

Güneş çekirdeği merkezden 0,2 Güneş yarıçapına kadar uzanır. Yoğunluğu
150.000 kg/m³ (Yeryüzünde suyun yoğunluğunun 150 katı) civarında, sıcaklığı da
13.600.000 kelvin kadardır (yüzey sıcaklığı yaklaşık 5.800 kelvindir). Yakın
zamandaki SOHO (Solar and Heliospheric Observatory) misyonunun getirdiği
bilgiler çekirdekte ışınsal bölgeye doğru daha hızlı bir dönme hızı olduğunu
belirtmektedir Güneş'in yaşamının çoğunda enerji, proton-proton zincirleme
tepkimesi diye adlandırılan aşamalardan oluşan ve hidrojeni helyuma çeviren
nükleer füzyon ile oluşur. Çekirdek, füzyon ile önemli derecede ısı oluşturulan
tek yerdir. Yıldızın geri kalanı çekirdekten dışarıya doğru transfer edilen
enerjiyle ısınır. Çekirdekte füzyonla oluşan tüm enerji arka arkaya gelen
katmanlardan geçerek Güneş ışık küresine ulaşır ve buradan uzaya gün ışığı ve
parçacıkların kinetik enerjisi olarak yayılır.

Güneş'te serbest olarak bulunan toplam ~8.9×1056 proton (hidrojen çekirdeği) her
saniye 3,4×1038 kadarı helyum çekirdeğine dönüşür, saniyede 4,26 milyon ton
madde-enerji dönüşüm oranıyla saniyede 383 yottawatt (3,83×1026 W) ya da
9,15×1010 megaton TNT enerji açığa çıkar. Bu aslında Güneş çekirdeğinde
0,3 µW/cm³ ya da 6 µW/kg madde gibi oldukça düşük bir enerji üretimi oranına
karşılık gelir. Örneğin insan vücudu yaklaşık olarak 1,2 W/kg ısı üretir, yani
bu da Güneş'in birim kütle başına milyonlarca katı demektir. Dünya üzerinde
benzer parametreler kullanılarak plazma ile enerji üretilmesi tamamen mantıksız
olacaktır çünkü orta kapasitede 1 GW'lık bir füzyon güç santralı bir küp mil
hacminde 170 milyar tonluk plazmaya ihtiyaç duyacaktır. Dolayısıyla yeryüzünde
bulunan füzyon reaktörleri, Güneş'in içindekinden çok daha yüksek plazma
sıcaklıkları kullanmaktadır.

Nükleer füzyon tepkimeleri sonucunda açığa çıkan yüksek enerjili fotonlar
(kozmik, gama ve X ışınları) Güneş plazmasının yalnızca birkaç milimetresi
tarafında emilir ve tekrar rastgele yönlerde çok az enerji kaybederek tekrar
yayılır, bu nedenle de ışımanın Güneş'in yüzeyine ulaşması uzun zaman alır.
"Foton yolculuk zamanı" 10.000 ilâ 170.000 yıl kadar sürer.

Isıyayımsal dış katmandan şeffaf "yüzey" ışık küreye doğru son bir yolculuktan
sonra fotonlar görünür ışık olarak kaçar. Güneş'in merkezinde bulunan her gama
ışını uzaya kaçmadan önce birkaç milyon görünür ışık fotonuna dönüşür.
Nötrinolar da çekirdekteki tepkimelerde oluşur ama fotonların aksine nadiren
madde ile etkileşime girer, dolayısıyla hemen hemen hepsi Güneş'ten hemen
kaçabilir. Çok uzun yıllar, Güneş'te üretilen nötrinoların ölçümü kuramlar
sonucu tahmin edilenden üç kat daha düşüktü. Bu tutarsızlık yakın zamanda
nötrino salınım etkilerinin keşfiyle çözüldü. Güneş gerçekten de kuramlarca
önerilen miktarda nötrinoyu açığa çıkarmakta, ancak nötrino algılayıcıları
bunların üçte ikisini kaçırmaktadır. Bunun sebebi, nötrinoların kuantum
sayılarını değiştirmeleridir.

Yaklaşık 0,2 Güneş yarıçapından 0,7 Güneş yarıçapına kadar bulunan madde,
çekirdekteki yoğun ısıyı dışarı doğru termal radyasyonla taşıyacak kadar sıcak
ve yoğundur. Bu bölgede ısı yayımı yoktur, yükseklik arttıkça madde soğusa da
sıcaklık düşümü adyabatik sapma oranından düşük olduğu için ısı yayımı oluşamaz.
Isı ışınım yoluyla iletilir. Hidrojen ve helyum iyonları foton açığa çıkarır.
Fotonlar diğer iyonlar tarafından emilmeden bir miktar yol alır. Bu şekilde
enerji dışarı doğru çok yavaş bir hızla ilerler.

Işınsal ile ısıyayımsal bölge arasında "tachocline" adı verilen bir geçiş
katmanı bulunur. Burada ışınsal bölgenin tekdüze dönüşüyle ısıyayımsal bölgenin
kademeli dönüşü arasında oluşan ani değişiklik büyük bir kırılmaya neden olur.

Güneş'in dış katmanında, yani yarıçapının % 70 aşağısına kadar olan bölgede
plazma ısıyı dışarıya doğru ışıma yoluyla iletecek kadar yoğun ve sıcak
değildir. Sonuç olarak sıcak sütunların yüzeye yani ışık küreye doğru madde
taşıdığı ısı yayımı oluşur. Yüzeye çıkan madde soğuyunca tekrar ısıyayımsal
bölgenin başladığı yere çökerek ışınsal bölgenin üst kısmından daha fazla ısı
alır.

Işık küre, Güneş'in görünen yüzeyi, hemen altında görünen ışığa opak olduğu
katmandır. Işık kürenin üzerinde görünen gün ışığı uzaya serbestçe yayılır ve
enerjisi Güneş'ten uzaklaşır. Opaklıkta olan değişiklik görünen ışığı kolayca
soğuran H- iyonlarının miktarlarının azalmasıdır. Buna karşın görünen ışık
elektronların hidrojen atomlarıyla H- iyonu oluşturmak için tepkimeye girmesiyle
oluşur. Işık küre on ile yüz kilometre arasındaki kalınlığıyla Dünya üzerinde
bulunan havadan daha az opaktır. Işık kürenin üst kısmının alt kısmından soğuk
olması nedeniyle Güneş ortada kenarlara nazaran daha parlakmış gibi görünür.
Güneş'in kara cisim ışınımı 6.000 K sıcaklığında olduğunu gösterir. Işık kürenin
parçacık yoğunluğu yaklaşık 1023 m−3'dir. Bu da Dünya hava yuvarının deniz
düzeyindeki parçacık yoğunluğunun % 1'i kadardır.

Işık kürenin ilk optik tayf incelemeleri sırasında bazı soğurma çizgilerinin o
zamanlar Dünya üzerinde bilinen hiçbir elemente ait olmadığı anlaşıldı. 1868
yılında Norman Lockyer bunun yeni bir elemente ait olduğu varsayımını öne sürdü
ve adını Yunan Güneş tanrısı Helios'tan esinlenerek "helyum" koydu. Bundan ancak
25 yıl sonra helyum yeryüzünde izole edilebildi.

Güneş'in ışık küre üzerinde bulunan bölümlerine topluca Güneş gaz yuvarı denir.
Radyo dalgalarından görünür ışığa ve gama ışınlarına kadar olan elektromanyetik
spektrumda çalışan teleskoplarlarla görünebilir ve başlıca beş bölgeden oluşur:
Sıcaklık ineci, renk yuvarı, geçiş bölgesi, korona ve gün yuvarı. Güneş'in dış
gaz yuvarı sayılan gün yuvarı Plüton'un yörüngesinin çok ötesine gündurguna
kadar uzanır. Gündurgunda yıldızlararası ortam ile şok dalgası şeklinde bir
sınır oluşturur. Renk yuvarı, geçiş bölgesi ve korona Güneş'in yüzeyinden daha
sıcaktır. Sebebi tamamen kanıtlanmasa da kanıtlar Alfvén dalgalarının koronayı
ısıtabilecek kadar enerjiye sahip olabileceğini göstermektedir.

Güneş'in en soğuk bölgesi ışık kürenin yaklaşık 500 km üzerindeki sıcaklık ineci
bölgesidir. Sıcaklık yaklaşık 4.000 K'dir. Bu bölge karbonmonoksit ve su gibi
basit moleküllerin soğurma tayflarıyla farkedilebileceği kadar soğuktur.

Işık kürenin üzerinde, sıcaklığın çok hızla 100.000 K'den bir milyon K'e çıktığı
geçiş bölgesi yer alır. Sıcaklık artışının nedeni bölgede bulunan helyumun
yüksek sıcaklıklar nedeniyle tamamen iyonize olarak faz geçişidir. Geçiş bölgesi
kesin belirli bir yükseklikte oluşmaz. Daha çok renk yuvarıda bulunan iğnemsi ve
ipliksi yapıların çevresinde bir ayça oluşturur ve sürekli kaotik bir hareket
içindedir. Geçiş bölgesi yeryüzünden kolay görülmez ama uzaydan, elektromanyetik
spektrumun morötesi bölümüne kadar hassas cihazlar tarafından kolayca
gözlemlenebilir.

Korona hacim olarak Güneş'ten çok daha büyük olan dış gaz yuvarı katmanıdır.
Korona tüm Güneş Sistemi'ni ve gün yuvarınını kaplayan Güneş rüzgârına
pürüzsüzce geçiş yapar. Korona'nın Güneş yüzeyine yakın olan alt katmanlarının
parçacık yoğunluğu 1014–1016 m−3'dur. Sıcaklığı birkaç milyon kelvin
civarındadır.

Gün yuvarı ise yaklaşık 20 Güneş yarıçapınden (0,1 GB) Güneş Sistemi'nin en son
noktasına kadar uzanır. İç sınırlarının tanımı Güneş rüzgârının süperalfvénik
akışa sahip olması yani bu akışın Alfvén dalgalarının hızından daha fazla olması
ile belirlenir. Bu sınırın dışındaki türbülans ya da dinamik kuvvetler Güneş
koronasının şeklini etkilemez çünkü bilgi ancak Alfvén dalgalarının hızıyla
yayılabilir. Güneş rüzgârı, sürekli olarak gün yuvarı boyunca dışa doğru akar,
Güneş'ten 50 GB ötede gündurguna çarpana kadar Güneş manyetik alanını spiral bir
şekle sokar. Aralık 2004'te Voyager 1 uzay sondasının, gündurgun olduğuna
inanılan bir şok dalgası cephesini geçtiği bildirildi. Her iki Voyager sondası
da sınıra yaklaştıkça daha yüksek düzeyde enerji yüklü parçacıkların varlığını
kaydetti.

Güneş, atomdan büyük her nesne gibi kimyasal elementlerden oluşmuştur. Birçok
bilim insanı bu elementlerin bolluklarını, gezegenlerdeki elementlerle olan
bağlantılarını ve Güneş'in içindeki dağılımlarını araştırmıştır[kaynak
belirtilmeli].

1968 yılında Belçikalı bir bilim insanı lityum, berilyum, ve bor bolluklarının
önceden düşünüldüğünden daha fazla olduğunu bulmuştur. 2005 yılında üç bilim
insanı neon bolluğunun önceden düşünüldüğünden daha fazla olabileceğini
helyosismolojik gözlemlere dayanarak önermişlerdir. 1986'ya kadar Güneş'in
helyum içeriğinin Y=0,25 olduğu genel kabul görmüştü ancak bu tarihte iki bilim
insanı Y=0,279 değerinin daha doğru olduğunu iddia etmiştir.. 1970'lerde birçok
araştırma Güneş'te bulunan demir grubu elementlerin bolluğuna odaklandı. Tek
iyonlu demir grubu elementlerinin gf değerlerinin ilk 1962'de bulunmuş ve
geliştirilmiş f değerleri 1976'da hesaplanmıştır. Kobalt ve mangan gibi bazı
demir grubu elementlerinin bolluk tespitleri, çok ince yapıya sahip olmalarından
ötürü zordur..

Güneş içinde bulunan elementlerin dağılımı birçok değişkene bağlıdır, örneğin
kütleçekimi nedeniyle ağır elementler (örneğin helyum) Güneş kütlesinin
merkezine yakın dururken, ağır olmayan elementler (örneğin hidrojen) Güneş'in
dış katmanlarına doğru yayılır. Özellikle Güneş'in içinde helyumun dağılımı özel
olarak ilgi çekmektedir. Helyumun dağılma sürecinin zamanla hızlandığı ortaya
çıkarılmıştır. Güneş'in dış katmanını oluşturan ışık kürenin bileşimi, içinde
bulunan döteryum, lityum, bor ve berilyum dışında, Güneş Sistemi'nin
oluşumundaki kimyasal bileşime örnek olarak alınmaktadır.

Uygun filtrelemeyle Güneş gözlemlendiğinde ilk dikkati çeken etrafına göre daha
soğuk olması nedeniyle daha koyu gözüken belirli sınırlara sahip Güneş
lekeleridir. Güneş lekeleri, güçlü manyetik kuvvetlerin ısı yayımını engellediği
ve sıcak iç bölgeden yüzeye doğru enerji transferinin azaldığı yoğun manyetik
etkinliğin olduğu bölgelerdir. Manyetik alan koronanın aşırı ısınmasına neden
olur ve yoğun Güneş püskürtüleri ile koronada kütle fırlatılmasına neden olan
etkin bölgeler oluşturur.

Güneş döngüsünün uzayın durumu üzerinde büyük etkisi vardır, ve Dünya'nın iklimi
üzerinde de önemli bir etki yapar. Güneş etkinliğinin minimumda olduğu dönemler
soğuk hava sıcaklıklarıyla, normalden daha uzun süren Güneş döngüleri de daha
sıcak hava sıcaklıklarıyla ilişkilendirilir. 17. yüzyılda Güneş döngüsünün
birkaç on yıl boyunca tamamen durduğu gözlemlenmiştir; bu dönemde çok az Güneş
lekesi görülmüştür. Küçük Buz Çağı ya da Maunder minimumu diye bilinen bu
dönemde Avrupa'da çok soğuk hava sıcaklıklarıyla karşılaşılmıştır. Daha da
önceleri benzer minimum dönemler ağaç halkalarının analiziyle ortaya konmuştur
ve bu dönemler normalden daha düşük global hava sıcaklıklarıyla eşleşmektedir.

Çok yeni bir teori Güneş'in çekirdeğindeki manyetik kararsızlıkların 41.000 ya
da 100.000 yıllık periyotlarda değişikliklere sebep olduğunu öne sürmektedir. Bu
kuram, buzul çağlarını Milankovitch döngülerinden daha iyi açıklayabilir.
Astrofizik alanındaki birçok kuram gibi bu da doğrudan test edilemez.

Uzun yıllar boyunca Dünya üzerinde tespit edilen Güneş'ten gelen nötrinoların
sayısı standart Güneş modeline göre tahmin edilenin yarısı ile üçte biri
arasında değişmekteydi. Bu aykırı sonuç Güneş nötrino problemi olarak bilinir.
Problemi çözmek için öne sürülen kuramlar ya Güneş'in iç sıcaklığını azaltarak
daha düşük bir nötrino akısını açıklamaya çalışıyordu ya da nötrinoların
Güneş'ten Dünya'ya gelirken salınıma uğradığını yani varlığı tespit edilemeyen
tau ve muon nötrino parçacıklarına dönüştüğünü öneriyordu. 1980'lerde nötrino
akısını olabildiğince tam olarak ölçebilmek için Sudbury Nötrino Gözlemevi ve
Kamiokande gibi birkaç nötrino gözlemevi kuruldu. Bu gözlemevlerinden gelen
sonuçlar sonunda nötrinoların çok küçük durak kütlesi ("rest mass") olduğunu ve
gerçekten de salındıklarını gösterdi. Hatta, 2001 yılında Sudbury Nötrino
Gözlemevi doğrudan üç tip nötrinoyu da tespit etmeyi başardı ve Güneş'in toplam
nötrino ışıma oranının standart Güneş modeli ile uyumlu olduğunu ortaya çıkardı.
Nötrino enerjisine bağlı olarak Dünya'da görünen nötrinoların üçte biri elektron
nötrino tipindedir. Bu oran maddede nötrino salınımını açıklayan, madde etkisi
diye de bilinen Mikheyev-Smirnov-Wolfenstein (MSW) etkisi ile tahmin edilen
oranla uyumludur. Dolayısıyla problem artık çözülmüştür.

Güneş'in optik yüzeyi ışık küre yaklaşık 6.000 K'lik bir sıcaklığa sahiptir.
Bunun üzerinde 1.000.000 K'lik Güneş koronası bulunur. Koronanın bu aşırı yüksek
sıcaklığı, ışık küreden doğrudan ısı iletimi dışında başka bir kaynaktan
ısıtıldığını gösterir.

Koronayı ısıtmak için gerekli olan enerjinin ışık kürenin altında bulunan
ısıyayımsal bölgedeki türbülanslı hareketten kaynaklandığı düşünülmüş ve
koronanın nasıl ısındığına dair iki ana işleyiş önerilmiştir. Bunlardan
birincisi dalga ısınmasıdır. Isıyayımsal bölgedeki türbülanslı hareket ses,
kütleçekim ve manyetohidrodinamik dalgalar üretir. Bu dalgalar yukarı doğru
hareket eder ve koronada dağılarak enerjilerini ortamdaki gaza ısı olarak verir.
İkincisi ise manyetik ısınmadır. Işık küresinde hareketin sürekli olarak
oluşturduğu manyetik enerji Güneş püskürtüsü gibi büyük ve buna benzer birçok
küçük olayla yayılır.

Şu anda dalgaların etkin bir ısı yayma işleyişi olup olmadığı çok açık değildir.
Alfvén dalgaları dışında tüm dalgaların koronaya ulaşmadan önce dağıldıkları
ortaya çıkarılmıştır. Alfvén dalgaları da korona da kolayca dağılmamaktadır.
Günümüzde araştırma daha çok püskürtü yolu ile ısınma işleyişine doğru
yönelmiştir. Korona ısınmasını açıklamak için olası bir görüş sürekli küçük
ölçekli püskürtülerdir ve hâlâ araştırılmaktadır.

Güneş gelişiminin kuramsal modelleri 3,8 ile 2,5 milyar yıl önce Arkeyan
Devir'de Güneş'in bugünkünden % 75 daha az parlak olduğunu önerir. Bu kadar
zayıf bir yıldız Dünya üzerinde su varlığını destekleyemeyeceğinden hayatın da
gelişememesi gerekirdi. Ancak jeolojik kayıtlar Dünya'nın tarihi boyunca oldukça
sabit bir sıcaklıkta kaldığını gösterir, hatta genç Dünya bugünden biraz daha
sıcaktır. Bilim insanları arasında varılan görüş birliği genç Dünyanın
atmosferinde oldukça fazla miktarda sera gazlarının (karbon dioksit, metan
ve/veya amonyak) bulunması nedeniyle Güneş'ten gelen az enerjiyi atmosferde
hapsettikleri fazla ısıyla dengelediğidir.

Güneş içinde bulunan tüm madde yüksek sıcaklıklardan ötürü gaz ve plazma
hâlindedir. Bu nedenle Güneş ekvatorda yukarı enlemlerde olduğundan daha hızlı
döner. Ekvatorda dönüş hızı 25 gün iken kutuplarda 35 günde kendi etrafında
döner. Bu kademeli dönüş sonucunda manyetik alan çizgilerinin zamanla kıvrılarak
manyetik alan halkaları oluşturması Güneş'in yüzeyinden patlamalarla ayrılarak
Güneş lekeleri ve Güneş püskürtüleri oluşumuna neden olur. Bu kıvrılma hareketi
solar dinamonun oluşmasına ve 11 yıllık Güneş döngüsü ile Güneş'in manyetik
alanının yön değiştirmesine neden olur.

Güneş'in dönen manyetik alanının gezegenlerarası ortamda bulunan plazma
üzerindeki etkisi gün yuvarı akım katmanını oluşturur. Bu katman farklı yönleri
gösteren manyetik alanları ayırır. Gezegenlerarası ortamda bulunan plazma aynı
zamanda Dünya'nın yörüngesinde Güneş'in manyetik alanının kuvvetinden de
sorumludur. Eğer uzay bir vakum olsaydı Güneş'in10−4 tesla manyetik dipol alanı
uzaklığın kübüyle azalarak 10−11 tesla olacaktı. Ancak uydu gözlemleri bunun 100
kat daha fazla kuvvetli olduğunu ve 10−9 tesla civarında olduğunu
göstermektedir. Manyetohidrodinamik (MHD) kuram manyetik alan içindeki iletken
bir akışkanın (örneğin gezegenlerarası ortam) yine manyetik alan yaratan
elektrik akımları indüklediğini söyler, dolayısıyla bir MHD dinamo gibi hareket
eder.

Gökyüzü'nde bulunan parlak bir disk olan Güneş, ufuğun üzerindeyken gün, ortada
yokken de gece olur kavrayışı İnsanoğlu'nun Güneş hakkındaki en temel görüşüdür.
Tarihöncesi ve antik çağ dönemi kültürlerde Güneş'in bir tanrı olduğuna ya da
diğer doğaüstü olaylara neden olduğuna inanılırdı. Güney Amerika'daki İnka ve
günümüz Meksika'sındaki Aztek uygarlıklarının merkezinde Güneş'e tapınma
bulunmaktadır. Birçok antik anıt Güneş ile ilgili fenomenlere göre yapılmıştır.
Örneğin taş megalitler oldukça doğru bir şekilde gündönümünü işaret eder. En
tanınmış megalitler Nabta Playa, Mısır, İngiltere'de Stonehenge'dedir.
Meksika'da Chichén Itzá'da bulunan El Castillo piramidi, ilkbahar ve sonbahar
ekinokslarında merdivenlerden yukarı yılanların çıktığını gösteren gölgeler
verecek şekilde tasarlanmıştır. Sabit yıldızlara göre Güneş tutulum boyunca
zodyaktan geçerek bir yıl içinde tam tur atıyormuş gibi görünür, dolayısıyla da
Yunan gökbilimciler tarafından yedi gezegenden biri olarak sayılırdı. Haftanın
günlerine de bu yedi gezegenin adı verilmiştir.

Güneş hakkında ilk bilimsel açıklamayı yapan insanlardan birisi Yunan filozof
Anaxagoras Güneş'in tanrı Helios'un arabası olmadığını Peloponnez'den bile büyük
devasa yanan bir metal top olduğunu söylemiştir. Bu sapkın düşünceyi öğrettiği
için iktidardakiler tarafından tutuklanmış ve ölüm cezasına çarptırılmıştır
ancak Perikles'in araya girmesiyle daha sonra serbest bırakılmıştır. Dünya ile
Güneş arasındaki uzaklığı tam olarak ilk hesaplayan insan 3. yüzyılda
Eratosthenes olmuştur. Bulduğu 149 milyon km uzaklık günümüzde kabul edilen
uzaklık ile aynıdır.

Gezegenlerin Güneş'in etrafında döndüğü kuramı Yunan Samoslu Aristarchus ve
Hintler tarafından önerilmiştir. Bu görüş 16. yüzyılda Mikolaj Kopernik
tarafından tekrar ele alınmıştır. 17. yüzyılın başında teleskobun bulunuşuyla
Güneş lekeleri Thomas Harriot, Galileo Galilei ve diğer gökbilimcileri
tarafından detaylı olarak gözlemlenebilmiştir. Galileo, Güneş lekelerinin Batı
uygarlığında bilinen ilk gözlemlerini yapmış ve bunların Güneş ile Dünya
arasında dolaşan küçük gökcisimleri olmadığını aksine Güneş'in yüzeyinde
olduğunu varsaymıştır. Güneş lekeleri Han hanedanından beri gözlemlenmekte ve
Çinli gökbilimciler tarafından yüzyıllardır kayıtları tutulmaktaydı. 1672'de
Giovanni Cassini ve Jean Richer mars olan uzaklığı belirledi, dolayısıyla da
Güneş'e olan uzaklığı hesap edebildiler. Isaac Newton bir prizma kullanarak gün
ışığını inceledi ve ışığın birçok renkten oluştuğunu gösterdi. 1800'de William
Herschel Güneş tayfının kırmızı bölümünün ötesinde kızılötesi ışımayı keşfetti.
1800'lerde Güneş'in spektroskopik incelenmesinde ilerlemeler kaydedilmiştir.
Joseph von Fraunhofer tayf üstünde soğurma çizgilerinin ilk gözlemlerini
gerçekleştirmiştir. Tayf üzerindeki en kuvvetli soğurma çizgilerinin adı
günümüzde Fraunhofer çizgileri olarak bilinir. Güneş'ten gelen ışığı tayfı
genişletildiğinde kayıp birçok renk bulunabilir.

Modern bilimsel dönemin başlarında Güneş enerjisinin kaynağı hâlâ bir
bilmeceydi. Lord Kelvin, Güneş'in içerisinde barındırdığı ısıyı ışıyan, soğuyan
sıvı bir nesne olduğunu önerdi. Kelvin ve Hermann von Helmholtz daha sonra
enerji çıktısını açıklamak için Kelvin-Helmholtz işleyişini önerdi. Maalesef
ortaya çıkan yaş tahmini jeolojik kanıtların önerdiği birkaç milyon yıldan çok
daha az olan 20 milyon yıl kadardı. 1890'da Güneş tayfında helyumu keşfeden
Joseph Norman Lockyer, Güneş'in oluşumu ve gelişimi için kuyruklu yıldızlara
dayanan bir varsayım öne sürdü.

1904 yılına kadar kanıtlanmış bir çözüm getirilemedi. Ernest Rutherford Güneş'in
enerji çıktısının iç ısı kaynağıyla devam ettirilebileceğini ve bunun da
radyoaktif bozulma olabileceğini önerdi. Ancak Güneş enerjisinin kaynağı
hakkındaki en önemli ipucunu sağlayan kişi ünlü kütle-enerji denkliği bağıntısı
E = mc² ile Albert Einstein olmuştur.

1920'de Arthur Eddington Güneş'in çekirdeğinde bulunan basınç ve sıcaklıkların
hidrojeni helyuma dönüştürecek bir nükleer füzyon tepkimesi için yeterli
olduğunu, kütledeki net değişiklikten de enerji oluşacağını önermiştir. Güneş'te
bulunan hidrojenin baskınlığı 1925 yılında Cecilia Payne-Gaposchkin tarafından
doğrulanmıştır. Kuramsal füzyon kavramı 1930'larda astrofizikçiler Subrahmanyan
Chandrasekhar ve Hans Bethe tarafından geliştirilmiştir. Hans Bethe, Güneş'in
enerjisini sağlayan iki ana nükleer tepkimeyi hesaplamıştır.

1957 yeni ufuklar açan, "Yıldızlarda Elementlerin Sentezi" başlıklı bir bilimsel
makale Margaret Burbridge tarafından yayımlandı Makale evrende bulunan
elementlerin Güneş gibi yıldızların içinde sentezlendiğini kanıtlarıyla
gösterdi. Bu açıklamalar günümüzde bilimin önemli ilerlemelerinden biri olarak
sayılmaktadır.

Güneş'i gözlemlemek için tasarlanmış ilk uydular NASA'nın 1959 ile 1968 yılları
arasında fırlatılan Pioneer 5, 6, 7, 8 ve 9 uzay sondalarıdır. Bu sondalar,
Dünya'nınkine benzer bir uzaklıkta Güneş'in yörüngesinde kaldılar ve Güneş
rüzgârı ile Güneş manyetik alanının ilk detaylı ölçümlerini gerçekleştirdiler.
Pioneer 9, özellikle uzun bir zaman çalışır durumda kaldı ve 1987'ye kadar veri
göndermeye devam etti.

1970'lerde Helios 1 uzay sondası ve Skylab Apollo Teleskobu bilim insanlarına
Güneş rüzgârı ve korona hakkında yeni bilgiler sağladılar. ABD - Almanya ortak
girişimi olan Helios 1 uzay sondası, günberi rotasında Merkür'ün yörüngesine
giren bir yörüngedeydi. NASA tarafından 1973'te fırlatılan Skylab uzay
istasyonunun içinde Apollo Teleskobu denen bir Güneş gözlem modülü de
bulunmaktaydı. Skylab Güneş geçiş bölgesinin ve koronanın morötesi ışınımının
ilk zamanlamalı gözlemlerini gerçekleştirdi. Buluşlar arasında koronodan kütle
fırlatılması ve şimdilerde Güneş rüzgârıyla yakın ilişkisi olduğu bilinen korona
delikleri olmuştur.

1980'de NASA tarafından Solar Maksimum uzay uydusu fırlatıldı. Bu uzay aracı
yüksek Güneş etkinliği sırasında Güneş püskürtülerinde ortaya çıkan gamma ışını,
X ışını ve UV ışımasını gözlemlemek için tasarlanmıştı. Ancak fırlatmadan bir
iki ay sonra bir elektronik hata sonucu sonda bekleme moduna girdi ve sonraki üç
yılını bu şekilde geçirdi. 1984 yılında uzay mekiği Challenger STS-41C görevi
uyduyu bularak onardı. Haziran 1989'da Dünya atmosferine girene kadar Solar
Maximum sondası binlerce korona görseli çekebildi.

Japonya'nın 1991'de fırlatılan Yohkoh (Günışığı) uydusu X ışını dalgaboyunda
Güneş püskürtülerini gözlemledi. Sondadan gelen veriler sayesinde bilim
insanları değişik tipte Güneş püskürtülerini tanımlayabildiler. Ayrıca doruk
etkinlik bmlgelerinden uzakta olan koronanın da eskiden düşünüldüğünün aksine
daha dinamik ve etkin olduğu ortaya çıkarıldı. Yohkoh tam bir Güneş döngüsünü
gözlemledi ancak 2001'de Güneş tutulması sırasında bekleme moduna girdi ve Güneş
ile olan bağlantısını yitirdi. 2005 yılında atmosfere yeniden girerken yok oldu.

Günümüze kadar en önemli Güneş uzay görevlerinden biri Avrupa Uzay Ajansı ile
NASA ortak projesi olan ve 2 Aralık 1995'te fırlatılan SOHO (Solar and
Heliospheric Observatory) görevidir. Başlangıcında iki yıllık bir görev için
planlanan SOHO 2007 itibariyle on yılı aşkın bir süre etkinlik göstermiştir. Çok
yararlı olduğunu kanıtlamasından 2008'de fırlatılacak devam görevi Solar
Dynamics Observatory planlanmıştır. Dünya ile Güneş arasında Lagrange noktasına
yerleştirilen SOHO fırlatıldığından beri değişik dalgaboylarında Güneş'in
görüntüsünü sürekli olarak iletmektedir. Doğrudan Güneş'i gözlemleyebilmesinin
yanı sıra SOHO özellikle Güneş'in yanından geçerken yanan birçok küçük kuyruklu
yıldız dahil birçok kuyruklu yıldızın keşfine yaradı.

Tüm bu uydular Güneş'i tutulum düzlemi üzerinden gözlemlemiştir, yani yalnızca
ekvator bölgelerinin detayları mevcuttur. 1990 yılında Güneş'in kutup
bölgelerini incelemek için Ulysses uzay sondası fırlatıldı. Önce Jüpiter'e kadar
giderek burada 'sapan' etkisinden faydalanarak tutulum düzleminin üstünde bir
yörüngeye oturdu. Tesadüfen çok yakından 1994 yılında Shoemaker-Levy 9 kuyruklu
yıldızının Jüpiter ile çarpışmasını izleyebildi. Ulysses planlanan yörüngesine
girdikten sonra Güneş rüzgârını gözlemlemeye ve yüksek enlemlerde manyetik alan
kuvvetini belirlemeye başladı. Yüksek enlemlerden çıkan Güneş rüzgârının
beklenenden daha düşük olarak 750 km/s hızla hareket ettiğini buldu. Ayrıca
yüksek enlemlerden çıkan, galaktik kozmik ışınlar saçan büyük manyetik
dalgaların varlığını keşfetti.

Işık kürede bulunan elementlerin bolluğu gün ışığı tayflarından çok iyi
bilinmektedir ancak Güneş'in içinin bileşimi çok iyi anlaşılamamıştır. Bir Güneş
rüzgârı örnek getirme görevi için kullanılan Genesis uzay aracı,
gökbilimcilerinin Güneş maddesi bileşimini doğrudan ölçebilmesi için
tasarlanmıştı. Genesis 2004 yılında Dünya'ya döndü ancak iniş sırasında
paraşütlerinden biri açılmadığı için zarar gördü. Aşırı derecede zarara rağmen
bazı işe yarar örnekler ele geçirildi ve analizleri devam etmektedir.

Günışığı çok parlaktır ve çıplak gözle kısa süreler için Güneş'e bakmak acı
verici olabilir ama özel olarak normal gözler için zararlı değildir. Güneş'e
doğrudan bakıldığında gözde yıldız gibi parlamalar oluşur ve geçici olarak yarı
körlüğe sebep olur. Aynı zamanda retinaya 4 milliwatt gün ışığı düşmesine,
böylece retinanın hafifçe ısınarak, potansiyel olarak gözlerin zarar görmesine
neden olur. UV ışınlarına maruz kalma sonucu aşamalı olarak gözün lensi yıllar
sonra sararır ve katarakt oluşumuna neden olabilir. Doğrudan Güneş'e
bakıldığında yaklaşık 100 dakika sonra UV kaynaklı Güneş yanığı benzeri
lezyonlar retina üzerinde oluşur, özellikle morötesi ışınlar yoğun ise. Gözler
genç ise durum daha da kötüleşir, çünkü yaşlanan gözlerden daha fazla UV'den
etkilenir.

Güneş'i dürbün gibi ışığı yoğunlaştıran optik cihazlarla izlemek eğer UV
ışınları filtre edecek uygun bir filtre yoksa çok zararlıdır. Filtresiz
dürbünler çıplak gözün aldığından 500 kat daha fazla enerjinin retinaya
gelmesini sağlayacağından retina hücrelerinin hemen ölmesine neden olur. Öğlen
güneşine filtresiz dürbünle çok kısa bir süre bakmak bile kalıcı körlüğe neden
olur. Güneş'i izlemenin güvenli bir yolu teleskop kullanarak görüntüsünü bir
ekrana yansıtmaktır.

Kısmî Güneş tutulmalarını izlemek zararlıdır, çünkü göz bebekleri aşırı yüksek
kontrasta uyumlu değildir. Göz bebeği ortamda bulunan toplam ışık miktarına göre
genişler, ortamda bulunan en parlak nesneye göre değil. Kısmî tutulmalarda gün
ışığının çoğunluğu Güneş'in önünden geçen Ay tarafından engellenir ama ışık
kürenin örtülmemiş kısımlarının yüzey parlaklığı normal günlerdeki ile aynıdır.
Ortamın loş olması nedeniyle göz bebeği ~2 mm'den ~6 mm'ye büyür, ve gün ışığına
maruz kalan her retina hücresi tutulmayan normalin on katı ışık alacaktır. Bu
gözlemcinin gözünde kalıcı kör noktalara neden olacak şekilde hücreleri
öldürebilir ya da hücrelere zarar verebilir. Hemen acı oluşmadığı için
tecrübesiz gözlemciler ve çocuklar bu zararın farkına varamaz, bir kişinin
görüşünün bozulması hemen farkedilmez.

Gün doğumu ve gün batımı esnasında gün ışığı Rayleigh saçılımı ve Mie saçılımı
nedeniyle azalır. Dünya atmosferinden geçerken aldığı uzun yol nedeniyle çıplak
gözle rahat bir şekilde seyredilebilecek kadar sönüktür. Pus, duman, toz ve
yüksek nem ışığın azalmasına yardımcı olur.



https://tr.wikipedia.org/wiki/Paraguay_bayra%C4%9F%C4%B1

Paraguay bayrağı ilk olarak 1842 yılında göndere çekilmiş, yıllar içerisinde
bayrağın ortasında bulunan devlet armasında ve en-boy oranında yapılan
değişiklikler ile günümüzdeki halini 1990 yılında alarak kullanılmaya
başlanmıştır.

Paraguay bayrağı, dünya üzerindeki ülkelerinin bayrağı açısından, özel konumu
nedeniyle Sahra Demokratik Arap Cumhuriyeti bayrağı dikkate alınmadığında, Suudi
Arabistan bayrağı ile birlikte ön yüzü ile arka yüzü farklı olan iki bayraktan
bir tanesidir. Bayrağın ön yüzünde devletin resmi arması bulunurken, arka
yüzünde yine beyaz zeminin ortasına denk gelecek şekilde konumlandırılmış daire
ve daire içerisinde ucunda Frigya başlığı bulunan bir kahverengi çubuğun önünde
duran aslan arması bulunmaktadır. Bunların üzerinde ise slogan olarak Barış ve
Adalet yazmaktadır.

Bayrağın ön tarafında bulunan resmi arması ise mavi zemin daire içerisinde
konumlandırılmış sarı beş köşeli yıldızı, daireyi sol taraftan palmiye ağacı
dalı, sağ taraftan zeytin dalı ile çevreleyerek oluşturulan çelenki ve tüm
bunları içerisine alan ve üzerinde sarı ile Paraguay Cumhuriyeti yazan kırmızı
halkayı göstermektedir.



https://tr.wikipedia.org/wiki/II._Mahmud

II. Mahmud (Osmanlı Türkçesi: محمود ثانى Mahmud-u sānī, محمود عدلى Mahmud-u
Âdlî) (20 Temmuz 1785 – 1 Temmuz 1839), 30. Osmanlı padişahı ve 109. İslam
halifesidir. Osman Gazi ve Sultan İbrahim'den sonra Osmanlı hanedanının üçüncü
ve son soy atasıdır. Son altı Osmanlı padişahından ikisi onun oğlu dördü ise
torunudur.

Tahtta kaldığı 31 yıl, Osmanlı tarihinin siyasi açıdan en bunalımlı
dönemlerinden biridir. Balkanlarda imparatorluğun dağılma sürecini başlatan Sırp
ve Yunan isyanları, Rus, İngiliz ve Fransız donanmalarının Navarin'de Osmanlı
donanmasını imha etmesi ve asi ilan ettiği Mısır Valisi Kavalalı Mehmet Ali
Paşa'nın ordularının Suriye ve Anadolu'yu geçerek Kütahya'ya kadar gelmeleri
gibi olaylar ile karşı karşıya kalan Sultan II. Mahmud, bir diğer taraftan
gerçekleştirdiği reformlarla imparatorluğun çehresini değiştirerek Osmanlı
modernleşmesinin temellerini atmış, ölümünden dört ay sonra ilan edilen Tanzimat
Fermanı'na giden yolun hazırlayıcısı olmuştur. Hükümdarlığı dönemindeki
icraatları nedeniyle, bazıları kendisini devleti tekrar ihya etmek üzere her
yüzyılda bir gelmesi beklenen müceddid olarak kabul edip büyük sıfatıyla yad
etmiş, muhalifleri ise gavur padişah olarak nitelendirmişlerdir. Siyaseten
(yargılamasız) idam yetkisini kullanan son padişahtır.

Sultan II. Mahmud 20 Temmuz 1785’te Topkapı Sarayı'nda dünyaya geldi. Babası
Sultan I. Abdülhamid annesi ise Sultan I. Abdülhamid'in sekizinci kadını olan
Nakşidil Sultan'dır. Bütün hayatı boyunca kullanacağı Adli mahlası kendisine
doğduğu zaman verilmiştir.[kaynak belirtilmeli] Şehzade Mahmud, babası öldüğünde
4 yaşındaydı. 1789 yılında Sultan I. Abdülhamid’in ölümü üzerine tahta çıkan
Sultan III. Selim kısır[kaynak belirtilmeli] olduğu için Şehzade Mahmud ile
çocuğu gibi ilgilenmişti. Şehzade Mahmud’un kendisinden 6 yaş büyük olan ağabeyi
Şehzade Mustafa ile birlikte ikisinin de eğitimlerine önem vermiş hatta onlara
dönemin koşullarının elverdiği ölçüde özgürlük de tanımıştır. Şehzade Mahmud,
Topkapı Sarayı'nda Şehzadegan Mektebi'ne devam edip geleneksel tarzda bir eğitim
alırken diğer taraftan Sultan Selim onu sık sık yanına çağırıp, siyasal ve
diplomatik sorunlar üzerine sohbetler ederdi. Şehzade Mahmud reformların
gerekliliği ile Sultan Selim’in bir dizi reform çabası içerisinde geçen
saltanatı sırasında tanışmıştır.

Büyük bir müzisyen olan Sultan III. Selim, dönemin musikî üstatlarını
toplayarak, Topkapı Sarayı'nda küme fasılları düzenlerdi. Sultan II. Mahmud'un
şehzadeliğinde bu musiki ortamından etkilendiği çok açıktır ki o da tambur çalar
ve ney üflerdi. Musiki sevgisi onun da tüm hayatına damgasını vurmuştur ve
kuzenine yakın seviyede büyük bir bestekar olmuştur.[kaynak belirtilmeli] Sultan
III. Selim, Mevlevîliğe muhabbeti olduğundan sık sık Galata Mevlevihanesi'ne
giderek Şeyh Galib'i ziyaret eder, burada ney üfleyip, sema ayinlerine katılır,
şiir sohbetleri yapardı.[kaynak belirtilmeli] Bu mevlevi toplantıları çoğu kez
sarayda da tekrarlanırdı. Sultan II. Mahmud'un saltanatı boyunca Mevleviliğe
gösterdiği yakınlığın kökü bu günlere dayanmaktadır.[kaynak belirtilmeli] Sultan
II. Mahmud'un hat sanatı ile olan ilgisi de şehzadelik yıllarda başlamış ve iyi
bir hattat olarak yetiştirilmişti. Sarayın hat hocalarından Kebecizade Mehmet
Vasfi Efendi’den sülüs, nesih dersleri almış, şehzadeliğinin son yıllarında
1807’de bir hilye yazarak icazet almaya hak kazanmıştı. Sultan Mahmud
şehzadeliği sırasında Topçuluk alanında kendini geliştirerek Topçulukla ilgili
bir risale de yazmıştı. Ayrıca Sadabad'da bulunan kendi adına yazılmış bir
dikilitaşta, Sultan II. Mahmut'un buradan karşı tepelere top atış talimleri
yapmasının anısına bi taşın dikildiği belirtilmektedir.

Şehzade Mahmut, ağabeyi Sultan IV. Mustafa'nın 14 aylık saltanatı boyunca korku
dolu günler geçirdi. İstanbul’dan sağ kurtulup kaçabilen Nizam-ı Cedidciler
Rumelide yenilikçi ve III. Selim yanlısı olan Rusçuk ayanı Alemdar Mustafa
Paşa’nın yanına sığınmışlardı. Tarihe Rusçuk yaranı diye geçen bu kişiler III.
Selim’i tekrar tahta çıkarmaya karar vermişlerdi. Alemdar Mustafa Paşa 28 Temmuz
1808'de 15.000 kişilik ordusu ile Sultan III. Selim'i tahta çıkarmak için
Topkapı Sarayına dayandığında, tahtta bulunan Sultan IV. Mustafa, Sultan III.
Selim ve kardeşi Şehzade Mahmud'un ölüm emrini verdi. Haremdeki dairesinde feci
şekilde öldürülen Sultan Selim'in cesedi Arz Odası'nın önünde bırakıldı ve
Alemdar Mustafa Paşa sarayın Babüssade Kapısını kırdığında tahta çıkarmak için
geldiği Sultan III. Selim'in cesedi ile karşılaştı. Bunun üzerine Şehzade
Mahmud'un derhal bulunup getirilmesini emretti. O sırada haremde Şehzade
Mahmut'u katletmek için cellatlar ile Şehzadenin hizmetkarları arasında
çatışmalar yaşanıyordu. Şehzadenin maiyetindeki cariyelerden Cevri Kalfa'nın
hamam külhanından aldığı bir kase külü katillerin yüzüne avuç avuç atmasıyla
kazanılan zamanla ağalar Şehzade Mahmud’u damdan kaçırmayı akıl ettiler.
Haremden kuşhane’nin damına geçen şehzade, kuşaklarla birbirine bağlanan iki
merdivenle Baş İmam Hafız Ahmet Efendi ve arkadaşları tarafından Enderun
avlusuna indirildi ve Alemdar Mustafa Paşa'nın bulunduğu yere getirildi. Oradan
Hırka-i Saadet dairesine geçilerek Sultan II. Mahmud'a biat edildi. Sultan II.
Mahmud tahtı borçlu olduğu Alemdar Mustafa Paşa'yı sadrazamlığa getirdi. Tahta
çıktığı ilk gün Sultan III. Selim'in ölümüne sebep olanlar birer birer idam
edildi ve o gün sarayın kapısında 33 kesik baş sergilendi. Ancak Sultan II.
Mahmud, Alemdar Mustafa Paşa'nın ısrarına rağmen ağabeyi Sultan IV. Mustafa'yı
öldürtmedi. Buna karşın Sultan IV. Mustafa, daha sonraları, 17 kasım 1808'de,
yeniçeriler ile beraber tekrar tahta geçme planları yaptığı gerekçesiyle,
şeyhülislam fetvası ile boğdurtulmuştur . Sultan II. Mahmut, hayatının
kurtulmasını sağlayan Cevri kalfayı ise Hazinedarbaşılığına getirdi ve ona
Çamlıca'da geniş arazi vererek, bir de köşk yaptırdı.

Sultan Mahmud padişah olduğunda Ruslarla sınır muharebeleri devam ediyordu.
1810‘da Ruslar ikinci defa Silistre kalesini kuşatmışlardı. 1811‘de Napolyon
Ruslara savaş açınca Osmanlı sınırındaki Rus baskısı azaldı, bir rahatlama oldu.
Bu sıralarda Napolyon, Rusya seferine çıkmak üzereydi. Osmanlıya da Rusya’ya
yürümesini teklif etti. Yalnız, İngiltere ve Osmanlı dışında bütün Avrupa’yı
işgal etmiş olan Napolyon’un dönek siyaseti, «dünyanın merkezi olmaya ancak
İstanbul lâyıktır» dediği biliniyordu. Napolyon asla güvenilip müttefik olarak
kabul edilemezdi; Sultan Mahmut teklifi reddetti. Ruslarla 28 Mayıs 1812’de
Bükreş anlaşması yapıldı. 8 Eylül 1812 tarihinde imzalanan Bükreş Antlaşması ile
Rusya, Eflak ve Boğdan'dan ile birlikte işgal ettiği topraklardan çekilecek,
Besarabya bölgesi ise Ruslar'da kalacaktı.

Sultan II. Mahmud, Bükreş Antlaşmasının getirdiği barış ortamını fırsat bilerek
tahta geçer geçmez imzalamak zorunda kaldığı Sened-i İttifak’ı, devlete
başkaldıran ayanları ortadan kaldırmak için bir delil kabul etti. Alemdar’ın
öldürülmesinden sonra Rumeli’de ve Anadolu’da ayanlar, başkenti hiçe sayarak
hareketlerine devam ettiler. Sultan Mahmud Otoritesini imparatorluğun her
tarafında geçirmek için bu ayanlara karşı esaslı bir harekete geçti. Bu
doğrultuda yapılan çalışmalarla ayanlardan bir kısmı öldürüldü. Bazıları da
sürüldü. Bütün bu ayaklanmalara ve iç harplere rağmen Rumeli’de ve Anadolu’da
devlet otoritesini kurmak mümkün oldu.

1813 yılındaki Gülistan Antlaşması ile Kuzey Azerbaycan ve Kafkaslar'da Ruslara
büyük ölçüde toprak kaptıran İran'daki Kaçar Hanedanı, bu toprak kayıplarını
Osmanlılar'dan toprak alarak telafi etmek istediği için, Avrupalıların da
kışkırtmalarıyla Bağdat ve Şehrizor bölgelerine saldırılar düzenledi. Sınır
olaylarının ve saldırıların yoğunlaşması üzerine II. Mahmut, İran'a savaş ilan
etti (1820).

İran orduları, Osmanlı idaresinden memnun olmayan, Doğu Anadolu'daki bazı İran
(Kaçar) yanlısı aşiretlerin de yardımıyla Doğu Beyazıt ve Bitlis'i aldıktan
sonra Erzurum ve Diyarbakır'a doğru iki koldan ilerlediler. Savaş Osmanlılar'ın
aleyhine devam ederken İran Ordusunda büyük bir kolera salgını başladı. İran
Ordusu'nun ağır kayıplar vermesi üzerine Kaçar hükümdarı Feth Ali Şah barış
istedi ve Erzurum Antlaşması yapıldı. Bu antlaşmayla İran ele geçirdiği yerleri
geri vererek eski sınırlarına çekilmeyi kabul etti.

Kavalalı Mehmet Ali Paşa, Mora’da büyük güçler karşısındaki kayıplarını tazmin
için Sultan Mahmut’tan zengin insan ve doğa kaynakları olan Suriye eyaletinin
valiliğini istedi. Sultan Mahmut ona bunun yerine Girit valiliğini verdi ama
adada düzen sağlamanın kendisi için büyük mali yük getireceğinin farkında
olduğundan Mehmet Ali Paşa bunu reddetti. 1831’de Suriye’ye karşı karadan ve
denizden bir sefere girişti. Yeniden canlandırılan Mısır ordusuna komuta eden
oğlu İbrahim Paşa, Akka, Şam, Hama, Humus'u alarak Toroslar'ı aştı. Anadolu'da
yerel nüfustan heyecanlı bir karşılama gördü. Sultan Mahmut, böylesine açık bir
isyana tahammül gösteremezdi. Mehmet Ali Paşa ve oğlu İbrahim Paşa asi ilan
edilip üzerilerine Sadrazam Reşid Mehmet Paşa komutasında bir ordu
gönderildi.İki ordu Konya'da karşılaştığında Osmanlı ordusu yenildi ve sadrazam
esir alındı.

Şubat 1833’te Visamiral Lazarev komutasındaki 9 harp gemisinden oluşan bir Rus
filosu İstanbul boğazına girerek Büyükdere önlerinde demirledi. Bu olay Fransa
ve İngiltere'yi o vakte kadar içlerine gömüldükleri uyuşukluktan uyandırdı.
Fransa elçisi Rus donanmasının İstanbul'dan uzaklaşmasının Sultan Mahmut ile
Mehmet Ali Paşanın anlaşmalarına bağlı olduğuna inanıyordu. Bunun üzerine Sultan
Mahmut’un onaması ile Mehmet Ali’ye Kudüs, Akka, Trablusşam ve Nablus
sancaklarını kabul ettirerek padişahla barış yapmasını teklif etti. Teklifi
kabul etmediği takdirde Fransa'nın da kendisine silahla karşılık vereceğini
belirtti. Mehmet Ali Paşa teklifi kabul etmemekle birlikte Beriyettüşşam ve
Adana sancağının da kendisine bırakılması için Sultan Mahmut’a ültimatom verdi.
Bu ültimatoma müspet cevap verilmediği takdirde İbrahim Paşa’yı Üsküdar üzerine
yürümekle görevlendiriyordu. Bu sıralar Mehmet Ali Paşa’nın entrikaları ile
Anadolu’da padişaha karşı yer yer isyanlar çıkmış bulunuyordu. Kastamonu’da
Tahmiscioğlu, İzmir’de Mehmet ağa isminde biri padişahın memurlarını atarak,
Mehmet Ali Paşa’nın idaresini kurmaya yeltendiler.

Sultan Mahmut bu durum karşısında başkentin güvenliğini bile tehlikede
görüyordu. Ulemanın ve halkın homurdanmalarına 15.000 kişilik bir Rus kuvveti 5
Nisan 1833’te Boğaziçinin Anadolu yakasına çıktı. Bu olay Fransız ve İngiliz
elçilerine dehşet saldı. Rusların İstanbul’dan uzaklaşmaları Mehmet Ali’nin
Anadolu'yu boşaltması ile mümkündü. Elçiler Sultan Mahmut’u Mehmet Ali ile
anlaşma yapması için zorlamaya başladı. Sultan Mahmut yeni barış teşebbüslerinde
bulunmayı kabul etti. Amedci Reşit Bey, Fransız elçisi Varenne ile İbrahim
Paşa’nın ordugahına barış tekliflerini götürdü. Uzun boylu tartışmalar
neticesinde nihayet Mehmet Ali Paşa ile Sultan Mahmut arasında 14 Mayıs 1833’te
Kütahya Barış Anlaşması imzalandı. Bu barışa göre Mehmet Ali Paşa’ya Mısır ve
Girit valiliklerine ek olarak, Şam, İbrahim Paşa’ya ise Cidde valiliğine ek
olarak Adana valiliği verildi. Bundan başka Anadolu'da Mehmet Ali tarafını
tutmuş olanlar için de genel af ilan edildi. Kütahya barışından sonra İbrahim
Paşa kuvvetleri Anadolu'yu boşalttı.

Anlaşmanın imzalandığını öğrenir öğrenmez Paris ve Londra'da kıyametler koptu.
Fransa ve İngiltere Akdeniz'deki filolarını çoğalttılar. Bir İngiliz filosu
İzmir önlerinde görüldü. Bir ara boğazların zorlanması ve Karadeniz'deki Rus
filosunun batırılması bile düşünüldü. Fakat daha sonra Avusturya ve Prusya’nın
da Rusya'dan yana tavır almaları üzerine Hünkar İskelesi Anlaşmasının yürürlüğe
girmemesini temin etmek için yeni bir müdahale durumu olmaması adına Kahire ve
İstanbul'a tavsiyelerde bulunmaya başladılar. Rusya, Batı ile savaşa girdiği
anda, Osmanlıların, boğazları Batılılara kapatacağı hususu, Rusya'nın bu dönemde
rekabet içinde olduğu Birleşik Krallık ve Fransa'ya karşı konması ile Boğazlar
sorunu ortaya çıkmıştır.

Kütahya barışı ne Sultan Mahmut’u ne de Mehmet Ali Paşayı memnun etmişti. Sultan
Mahmut çok şey kaybettiğini Mehmet Ali Paşa ise az kazandığını düşünüyordu.
Sultan Mahmut için Mehmet Ali Paşa, vücudu er geç ortadan kaldırılması gereken
bir asi idi. Bu yoldaki düşüncesi o kadar genişti ki bir gün İstanbul'un
mukadderi ile kendisini ilgilendirmek isteyenlere “İmparatorluğun ve İstanbul'un
ne önemi var Mehmet Alinin başını getirecek olana İmparatorluğu da İstanbul’u da
bağışlamaya hazırım” demesi meşhurdur. İlk anlaşmazlık Mısır’ın İstanbul’a
göndereceği para yüzünden çıktı. Mehmet Ali 32.000 kese altın göndermek
isteyince Sultan Mahmut vilayetlere göre bu paranın yetersiz olduğunu ileri
sürdü fakat fazlasını elde edemedi. İbrahim Paşa, halifeliği İstanbul’dan
Kahireye çekmeyi düşünüyordu. Çünkü kutsal şehirler Mekke ve Medine,
Kavalalıların elinde idi. Mısır, Osmanlı İmparatorluğundan ayrıldığı vakit
padişah kendini hutbede Hadim-ül Harameyn (Mekke ve Medine'nin hizmetkarı)
olarak gösteremeyecekti. Kaldı ki Osmanlıların halifelik iddiası Mısır'ı ele
geçirmelerinden sonra güçlenerek artmıştı.

İngiltere ile yapılan Baltalimanı Ticaret Anlaşması ile İngiltere'nin siyasi
desteği sağlanmıştı. Zaten Osmanlı ordusundaki reform çalışmaları ciddi anlamda
devam etmekte ve yeniden düzenleme sağlanmakta idi. Mehmet Ali etrafında
örülmekte olan çemberden kurtulmak ümidi ile elinde bulunan yerlerin babadan
oğula geçmek üzere kalıtsal valiliğini istedi. Bunun dışında İstanbul’a
göndermek zorunda olduğu vergiyi göndermemekle birlikte bağımsızlığını ilan
etti. Sultan Mahmut, Mehmet Ali Paşa’ya karşı savaşa girişilmesi için 21 Nisan
1839’da emir verdi. İki ordu Fırat nehrinin ötesinde Nizip’te karşılaştı.

Sultan II. Mahmud dönemi, Osmanlı tarihinde batılılaşma süreci içerisinde büyük
öneme sahiptir. Sultan II. Mahmud, Osmanlı Devleti’ne yeniden bir düzen
verilmesi amacıyla, bütün işlerinde batı teknik ve kültüründen faydalanma yolunu
tuttu. Tarihlere Vaka-i Hayriye olarak geçen Yeniçeri Ocağı’nın kanlı bir
şekilde kaldırılması hadisesinden sonra kurduğu Avrupai tarzda eğitim gören
Asakir-i Mansure-i Muhammediyye (Türkçe: Muhammed'in zafer kazanmış orduları)
ordusu ile modern Türk ordusunun temellerini attı. 1828 yılında yayınladığı
Kıyafet Nizamnamesi ile sarık, kavuk ve biniş giyilmesini yasaklayıp, ceket,
pantolon ve fes giyilmesi kuralını getirdi ve kendi de sakalını kısa keserek
modern kıyafetler ile halkın içine çıktı. Portrelerini yaptırarak devlet
dairelerine astırdı. Devlet ve saray teşkilatında geniş ölçüde değişiklik
yaparak Tımar Sistemi, Enderun ve Divan-ı Hümayun’u lağvedip çeşitli bakanlıklar
ve meclisler kurdu. Topkapı Sarayı'nı terk ederek batılı tarzda döşenmiş
Beylerbeyi Sarayı ve Çırağan Sarayı'nı yaptırarak hanedan için boğaz içi
sahillerinde yeni bir yaşantının kapısını araladı. 1831 yılında Modern anlamda
ilk nüfus sayımını gerçekleştirdi, ilk posta teşkilatını kurdurdu ve Osmanlı
tarihindeki ilk resmi Türkçe gazete olan Takvim-i Vekayi onun döneminde
yayımlandı. Sultan II. Mahmud, yapmakta olduğu reformların kalıcılığını bunların
manasını kavrayacak nesillerin yetiştirilmesi ile mümkün görüyordu. Bunun için
de, eğitime çok önem verdi. İlköğretimi zorunlu hale getirerek bugünkü ilkokula
denk rüşdiye okullarını kurdu. Avrupai tarzda eğitim vermek amacıyla
İstanbul'da, Türkiye'nin ilk modern tıp okulu olan Mekteb-i Tıbbiye-i Şahane ve
modern anlamda ilk harp okulu olan Mekteb-i Harbiye'yi kurdu.

Vereme yakalanmış olan Sultan Mahmut, 1839 yazında rahatsızlığı iyice artınca
sıcak yaz günlerinde Çamlıca havasının kendisine iyi geleceğini ümit ederek
bunaltıcı bir yaz gününde Beşiktaş Sarayı’ndan birkaç yakınının eşliğinde
saltanat kayığına binerek Üsküdar’a geçti oradan Çamlıca’ya geçerek eşi
Bezmialem Sultan ve oğlu Abdülmecit ile birlikte, kardeşi Esma Sultan'ın
buradaki köşküne yerleşti. Sultan Mahmut’un ağırlaştığı günlerde, Meclis-i Vala
Reisi Koca Hüsrev Paşa, güvendiği saray adamları aracılığıyla padişahın
durumunun dışarıdan duyulmaması için önlemler aldırmış kendisi de hasta
padişahın yattığı Çamlıca Kasrının bir odasına yerleşmişti. Amacı ölümden,
herkesten önce haberdar olmak ve padişahlık müjdesini de yine herkesten önce
Şehzade Abdülmecit’e ulaştırarak, bulunduğu görevden sadrazamlığa atanmak
idi.[kaynak belirtilmeli] Şehzade Abdülmecit ve annesi Bezmialem Sultan da ölüm
haberini bekliyorlardı.

Sultan Mahmut’tan umut kesildiği sırada sözde devleti ve milleti düşünen kimi
devlet adamları ve Hüsrev Paşa, koma halindeki padişahın tahttan indirilmesine
fetva alıp oğlu Şehzade Abdülmecit’i bir an evvel tahta oturtmak
düşüncesindeydiler.[kaynak belirtilmeli] Buna karşılık Sultan Mahmut’a çok bağlı
bir grup saray erkanı ise hekimlerin padişahı kasten tedavi etmedikleri, şayet
oğlu Şehzade Abdülmecit ortadan kaldırılırsa mecbur kalıp iyileştirecekleri
inancıyla daha korkunç, tehlikeli ve duygusal çareler peşindeydiler. Bunların
başında da Hüsrev Paşa’nın siyasi rakibi Kaptan-ı Derya Müşir Ahmet Fevzi Paşa
vardı. Hüsrev Paşa olasılıkla kendi uydurması olan bu suikast ihtimalinden genç
şehzadeyi ve annesi Bezmialem Sultan’ı gizlice bilgilendirerek onları kendisine
minnettar kalmayı gözetmişti. Bu gizli hesapları komadaki padişah sezmiş ya da
ona acımayarak kulağına fısıldayanlar olmuş olmalı ki, ölümün beklendiği o
günlerde Sultan Mahmut oğlu Şehzade Abdülmecit’e ve annesi Bezmialem Sultan’a
küskündü.[kaynak belirtilmeli]Ölüm döşeğindeyken Şehzade Abdülmecit babasını son
kez görmek isteğiyle gizlice odasına girmiş ayaklarına yüzünü sürüp
ağlarken,[kaynak belirtilmeli] durumu fark eden Sultan Mahmut son takatini sarf
edip oğlunun yüzünü tekmelemişti.[kaynak belirtilmeli] Sultan Mahmut 2 Temmuz
1839 pazartesi günü sabaha karşı hayatını kaybetti. Hüsrev Paşa Sultan Mahmut’un
öldüğünü öğrenir öğrenmez yanından ayırmadığı Serasker Said Paşa’yı güvenlik
önlemleri ve cülus hazırlıklarıyla görevlendirdi ve Bezmialem Sultan’a oğlunu
cülus merasimine hazırlaması için haber gönderdi.

Sultan II. Mahmud döneminde, mimari alanda da yeni bir gelişmenin başladığı
görülür. İmparatorluğun değişik bölgelerinde birbirinden güzel yapılar inşa
edildi. Sultan II. Mahmud'un yaptırdığı eserlerden bazıları şunlardır; Rodos
Süleymaniye Camii, İzmir Bıyıklıoğlu Mahmud Camii, hayatını kurtaran Cevri
Kalfa'nın adını verdiği sıbyan mektebi, Tophane Nusretiye Camii, Arnavutköy
Tevfikiye Camii, Asariye Camii, Hidayet Camii İstanbul Kocamustafapaşa Küçük
Efendi Camii ve külliyesi, İstanbul Şamlar köyü tarihi camii ve bendi, Taşkışla,
Gülhane Parkı girişindeki Alay Köşkü.

Sultan II. Mahmud ayrıca, İstanbul'daki bütün büyük camilerin tamirini de
yaptırdı. Unkapanı köprüsü yine onun zamanında yapıldı. Mekke'de bir medrese
yaptırdı ve Mescid-i Aksa'yı tamir ettirdi. Aynı zamanda hattat, bestekâr ve
şair olan Sultan II. Mahmud yazdığı şiirlerde Adlî mahlasını kullandı.



https://tr.wikipedia.org/wiki/H%C3%BClya_Av%C5%9Far

Hülya Avşar (d. 10 Ekim 1963, Balıkesir), Kürt asıllı Türk sinema ve dizi
oyuncusu, şarkıcı ve sunucu.

Emral ve Celal Avşar'ın ilk çocuğu olarak Edremit-Balıkesir'de dünyaya geldi.
Ailesi tarafından Kürtçe "malakan curri" diye çağırılırdı. Bu söz "sarışın"
anlamına gelmektedir. Anne tarafından Balıkesirli olan Avşar'ın baba tarafı
Hasköy, Ardahanlıdır. Hülya Avşar, Avşar-Pirebat Kürt aşiretine mensuptur.
Babası Celal Kürt ve annesi Emral ise Türk kökenli bir aileye mensuptur.

Bulvar Gazetesi'nin düzenlediği Kâinat Güzellik Yarışması'nda birinci seçildi
(1982), fakat evlendiği ortaya çıkınca tacı geri alındı. 1983 yılı Avşar'ın
yaşamında dönüm noktasıydı. Fikret Hakan ve Salih Güney ile başrolü paylaştığı
Haram filmi ile kariyerine başladı.

Kariyerine müzik eğitimi aldıktan sonra müzikaller, altı albüm ve bir single ile
devam etti. 1995 yılının son günlerinde yayınladığı Yarası Saklım adlı albümüyle
döneme damgasını vurdu. "Bu Gece Uzun Olacak" adlı parçası, şarkının çıkış
klibiydi. Klip, Hülya Avşar'ın popo sallama sahnesi başta olmak üzere daha pek
çok sahnesi ile bir kült haline geldi. Klip, feministlerin tepkisini topladı,
ancak ikinci klip "Yürü Ya Kulum" oldukça feminist ve erkek karşıtı bir klip
oldu.[kaynak belirtilmeli] Albümden üçüncü klip bir Suat Suna şarkısı olan
"Sensiz Kaldım" parçasına çekildi. Şarkı oldukça beğenildi ve pek çok kişi
tarafından Avşar'ın söylediği en iyi şarkı olarak görüldü. Hülya Avşar artık
90'ların en çok konuşulan isimlerden biri haline gelmişti.

1998 yılında yayınladığı Hayat Böyle albümüyle müzik sahnesindeki yerini
sağlamlaştırdı. "Aradın Mı" adlı Serdar Ortaç parçasıyla o yıl her yerde
dinlendi. Şarkının klibinin de beğenilmesi üzerine, "Aradın Mı", Hülya Avşar'ın
"Bu Gece Uzun Olacak"tan sonra en çok bilinen şarkısı oldu. Albümden ikinci klip
"Ah Be Güzelim" parçasına çekildi. Sanatçı, bu şarkıyla da başarı sağladı.

2000 yılında Kral TV tarafından düzenlenen yılın müzik ödüllerinde en iyi kadın
şarkıcı ödülüne layık görüldü. Hülya Avşar, Günaydın'da köşe yazarlığı yaptıktan
sonra, Show TV'de Hülya Avşar Show'u yaptı. Medyapım tarafından talk show
formatında yayınlanan programının yönetmenliğini Birkan Uz ve Uğur Aksay yaptı.
Avşar Show aynı zamanda Türkiye'de ilk defa Uğur Aksay tarafından uygulanan
16/9 mm sinematografik formattaki dijital rejili seti ile çekilen show programı
olma özelliğini taşımaktadır.[kaynak belirtilmeli] Avşar, TV şovuyla aynı anda
sergilediği tek kişilik tiyatro oyunundan başka, reklam filmlerinde oynadı ve
hâlâ Hülya adlı aylık derginin editörlüğünü yapmaktadır.

İlk evliliğini 1979'da Mehmet Tecirli ile yaptı ve iki yıl evli kaldı. Kaya
Çilingiroğlu ile olan evliliğinden Zehra (1998) isminde bir kız çocuğu
sahibidir. Çift, 2005 yılında boşandı. Kendisi sıkı bir Beşiktaş taraftarıdır.
Kaya Çilingiroğlu'ndan boşandıktan sonra bir süre iş adamı Sadettin Saran ile
beraber olmuştur. Annesi Emral Avşar, 6 Şubat 2009'da kanserden hayatını
kaybetmiştir. 24-25 Ağustos 2009 tarihlerinde Milliyet'te yayımlanan
röportajında Kürt açılımını hakkında görüşlerini bildirmesiyle hakkında Bakırköy
Cumhuriyet Başsavcılığı tarafından "Halkı kin, nefret ve düşmanlığa tahrik
ettiği" gerekçesiyle soruşturma açıldı. Soruşturmayı yürüten savcı, Avşar
hakkında takipsizlik kararı verdi.



https://tr.wikipedia.org/wiki/Tac_Mahal

Tac Mahal, Hindistan'ın Agra şehrinde, 1631-1654 yıllarında inşa edilmiş anıt
mezar.

İslâm türbe mimarisinin en önemli eserlerinden birisi olarak kabul edilir. Babür
İmparatorluğu 5. hükümdarı Şah Cihan'ın, 17 Haziran 1631 tarihinde genç yaşta
ölen eşi Ercümend Bânû Begüm için o zamanki imparatorluğun başkenti olan Agra'da
Yamuna Nehri'nin kıyısında yaptırılmıştır. Mümtaz Mahal'in ve 1666'da ölen
imparator Şah Cihan'ın mezarlarını barındırır.

Yapı, Şah Cihan'ın hâkimiyeti süresinde en parlak dönemini yaşayan Bâbürlüler'in
güç ve kudretini temsil eder. Hanedanın güç ve kudreti kadar, Şah Cihan ile eşi
Ercümend Bânû Begüm arasındaki sevginin de sembolüdür. Şah Cihan'ın tahta
çıkması üzerine Mümtaz Mahal adını alan Ercümend Banu, on dördüncü çocuğunu
doğururken hayatını kaybetmiştir. Hükümdarın, eşine duyduğu sevginin hatırasına
görkemli bir anıt mezar yaptırarak teselliyi sanat ve mimaride bulduğu
anlatılır.

1983'ten bu yana UNESCO'nun Dünya Miras Listesi'nde yer almaktadır. Yılda
tahmini 3milyon kişi tarafından ziyaret edilir.

1601 yılında Babürlüler tarafından fethedilen Burhanpur şehri, Dekkan
Sultanlarına karşı girişilen askeri harekatlarda üs olarak kullanılmaktaydı.
Eşine seferlerde eşlik eden Mümtaz Mahal, 1631 yılında bir ayaklanmayı bastırmak
için çıktığı sefer sırasında da Burhanpur'a eşi ile birlikte gitmişti. On
dördüncü çocuğuna hamile olan Mümtaz Mahal, 17 Haziran 1634'te çocuğun doğumu
sırasında hayatını kaybetti. Cenazesi altı ay sonra Agra'ya taşınmıştır.

Türbe, iki yanında simetrik yapılar olarak inşa edilmiş cami ve konuk evi ile
anıtsal giriş kapısından olan yapılar bütünü içinde yer alır. 1632'de inşasına
başlanan eser, çevre düzenlemesi ve diğer yapılarla birlikte 1652'de
tamamlanmıştır.

Türbenin inşaatı için mimar ve ustalardan oluşan bir heyet kuran hükümdar,
Osmanlı, İranlı, Suriyeli usta ve sanatkârlarla birlikte mahallî Hint ustalara
da görev vermişti. Bağdat'tan hattat, Buhara'dan kakma ustası, İstanbul'dan
kubbe ustası, Semerkand'dan minare yapımcısı, Kandahar'dan taş ustası, Şiraz'dan
çizim ustası getirilmişti. Tac Mahal'in esas mimarının kim olduğu hakkında
birçok görüş ileri sürülmüştür. Kimileri Venedikli Jeromino Veroneo adlı bir
İtalyan'ın veya Bordeauxlu Augistin adlı bir Fransız'ın, kimileri de Osmanlı
mimarı Mehmet İsa Efendi'nin yapının esas mimarı olduğunu ileri sürmüşlerdir.
17. yüzyıldan kalma "Divan-ı Mühendis" adlı bir el yazmasında Lutfullah Mühendis
el-Lâhûrî, babası Üstad Ahmed'in Tac Mahal'in mimarı olduğundan bahseder. Bu el
yazmasının bulunuşundan sonra 1930'larda "Nâdirü'l-asr" Üstad Ahmed'in yapının
asıl mimarı olduğu görüşü kabul görmüştür. Şah Cihan'ın gözde mimarı Üstad
Ahmed, Tac Mahal'e ilişkin efsanelerde sıklıkla anlatıldığı gibi gözleri kör
edilip, elleri kesilerek işkence görmemiş; yapının tamamlanışından 9 yıl sonra
Lahor'da hayatını kaybetmiştir.

Tac Mahal'in yapımında parlak, ince mavi damarları olan beyaz mermer
kullanılmıştır. Aynı mermerden yapılan ve yerden yüksekliği 82 metre olan kubbe,
Mimar İsmail Efendi tarafından yapılmış ve 1648 yılında tamamlanmıştır.[kaynak
belirtilmeli] Yapıdaki yazıları yazan Hattat Settâr Efendi'dir.[kaynak
belirtilmeli]

Kubbe üzerinde altınlı bir alem vardır. Türbenin beyaz mermerden 4 minaresi
vardır. Anıtın dört yanına Hattat Settâr Efendi tarafından Yasin suresinin
tamamı yazılmıştır.

İnşaatta çok sayıda ustanın da yanı sıra, günde 20 bin işçinin çalışmasıyla
türbe 1643'te, çevresindeki avlu ve yapılar 1649'da bitirildi. Tac Mahal, 20
yılda 1652'de bütünüyle tamamlandı.

İç mekanı örten 30 metre yüksekliğindeki alt kubbeyle üst kubbe arasında türbe
mekanı kadar ölü hacim var.[kaynak belirtilmeli]

Mümtaz Mahal ve Şah Cihan'ın sandukaları üst katta, kubbenin altındadır.
Sandukaların bulunduğu yerdeki kubbede insan ağzından çıkan her ses 7 kez
yankılanacak şekilde bir akustiğe sahiptir.[kaynak belirtilmeli] Şah'ın ve
eşinin asıl lahitleri ise, en alt katta bulunmaktadır.

Şah Cihan'ın Yamuna Nehri kıyısında Tac Mahal'in tam karşısına kendisi için
siyah mermerden bir anıt mezar yaptırmayı planladığına ancak oğlu tarafından
tahttan indirildiği için bu planı gerçekleştiremediğine inanılır. Bu iddia ilk
defa, 1665'te Agra'ya giden seyyah Jean-Baptiste Tavernier'in yazılarında yer
almıştır. Tac Mahal'in tam karşısındaki Mehtap Bağı'nda 2006 yılında arkeologlar
tarafından siyah mermerler bulunması, bu iddiaya inanırlığını arttırmıştır ancak
daha sonra yapılan çalışmalar bu mermerlerin bir yazlık saraya ait olduğu ortaya
konmuştur.

Yaygın bir efsaneye göre[kaynak belirtilmeli] kubbeyi desteklemek için yapılan
iskele, kubbeden daha fazla masraf ve işgücü gerektirmişti. İnşaatın bitimine
yakın Şah Cihan'a iskeleyi sökmenin 5 yıl alacağı bilgisi verilmesi üzerine Şah
Cihan, herkesin söktüğü tuğlanın kendisine kalacağı şeklinde bir emir yayınlamış
ve iskele bir gecede sökülmüştü.

New7Wonder adlı İsviçre Merkezli bir vakfın, dünyanın yedi harikasına alternatif
olarak dünyanın yeni yedi harikasını cep telefonu ve internet oylarıyla
belirlemek için başlattığı yarışma sonucunda Tac Mahal Anıt Mezarı, 7 Temmuz
2007'de ilan edilen listede yer almıştır.



https://tr.wikipedia.org/wiki/Al_Pacino

Alfredo James Pacino (Paçino okunur) (d. 25 Nisan 1940), Oscar ödülüne sahip
ABD'li sinema ve tiyatro oyuncusudur.

Uzun süren sinema kariyeri boyunca, Hollywood'un baş aktörlerinden biri olarak
görülen Al Pacino, 25 Nisan 1940'ta New York, Doğu Harlem'de dünyaya geldi.
Oyunculuk dersleri alan Pacino, zaman zaman çıktığı gösterilerde oyunculuğunu
geliştirdi. 1966 yılında Actors Studio'da eğitim için hak kazandı. Daha sonra
James Earl Jones ile çalıştığı The Place Creep'de rol aldı. 1967-68 tiyatro
sezonunda zalim bir sokak serserisini oynadığı The Indian Wants the Bronx ile
Obie Ödülleri En İyi Erkek Oyuncu ödülünü aldı.

Al Pacino'nun Broadway'de sahneye çıktığı ilk oyun Does the Tiger Wear a
Necktie?'dır. Her ne kadar oyun kırk gösterimden sonra kaldırıldı ise de Pacino,
topluma uyum sağlayamayan bir uyuşturucu bağımlısını canlandırdığı rolüyle Tony
Ödülü'nün sahibi oldu. Al Pacino'nun kariyerindeki ilk filmi, 1969 yılında
çevirdiği Me, Natalie'dir. Buradaki başarısıyla, yapımcılığını Paramount'un
üstlendiği, Francis Ford Coppola'nın The Godfather (Baba) filminde Michael
Corleone rolünü oynamaya hak kazanacaktır. Bu filmdeki performansı ile En İyi
Yardımcı Erkek Oyuncu Oscar'ına aday gösterildi. Çareyi Broadway oyunlarına
dönmekte buldu ve başrolünü oynadığı The Basic Training of Pavlo Hummel ile
ikinci kez Tony ödülünün sahibi oldu.

Pacino'nun daha sonra rol aldığı filmleri, homoseksüel bir seri katilin peşinde
olan bir polis memurunu canlandırdığı Cruising ve Author Author adlı komedi iş
yapmadı. 1983 yılında Brian De Palma'nın yönettigi, şiddeti bol Scarface (Yaralı
Yüz) ise ilk gösterildiğinde sinemanın kült filmleri arasındaki yerini aldı.

Fakat başarının arkasından tekrar başarısızlık geldi ve Pacino tarihsel epik
Revolution'dan (Devrim) sonra gözlerden uzaklaştı. Bu arada The Local Stigmatic
filmiyle yönetmenliği denedi. Bu filmi piyasaya sürmeme kararı almıştır.

Al Pacino'nun dönüşü, 1989'da çekilen Sea of Love (Aşk Denizi) filmi ile oldu.
Film büyük sükse yaptı. 1990'da gösterişli bir gangsteri oynadığı Dick Tracy ile
altıncı kez Oscar'a aday olan Pacino, aynı yıl çevrilen, üçlemenin üçüncü ayağı
"The Godfather Part III" (Baba 3)'de yer aldı.

Ertesi yıl çevirdiği romantik komedi Frankie and Johnny ve ardından gelen
Glengarry Glen Ross, sevilen filmleriydi. Uzun süren sessizliğin ardından Scent
of a Woman'daki (Kadın Kokusu) oyunculuğu ile nihayet Oscar ödülüne kavuşmayı
başardı.

1993'te Brian De Palma ile tekrar çalıştığı Carlito's Way ve 1995'te Michael
Mann'in yazıp yönettiği ve Robert De Niro'nun canlandırdığı bir hırsızın
peşindeki polisi oynadığı Heat ile kariyerine devam eden Pacino, 1996'da politik
bir dram olan City Hall'da rol aldı. Fakat o sene dikkatleri daha çok yazıp
yönettiği ve rol aldığı Looking for Richard ile çekti.

1997 senesinde genç Hollywood starları ile çevirdiği filmler gündemdeydi. Önce
Johnny Depp ile Donnie Brasco ve sonra Keanu Reeves ile The Devil's Advocate
(Şeytanın Avukatı)... Al Pacino, 1999 yapımı The Insider (Köstebek) ile
sinemaseverlerin karşısında. Başrolü Russell Crowe ile paylaşan Pacino, sigara
şirketlerinin halktan gizlediği sırların anlatıldığı ve yayın aşamasında
kıyametin koptuğu "60 Dakika" adlı programın yapımcısı Lowell Bergman'ı
canlandırdı.

2000 yılında yönetmenliğini Oliver Stone'un üstlendiği ve başrollerinde Cameron
Diaz, James Woods ve Dennis Quaid gibi deneyimli oyuncuların yer aldığı Any
Given Sunday (Kazanma Hırsı) adlı filmde oynayan aktör, Tony D'Amato adında
futbol aşığı bir koçu canlandırdı.

2002 yılında Andrew Niccol'ün yönettiği, Rachel Roberts'in S1M0NE karakterini
canlandırdığı S1M0NE adlı eserde Al Pacino Hollywood yıldızlarının kaprislerine
karşı tesadüfen eline geçen bir fırsatla tepki göstermeyi amaçlayan bir yönetmen
olan Viktor Taransky'yi canlandırdı. 2003 yılında genç yıldızlardan olan Colin
Farrell ile Çaylak isimli filmde oynadı. 2003 yılında rol aldığı Angels in
America adlı mini dizi 12 dalda Emmy ödülü aldı, Al Pacino da bu dizi ile ilk
Emmy ödülünü almış oldu. Aynı yıl Venedik Taciri isimli filminde yahudi tefeci
Shylock'u oynadı. 2005 yılında Kirli Para adlı pek beğenilmeyen filmde rol aldı.
2007 yılında ise Jon Avnet'in yönetmenliğini yaptığı 88 Dakika isimli filmde
başrolü oynadı. Bu filmde geçmişte kendisinin tespitleri sonucu yakalanan ve
idama mahkûm edilen bir cinayet zanlısının suçunu kaldırmak isteyenler
tarafından tehdit edilen bir cinayet psikiyatristi ve üniversite hocasını
canlandırdı.



https://tr.wikipedia.org/wiki/2006_FIFA_D%C3%BCnya_Kupas%C4%B1

2006 FIFA Dünya Kupası, dört yılda bir tekrarlanan uluslararası futbol
şampiyonası turnuvası olan FIFA Dünya Kupası'nın 18'inci ayağıdır. 9 Haziran ila
9 Temmuz 2006 tarihleri arasında; ev sahipliği hakkını Temmuz 2000'de kazanan
Almanya'da yapılmıştır ve İtalya kazanmıştır.

Şampiyonayı İtalya; 4'üncü kez şampiyon olarak kazanmıştır. Finalde Fransa
karşısında normal süresi 1-1 biten maç sonunda penaltı atışlarında 5-3
yenmiştir. Ev sahibi Almanya ise Portekiz'i 3-1 yenerek 3'üncü olmuştur.

2006 Dünya Kupası televizyon tarihinde en fazla izlenilen gösteri olmuş, turnuva
süresince 30 milyar tekil olmayan izleyici tarafından izlenilmiştir.

Bu dünya kupasında ilk kez uygulanan "Green Goal" projesi ile organizasyon
sonucu ortaya çıkacak 100 bin ton karbon emisyonunun telefisi için Almanya
gelişmekte olan ülkelerde uygulanacak çevre projelerinde kullanılmak üzere bir
milyon euro hibe etmiştir.

2000 yılında, Almanya FIFA oylamasında az bir farkla Güney Afrika'yı yenerek
2006'da ev sahibi olmuştur. Diğer teklifler İngiltere ve Fas tarafından
yapılmış; Brezilya da adaylıktan çekilmiştir.

Oylama 7 Temmuz 2000 tarihinde, Zürih'de altıncı kez gerçekleşmiştir. Brezilya
oylamadan 3 gün önce çekilmiş ve yarışma 4 katılımcı arasında olmuştur. İlk
oylama sonucunda Fas elenmiş, ikinci oylama sonucunda İngiltere elenmiş; son
oylama sonucunda da Almanya Güney Afrika'yı 12'ye 11 oyla yenmiştir.

198 takım 2006 Dünya Kupası'na katılmak için yarışmıştır. Ev sahibi Almanya
otomatik olarak bu elemeleri geçmiş, geriye kalan 31 finalist ise kıtalararası
yarışmalara tabi tutulmuştur. 13 takım UEFA'dan (Avrupa), 5 takım CAF'dan
(Afrika), 4 takım CONMEBOL'den (Güney Amerika), 4 takım AFC'den (Asya), ve 3
takım da CONCACAF'dan (Kuzey ve Orta Amerika ve Karayipler) seçilmiştir. Diğer
iki takım da AFC ve CONCACAF takımları ile CONBEMOL ve OFC (Okyanusya)
arasındaki playoff karşılaşmaları sonucunda seçilmiştir.

8 takım ilk defa finallere kalmıştır: Angola, Fildişi Sahili, Çek Cumhuriyeti,
Gana, Togo, Trinidad ve Tobago, Ukrayna ve Sırbistan. Çek Cumhuriyeti ve Ukrayna
bağımsız bir devlet olarak ilk kez katılmaktadır, ancak daha önceden
Çekoslavakya ve Sovyet Sosyalist Cumhuriyetler Birliği olarak temsil
edilmişlerdir. 1982'den bu yana ilk kez 6 konfederasyon temsil edilmiştir.

1Dünya Kupası sürecinde stadyumların çoğu resmi olarak farklı adlandırılacaktır
çünkü FIFA isim sponsorluğunu yasaklamıştır. Örneğin Allianz Arena turnuva
sürecinde "FIFA Dünya Kupası Stadyumu, Münih" (veya Almanca: "FIFA WM-Stadion
München") olarak bilinecektir. Yukarıda bulunan tabloda yeni resimler
belirtilmiştir. 12 stadyum arasından biri hariç (Leipzig) hepsi eski Batı
Almanya'dadır.

Aşağıda bölgelere ayrılmış ülkeler finallerde yer almışlardır. Parantez içindeki
numaralar ülkelerin turnuvadaki derecelerini belirtir. Bu dereceler son iki
Dünya Kupası (2002, 1998) sonuçları ve son üç yılın (2003-2005) FIFA Dünya
Dereceleri'nden hesaplanmıştır.

Avrupa playoff maçlarında sürpriz elenenler (İsviçre'ye olaylı şekilde yenilen)
2002 FIFA Dünya Kupası üçüncüsü Türkiye, (Ukrayna'ya yenilen) 2004 Avrupa
Şampiyonu Yunanistan, (yine Ukrayna'ya yenilen) Danimarka, (Portekiz'e yenilen)
Rusya, (Sırbistan-Karadağ ve İspanya'ya yenilen) Belçika. Afrika'da (Togo'ya
yenilen) 2002 çeyrek finalisti Senegal, (Gana'ya yenilen) Güney Afrika, (Fildişi
Sahilleri'ne yenilen) Kamerun ve (Angola'ya yenilen) Nijerya.

Avustralya Okyanusya'yı temsil etmesine rağmen 1 Ocak 2006 itibariyle Asya
Konfederasyonu'nun parçası olacaktır ve ileriki Dünya Kupaları'nda Asya'yı
temsil edecektir.

Millî takımlar 15 Mayıs 2006'ya kadar takımlarında oynayacak yirmi üç futbolcuyu
belirlemek zorundalar. Bu yirmi üç kişiden üçünün kaleci olması şarttır.
Sakatlık esnasında, takımın ilk maçından yirmi dört saat önce yeni oyuncu
bulunabilir [2].



https://tr.wikipedia.org/wiki/Abd%C3%BClaziz

Sultan Abdülaziz (Osmanlı Türkçesi: عبد العزيز; d. 8 Şubat 1830 – ö. 4 Haziran
1876), 32. Osmanlı padişahı ve 111. İslam halifesidir. II. Mahmud ve Pertevniyal
Sultan'ın oğlu, Abdülmecid'in kardeşidir. Abdülaziz 25 Haziran 1861 tarihinde
kardeşinin ölümü üzerine, 31 yaşında iken tahta geçmiştir. Tahttan indirilip
öldürülen son padişahtır.

Güreş, cirit, av ve bilek güreşi sporlarına meraklı olan padişahın tahtta
kaldığı sürece en çok üzerinde çalıştığı konu Osmanlı Donanması'nın
modernizasyonu idi. Bu nedenle o dönemlerde Avrupa devletlerinden alınan
kredilerin çoğu bu konuda harcandı. Sayısı gün geçtikçe artan Osmanlı Ordusu'nun
askerlerine yetecek dönemin son model top ve tüfeklerin de sağlanması Abdülaziz
döneminde gerçekleşmiştir.

Hükümdarlığı süresince sık sık ülke içi ve ülke dışı temaslarda bulunmuş geziler
düzenlemiştir. I. Selim'den sonra Mısır'ı ziyaret eden ilk ve tek Osmanlı
Padişahı'dır.

Eyaletlerin yanı sıra Batı Avrupa'da ziyaretler yapan ilk ve tek padişahtır.
1867 yılında Paris'te açılan büyük bir sanat sergisine III. Napolyon'un daveti
üzerine katıldı. Sergiden sonra imparator ile temaslarda bulunmuş İngiltere,
Belçika, Almanya, Avusturya-Macaristan gezilerinden sonra da geri dönmüştür.
Ayrıca Richard Wagner'in Bayreuth operasına maddi yardımda bulunmuş ve davet
edilmiştir. Seyahatlerinde İngiltere kraliçesi Victoria, Belçika kralı II.
Leopold, Prusya kralı I. Wilhelm, Avusturya-Macaristan imparatoru François-Josef
ve Romanya Prensi I. Karol ile görüşmüştür.

Osmanlı'da Abdülaziz döneminde Batı'yla iyi ilişkiler kurulmasına özellikle
dikkat edildi. Tanzimat Fermanı ile Osmanlı'nın girdiği Batılılaşma süreci bu
dönemde de devam etti. Ülke genelinde yeni vilâyetler ilân edildi ve İstanbul
Üniversitesi Fransız Eğitim sistemi örnek alınarak tekrar düzenlendi. Doğu
Ekspres'in bir durağı olan Sirkeci Garı'nın temelleri Abdülaziz döneminde
atılmıştır. Abdülaziz'in 15 senelik hükümdarlığı boyunca yaptığı bazı yenilikler
şunlardır;

Döneminde yaşanan önemli olaylardan bir kısmı ise Rusya ve Avrupa devletlerinin
kışkırttığı Balkan isyanlarıdır. 1861-64 yılları arasındaki Karadağ İsyanı
İkinci Karadağ Harekatı ile bastırılmasına rağmen, Karadağ sorunu büyümeye devam
etti. 1861-66 yılları arasındaki Eflak-Boğdan olayları Birleşik Romanya'nın
doğuşunu ve bağımsızlık mücadelesini hızlandırdı. 1862-67 yılları arasındaki
Sırbistan olayları ise Türk askerlerinin Sırbistan'daki kalelerden çekilmesiyle
sonuçlandı. 1866-68 arasındaki Girit Ayaklanması, Sadrazam Mehmed Emin Âli
Paşa'nın hazırladığı Girit Nizamnamesi ile çözümlenmeye çalışıldıysa da Girit'in
kaybına giden olaylar dizisi başlamış oldu. Hidivlikle yönetilen Mısır'ın
özerklik haklarının genişletilmesi bu eyaletin 1882'de kesin olarak kaybına yol
açan Mısır'ın borç sorununun ortaya çıkmasına başlangıç teşkil etti.
Abdülaziz'in hükümdarlığının son yılları ise 1875-76 yılındaki Hersek İsyanı ile
1867'de başlayan ve 1876'da iyice yayılan Bulgar İsyanları ile mücadele ederek
geçti. 30 Mayıs 1876 Darbesi ile tahttan indirildi. Gözaltında bulundurulduğu
Feriye Sarayı'nda 4 Haziran 1876 tarihinde bilekleri kesilmiş olarak ölü
bulundu.

Ölümü hep tartışma konusu olmuştur. Resmî tarih olarak intihar ettiği yazılsa da
özellikle son yıllarda öldürüldüğüne dair iddialar daha da artmıştır. Bahattin
Öztuncay'ın hazırladığı ve Aygaz tarafından yayımlanan Hatıra-i Uhuvvet:
Portre Fotoğraflarının Cazibesi 1846-1950 adlı kitapta ilk kez yayınlanan bir
resimde Abdülaziz'in tahttan indirildikten sonra ve ölmeden önce çekilmiş son
fotoğrafı yer almaktadır. Bu resimde saray hizmetçileri laubali bir şekilde
padişaha dirsek dayamış, padişah ise eski bir üst baş ve etrafa öfkeyle bakan
gözlerle görülmektedir.

2014 yılında TRT 1'de yayınlanan Filinta dizisinde Bülent Alkış tarafından
canlandırılmıştır.



https://tr.wikipedia.org/wiki/Vietnam

Vietnam (Vietnamca: Việt Nam ( Dinle (yardım·bilgi))), resmi adı ile Vietnam
Sosyalist Cumhuriyeti, Güneydoğu Asya'da, Çinhindi Yarımadası'nın doğusunu
kaplayan bir ülkedir. Uzun, dar bir kara parçası üzerinde yer alan Vietnam'ın
kuzeyinde Çin, batısında Kamboçya ile Laos, güneyinde ve doğusunda Güney Çin
Denizi yer alır. 1955'te Kuzey Vietnam ve Güney Vietnam olarak iki ayrı
cumhuriyete bölünmüş olan ülke, 1976'da Vietnam Sosyalist Cumhuriyeti olarak
tekrar birleşmiştir. Vietnam dağlık bir ülkedir. Song-Koi ve Mekong deltaları
önemli alçak düzlükleridir. Kıyı ovaları doğuda yer alır. Geri kalan toprakların
büyük bir bölümünü ormanlık, dağlık bölge kaplar. Başlıca ürünleri; pirinç,
manyok, kocadarı, mısır, kahve, çay, kauçuk, el işleridir. Önemli kentleri; Ho
Chi (Şi) Minh, Hanoi ve Haifong'dur. Eğitim; 12 yaşına kadar parasız ve
zorunludur. Kuzey Vietnam ile Güney Vietnam 1976'da tek ülke olarak birleşmiş,
ancak yıllarca süren savaş ve bombardıman sonucu büyük bir yıkıma uğramıştır.

Vietnam'ın arkeolojik tarihi, 2500 yıl öncesine dayanmaktadır. Ancak tüm tarihi
değerleri ve yaşamsal bulgularıyla, Vietnam tarihi 4000 yıllık büyük bir
tarihtir. Vietnam, MÖ 1. yüzyıldan 10. yüzyıla kadar Çin Uygarlığı'nın
egemenliği altında kalmıştır. 939 yılında bir grup Vietnam zümresi tarafından
ülke, Çin'e karşı bağımsızlığını kazanmıştır. 968 yılında ise Vietnam, resmi
olarak kendi resmi benliğini ilan etmiştir.

Vietnam 19. yüzyılda Çinhindi olarak (Kamboçya-Laos-Vietnam) Fransa tarafından
sömürgeleştirildi. Yoğunlukla köylü olan halk topraklarından olduğu için Fransız
hükümetine karşı tepkiliydi. Arada milliyetçi ayaklanmalar olduysa da bir başarı
elde edilemedi. Japonya'nın Vietnam'ı işgaliyle zayıflayan otoriteye karşı
bağımsızlık hareketi ligi Vietminh 2 Eylül 1945'te cumhuriyeti ilan etti. Bu
Fransa ile Vietnamlı komünist lider Ho Chi Minh'i karşı karşıya getirdi.
Moskova'da bağlantıları olan, Çin'den silah desteği alan ve Mao Zedong'un
Kuomintang'a karşı başarıyla yürüttüğü gerilla hareketi taktiklerini bilinen Ho
Chi Minh karşısında duramayan Fransa 1954'ün Mayıs ayında teslim oldu. 1956'da
seçim yapılarak tekrar birleştirilmek üzere Vietnam ikiye bölündü. Kuzeyde Ho
Chi Minh'in komünist hükümeti ve güneyde Fransa'nın desteklediği Ngo Dinh Diem
hükümeti kuruldu, fakat söz konusu seçim gerçekleşmedi. Saygon'daki hükümet ABD
destekli otoriter bir politika izlemekteydi. Bu güneyde tepkilerin artmasına
neden oldu ve kuzeyden silah desteği alan Vietkong cephesi kurularak ABD'nin de
dahil olduğu iç savaş başladı. Amerikalı askerler teknik açıdan üstün olsalar da
coğrafyasını bilmedikleri bir yerde, alışkın olmadıkları gerilla taktikleri
karşısında çok şansları olmuyordu. 1968'de Vietkong "Tet" saldırısını başlattı,
1973'te ateşkes ilan edilse de kısa süre sonra savaş yeniden başladı. Sonunda 30
Nisan 1975'te Vietkong'un Saygon'u ele geçirmesiyle son buldu. Vietnamlılar
Amerikan askerlerine ormanda bubi tuzakları kurmuşlardır ancak amaç askeri
öldürmek değildir yaralamaktır. Örneğin iki ağacın arasına görünmeyecek şekilde
ip çekip sivri kazıklar kazımışlardır ama bu kazıklar öldürücü değil
yaralayıcıdır. Bir asker öldüğünde onun için yapılacak bir şey yoktur ama
yaralandığında diğer askerlere yük olur. Sonuç olarak her bir tuzak en az iki
askeri etkilemiştir. Amerikan askerlerinin Vietnam Savaşı'nda başarısız
olmalarının bir diğer sebebi ise Vietnamlı askerlerin bilerek orman içlerine
çekilmeleridir. Peşlerinden giden Amerikan askerleri ise oraların yapısını iyi
bilmedikleri için zehirli yılan sokması gibi hadiselerin sonucunda ölmüştür.

Vietnam Sosyalist Cumhuriyeti'nde tek yasal parti iktidardaki Vietnam Komünist
Partisidir. 1975'deki anayasanın değiştirilmesiyle 1992'nin Nisan ayında yeni
anayasa kabul edildi. Komünist partinin idari anlayışı yönetimin, politikanın
bütün birimlerinde tekrar uygulandı. Seçimlere muhalefet etme yetkisi sadece
Komünist Parti ve onun organizasyonlarına verildi.

Vietnam 58 ile veya şehre (Vietnamca tỉnh olarak bilinir ) bölünmüştür. Ayrıca
yerel idare olarak illerle aynı seviyede olduğu kabul edilen (şehir statüsünde
bulunan) 5 "merkezi yönetim birimi" (thành phố trực thuộc trung ương) vardır.

Bu iller; ilçe (thành phố trực thuộc tỉnh), kasaba (thị xã) ve köy (huyện) gibi
alt bölümlere ayrılmıştır. Merkezi yönetim birimleri ise, sehir bölgesi (quận)
ve köy/semt alt bölümlerine ayrılıp köy/semtler de daha küçük altbirimlere
(phường) bölünür.

Vietnam Halk Ordusu (Vietnamca: Quân Đội Nhân Dân Việt Nam), Vietnam Sosyalist
Cumhuriyeti'nin silahlı kuvvetleridir. 412,000'i aktif, 5,040,000'i aktif yedek
olmak üzere toplam 5,452,000 personelden oluşmaktadır. Birinci Çinhindi Savaşı,
Vietnam Savaşı ve Üçüncü Çinhindi Savaşı'ndaki tecrübeler sayesinde, gerilla
savaşı konusunda uzmandır. 22 Aralık 1944'de Kuzey Vietnam'da kurulmuş, 1976
yılında Güney Vietnam ile olan birleşme sonucu yeni kurulan Vietnam Sosyalist
Cumhuriyeti'nin silahlı kuvvetleri olmuştur. Çoğunluğu Vietnam Savaşı'ndan
kalmak üzere şu ekipmanlara sahiptir:



https://tr.wikipedia.org/wiki/Mount_%26_Blade

Mount & Blade (Türkçe: At ve Kılıç), Türk firması TaleWorlds tarafından
geliştirilen, İsveçli yayıncı Paradox Interactive'in dağıttığı, kendine ait bir
evreni olan, Orta Çağ temalı, tek oyunculu bir rol yapma oyunudur. 16 Eylül
2008'de Kuzey Amerika'da satışa çıkan oyun, 3 gün sonra Avrupa'da piyasaya
sürüldü. Oyunun geliştirilmesine TaleWorlds'ün kurucuları Armağan Yavuz ve eşi
İpek Yavuz tarafından bağımsız bir oyun projesi olarak başlanıldı. Oyunun nihai
sürümü piyasaya sürülene değin, geliştirme aşamasında birçok beta sürüm resmi
web sitesi üzerinden yayımlanırken, son olarak 3 Kasım 2008'de, satışı halen
devam eden nihai sürüm yayınlandı. Oyun, PC Gamer dergisinin "Tüm zamanların en
iyi 100 oyunu" 2011 yılı listesine 91. sıradan giriş yapmıştır.

Warband, TaleWorlds tarafından Mount&Blade için üretilen ilk genişleme paketi
olup, kamuoyuna ilk defa Aralık 2009 tarihinde duyurulmuştur. Tek oyunculu ilk
oyunun aksine, Warband, kullanıcıya çok oyunculu bir oynanış sunmaktadır.
Mount&Blade: Warband, Paradox Interactive tarafından 30 Mart 2010'da piyasaya
sürülmüştür.

With Fire & Sword, TaleWorlds'ün izni ve desteğiyle, Rus firması Sich Studio
tarafından geliştirilen, Mount&Blade dünyasını kullanan bağımsız bir genişleme
paketidir. With Fire & Sword, Nobel ödüllü yazar Henryk Sienkiewicz'ın aynı
isimli kitabından uyarlanmış olup, 13. yüzyıl Avrupası'nda geçmektedir.
Mount&Blade: Ateş ve Kılıç, Paradox Interactive tarafından 3 Mayıs 2011'de
piyasaya sürülmüştür.



https://tr.wikipedia.org/wiki/Sihirli_Annem

Sihirli Annem, Gamze Özer tarafından oluşturulan Türk çocuk fantastik televizyon
dizisi. Başrollerini İnci Türkay ve Şahap Sayılgan'ın paylaştığı dizide, Betüş
isimli bir perinin, eşi vefat eden iki çocuk babası Sadık ile evlenmesi sonucu
başlarından geçen macera dolu hayatlarını konu alır. Dizinin ilk bölümü 27 Şubat
2003'te Kanal D'de yayınlandı. 118. bölümün ardından 2006 yılında Star TV'ye
geçti. 4. sezon, 130. bölümüyle sona erdi. 5 yıl sonra yoğun istek üzerine
tekrar Star TV'de yayınlanmaya başladı. 3 sezon daha yayınlandıktan sonra
10.03.2012'de 7. sezon 240. bölümüyle ekranlara veda etti.Devamı niteliğinde
aynı isimle çekilecek bir sinema filmi planlanmaktadır.

Dizi yayınlandığı ilk 2 sezon boyunca 36 kez 1. olarak büyük bir rekora imza
atmıştır. 2004 yılında dizinin dergisi Doğan Egmont tarafından yayınlanmıştır.
"En Yaratıcı Ürün-Marka Geliştirme" ödülü kazanmıştır. 30 Kasım 2011 itibariyle
dizi 200. bölümünü geride bırakmıştır. Böylece Türkiye'deki en uzun soluklu
bilim-kurgu dizisi olmayı başarmıştır.[kaynak belirtilmeli] Google Zeitgeist'in
açıkladığı oranlara göre 2011 yılında Google üzerinden en çok aranan Türk
dizileri arasında ilk 10'da yer almıştır.

Sihirli Annem, dizisinin çekimleri İstanbul Ata Film Stüdyolarında
gerçekleştirildi. Dizide Betüş ve ailesinin hikayesi İstanbul'da geçmektedir.
Ancak dizinin bazı mekanları hayal ürünüdür. Bazı şatolar, gezegenler gibi hayal
ürünü mekanlar animasyon olarak hazırlanmış ve oyuncular bu mekanlara blue-box
teknolojisiyle yerleştirilmiştir.

Dizinin senaryosu Gamze Özer tarafından yazıldı. 1. sezonda yönetmen koltuğunda
Ersoy Güler yer aldı. 2. sezonda ise ilk sezonun yardımcı yönetmeni Tülay
Kocatürk yönetmen koltuğuna oturdu. Ancak Ersoy Güler, supervisor olarak ekipte
yer almaya devam etti. 4. sezondan itibaren dizinin yönetmeni Kartal Çidamlı
oldu. 2006-2012 yılları arasında Kartal Çidamlı dizinin yönetmeni olarak devam
etti. Dizinin ilk 4 sezonunda yapım şirketi D Production iken 5. sezondan
itibaren yapım şirketi Süreç Film oldu. Ancak 7 sezon boyunca yapımcı İnci
Kırhan Gündoğdu oldu.

Dizinin müzikleri Yongün Keymen ve Tolga Meriç tarafından yapıldı. Jenerikte yer
alan şarkıyı ise Beyza Durmaz seslendirdi.

Sihirli Annem, RTÜK’ün 2006 yılında 17 ilde 1719 çocuk üzerinde yaptığı
“İlköğretim Çağındaki Çocukların Televizyon İzleme Alışkanları” araştırmasında
çocukların en çok sevdiği dizi filmler arasında yer almıştır. Çocukları olumlu
yönde etkileyen karakter Sihirli Annem'in baş karakteri Betüş olmuştur.
Çocukların büyüdüklerinde en fazla “Sihirli Annem” dizisindeki “Betüş” gibi
olmak istedikleri sonucuna ulaşılmıştır.

Sihirli Annem'in çocuk karakteri Çilek toplum tarafından en çok tanınan çocuk
karakter olarak dikkat çekmiştir.

Sihirli Annem, 2011'de geri dönüşüyle birçok köşe yazarından olumlu tepkiler
almıştır. Türk televizyonlarında dram dizilerinin hüküm sürdüğü bu süreçte
Sihirli Annem'in yeniden ekranlara dönmesi herkesi mutlu etmiştir. Dizi birçok
televizyon eleştirmeni ve köşe yazarı tarafından olumlu tepkiler almıştır.

Sihirli Annem'i 2012'de aniden bitirme kararı alan Star Tv'ye karşı dizinin
hayranları tarafından sosyal medya üzerinden tepkiler yağmıştır. Dizinin
sevenleri kanal yönetimine karşı Twitter'da #sihirliannemedokunma başlığıyla
örgütlenerek, dizinin tekrar yayınlanmasın için çağrıda bulunmuşlardır. Ayrıca
internet üzerinden imza kampanyaları başlatılmıştır.



https://tr.wikipedia.org/wiki/Bipolar_bozukluk

Bipolar bozukluk, belirtileri bir dönem yüksek ruh halli maniye ve bir dönem
düşük ruh halli majör depresif bozukluğa benzer olmak üzere, kişinin
duygudurumunda aşırı ve zıt yönlü değişiklikler tecrübe etmesi ile karakterize
edilen bir zihinsel hastalıktır. Yükselen duygudurumu, duygudurumunun şiddet
seviyesine ya da psikoz belirtilerinin mevcudiyetine bağlı olarak, mani veyahut
hipomani olarak isimlendirilir.Mani esnasında, hasta kimse, anormal düzeyde
enerjik, mutlu veya fevri hissetmekte ya da davranışlar göstermektedir.

Hastalığın kullanılan diğer tanımlayıcı terimleri arasında iki uçlu duygudurum
bozukluğu, bipolar afektif bozukluk, manik depresif bozukluk, manik depresyon ve
manik atak sayılabilir. Bipolar bozukluğun sebebi henüz tümüyle
anlaşılamamıştır; fakat, çevresel ve genetik etmenlerin rol aldığı
düşünülmektedir. Birçok genin hastalık riskine etki ettiği bildirilmektedir.

Bipolar bozukluk, kişinin depresyon ve/veya mani, hipomani, ve/veya karışık
durumlar geçirdiği duygudurum bozuklukları sınıfını kapsayan tanısal
kategoridir. Kişinin, depresif eğilimlerin yoğun yaşandığı dönemlerle,
taşkınlık, coşkunluk olarak tanımlanabilecek mani dönemleri yaşadığı, bu
bağlamda Bipolar Bozukluk ya da Manik Atak olarak tanımlanan bir rahatsızlıktır.
DSM-IV adlı tanı ve istatistik kriteri ile teşhis konur. Bu hastalığın genelde
yirmili yaşlarda ortaya çıktığı çeşitli kaynaklarda belirtilmektedir. Tip 1 ,
Tip 2 ve Tip 3 olarak 3'e ayrılır.

Mani, bipolar bozukluğun tanımlayıcı özelliklerinden biridir ve farklı şiddet
düzeylerinde gerçekleşebilir. Hipomani olarak adlandırılan orta düzey şiddetteki
mani içinde bulunan bireyler zinde ve kolaylıkla heyecanlanabilmekte (uyarılgan)
olup; genellikle yüksek seviyeli bir üretkenlik içerisindedirler.

Tedavi edilmediği durumda ağır bir seyir izleyebilen bir psikiyatrik
rahatsızlıktır.

Bipolar bozukluk genellikle ilaç ile tedavi edilmektedir. Psikiyatristler ve
pratisyen hekimler genel olarak bipolar bozukluk semptomlarını azalmak için
etkin ilaç tedavisini tercih ederler. Doktorunuz ile sürekli iletişimde kalmak,
doktorunuzun söylediklerini harfiyen uygulamanız hastalığın tedavisinde önemli
bir yere sahiptir. Bipolar bozukluk rahatsızlığı boyunca toplum hayatına uyum
sağlamak, insanlardan uzak durmamak oldukça önemlidir. Hastalığın tedavisi ilaç
kullanımı ile yapılıyor olsa da psikolojik rahatsızlıklarda moralin yeri
unutulmamalı, bipolar bozukluğu bulunan kişinin morali yüksek tutulmalıdır.



https://tr.wikipedia.org/wiki/Lost_(dizi)

Lost, Amerikan drama televizyon dizisidir. Program, Sidney, Avustralya'dan Los
Angeles, Amerika Birleşik Devletleri'ne uçan bir yolcu uçağının kaza yapması
sonucu Güney Pasifik'te gizemli bir adaya düşen kazazedelerin hikâyelerini konu
edinmektedir. Her bölüm tipik olarak adada geçen ana hikâyenin yanı sıra, bir
karakterin hayatındaki bir başka noktaya ilişkin ikinci bir hikâyeye sahiptir,
yine de diğer zaman ile ilgili olaylar düzeni bu formülü sonraki bölümlerde
değiştirmektedir. İlk bölüm, ilk kez 22 Eylül 2004'te yayınlandı ve altı sezon
yayınlandıktan sonra 121. bölümü ile şov, 23 Mayıs 2010 tarihinde sona erdi.
Dizi, Amerika Birleşik Devletleri'nde American Broadcasting Company (ABC)
kanalında yayınlanmakla birlikte, birçok ülkede bölgesel kanallarda yayınlandı.

Geniş ansambl oyuncu kadrosu ve Ohau, Hawaii'deki çekimlerin maliyeti nedeniyle
Lost, televizyon tarihinin en pahalı dizilerinden biridir. Damon Lindelof, J. J.
Abrams ve Jeffrey Lieber tarafından yaratıldı ve ABC Studios, Bad Robot
Productions ile Grass Skirt Productions tarafından yapımı gerçekleştirildi.
Dizinin tema müziği ise Michael Giacchino tarafından bestelendi.

Olumlu eleştiriler alan ve popüler bir başarı elde eden Lost, ilk yılından
itibaren ABC'de yayınlanan her bölümü ortalama 15.69 milyon kişi tarafından
seyredildi. 2005 Emmy Ödülleri'nde "en iyi drama dizisi" dalında, 2005 Britanya
Akademi Televizyon Ödülleri'nde "en iyi Amerikan ithalatı" dalında, 2006 Altın
Küre Ödülleri'nde "en iyi drama" dalında, 2006 Screen Actors Guild Ödülleri'nde
"en iyi drama dizisi" dalında ödüller alan dizi, birçok önemli endüstri ödülü
kazandı. Sıkı hayran kitlesi elde etmesiyle diğer televizyon dizilerinde,
reklamlarda, çizgi romanlarda, web çizgi romanlarında, komedi dergilerinde, bir
video oyununda ve şarkı sözlerinde dizinin hikâyesine ya da bir unsuruna
göndermeler yapılarak dizi Amerikan popüler kültürünün bir parçası haline geldi.
Programın kurgusal evreni, bağlantılı romanlarda, forumlarda, video oyunlarında,
alternatif reality oyunlarında, The Lost Experience ve Find 815'da araştırıldı.

Dizi, Ocak 2004'te dönemin ABC başkanı Lloyd Braun'un, Sineklerin Tanrısı
romanı, Yeni Hayat filmi, Gilligan's Island televizyon dizisi ve popüler reality
show Survivor'a dayandırdığı konseptine bağlı olarak bir ön metin yazılmasını
Spelling Television'a sipariş vermesiyle gelişmeye başladı. Gadi Pollack diziye
ilham veren bazı unsurların Myst adlı bilgisayar oyunundan alındığını belirtti.
ABC, Jeffrey Lieber ile anlaştı ve Lieber, pilot bölümü olan "Nowhere"i kendi
yöntemlerine dayanarak yazdı. Fakat sonuçtan memnun kalınmadı. Bir sonraki yazma
denemesinde Braun, Touchstone Television ile (şimdiki ABC Studios) antlaşma
yapan ve Alias adlı TV dizisinin yaratıcısı olan J. J. Abrams ile iletişime
geçti ve Abrams, pilot bölüm için yeni bir metin yazdı. İlkin kararsız
kalınmasına rağmen, Abrams dizide bir doğaüstü bakış açısının olması ve Damon
Lindelof ile birlikte dizinin stilini ve karakterlerini yaratmasıyla fikre
ısındı. Abrams ve Lindelof, birlikte, bir dizi kutsal öğe yarattılar, onları
tasavvur ettiler ve şov için beş ile altı sezon yayınlanabilecek hikâyenin uç
noktaların ve temel mitolojik fikirlerin ayrıntılarına indiler. Şovun, 2004
sezonunun sonlarına doğru teslim edilmesi gerektiğinden ve kısıtlı bir zamanın
olmasından dolayı programın gelişimi engellendi. Kısa programa rağmen, yaratıcı
ekip, kadroya eklemek istedikleri oyunculara uygun karakterler yaratmada ya da
düzenlemede yeterli derecede esnek olabildiler.

Lost'un iki parçalık pilot bölümü, açıklanan raporlarla 10 ile 14 milyon dolar
arasında olan maliyetiyle kanal tarihinin en pahalı bölümü oldu ve 2005'teki 4
milyon dolarlık olan bir saat uzunluğundaki bölüme göre yüksek bir rakama sahip
oldu. Dizi, 22 Eylül 2004'te başladı. 2004 televizyon sezonunun en büyük
eleştirel ve ticari başarı elde eden programlardan biri oldu. Birbirini izleyen
Desperate Housewives, Grey's Anatomy ve Lost, birlikte ABC'nin kötü giden
talihini ters yöne çevirdiler. Dizi, henüz yayınlanmadan önce kanalın aldığı
düşük ratingler ve pahalı ve riskli bir projeye müsaade etmesi gibi nedenlerle
Lloyd Braun, ABC'nin aile şirketi Disney'de yöneticiler tarafından işinden
atıldı. Pilot bölümün, dünya prömiyeri 24 Temmuz 2004'te San Diego'daki
Comic-Con International'da yapıldı.

Lost'un çoğu bölümü belli bir formata sahiptir. Yeni bölümlerin gösterildiği
sahnelerden önce, yayınlanacak olan bölümle ilgili geçmiş bölümlerden kısa bir
özet gösterilir, ardından merak unsuru taşıyan bir giriş ile devam eder.
Bölümler, sıklıkla bir karakterin gözünün açılma sahnesiyle başlar. Giriş
kısmındaki olaylar, uç noktaya geldiğinde ekran siyaha kesilir ve flu bir halde
dizinin başlığı ekrandan kaygı verici bir müzik eşliğinde izleyiciye doğru
süzülerek gelir. Açılış sahnesinde oyuncuların ismi gösterilir ve genellikle
oyuncuların soyadlarına göre alfabetik olarak isimler sıralanır (bazı bölümlerde
dizinin giriş kısmı uzun sürerse oyuncuların ismi açılış sahnesinden önce
ekranda görünür.). Dizide belli bir hikâye örgüsü olduğundan, her bölümün
merkezinde bir (ya da birkaç) karakter yer alır. Adadaki olaylar, bölümün
merkezindeki karakterin flashbacklerinde veya flashforwardlarında gösterilen
olaylarla ilişkilendirilir. Bölümler çoğunlukla süspans dolu sahnelerle ya da
hikâyenin konusu açığa kavuştuktan sonra sona erer. Ardından ekran siyaha
bürünür ve kısa bir süre sonra dizinin logosu ekranda görünür. Belli trajik
sahnelerde ise bir ses patlaması oluşur ve hemen ardından siyah zemin üzerindeki
dizinin logosu görünür ve ses kesilerek sessizlik oluşur.

Lost, Michael Giacchino tarafından bestelenen ve Hollywood Senfoni Orkestrası
tarafından çalınan, televizyon müziklerinde pek yaygın olmayan olaylar, mekânlar
ve karakterler gibi konulardan oluşan ve dizinin tekrarlayan temalarını içinde
barındıran bir orkestra müziği ile ön plana çıktı. Giacchino, müzik için sık
kullanılmayan enstrümanlardan yararlanarak uçağın gövdesinin parçalarının
çarpışı gibi bazı sesleri çıkardı. 24 Mart 2006'da plak şirketi Varèse
Sarabande, Lost'un ilk sezonunun orijinal televizyon müziklerini yayınladı.
Albüm, sezonun en popüler parçalarının tam uzunluktaki versiyonlarından ve
dizinin yaratıcısı J. J. Abrams tarafından bestelenen ana başlıktan oluştu.
Varèse Sarabande, 3 Ekim 2006'da Lost'un ikinci sezonundan seçilmiş müziklerden
oluşan bir soundtrack albümü yayınladı. Üçüncü sezonun soundtrack albümü, 6
Mayıs 2008'de, dördüncü sezonunki ise 11 Mayıs 2009'da piyasaya sunuldu.

Popüler kültür şarkıları dizide daha az kullanıldı, yerine daha çok orkestral
müzik kullanıldı. Benzer şarkılar ön plana çıkarıldığında ise şarkılar,
genellikle kaynak gösterilerek dizide kullanıldı. Örneğin ilk sezonda Hurley'in
portatif CD çalarında çeşitli şarkılar çaldı (ta ki "...In Translation"
bölümünde pilleri bitene kadar). Joe Purdy'nin "Wash Away" şarkısıyla ikinci
sezonda pikap çalarda çalan Cass Elliot'un "Make Your Own Kind of Music" ve
Petula Clark'ın "Downtown" şarkıları ikinci ve üçüncü sezonun galalarında
kullanıldı. İki bölümde, Charlie caddenin kenarında gitar çalarken Oasis şarkısı
olan "Wonderwall"u söyledi. Üçüncü sezon finalinde Jack arabasını sürerken
Nirvana'nın "Scentless Apprentice" şarkısını ve aynı sahnelerle paralel olan
dördüncü sezon finalinde arabasıyla gittiği yere yetişmek üzere olduğunda Pixies
tarafından seslendirilen "Gouge Away" şarkısını dinliyordu. Üçüncü sezonda
ayrıca Three Dog Night'ın "Shambala" şarkısı kullanıldı. Kaynak gösterilmeden
kullanılan iki pop şarkısından biri Ann-Margret'in "Slowly" şarkısı "I Do"
bölümünde kullanılırken, diğer şarkı ise Ben Harper tarafından sözleri yazılan
ve The Blind Boys of Alabama tarafından cover yapılan "I Shall Not Walk Alone"
şarkısı "Confidence Man" bölümünde kullanıldı. Uluslararası yayınlarda ise
alternatif müzik kullanıldı. Örneğin Lost'un Japonya'daki yayınında, sezonlar
boyunca farklı şarkılar dizide kullanıldı: birinci sezonda Chemistry şarkısı
"Here I Am", ikinci sezonda Yuna Ito şarkısı "Losin" ve üçüncü sezonda Fantômas
şarkısı "Fire Walk With Me" üç defa kullanıldı.

Lost, Hawaii'nin Oahu adasında, Panavision 35 milimetrelik kameralarla
çekilmektedir. Dizinin pilot bölümündeki orijinal ada sahneleri, adanın
kuzeybatı ucunun yanındaki Mokulē'ia adasında filme alındı. Sonraki sahil
sahneleri, ünlü North Shore'daki yerlerde çekildi. İlk sezondaki mağara
sahneleri, 1999 yılından beri boş olan Xerox depolarında inşa edilen bir ses
sahnesinde filme alındı. Ses sahnesi ve prodüksiyon ofisleri, Hawaii Film
Ofisi'ne taşındığından beri ikinci sezondaki Kuğu ve üçüncü sezondaki Hydra
istasyonların içinde yer aldığı Hawaii Film Stüdyoları'nda yönetildi. Honolulu
ve çevresindeki kurgusal alanlar, Kaliforniya, New York, Iowa, Miami, Güney
Kore, Irak, Nijerya, Birleşik Krallık, Paris, Tayland, Almanya ve Avustralya
dahil dünya genelindeki mekânların çekiminde kullanıldı. Örneğin Sidney
Havaalanı sahneleri, Hawaii Convention Center'da, Irak Cumhuriyet
Muhafızları'nın anlatıldığı sahneler II. Dünya Savaşı'ndan kalma bir yerde filme
alındı. Ayrıca kış mevsimindeki Almanya sahneleri, kar görüntüsü verebilmek için
her yere ezilmiş buzlar ve caddelerde ise Almanya plakalı otomobiller konularak
düzenli bir şekilde Hawaii yöresinde çekildi. Dördüncü sezondaki iki sahne ise
Charles Widmore'u canlandıran Alan Dale'in "Spamolat" müzikalinde yer alması ve
Hawaii'ye seyahat edememesi nedenleriyle Londra'da çekildi. Lost'un çekildiği
mekânların geniş bir arşivi Lost Virtual Tour'dan takip edilebilir.

Geleneksel karasal ve uydu yayınlarının yanı sıra Lost, yeni televizyon
dağıtımlarını ön plana çıkardı. iTunes yazılımıyla ya da iPod ile dizinin
seyredilmesi için, Apple'ın iTune Store servisi aracılığıyla yayınlanan ilk
dizilerden biri oldu. Ekim 2005'ten itibaren, ABC'de yayınlanan yeni bölümler,
ertesi gün Amerikalı izleyiciler tarafından indirilebilmektedir. 29 Ağustos
2007'de, Lost, Birleşik Krallık'taki mağazalarda indirilebilen ilk televizyon
programlarından biri oldu. Birleşik Krallık'ta dördüncü sezonun yayınlanmasından
itibaren Lost'un bölümleri, SkyOne kanalında yayınlandığı pazar gününün ertesi
yani pazartesi günü online olarak indirilebilmektedir. "Lost", ayrıca
Almanya'daki iTunes mağazalarından indirilebilen ilk televizyon programı oldu.

Nisan 2006'da, Disney, Lost'un gelecekteki dağıtım stratejilerinin iki aylık
deneyiminin bir parçası olarak dizinin yayınlanmış bölümlerinin ABC'nin web
sitesinde reklamlı olarak ücretsiz bir şekilde online izlenilebileceğini
duyurdu. Mayıs ayından Haziran 2006'ya kadar süren denemeyle, reklam
gelirlerinin kesilmesinden korkuldu ve Lost bölümleri, sadece uluslararası
lisans şartlarına bağlı kalan Amerikalı izleyiciler tarafından ABC'nin web
sitesinden izlenilebilmekteydi. Mayıs 2008 itibarıyla dizinin ilk dört sezonunda
yayınlanan tüm bölümlerin videoları, tamamı yüksek çözünürlük kalitesiyle sadece
Apple ya da Microsoft işletim sistemi kullanan Amerikalı izleyiciler tarafından
ABC'nin web sitesinde izlenilebilmektedir. Yeni bölümler ise orijinal yayın
tarihinin ertesi günü web sitesi üzerinden izleyicilere ulaştırılmaktadır.
İzleyiciler, yüksek çözünürlükteki online bölümleri izleyebilmek için bölümlerin
içine eşit noktalara eklenmiş 30 saniyelik 5 ile 6 tane reklamı seyretmeleri
gerekmektedir. 2009'da ABC'nin web sitesi üzerinden Lost'u online izleyenlerin
sayısıyla Lost, internette en çok izlenilen program oldu. Nielsen, 1.425 milyon
farklı kişinin Lost'u ABC üzerinden en az bir bölümüyle izlediğini açıkladı.

Birinci ve ikinci sezondan bölümler, Birleşik Krallık'ta Channel 4'un web sitesi
üzerinden izlenilebilmekteydi fakat süre doldu ve "Pilot" bölümünün iki parçası
site üzerinden ücretsiz seyredilebilir iken diğer bölümler £0.99 ücret
karşılığında seyredilebilmektedir. Lisans koşullarına bağlı olarak servis sadece
Birleşik Krallık'taki izleyicilere uygulanmaktadır. Virgin Media, TV Choise on
Demand özelliğiyle Lost'un ilk üç sezon bölümlerine erişilebilirliği sağladı.
Kullanıcılarına, yüksek ya da standart çözünürlükteki bölümleri herhangi bir
zamanda online izleyebilme olanağı verdi. Şu anda dizinin ikinci ve üçüncü
sezonlarina erişilebilmektedir. Bütün bölümler, Virgin Media kullanıcılarınca
ücretsiz bir şekilde seyredilmektedir. 25 Kasım 2006'dan itibaren dizinin
bölümlerine, Sky'ın VOD servisinde ulaşılabilmeke, Sky Anytime aboneleri Sky
üyelikleriyle bölümleri indirebilmektedir. ABD'nin Netflix web sitesinde,
Fransa'nin TF1 web sitesi, AOL video, Microsoft'un Xbox Live servisi ve
İsrail'deki HOT V.O.D. servisi gibi web siteleri, dizinin online dağıtımını
sağlamaktadırlar.

Lost'un ilk sezonunun DVD'leri, Birleşik Devletler'de 6 Eylül 2005'te ikinci
sezonun prömiyerine iki hafta kala Lost: The Complete First Season adıyla geniş
ekran yedi disklik bir DVD kutu seti olarak satışa çıktı. Dağıtımı ise Buena
Vista Home Entertainment tarafından yapıldı. Yayınlanan tüm bölümlerin yanı sıra
bölüm yorumları, arka plan sahneleri, silinmiş ya da flashback sahneleri gibi
DVD ekstraları, ilk sezonun DVD seti içinde yer aldı. Aynı set, 30 Kasım 2005'te
4. Bölge'de ve 16 Ocak 2006'da 2. Bölge'de piyasaya çıktı. 2. Bölge'deki DVD
seti iki parçaya ayrılarak standart hale getirildi: ilk parça, sezonun ilk on
iki bölümü geniş ekran dört disk olarak 31 Ekim 2005'te, kalan diğer bölümler 16
Ocak 2006'da setin ikinci parçası olarak satışa çıktı. DVD, 1. Bölge için de
aynı şekilde iki parçaya ayrıldı. İlk iki sezon 16 Haziran 2009'da Blu-ray Disk
olarak piyasaya çıktı.

İkinci sezon DVD'leri, Lost: The Complete Second Season - The Extended
Experience adıyla 1. Bölge'de DVD kutu seti olarak 5 Eylül 2006'da, ABD'de ve 2.
Bölge'de 2 Ekim 2006'da satışa çıktı. Bölgelerde satışa çıkan tüm DVD'lerde,
arka plan sahneleri, silinmiş sahneler, Lost karakterlerinin birbirleriyle olan
ilişkisini gösteren "Lost Connection" listesi gibi DVD ekstraları yer aldı.
Ayrıca 2. Bölge'de satışa çıkan DVD'ler, iki sete ayrıldı: ilk set sezonun ilk
on iki bölümünden oluşan geniş ekran dört disklik DVD kutu seti olarak 17 Temmuz
2006'da, ikinci set ise geri kalan bölümleri içeren dört disklik DVD kutu seti
olarak 2 Ekim 2006'da piyasaya çıktı.

Üçüncü sezon, Lost: The Complete Third Season - Unexplored Experience adıyla DVD
ve Blu-ray olarak 1. Bölge'de 11 Aralık 2007'de piyasaya çıktı. Birinci ve
ikinci sezonda olduğu gibi üçüncü sezonda da bölümlerin sesli yorumları,
silinmiş ada ya da flashback sahneleri gibi ekstralar DVD seti içinde yer aldı.
Üçüncü sezon, 2. Bölge'de tek set olarak 22 Ekim 2007'de piyasaya çıktı.

Dördüncü sezon, Lost: The Complete Fourth Season - The Expanded Experience
adıyla DVD ve Blu-ray olarak 9 Aralık 2008'de 1. Bölge'de, 20 Ekim 2008'de 2.
Bölge'de satışa çıktı. Set, önceki DVD setleri gibi çeşitli ekstraları içinde
barındırdı.

Lost'un ilk üç sezonu, DVD olarak başarılı bir satış elde etti. Birinci sezon
kutu seti, Eylül 2005'te DVD satış listelerine 2 numaradan giriş yaparken;
ikinci sezon kutu seti, Eylül 2006'da DVD satış listelerine ilk haftasında 1
numaradan giriş yaptı ve TV DVD'leri arasında en yüksek girişi yapan ikinci DVD
olduğu söylendi. İkinci sezonun DVD'leri ilk haftasında 500.000 kopya sattı.
Üçüncü sezon kutu seti, ilk üç haftada 1.000.000 kopya sattı.

6. sezon kutu seti ile dizinin tüm bölümlerinden oluşan koleksiyon, "The New Man
in Charge" adlı 12 dakikalık bir epilogu ekstradan içerdi. 6. sezon DVD
satışları, yayınlandığı Eylül 2010'daki ilk haftasında bir numaraya yükseldi.

Oceanic Havayolları'nın 815 sefer sayılı uçuşunu gerçekleştiren yolcu uçağının
yaptığı kaza sonucu 324 yolcusundan 71'i (biri köpek) üç parçaya ayrılan uçaktan
kurtuldu. Açılış sezonu, dizide düzenli olarak yer alan 14 rol ile ön plana
çıktı ve Desperate Housewives dizisinden sonra en geniş oyuncu kadrosuna sahip
olan ikinci televizyon dizisi oldu. Dizinin maliyetini de artıran geniş oyuncu
kadrosu sayesinde dizinin senaristleri öykü kararlarında daha esnek olabildiler.
Dizinin yönetici yapımcısı Bryan Burk'e göre "Karakter arasında daha fazla
etkileşime sahip olabilirsiniz ve daha farklı karakterler, daha fazla arka plan
öyküleri, daha fazla aşk üçgenleri yaratabilirsiniz.".

İlk sezonda 14 ana rol vardı. Naveen Andrews, eski bir Irak Cumhuriyet Muhafızı
olan Sayid Jarrah'ı canlandırdı. Emilie de Ravin, Avustralyalı hamile Claire
Littleton karakterini oynadı. Matthew Fox, sorunlu cerrah ve dizinin
protagonisti Jack Shephard'ı canlandırdı. Jorge Garcia, talihsiz bir loto
milyoneri olan Hugo "Hurley" Reyes karakterini oynadı. Maggie Grace, eski dans
öğretmeni Shannon Rutherford'u oynadı. Josh Holloway, düzenbaz biri olan James
"Sawyer" Ford'u canlandırdı. Yunjin Kim, Koreli zengin bir işadamının kızı olan
Sun-Hwa Kwon karakterini, Daniel Dae Kim ise Sun'ın kocası Jin-Soo Kwon'u
oynadı. Evangeline Lilly, kaçak Kate Austen'ı canlandırdı. Dominic Monaghan,
eski bir rock yıldızı olan Charlie Pace karakterini canlandırdı. Terry O'Quinn,
gizemli John Locke'ı oynadı. Harold Perrineau, işçi Michael Dawson'u; çocuk
oyuncu Malcolm David Kelley ise Michael'ın küçük oğlu Walt Lloyd karakterinin
canlandırdı. Ian Somerhalder, annesinin evlilik organizasyonlarını yaptığı
şirketinde müdür olan ve Shannon'ın üvey kardeşi Boone Carlyle karakterini
canlandırdı.

İlk iki sezona kadar, yeni öyküleriyle yeni karakterlere yer açmak için bazı
karakterlerin yazımı durduruldu. Boone Carlyle, ilk sezonun sonlarına yakın
ölerek yazımı durdurulan ilk karakter oldu. Walt, birinci sezonun finalinden
sonra dizide ara sıra görünen konuk karakter oldu. Shannon, ilk sezondan sonra
ikinci sezonun ilk sekiz bölümünde de yer aldıktan sonra diziden ayrıldı. Daha
sonraki bazı bölümlerde tekrar göründü. Dizinin ikinci sezonuna katılan ve ana
kadroda yer alan oyuncular oldu. Adewale Akinnuoye-Agbaje tarafından
canlandırılan Nijeryalı katolik papaz ve eski suçlu Mr. Eko, Michelle Rodriguez
tarafından canlandırılan havaalanı güvenlik görevlisi ve eski bir polis memuru
olan Ana Lucia Cortez ve Cynthia Watros tarafından canlandırılan klinik
psikoloğu Libby yeni karakterler oldu. Ana Lucia ve Libby karakterlerinin yazımı
ikinci sezonun sonlarında bırakıldı.

Üçüncü sezonda, Henry Ian Cusick, eski bir İskoç askeri olan Desmond Hume
karakteriyle; Michael Emerson, Diğerleri'nin lideri Ben Linus (ilk olarak "Henry
Gale" olarak kendini, kazazedelere tanıttı) karakteriyle, dizinin ana kadrosunda
yer aldılar. Ayrıca, bu sezonda üç yeni oyuncu daha dizinin oyuncu ekibine
girdi: kadın doğum uzmanı Diğerleri'nden biri olan Juliet Burke karakterini
Elizabeth Mitchell; geri planda kalan kazazedelerden Nikki Fernandez ile Paulo
karakterlerini Kiele Sanchez ve Rodrigo Santoro canlandırdı. Eko karakterinin
yazımı, sezonun ilk bölümlerinde durdurulurken Nikki ile Paulo'nun yazımı
merkezde oldukları ilk bölümle birlikte bırakıldı. Charlie karakterinin yazımı
ise üçüncü sezonun finalinde bırakıldı.

Dördüncü sezonda, Harold Perrineau, eski rolü Michael Dawson ile oyuncu
kadrosuna tekrar dahil oldu. Perrineau ile birlikte diziye yeni oyuncular da
katıldı. Adadaki ilginç deneylerle ilgilenen fizikçi Daniel Faraday karakteriyle
Jeremy Davies; hayalet avcısı ve mistik güçleri olan Miles Straume karakteriyle
Ken Leung; antropolog olan Charlotte Staples Lewis karakteriyle Rebecca Mader
kadroya dahil olan oyuncular oldular. Sezonun sonlarına doğru Claire, ölen
biyolojik babasıyla birlikte gizemli bir şekilde ortadan kayboldu ve karakter
beşinci sezonda görünmedi fakat son sezon olan altıncı sezonda Claire karakteri,
diziye geri dönecek. Dördüncü sezonun finalinde patlayan Kahana gemisiyle
Michael karakterinin yazımı bırakıldı.

Beşinci sezonda ana kadroya dahil olan yeni oyuncular olmadı. Saïd Taghmaovi ve
Zuleikha Robinson, Sezar ve Ilana karakterleriyle ana kadroda yer almalarına
rağmen, sezon başlamadan evvel tekrarlanan karakter arasında yer aldılar. ABC,
beşinci sezonda Rebecca Mader ve Daniel Dae Kim oyuncularını ana kadrodaki
oyuncuların arasında göstermedi fakat Mader, sezon prömiyerinde yer aldı ve
yönetici yapımcı Lindelof "[Kim], hâlâ dizide devamlı oyuncu." dedi. Kim,
beşinci sezonun "The Little Prince" adlı dördüncü bölümünde gözüktü ve Mader'in
canlandırdığı karakterin yazımı beşinci bölümle bırakıldı. Beşinci sezondan
sonra Daniel ve Juliet karakterlerinin yazımı da durduruldu.

Altıncı sezonda, birkaç kast değişikliği yaşandı: üç eski yinelenen karakter,
ana kadroya dahil oldu. Yeni değişikliklere, yaşlanmayan gizemli Diğerleri üyesi
Richard Alpert rolüyle Nestor Carbonell, pilot Frank Lapidus rolüyle Jeff Fahey
ve gizemli Ajira Havayolları 316 sefer sayılı uçuşundaki kazazede Ilana rolüyle
Zuleikha Robinson dahildir. Eski kast üyelerinden Ian Somerhalder, Dominic
Monaghan, Rebecca Mader, Jeremy Davies, Elizabeth Mitchell, Maggie Grace, Harold
Perrineau ve Cynthia Watros'un altıncı sezonda tekrar görüneceği bildirildi.

Birçok yardımcı karakter, dizide düzenli bir şekilde yer aldılar. "Pilot"
bölümünde imdat çağrısı duyulan ve adaya 16 yıl önce gemilerinin kaza yapmasıyla
gelen bir bilim ekibinde yer alan Fransız Danielle Rousseau (Mira Furlan), adada
doğum yaptıktan sonra Diğerleri tarafından kaçırılan kızı Alex Rousseau (Tania
Raymonde) ile üçüncü sezonda karşılaşır. İkinci sezonda, uçağın farklı
kısımlarının adanın farklı yerlerine düşmesiyle birbirlerinden ayrı kalan Rose
Henderson (L. Scott Caldwell) ve Bernard Nadler (Sam Anderson), tekrar bir araya
geldiler. Önemli bir işadamı Charles Widmore (Alan Dale), Ben ve Desmond
karakterleriyle bağlantılıdır. Desmond, Widmore'un kızı Penelope "Penny"
Widmore'un (Sonya Walger) sevdiği adamdır. Adada yaşayan karakterlerden ise
Diğerleri'nin üyeleri olarak Tom (M. C. Gainey) ve Ethan Rom (William Mapother)
dizinin pek çok bölümünde göründüler. Jack'in babası Christian Shephard (John
Terry), dördüncü sezonda birçok oyuncunun flashbacklerin göründü. Dördüncü
sezonda Kevin Durand, Martin Keamy'i ve Jeff Fahey, pilot Frank Lapidus'u
canlandırdı. Widmore tarafından adaya gönderilen ekibin lideri Naomi Dorrit
(Marsha Thomason), 815 sefer sayılı uçağın adaya düşmesinden sonra adaya gelen
ilk kişi oldu.

İlk sezondaki rollerin çoğu, yönetici yapımcıların, çoğu aktörü beğenmesi sonucu
oluştu. Ana karakter Jack, esasen pilot bölümde ölecekti ve Michael Keaton
tarafından canlandırılacaktı fakat ABC yöneticileri, Jack'in yaşamasında ısrar
ettiler. Jack'in yaşamasına karar verilmeden önce, Kate kazazedelerin lideri
olacaktı ve daha çok Rose karakterine benzeyecekti. Dominic Monaghan, Sawyer
rolü için düşünüldü. Yapımcılar, Monaghan'in performansını beğendiler ve orta
yaşlarda eski bir rock yıldızı olan Charlie karakterini ona uygun buldular.
Jorge Garcia da Sawyer karakteri için düşünüldü fakat Garcia için Hurley
karakteri yazıldı. Josh Holloway, Sawyer karakteri için düşünüldü ve yapımcılar,
Holloway'in karaktere getirdiği ruhu ve güneyli şivesini beğendiler, bu nedenle
Sawyer karakterini Holloway'in performansına uygun olarak değiştirdiler. Yunjin
Kim, Kate karakteri için düşünüldü fakat yapımcılar, onun için Sun karakterini
ve Daniel Dae Kim tarafından canlandırılan Sun'ın kocası Jin karakterini
yazdılar. Naveen Andrews tarafından oynanan Sayid, orijinal senaryoda yoktu.
Locke ve Michael karakteri sonradan yazıldı. Claire, orijinal metinde ara sıra
gözüken bir karakter olarak yazıldı. İkinci sezonda Michael Emerson, sadece üç
bölümde Ben'i (Henry Gale) canlandıracaktı. Emerson'ın gösterdiği performans
sonucu oynayacağı bölüm sayısı sekize çıkarıldı ve ardından üçüncü sezonun tüm
bölümlerinde ve sonraki sezonlarda oynadı.

24 bölümden oluşan ilk sezon, 22 Eylül 2004'te Amerika Birleşik Devletleri'nde
yayınlanmaya başlandı ve çarşamba akşamları saat 20.00'da gösterildi. Oceanic
Havayolları'nın 815 sefer sayılı uçağının gizemli bir adaya düşmesiyle adada
mahsur kalan kazazedeler, hayatta kalma mücadelesi verir ve Jack'in önderliğinde
birleşirler. Yaşamları, kutup ayıları, ormanın içinde dolaşan görünmeyen bir
yaratık ile Diğerleri diye bilinen adanın kötü niyetli sakinleri gibi gizemli
varlıklar tarafından tehdit altındadır. Bu Diğerleri ilk başta Ethan'ın Claire
ve Charlie'yi kaçırmasıyla ortaya çıkar. Ethan, diğerlerinden biridir. Ancak
Charlie tarafından öldürülür. Adaya 16 yıl önce gemi kazası sonucu gelen Daniele
Rousseau adında Fransız bir kadına rastlarlar ve yerin altına gömülü gizemli bir
metal kapak bulurlar. Bazı kazazedeler ise yaptıkları sal ile adadan ayrılmaya
çalışır. Sezon Finalinde Jack ve John Locke, Black Rock adındaki eski bir korsan
gemisinden dinamitler alıp kapağı patlatırlar ve diğerleri saldaki kazazedelere
saldırıp Michael'in oğlu Walter'ı kaçırırlar.

24 bölümden oluşan 2. sezon, Birleşik Devletler'de ve Kanada'da 21 Eylül 2005'te
yayınlanmaya başlandı ve çarşamba akşamları saat 21.00'da gösterildi. Kazadan
sonraki 45 günden itibaren meydana gelen olaylar, sezonun konusu oldu. Hikâyenin
çoğu kazazedeler ile Diğerleri arasındaki uyuşmazlıklardan oluştu ve çoğu
bölümün teması, bilim ile inanç arasındaki çatışma oldu. Dizide, bazı gizemler
aydınlanırken yeni sorular oluştu. Uçak kuyruğundaki kazazedeler ile adada
önceden bulunan bazı karakterler diziye dahil oldu. Mr. Eko, Ana Lucia ve
Bernard ana karakterler arasına katılmıştır. 1.sezon finalinde kapak
patlatıldığında Desmond diye biriyle tanışmışlardı. Ayrıca uçağın kuyruk
kısmındaki kazazedelerle uçağın gövde kısmındaki kazazedeler birleşip diğerleri
ile savaşırlar. Sezon boyunca, ada mitolojisi ile kazazedelerin geçmişleri
önceki sezona oranla daha çok açığa çıktı. Yerin altına gömülü olan ambar
bulundu ve Dharma Girişimi ile onun parasal kaynağını sağlayan Hanso Foundation
ortaya çıktı. Diğerleri'nin gizemi çözülmeye başladı, kazazedelerden Michael
arkadaşlarına ihanet etti ve uçağın adaya düşme nedeni ise Desmond'tır. Sezon
finalinde Ben Linus, Jack, Kate ve Sawyer'ı kaçırmıştır.

Dördüncü sezon Writers Guild of America grevinden önce 31 Ocak 2008'de
yayınlanmak üzere 16 bölüm olarak planlandı. Grevin çıkmasıyla grevden önce 8,
grevden sonra 6 bölüm olmak üzere toplam 14 bölüm yayınlandı. 3.sezon finalinde
Charlie'nin ölümünün ardından Kahana gemisine çağrı yollanır. Kazazedeler,
adanın yakınlarındaki Kahana gemisinden gelenlerle antlaşmaya çalışır ve
kazazedelerden altısı (Oceanic Six), adadan kurtulmayı başarır. Sezon boyunca
adadan kurtulan altı kişinin adadan kurtulduktan sonraki yaşamları
flashforwardlarla gösterildi. Kahana gemisinden dört kişi gelir. Bu kişiler,
Daniel, Charlotte, Miles ve Frank. Bu dörtlü, kazazedelere yardım etmek isterler
ancak John Locke'un önderliğindeki kazazede grubu Miles'ı esir alırlar. Sonra
onların kazazedeleri kurtarmak için değil Ben Linus'ı almak için gelmişlerdir.
Kahana gemisi Penelope Widmore (Desmond'ın sevgilisi)'nin babası Charles Widmore
tarafından adayı ele geçirmek için gönderilmiştir. O gemide Michael'da Ben
Linus'ın casusu olarak bulunmaktadır. Sezon Finalinde Kahana gemisi patlar ve
Michael ölür. Flashforwardlarda ise Jack, John Locke'un cesedini bulur.

Lost'un altıncı sezonu, 2 Şubat 2010 tarihinden itibaren ABD ve Kanada'da saat
21.00'de yayınlandı. Final bölümü ise 23 Mayıs 2010 tarihinde gösterildi. Smoke
Monster, John Locke'un kılığına girmiştir. Altıncı sezon, iki zaman çizgisinden
oluşmaktadır, her iki çizgi de beşinci sezon finalinde hidrojen bombasının
patlamasıyla oluştu. İlk zaman çizgisi, 815 sefer sayılı uçağın kaza yapmadan
inişini gösteren bir alternatif zamanı göstermekte olan "flash sideway"lerden
oluşmaktadır. Kate, Claire'ı bulmuştur. Ancak artık eskisi gibi değildir. İkinci
zaman çizgisinde ise, kazazedeler, günümüz yılına (2007) gitmekte ve
kazazedelerin, Man in Black yani Smoke Monster (Canavar) tarafından öldürülen
Jacob'ın ölümüyle başa çıkmaya çalıştılar. Bu sırada kazazedeler bir tapınağa
yerleştiler. Çünkü Smoke Monster'ın gelemediği tek yer orasıdır. Bu sırada Sayid
ölür ve geri gelir. Ancak eskisi gibi olmaz hatta Smoke Monster'a hizmet etmeye
başlar. Charles Widmore adaya geri döner ve Jin'i esir alır. Daha sonra ise
Desmond adaya geri döner ve o da esir alınır. Flashsidewaylerde ise Jack, John
Locke'u iyileştirmeye çalışır. Ancak Smoke Monster Charles'ın bütün askerlerini
öldürür ve kazazedeleri adadan yollamaya çalışır. Bu sırada bir denizaltı
patlatır hatta Jin, Sun ve Sayid ölür. Daha sonra Jacob ve Smoke Monster'ın
geçmişini gösteren bir bölüm yayınlanır. Dizi Finalinde ise Jack adadaki ışığı
yok ettikten sonra Smoke Monster'ı öldürür. Ancak ölmeden önce Smoke Monster,
Jack'i öyle bir yaralamıştır ki Jack de ölmüştür. Kate, Claire, Richard, Miles,
Sawyer, Ben ve Frank uçağı tamir edip adayı terk etmişlerdir. Flashsidewaylerde
ise kazazedelerin hepsi bir kiliseye giderler ve orada zaman çizgileri birleşir
ve herkesin ölü olduğu ortaya çıkar.

Lost'un bölümleri, karakterlerinin gelişimine paralel olarak, bilim kurgu ya da
doğaüstü fenomenlere atıfta bulunan bir dizi gizem unsurunu içinde
barındırmaktadır. Dizinin yaratıcıları, bu unsurların, dizinin mitolojisini ve
fan spekülasyonlarının temelini oluşturduğunu belirtmektedirler. Adada dolaşan
bir "canavar"; kazazedeler tarafından "Diğerleri" olarak adlandırılan adada
yaşayan gizemli bir grup; adada birçok izleme istasyonu kuran "Dharma Girişimi"
adında bir organizasyon; karakterlerin geçmişlerinde, şu anki ve gelecekteki
yaşamlarında farkında olmadan birbirleriyle olan iletişimleri ya da
karşılaşmaları, şovun mitolojik unsurlarını oluşturmaktadır.

Dizinin merkezinde, çeşitli çözülmemiş soruların doğmasına neden olan karmaşık
ve gizemli bir öykü mevcuttur. Genellikle dizinin hayranlarıyla çevrimiçi
iletişim içinde olan Lost'un yazarlarının ve oyuncularının özendirmesiyle,
izleyiciler ve televizyon eleştirmenleri, gizemleri çözmeye çalışmak için
birbirine benzer yaygın teoriler ortaya atmaktadırlar. Teoriler genellikle
adanın doğası, "canavarın" kökeni, "Diğerleri", sayıların anlamları ve bazı
kazazedelerin kurtulması ve kazanın nedenleri ile ilgilidir. Genel fan
teorilerinin çoğu, dizinin yaratıcıları tarafından tartışıldı ve reddedildi. En
yaygın teori ise kazazedelerin öldüğü veya arafta oldukları ile ilgili olandı.
Bu, J. J. Abrams tarafından yalanlandı. Ayrıca, Lindelof, uzay gemileri ya da
yaratıkların adadaki olaylara tesir ettiklerini veya görünen her şeyin,
birilerinin zihninde kurgulanmış gerçekçi bir mekân olduğunu iddia eden
teorileri kabul etmedi. Carlton Cuse, adanın bir reality televizyon showu ve
oyuncuların, ev arkadaşlığı yaptığının farkında olmayan ev arkadaşları olduğunu
öne süren teorileri reddetti ve Lindelof, çoğu kez, canavarın, Michael Crichton
tarafından yazılan Av romanındakine benzer bir nanobot bulutu olduğunu belirten
teorileri yalanladı.

Hikâyenin kendisi ile direkt bir bağlantısı olmayan fakat dizinin edebî ve
felsefî alt metnini açıklayan birçok tekrarlanan unsur ve motif, Lost'ta yer
almaktadır. Bu unsurlar: karakter ve durumlarda var olan düalizmi yansıtan siyah
ve beyaz renklerinin sık sık yer alması; karakterlerin çoğunda-özellikle
Kate'de-var olan isyankârlık; disfonksiyonel aile yapıları (özellikle, çoğu
karakterin babasının etrafında dönenler), neredeyse tüm ana karakterin
yaşamlarında rol oynaması gibi; Desmond'ın, dünyanın sonunun önlemek için bir
butona sürekli basması, Valenzetti Denklemi'nin parametrelerini girerek, DHARMA
Girişimi'nin amacına gitmesini sağlaması ve insanlığını sonunun engellemesi
dahil kıyamet referansları; Locke ile Mr. Eko karakterlerinde ortaya çıkan
rastlantıya karşı kadere inanış; Jack ile Locke arasındaki liderlik rekabetiyle
ortaya çıkan kader ile bilim arasındaki çekişme; diziye özgü romanlarda
tartışılan ve bahsedilen, birçok edebi çalışmalara yapılan göndermeler. Birçok
ünlü tarihî düşünürlere ve yazarlara, karakterlerin isimleriyle gönderme
yapılmaktadır; örneğin, John Locke (filozofa atfen) ve takma adı Jeremy Bentham
(filozofa atfen), Danielle Rousseau (Jean-Jacques Rousseau'ya atfen), Desmond
Hume (filozof David Hume'a atfen), Juliet Burke (filozof Edmund Burke'e atfen),
Mikhail Bakunin (anarşist filozofa atfen), Daniel Faraday (fizikçi Michael
Faraday'e atfen), Eloise Hawking (fizikçi Stephen Hawking'e atfen), George
Minkowski (matematikçi Hermann Minkowski'ye atfen), Richard Alpert (spiritüel
öğretmen Ram Dass'in doğum adına atfen) ve Charlotte Staples Lewis (yazar C. S.
Lewis'a atfen).

ABC'de yayınlanan Lost dizisinin ABD'de aldığı izlenme oranları (tekrarları da
kapsayan bu tablo, ortalama izleyici sayısını göstermektedir).

Pilot bölüm, 18.6 milyon kişi tarafından seyredilerek 9/8 merkezî zaman
aralığında birinci oldu ve ABC'nin 2000 yılında yayınlanan Who Wants to Be a
Millionaire? yarışmasından itibaren aldığı en yüksek rating oldu fakat sonraki
ay yayınlanan Desperate Housewives dizisi tarafından bu izlenme oranı geçildi.
Variety'e göre, "ABC elbette bir dramanın yaptığı patlamayı kullanabilir; zira
The Practice'den bu yana gerçekten sükse yapan bir draması olmadı. Lost, kanalın
on sekiz ila kırk dokuz yaş grubunda 1999'daki Once and Again'den ve toplam
seyircide 1995'teki Murder One'dan bu yana, bir dramadaki en iyi başlangıcını
temsil ediyor."

Birinci sezonunda Lost, ortalama 16 milyon izleyici sayısıyla prime timeda
yayınlanan programlar arasında 14. oldu ve 18–49 yaş aralığındaki izleyicilerde
15. oldu. İkinci sezonunda aynı başarıyı göstererek Lost, ortalama 15.5 milyon
izleyici ile tüm kişilerde 14. oldu fakat 18–49 yaş aralığındaki sıralaması
yükseldi ve 8. oldu. İkinci sezonun prömiyeri, 23 milyon kişi tarafından
seyredilerek ilk sezonun prömiyerindeki izlenme oranını geçti ve bir dizi rekoru
kırdı. Üçüncü sezonun prömiyeri, 18.8 milyon kişi tarafından izlendi. Üç aylık
bir aradan sonra yayınlanan sezonun yedinci bölümünün izlenme oranı, 14.5 milyon
kişiyle düştü. Bahar sezonunun sonlarına doğru izlenme oranı 11 milyona düştü
fakat sezon finali 14 milyon izleyiciyle oran tekrar yükseldi. Ratinglerin
düşmesi, Nielsen'in DVR ratinglerini açıklamasıyla kısmen açıklandı: Lost,
televizyonda en çok kaydedilen dizi oldu. Fakat ratinglerin düşmesine rağmen
Lost, kendi saatinde 18–49 yaş aralığındaki izleyicilerde birinci oldu ve bu
sezon, tüm kanallarda 22.00 zaman aralığındaki tüm programlarda 18–49 yaş
aralığındaki izleyicilerde en yüksek izlenme oranını elde etti. Dördüncü sezon
prömiyeri, 16.1 milyon izleyici ile bir önceki bölüme göre ratingini artırdı,
sekizinci bölüm 11.461 milyon kişi tarafından seyredilerek bir diziye göre düşük
bir izlenme oranı elde etti. 2006'da, Informa Telecoms and Media tarafından
yirmi ülkede yapılan bir araştırmada, Lost, bu ülkelerde CSI: Miami'den sonra en
popüler ikinci şov oldu. Altıncı sezon prömiyeri, 12.1 milyon kişi tarafından
seyredilerek ikinci sezondan sonra izlenme oranlarında ilk kez yükseliş yaşandı.

Başarılı ilk sezonuyla Lost, "En İyi Drama Dizisi" dalında Emmy Ödülü kazandı ve
J. J. Abrams, pilot bölümündeki yönetmenliğiyle Eylül 2005'te bir Emmy Ödülü'ne
aday gösterildi. Terry O'Quinn ve Naveen Andrews, "Drama Televizyon Dizisinde En
İyi Yardımcı Aktör" kategorisinde aday oldular. Lost, "Dramatik Televizyon
Dizisinde En İyi Senaryo" dalında 2005 Writers Guild of America Ödülü, "En İyi
Prodüksiyon" dalında 2005 Producers Guild Ödülü, "Dramatik Televizyon
Programında En İyi Yönetmen" dalında 2005 Director's Guild Ödülü ve "En İyi
Kadro" dalında 2005 Screen Actors Guild Ödülü kazanarak 2005 yılındaki dernek
ödüllerini topladı. Üç defa "En İyi Televizyon Drama Dizisi" dalında Altın Küre
Ödülleri'ne aday oldu (2005–2007) ve 2006'da ödülü kazandı. 2005'te Matthew Fox
ve Naveen Andrews, sırasıyla "Drama Dizisinde En İyi Aktör" ve "En İyi Yardımcı
Aktör" dallarında Altın Küre adaylığı elde ettiler ve 2007'de Evangeline Lilly,
"Televizyon Drama Dizisinde En İyi Aktris" dalında adaylık aldı. Lost, "En İyi
Amerikan İthalatı" dalında 2005 Britanya Film ve Televizyon Akademi Ödülü
kazandı. 2006'da Jorge Garcia ve Michelle Rodriguez, sırasıyla "Televizyon
Dizisinde En İyi Yardımcı Aktör" ve "Aktris" dallarında ALMA Ödülleri'ne sahip
oldular. Lost, 2005 ve 2006'da "En İyi Televizyon Dizisi" dalında Satürn Ödülü
kazandı. 2005'te Terry O'Quinn, "Drama Dizisinde En İyi Yardımcı Aktör" ve
2006'da Matthew Fox, "En İyi Aktör" dalında Satürn Ödülü aldılar. Lost, art arda
"En Başarılı Drama" dalında ilk ve ikinci sezonuyla iki Television Critics
Association Ödülü kazandı. Ayrıca 2005 ve 2006'da "Yayınlanan Programlarda En
İyi Yardımcı Görsel Efekt" dalında iki Visual Effects Society Ödülü aldı.
Malcolm David Kelley, 2006'da Walt rolüyle Genç Artist Ödülü kazandı. 2005'te
Lost, Entertainment Weekly'nin "Yılın Eğlencesi" olarak seçildi. Show. "Pilot",
"House of Rising Sun" ve "The Moth" bölümlerindeki Charlie'nin uyuşturucu
hikâyesiyle 2005 Prism Ödülü kazandı. Lost, 2007'de Writers Guild Ödülü ile
Producers' Guild Ödülü'ne aday oldu fakat ödülleri kazanamadı. Haziran 2007'de
Monte Carlo Televizyon Festivali'nde "En İyi Drama" ödülü dahil olmak üzere
dünya genelinde birçok ülkede, televizyon showu dalında yirmi adaylık elde etti.
Eylül 2007'de Michael Emerson ve Terry O'Quinn ikilisi, "Drama Dizisinde En İyi
Yardımcı Aktör" dalında Emmy'e aday gösterildiler ve ödülü, O'Quinn kazandı.
Lost, 60. Primetime Emmy Ödülleri'nde "En İyi Drama Dizisi" dalında tekrar aday
olarak gösterildi. Show, ayrıca Michael Emerson'un "Drama Dizisinde En İyi
Yardımcı Aktör" adaylığı dahil olmak üzere yedi Emmy adaylığı daha aldı.
2009'da, Lost 61. Primetime Emmy Ödülleri'nde En İyi Drama Dizisi dalında aday
olurken Drama Dizilerinde En İyi Yardımcı Aktör dalında Michael Emerson aday
gösterildi ve Emerson, ödülü kazandı.

Lost, "Best of 2005 TV Coverage: Critic Top Ten Lists"te ("2005'in En İyileri TV
Kapsamı: Eleştirmenlerin En İyi On Listeleri") The Boston Globe'dan Matthew
Gilbert'ın, People Weekly'den Tom Gliatto'nun, San Jose Mercury News'ten Charlie
McCollum'un ve USA Today'den Robert Bianco'nun listelerinde bir numarada yer
aldı. Time dergisinden James Poniewozik, 2007'nin Geri Dönen En İyi Dizileri
listesinde yer verdiği diziyi ikinci sıraya koydu. Dizi ayrıca o yıl, Time'ın
Tüm Zamanların En Büyük 100 Şovu listesinde yer buldu. Lost, Empire Dergisi'nin
Tüm Zamanların En Büyük 50 TV Şovu listesinde 5. oldu. The New York Times'dan
televizyon muhabiri Bill Carter, Lost'u "televizyon tarihinin belki de en çok
ilgi uyandıran devamlı ana hikâyeye sahip dizisi" olarak tanımladı. Güçlü
açılışına dayanarak Reuters diziyi "hit drama" olarak adlandırdı ve "şovun radyo
reklamları, özel gösterimler ve ABC'nin beş yıldır yaptığı ilk billboard reklamı
kampanyası da dahil bir pazarlama bombardımanından yararlanmış göründüğünü"
belirtti.

Üçüncü sezonun ilk blok bölümleri çok fazla gizem ortaya çıkardığı ve bunlara
yeterince yanıt içermediği için eleştirildi. Yine aynı bölümlerde ana
karakterlerin pek çoğuna sınırlı ekran süresi tanınması da şikâyetlere yol açtı.
İkinci sezonda en çok bölümde yer alanlardan Terry O'Quinn'in oynadığı Locke,
üçüncü sezonda yirmi iki bölümün yalnızca on üçünde göründü. Bu, Tom'u oynayan
konuk oyuncu M.C. Gainey'den iki bölüm fazladır. İki yeni karakter olan Nikki ve
Paulo genellikle olumsuz karşılandı; hatta Lindelof bile, çiftin hayranlar
tarafından "evrensel olarak küçümsendiğini" kabul etti. Sezonu bölme kararı ve
verilen aradan sonra ABD'deki yayın saati değişimi de epeyce eleştirildi. Cuse
"hiçkimsenin altı bölümlük devam süresinden memnun olmadığını" kabul etti.
İkinci blok bölümler, ekip ilk bloktan sorunlarla uğraşmaya devam ettiyse de,
eleştirel başarı yakaladı. Şovda daha fazla yanıt verilmeye başlandı ve Nikki
ile Paulo öldürülerek diziden çıkartıldı. Bunun dışında dizinin üçüncü sezondan
üç sezon sonra biteceği açıklandı. Cuse seyircilerin bu sayede yazarların
hikâyenin nereye gideceğini bildiğini anlayacağını umuyordu.

BuddyTV'den Don Williams, dördüncü sezonun ilk bölümü "The Beginning of the End"
için "yılın en çok beklenen sezon prömiyeri" yorumunu yaptı. TV Guide'dan
Michael Ausiello sonradan Lost'un dördüncü sezonunun son saati için "yılın en
çok beklenen 60 dakikası" ifadesini kullandı. ABD'li eleştirmenlere, "The
Beginning of the End" ile "Confirmed Dead"in onlara ait özel DVD'leri 28 Ocak
2008'de gönderildi. Metacritic bu sezona, on iki seçilmiş eleştirmenin eleştiri
yazılarına dayanarak 87 Metascore verdi. Bu, 2007–2008 sezonunda HBO dizisi The
Wire'ın beşinci ve son sezonuna verilenden sonra en yüksek Metascore'dur.
TVWeek'in profesyonel eleştirmenler arasında düzenlediği ankette Lost, "açık
arayla", açıkça "neredeyse her eleştirmenin ilk beş listesine girerek" ve "hiç
yerilmeksizin, tamamen övgüler alarak" 2008'in ilk yarısının en iyi televizyon
şovu seçildi. 7 Mayıs 2007'de dizinin 2010'da sona ereceğinin açıklanması ve
"flashforward"ların tanıtılması da, yeni sezonun yeni karakterleri gibi,
eleştirmenlerin övgüleriyle karşılandı.

Bir kült şov olarak Lost, kendisine bağlı ve başarılı uluslararası bir hayran
topluluğu oluşturdu. Lost hayranları, bazen Lostaways ya da Losties olarak
anıldılar, Comic-Con International'da toplandılar ve ABC tarafından organize
edilen kongrelerde yer aldılar ve ayrıca, dizinin ya da bağlantılı öğelerinin
yer aldığı forumlar ile Lostpedia gibi geliştirilmiş birçok hayran sitesinde de
aktif oldular. Şovun ayrıntılı mitolojisi nedeniyle, hayran sitelerinde hayran
kurguları, bölüm metinlerinin derlenmesi, hatırlanmaya değer şeylerin
koleksiyonları gibi tipik hayran sitesi aktivitelerinin yanı sıra adanın gizemi
hakkındaki teorilere ve spekülasyonlara odaklanıldı.

Dizinin izleyicisini meşgul tutmaya çalışmak ve hayranların ilgisini tatmin
etmek için ABC, çeşitli karşı medya arayışlarına girişti ve sık sık yeni
yöntemler kullandı. Lost'un hayranları, ABC'yi bağlantılı internet siteleri,
bağlantılı romanlar, bir resmî forum, Lost'un arkasındaki yaratıcı ekip
tarafından kurulan bir resmî forum ("The Fuselage"), "mobisodeler", yapımcılar
tarafından oluşturulan podcastler, bir resmî dergi ve bir alternatif oyun (ARG)
"The Lost Experience" ile keşfedebildi. Creation Entertainment tarafından
2005'in yazında bir resmî hayran kulübu kuruldu.

Şovun popüler olmasıyla, popüler kültür ve parodilerde diziye ve dizinin
hikâyesindeki unsurlara göndermeler yapıldı. Veronica Mars, Will & Grace, Bo
Selecta, The Sarah Silverman Program, My Wife and Kids, Chuck, Curb Your
Enthusiasm, Notes from the Underbelly ve The Office gibi dizilerde; Family Guy,
American Dad!, South Park, The Simpsons ve The Venture Bros. gibi çizgi
dizilerde ve KFC Hawaii reklamlarında, dizinin öğeleri kullanıldı. Ayrıca, bir
Machinima çizgi bilim kurgusu olan Red vs. Blue, 100. bölümünde dizinin sonunu
(sonlarından birini) ti'ye aldı. Red vs. Blue'nun yaratıcıları da The
Strangerhood'un bir bölümünde Lost'un başlangıcının bir parodisini yaptı. Lost
ayrıca Valve Corporation'ın video oyunu Half-Life 2: Episode Two'da bir easter
egg (gizli özellik) olarak öne çıktı. Video oyunu Skate'in "yükleniyor"
ekranında Lost'un 4, 8, 15 ve 16 numaraları yer aldı. World of Warcraft'ta,
Sholazar Basin'deki bir adada, 5, 9, 16, 17, 24 ve 43 numaralarının yazıldığı
(her numara Lost'takinden bir fazladır) bir ambar yer almaktadır. Catwoman ile
The Thing gibi çizgi romanlarda, günlük karikatürler olan Monty ile Over the
Hedge'de, sanal çizgi romanlar Piled Higher and Deeper ile Penny Arcade'de ve
mizah dergisi Mad'de, Lost referansları kullanıldı. Benzer şekilde, Moneen
("Don't Ever Tell Locke What He Can't Do"), Senses Fail ("Lost And Found" ile
"All The Best Cowboys Have Daddy Issues") ve Gatsbys American Dream ("You All
Everybody" ve "Station 5: The Pearl") gibi birçok rock grubu, diziden aldıkları
tema ve başlıklarla şarkılar çıkardılar.

2 Mart 2005'te "Numbers" bölümünün yayınlanmasından sonra birçok kişi dizinin
yinelenen motiflerinden olan sayıları (4, 8, 15, 16, 23 ve 42) kullanarak
piyango oynadı. Pittsburgh Tribune-Review'e göre, sayılar, piyango oynanan yerli
halk tarafından üç günde 500 kere denendi. Keza, aynı dönemde, yalnız
Michigan'deki 200'e yakın kişi, Mega Millions piyangosu için sayıları kullandı.
Ekim ayı ile birlikte binlerce kişi Powerball piyangosu için sayıları kullandı.

23 Mayıs 2010'da yayınlanan Simpsonlar'ın 21. sezon final bölümünde, Bart
Simpson, Lost'u alaya alarak kara tahtaya Lost final spoiler'ı yazdı ve
insanların, kendilerini izlemelerini istedi (Tahtaya yazılan: "Lost'un sonu: Her
şey köpeğin düşüydü. Bizi izleyin.")

Lost'un karakterleri ve ortamı, televizyon yayını dışında kitap, internet, cep
telefonları için oluşturulmuş kısa videolar gibi diziyle bağlantılı ürünlerde
yer aldı. ABC'nin aile şirketi Disney'in olan yayımcı Hyperion Books tarafından
piyasaya üç kitap sunuldu. Bunlar, Cathy Hapka tarafından yazılan Endangered
Species (ISBN 0-7868-9090-8) ve Secret Identity (ISBN 0-7868-9091-6) kitapları
ile Frank Thompson tarafından yazılan Signs of Life (ISBN 0-7868-9092-4)
kitabıdır. Hyperion, Laurence Shames tarafından yazılan Bad Twin (ISBN
1-4013-0276-9) adındaki üstkurgu kitabı yayımladı ve ABC'nin Pazarlama
Departmanınca, Oceanic Havayolları 815 sefer sayılı uçuşu gerçekleştiren
uçaktaki bir yolcu olduğunu iddia eden kurgusal yazar "Gary Troup", kitabın
tanıtım yazısını yazdı.

Diziyle ilgili çok sayıda resmî olmayan kitap da yayımlandı. Finding Lost: The
Unofficial Guide (ISBN 1-55022-743-2) adlı kitap, Nikki Stafford tarafından
yazıldı ve ECW Press tarafından yayımlandı. Hıristiyan bakış açısı ile dizinin
spiritüel temalarını işleyen ilk kitap olanWhat Can Be Found in LOST? (ISBN
0-7369-2121-4), John Ankerberg ile Dillon Burrough tarafından yazıldı ve Harvest
House tarafından yayımlandı. Dizinin ilk kültürel eleştirisini içeren Living
Lost: Why We're All Stuck on the Island (ISBN 1-891053-02-7) adlı kitap, J. Wood
tarafından yazıldı ve Garett County Press tarafından yayımlandı. Kitap, savaşın
çağdaş deneyimleri, (yanlış) bilgi, terörizm ve seyircinin karakter olarak
işlenişi ile showun farklı angajmanını ele aldı. Yazar ayrıca, Powell's Books
için üçüncü sezonun ikinci kısmı boyunca blog yazıları yazdı. Her yazıda,
yayınlanan bir önceki bölümün edebî, tarihî, felsefî ve hikâye bağlantıları
tartışıldı.

Dizinin kanalı ve yapımcıları, öykünün arka planını açıklamak için interneti
kullandılar. Örneğin, ilk sezon boyunca, dizi için "Janelle Granger" adında daha
önce hiç gözükmeyen bir kazazede tarafından yazılan kurgusal bir günlük, ABC'nin
web sitesinde yayınlandı. Keza, show hakkında ipuçları ve şaka yumurtaları
içeren, kurgusal Oceanic Havayolları hakkında bir web site, ilk sezon boyunca
aktifti. Diziyle ilgili bağlantılı olan bir başka web site, Hanzo Vakfı hakkında
olan "Oryantasyon" videosunun yayınlanmasından sonra kuruldu. Birleşik
Krallık'ta, Channel 4'un bir parçası olan Lost web sitesinde, çoğu karakterin
interaktif arka plan öyküleri, "Lost Untold" içinde yer aldı. Benzer şekilde,
Kasım 2005'ten itibaren dizinin yazarları ve yönetici yapımcıları Damon Lindelof
ile Carlton Cuse tarafından sunulan bir resmî podcast, ABC tarafından
oluşturuldu. Podcast, izleyici soruları, oyuncu röportajları ve haftalık
bölümlerin yorumları gibi tipik içeriklerden oluşmaktaydı. Sky One, bölümlerin
Birleşik Krallık'ta yayınlanmasından sonra, her bölümü analiz eden ve Iain Lee
tarafından sunulan bir podcasti web sitesinde yayınladı.

Online hayal evreni akımı, Channel 7 (Avustralya), ABC (Amerika Birleşik
Devletleri) ve Channel Four (Birleşik Krallık) tarafından yapımı
gerçekleştirilen ve Mayıs 2006'nın ilk günlerinde oynanmaya başlanan, internet
alternatif reality oyununa dayanan Lost Experience ile sonuçlandı. Oyun,
hikâyeye paralel olarak beş evreden oluşurken, hikâye esasen Hanzo Vakfı'nı
içermekteydi..

Lost Video Günlükleri olarak da anılan kısa mini bölümler ("mobisodeler"), V
Cast sisteminden Verizon Wireless aboneleri tarafından izlenilmesi için
programlanmışti fakat kontrat sorunun oluşmasıyla ertelendi. Mobisodeler, daha
sonra Lost: Missing Pieces olarak yeniden adlandırıldı ve 7 Kasım 2007'den 28
Ocak 2008'e kadar yayınlandı.

Diziyle bağlantılı romanların yanı sıra oyuncak ve oyunlar gibi başka ürünler de
satış için lisans aldı. Bir video oyunu, Lost: Via Domus, Gameloft'un cep
telefonları ve iPodlar için bir Lost oyunu geliştirdiği sırada , oyun konsolları
ve ev bilgisayarları için Unisof tarafından geliştirildi ve satışa sunuldu.
Cardinal Games, 7 Ağustos 2006'da bir Lost tahta oyununu piyasaya sundu. TDC
Games, parçaları yerine yerleştirildiğinde Lost'un mitolojisinin ipuçlarını
ortaya çıkaran 1000 parçalık dört adet yap-boz ("The Hatch", "The Numbers", "The
Others" ve "Before The Crash") yayınlandı. Inkworks, iki set olarak Lost ticari
kartları piyasaya sundu ve Lost: Revelations setinin yayınlanması
planlanmaktadır. Mayıs 2006'da McFarlane Toys, karakter aksiyon figürlerini set
olarak yayınlayacağını duyurdu ve ilk seti Kasım 2006'da, ikinci seti Temmuz
2007'de yayınladı. Ayrıca, ABC, giyim, takı ve başka koleksiyon ürünleri gibi
sayısız Lost ticari ürünü satmaktadır. Titan Magazines, Lost: The Official
Magazine adında resmî bir dergi yayımladı.



https://tr.wikipedia.org/wiki/Maria_Puder

Kürk Mantolu Madonna, Sabahattin Ali'nin 1943 yılında yayımladığı bir romanıdır.
İlk olarak Hakikat gazetesinde 18 Aralık 1940-8 Şubat 1941 (çıkmadığı günler:
8-10,14,15 Ocak 1941) tarihinde “Büyük Hikâye” başlığı altında 48 bölüm olarak
yayınlanmıştır. Sabahattin Ali, Kürk Mantolu Madonna’yı ikinci kez askerlik
yaptığı Büyükdere’de çadırda yazmış ve günü gününe gazeteye yetiştirmeye
çalışmış, romanı yazdığı günlerde attan düşüp sağ kol bileği çatlayınca, kolunu
tenekede ısıtılan suya koyup yazmaya devam etmiştir.

20'li yaşlarında babasının isteği üzerine gittiği Berlin'de, sanata olan ilgisi
sayesinde bir sanat galerisine gider. Galerideki tablolar arasında bir
sanatçının otoportresini görür ve tablodaki kadını hiç tanımamasına rağmen
platonik olarak aşık olur. Bu tablo onda daha önce hiç hissetmediği duygular
uyandırır. Raif Efendi tablodaki portrenin, Andrea Del Sarto tarafından yapılmış
"Madonna delle Arpie" isimli tablodaki Madonna'nın portresine benzediğini
düşünür. Tabloya o kadar hayran olur ki fırsat buldukça tabloyu görmeye gider,
fakat başka gözlerin onu takip ettiğini farketmez. Artık ritüel halini alan bu
tabloyu seyretme seansınlarından birinde bir kadın onun yanına gelir. Bu kadın,
tablonun sahibi olan sanatçı Maria Puder'dir. Maria, Raif'in tabloya olan
hayranlığının farkındadır. Raif ise başta onun kendisiyle alay eden biri
olduğunu düşünür. Tablonun sahibi ile konuştuğunu öğrenince ise dünyası bir daha
geri dönüşü olmayacak şekilde değişir.



https://tr.wikipedia.org/wiki/Leonardo_da_Vinci

Leonardo di ser Piero da Vinci ( telaffuz (yardım·bilgi)) (15 Nisan 1452 - 2
Mayıs 1519), Rönesans döneminde yaşamış İtalyan hezârfen, döneminin önemli bir
filozofu, astronomu, mimarı, mühendisi, mucidi, matematikçisi, anatomisti,
müzisyeni, heykeltıraşı, botanisti, jeoloğu, kartografı, yazarı ve ressamıdır.
En tanınmış yapıtları Mona Lisa (1503-1507) ve Son Akşam Yemeği'dir (1495-1497).
Rönesans sanatını doruğuna ulaştırmış, yalnız sanat yapısına değil, çeşitli
alanlardaki araştırmaları ve buluşlarıyla da tanınan, dünyanın gelmiş geçmiş en
büyük sanatçılarından ve dehalarından biri kabul edilir. 2. milenyumun adamı
seçilmiştir[kaynak belirtilmeli]

Leonardo, genç bir noter olan Messer/Ser (Üstad anlamında) Piero da Vinci'nin ve
muhtemelen bir çiftçi kızı olan Caterina'nın evlilik dışı çocuğu olarak Vinci
kasabası yakınlarındaki Anchiano'da dünyaya geldi. Avrupa'daki modern
isimlendirme kurallarının yerleşmesinden önce dünyaya tam ismi, "Vincili Üstad
Piero'nun oğlu Leonardo" manasına gelen Leonardo di ser Piero da Vinci'dir.
Eserlerini "Leonardo" ya da "Io, Leonardo (Ben, Leonardo)" olarak imzalamıştır.

Somut kanıtlar bulunmasa da, Leonardo'nun annesi Caterina'nın, babası Piero'ya
ait Ortadoğulu bir köle olduğu tahmin ediliyor. Babası, Leonardo’nun doğduğu
yıl, Albiera adındaki ilk eşi ile evlendi. Leonardo’ya bebekliğinde annesi
baktı, annesi başka biriyle evlendirilerek komşu kasabaya yerleşince, babasının
nadiren uğradığı büyükbabasının evinde yaşamaya başladı; arada sırada
Floransa'ya babasının evine giderdi. Babasının ilk eşinden çocuğu olmadığı için
aileye kabul edilmişti ama amcası Francesco dışında ailedeki kimseden sevgi
görmedi.

14 yaşına kadar Vinci’de yaşayan Leonardo, büyükanne ve büyükbabasının ardı
ardına ölmesi üzerine 1466'da babası ile birlikte Floransa'ya gitti. Evlilik
dışı çocukların üniversiteye gitmesi yasak olduğundan üniversite öğrenimi görme
şansı yoktu. Küçük yaştan itibaren çok güzel çizimler yapan Leonardo’nun
resimlerini babası, dönemin ünlü ressam ve heykeltıraşı Andrea del Verrocchio'ya
gösterince, Verrochio onu çırak olarak yanına aldı. Leonardo Verrocchio'nun
yanında Lorenzo di Credi ve Pietro Perugino gibi ünlü sanatçılarla çalışma
fırsatı buldu. Atölyede sadece resim yapmayı değil, lir çalmayı da öğrendi.
Gerçekten de iyi çalıyordu.

Floransa'yı 1482'de terkederek Milano Dükü Sforza'nın hizmetine girdi. Dükün
hizmetine girebilmek için köprüler, silahlar, gemiler, bronz, mermer ve kilden
heykeller yapabileceğini anlattığı ancak göndermediği mektubu bütün zamanların
en olağanüstü iş başvurusu olarak kabul edilmiştir.

Leonardo, 1499’da şehir Fransızlar tarafından alınıncaya kadar 17 yıl boyunca
Milano Dükü için çalıştı. Dük için sadece resim ve heykeller yapmak, festivaller
organize etmekle uğraşmadı, aynı zamanda bina, makine ve silah tasarımları
yaptı. 1485 - 1490 yıllarında doğa, mekanik, geometri, uçan makinelerin yanı
sıra, kilise, kale ve kanal yapımı gibi mimari yapılar ile ilgilendi, anatomi
çalışmaları yaptı, öğrenciler yetiştirdi. İlgi alanı o kadar genişti ki,
başladığı çoğu işi bitiremiyordu. 1490 - 1495 yıllarında çalışmalarını ve
çizimlerini deftere kaydetme alışkanlığı geliştirdi. Bu çizimler ve defter
sayfaları, müzeler ve kişisel koleksiyonlarda toplanmıştır. Bu
koleksiyonculardan birisi de Leonardo’nun hidrolik alanındaki çalışmalarının el
yazmalarını toplayan Bill Gates’dir.

1499’da Milano'yu terkeden ve yeni bir koruyucu (hami) aramaya başlayan
Leonardo, 16 yıl boyunca İtalya’da seyahat etti. Pek çok kişi için çalıştı, çoğu
eserini yarım bıraktı.

İnsanlık tarihinin en iyi resimlerinden birisi kabul edilen Mona Lisa için
1503’te çalışmaya başladığı söylenir. Bu resmi tamamladıktan sonra hiç yanından
ayırmamış, tüm seyahatlerinde yanında taşımıştı. 1504’te babasının ölüm haberi
üzerine Floransa’ya döndü. Miras hakkı için kardeşleri ile mücadele etti ancak
çabası sonuçsuz kaldı. Ancak çok sevdiği amcası tüm varlığını ona bıraktı.

1506 yılında Leonardo, bir Lombardiya aristokratının 15 yaşındaki oğlu olan Kont
Francesco Melzi'yle tanıştı. Melzi, hayatının geri kalanında onun en iyi
öğrencisi ve en yakını oldu. 1490’da 10 yaşında iken korumasına aldığı ve Salai
adını verdiği genç de 30 yıl boyunca onunla beraber olmuş, ancak öğrencisi
olarak bilinen bu genç hiçbir sanatsal ürün üretmemişti.

1513-1516 arasında Roma’da yaşadı ve Papa için geliştirilen çeşitli projelerde
yer aldı. Anatomi ve fizyoloji alanında çalışmaya devam etti ancak Papa,
kadavralar üzerinde çalışmasını yasakladı.

1516’da koruyucusu Giuliano de' Medici’nin ölümü üzerine Kral 1. Francis’ten
Fransa’nın baş ressam, mühendis ve mimarı olmak üzere davet aldı. Paris’in
güneybatısında, Amboise yakınlarındaki Kraliyet Sarayı’nın hemen yanında kendisi
için hazırlanan konağa yerleşti. Leonardo'ya büyük hayranlık duyan kral, sık sık
ziyarete gelir ve sohbet ederdi.

Leonardo 2 Mayıs 1519’da Amboise’daki evinde 67 yaşında öldü. Kralın kollarında
can verdiği rivayet edilir, ancak, 1 Mayıs günü kralın bir başka şehirde olduğu
ve bir gün içinde oraya gelemeyeceği bilinmektedir. Vasiyetinde mirasının esas
bölümünü Melzi’ye bıraktı. Amboise'daki Saint Florentin Kilisesi’nde toprağa
verilmiştir.

Fiziksel temastan hoşlanmadığı iddia edilir: “Üreme faaliyeti ve bununla
bağlantılı olan her şey o kadar iğrençtir ki insanlar hoş yüzler ve duygusal
eğilimler de olmasa kısa sürede yok olacaktır” sözü daha sonra Sigmund Freud
tarafından analiz edilmiş ve Freud, Leonardo’nun frijit olduğuna hükmetmiştir.

1476 yılında, sevgilisi Verrocchio ile birlikte yaşarken 17 yaşındaki model
Jacopo Saltarelli ile sodomist (eşcinsel) ilişki kurduğu gerekçesiyle adı
bilinmeyen bir kişi tarafından suçlanmıştır. İki ay süren soruşturma sonucu,
Leonardo’nun babasının saygın konumuna da bağlı olarak hiç şahit bulunamaması
nedeniyle dava düşmüştür. Bu olayın ardından Leonardo ve arkadaşları
Floransa’daki “Gecenin Bekçileri” isimli örgüt tarafından bir süre takip
edilmiştir. (Gecenin Bekçileri'nin İtalya’da Rönesans döneminde kurulan ve
sodomizmin bastırılmasına yönelik faaliyet gösteren bir örgüt olduğu Podesta’nın
yasal kayıtlarında da yer almaktadır)

“Salai” veya “il Salaino” takma adlarıyla da bilinen Gian Giacomo Caprotti da
Oreno Giorgio Vasari tarafından “Leonardo’nun büyük keyif aldığı harika kıvırcık
saçları olan ışıltılı ve güzel genç” olarak tanımlanmıştır. Il Salaino, 1490
yılında henüz 10 yaşındayken Leonardo’nun evinde hizmetçiliğe başlamıştır.
Leonardo ve il Saliano arasındaki ilişki “kolay” olarak değerlendirilmez. 1491
yılında Leonardo il Salaino’yu “hırsız, yalancı, inatçı ve pisboğaz” olarak
nitelendirmiş ve onun için “Küçük Şeytan” benzetmesini yapmıştır. Yine de, il
Salaino 30 yıl boyunca yoldaşı, hizmetçisi ve asistanı olarak Leonardo’nun
hizmetinde kalmıştır. Leonardo, il Salaino'yu "Küçük Şeytan" olarak çağırmaya
devam etmiştir. Leonardo’nun sanatçı defterlerinde çıplak olarak çizilen il
Salaino yakışıklı ve kıvırcık saçlı bir ergen olarak tasvir edilir. Bazı
araştırmacılar, il Salaino'nun Vitruvius Adamı olduğunu ileri sürer.

1506 yılında Leonardo, 15 yaşındaki Kont Francesco Melzi ile tanışmıştır. Melzi,
Leonardo’nun kendisine karşı hislerini bir mektubunda “a sviscerato et
ardentissimo amore” (çok ihtiraslı ve fazlasıyla yakıcı aşk) olarak
nitelendirmiştir. il Salaino bu yıllarda Melzi’nin sürekli olarak Leonardo’nun
yanında olmasını kabullenmek zorunda kalmıştır. Melzi, Leonardo’nun önce
öğrencisi sonra da hayat arkadaşı olmuştur. Ayrıca, Leonardo Da Vinci'nin;
Fransa'nın, kuruluşu çok eskilere dayanan (1099 MS) Sion Tarikatı'na 1510-1519
yılları arasında üstatlık (Başkanlık) yaptığı bilinmektedir.

Leonardo’nun genç erkeklere olan ilgisi 16. yüzyılda da tartışma konusu
olmuştur. 1563’te Gian Paolo Lomazzo tarafından yazılan “Il Libro dei Sogni”de
(Düşler Kitabı) yer alan “l’amore masculino”daki (erkek aşkı) kurmaca bir
diyalogda, Leonardo başkahramanlardan biri olarak yer almış ve “Biliniz ki
erkekler arasındaki aşk çeşitli arkadaşlık duygularıyla erkekleri bir araya
getiren bir erdemdir. Bu durum onları daha erkeksi ve yürekli hâle getirir” sözü
Leonardo’nun ağzından verilmiştir.

Leonardo’nun çalışmalarından ve biyografisini yazan erken dönem yazarlardan
anlaşıldığı üzere Leonardo dürüst ve ahlaki konularda duyarlı bir kişiydi.
Hayata duyduğu saygı onun en azından yaşamının bir evresinde vejetaryen olduğunu
göstermektedir.

Leonardo Da Vinci,ilk öğrenim yıllarında aritmetik ve geometride öğretmenlerini
sorduğu sorularla şaşırtacak kadar çabuk ilerledi.Keskin zekası ve
yetenekleriyle küçük yaşlarda bile dikkat çekiyordu.Müzikle de ilgileniyor ve
oldukça iyi bir şekilde lir çalıyordu.Fakat çocukluk yıllarında en gözde uğraşı
resimdi.Babası da bunu fark edince,onu Floransa'nın en önemli atölyelerinden
birine verdi.

Leonardo'nun insan vücuduna ilgisinin temelini, figür eskizleri için incelemeler
oluşturur. İnsanı olabildiğince canlı ve tüm hareketleri gerçeğe en yakın
şekilde çizmek için dış gözlemleri yeterli görmemiş, vücudun içini de görmek,
kemiklerin, kasların ve eklemlerin birbirleriyle ilişkilerini kavramak
istemiştir. Anatomi araştırmaları, giderek daha çok zaman ayırdığı başlı başına
bir ilgi alanı haline gelmiştir. İnsan organizmasına, çalışma prensiplerini
merak ettiği mükemmel bir makine olarak yaklaşmıştır. O dönemin tıp bilimine
temel oluşturan antik çağ hekimi Galen’in metinleri, merakını ancak kısmen
giderebilmişti. Aklına gelen her soruyu sormaya başlamıştı.

Leonardo, gördüklerini çizerek açıklığa kavuşturuyordu. Kesitlerle, ayrıntılı
görünüşlerle ve farklı açılardan yaptığı çizimlerle anatominin detaylarını
ortaya çıkarıyordu. Çizimleri, bazı detaylardaki yanlışlıklara karşın son derece
nettir. Anne karnındaki bebek çizimi için bir insan kadavrasına disseksiyon
yapmamış, inekleri inceleyip, oradan elde ettiği sonuçları insan anatomisine
uyarlamıştı. Papa, Leonardo’nun insan kadavraları üzerinde disseksiyon yapmasını
yasakladığında, dolaşım sistemi üzerine yaptığı araştırmayı devam ettirebilmek
için sığır kalpleri kullanmıştı.



https://tr.wikipedia.org/wiki/Alg%C4%B1_Eke

16 Eylül 1985 tarihinde İstanbul'da doğmuştur. Aslen Artvinlidir ve Gürcü
asıllıdır. Boşanmış bir anne babanın çocuğudur. Annesini 2013 yılının yaz
aylarında kaybetmiştir. Cağaloğlu Anadolu Lisesi'nden mezun olduktan sonra
üniversite eğitimi için Berlin'e gitmiş, burada dramaturji okumuştur .
Türkiye'ye döndükten sonra yönetmen Mustafa Şevki Doğan ile tanışmış ve Baba
Ocağı adlı dizi ile televizyondaki oyunculuk hayatına başlamıştır. Ardından
sırasıyla Dürüye'nin Güğümleri, Keşanlı Ali Destanı ve Annem Uyurken dizilerinde
oynamıştır. Ayrıca Pinhani grubunun Yitirmeden adlı şarkısının klibinde de
oynamıştır. 20 Aralık 2013 tarihinde vizyona girmiş olan, başrollerini İlker
Ayrık ile paylaştığı "Kedi Özledi" filminde "Kıymet" adlı karakterle romantik
komedi türdeki filme hayat vermiştir.

Günümüzde Galip Derviş dizisinde Hülya Uçar karakterini oynamıştır. Ayrıca
oyuncu Celil Nalçakan ile birlikte netd.com adlı sitede Şişenin Dibi adlı bir
program yapmış, ancak 2 Ağustos 2013 tarihinde program bitmiştir. 6 haziran 2016
tarihinde Hayat Sevince Güzel dizisinde Zarife rolünü üstlenmiştir.



https://tr.wikipedia.org/wiki/%C3%96zbekistan

Özbekistan, resmi adıyla Özbekistan Cumhuriyeti (Özbekçe: O‘zbekiston
Respublikasi), Orta Asya'da, Sovyet Sosyalist Cumhuriyetler Birliği'nden
bağımsızlığını kazanmış bir devlet ülkedir. Özbekistan, günümüzdeki yedi
bağımsız Türk devletlerinden biri olup TÜRKSOY'un üyesidir. Denize kıyısı
olmayan ülkenin komşuları kuzeyde ve batıda Kazakistan, doğuda Kırgızistan ve
Tacikistan ile güneyde Afganistan ve Türkmenistan'dır.

Özbekistan ekonomisi; pamuk, altın, uranyum ve doğal gaz dahil olmak üzere
ağırlıklı olarak meta üretimine dayanır. Piyasa ekonomisine geçmeyi
hedeflediğini ilan etmesine rağmen, ülkede yabancı kaynaklı yatırımı caydıran
sert ekonomik kontroller bir şekilde devam etmektedir. Piyasa ekonomisine
tedrici, sıkı kontrollü geçiş politikası yine de 1995 sonrası ekonomik
iyileşmede olumlu sonuçlar üretti. Özbekistan'ın insan hakları ve bireysel
özgürlükler konusunda iç politikaları bazı uluslararası kuruluşlar tarafından
ağır bir biçimde eleştirilmektedir.

Cengiz Han'ın torunlarından Batu Han tarafından kurulan Altın Orda Devleti'nın
(1227-1502) başına 9. han olarak 1313 tarihinde Özbek Han geçmişti. Özbek Han;
ilk günlerden başlayarak kararlı ve sert bir siyaset gütmüş, Kutlug Timur
Noyan'ın nasihatleri sayesinde kısa bir zamanda birçok rakip ve düşmanlarından
kurtulmuştu. Özbek Han Tuna taraflarında Nogay'ın şahadetinden sonra çoğalan
Bizans ve Slavların nüfuzunu kırarak tekrar Müslüman Türklerin baskısını
arttırmaya başladı.

1319’da Tuna'yı geçerek Edirne'ye kadar geldiler. Özbek Han'ın orduları 1314'te,
Bulgar Kralı Sventoslav'ın ölümünden sonra, Kral George Terter'e Bizans'a karşı
yardım bahanesiyle Trakya'ya, 1330’da Terter'in Sırplarla olan savaşında ona
yardımcı olmak gayesiyle Köstendil'e kadar ilerlemişti. Bu arada bazı
hükümetlerle evlilik yoluyla da bağlar kurarak durumunu güçlendirmeye
çalışmıştır. Mesela 1320’de kızı Tulun Bige'yi Kahire'ye zevce olarak göndermiş,
bu arada Bizans'tan da kızlar almıştır.

Özbek Han 1335 yılında Azerbaycan seferine çıktı. Bu sırada Bağdat Hatun
tarafından zehirlenen Ebu Said ölmüş ve İlhanlı Moğol hâkimiyeti de çökmeye yüz
tutmuştu. 14. yüzyıl Acem tarihçisi ve coğrafyacısı Hamdullah Kazvini,
Azerbaycan'a yapılan seferden söz ederken Özbek Han'ın askerlerine, “Özbekler”
dendiğini kaydeder. İbn Batuta, Özbek Han'dan bahsederken; "geniş bir ülkesi,
kuvvetli bir ordusu olan şanlı, şöhretli ve devletli bir sultan olup, Tanrı'nın
düşmanlarından biri olan Bizans İmparatoru ile savaşa, cihat ve gaza etmeye
vazifeli bulunmaktadır. Ülkesi gerçekten pek geniş ve büyük şehirlerle
donanmıştır. Kefe, Kırım, Macar, Azak, Sogdak, Harezm ile taht kenti Saray
bunların en meşhurları olarak sayılabilir" demektedir.[kaynak belirtilmeli]
Gerçekten Özbek Han, İdil kıyısındaki Saray kentini çok geliştirmiş ve
büyütmüştür. Bu şehre yeni camilerin yapılmasını sağlamıştır. Sadece İdil
kıyısında değil, Kırım'da da yeni binalar yaptırmıştır. Onun zamanında bütün
Deşt-i Kıpçak boylarında Türkçe konuşulduğu da bilinmektedir.

Özbekistan, 20 Haziran 1990'da egemenliğini, 1 Eylül 1991'de bağımsızlığını ilan
etmiştir. 29 Aralık 1991 tarihinde düzenlenen referandumla bağımsızlık ilanı
onaylanmıştır. Özbekistan bağımsızlığını kazandıktan sonra gelişmiş ülkelerle
özellikle ekonomik anlamda ilişkiler kurmuştur. Özbekistan zengin yeraltı
kaynaklarını dış ülkelere satma imkânı bulmuştur. Özbekistan çok eskiye dayanan
köklü devlet geleneği sayesinde bağımsızlığını kazandıktan kısa süre sonra Orta
Asya'nın güçlü devleti hâline gelmiştir ve günümüzde de Orta Asya liderliği
konusunda Kazakistan ile rekabet hâlindedir. Bağımsızlığından 2 Eylül 2016
tarihli ölümüne kadar devlet başkanlığını İslam Kerimov yürütmüştür

Bağımsız Özbekistan'ın 447.400 km2'lik bir yüz ölçümü bulunmaktadır. Özbekistan;
Kazakistan, Tacikistan, Afganistan, Kırgızistan ve Türkmenistan'a komşudur.
Başkenti Taşkent'tir. 2013 yılı nüfus sayımına göre 30.024.000’dir. Deniz kıyısı
bulunmayan Özbekistan kurak çöl ve karasal ve soğuk iklim vardır. Deniz olmadığı
için toprak ve çöl vardır.

Sirderya (Seyhun) ve Amuderya (Ceyhun) en önemli nehirlerdir. Ayrıca,
Surhanderya, Karaderya, Zerefşan, Kaşkaderya ve Narin deryaları da
bulunmaktadır. En büyük gölü Aral'dır. Aral Gölü ayrıca, Sovyet dönemindeki
yanlış tarım politikaları sonucunda bugün Özbekistan için büyük bir çevre
felaketi doğurmuştur.

1996 CIA World Factbook verilerine göre Özbekistan etnik dağılımı Özbekler %80,
Ruslar %5,5, Tacikler %5’lik orana sahiptir. Nüfusun büyük çoğunluğu
Müslüman’dır. Ülkede %3,5 oranında Ortodoks nüfus yaşamaktadır.

Ülkede hâlen Halk Demokratik Partisi, Liberal Demokrat Partisi, Adalet Sosyal
Demokrat Partisi ve Millî Tikleniş Partisi bulunmaktadır. İlk parlamento
seçimleri 1994'te yapılmıştır. Yönetim biçimi cumhuriyettir.

Özbekistan Cumhuriyeti AGİT, BM ve diğer uluslararası kuruluşlara üyedir.
Özbekistan'da sadece Devlet Televizyon Radyo Şirketi televizyon ve radyo yayını
yapar. Bu kanallar Özbekistan, Navo, Bolajon, Taşkent, Kinoteatr, Yoshlar,
Medeniyet ve Marifet, Dünya Böyle ve Spor TV kanalları yayın yapar. Şirketin HD
ve yerel kanal projeleri vardır. Özbekistan'da 3 adet devlet ve 18 adet özel ve
5 adette yabancı olmak üzere toplam 26 adet banka bulunmaktadır. Ülkenin Artel
adlı elektronik markası vardır. Piyasaya sürülmüştür.

Özbekistan 12 il (viloyat), 1 özerk cumhuriyet (Karakalpakistan Cumhuriyeti) ve
1 bağımsız şehirden (Taşkent) oluşur.



https://tr.wikipedia.org/wiki/Ayla_%C3%87elik

Ayla Çelik, 29 Ekim 1973 tarihinde Ardahan'da doğdu. Öğrenimini İstanbul Teknik
Üniversitesi Devlet Konservatuvarı mezunu olarak bitirdi, daha sonra müzik
hayatına başladı. Müzikle olan profesyonel serüvenine Melih Kibar ile başladı.
Çok sayıda reklam müziğini seslendirdi. Devlet tiyatroları için hazırlanan ve
Kenan Işık’ın yönetmenliğini yaptığı Antigone isimli oyunun müziklerini de
hazırladı.

30 Temmuz 2007 tarihinde Belma Şahin ile birlikte kaydettikleri ortak albüm
İstanbul Türküleri yayımlandı. 3 Aralık 2008'de "Bir Dönebilsem" adlı single
çalışması piyasaya sürüldü. 30 Eylül 2010 tarihinde ilk stüdyo albümü olan
Lavanta'yı yayımladı. Albümün çıkış şarkısı albümle aynı ismi taşıyan "Lavanta"
şarkısı oldu. 2012 yılında Altın Kelebek Ödülleri ve Türkiye Müzik Ödülleri’nde
bestesini Gökhan Tepe’nin yaptığı sözlerini kendisinin yazdığı Demet Akalın'ın
Giderli 16 albümünde yer alan "Türkan" şarkısı ile yılın şarkısı ödülünü aldı.
2013 yılında Aysel Gürel'e saygı albümü olan Aysel'in'de yer alan "Olacak
Olacak" şarkısını seslendirdi. Çelik, İbrahim Tatlıses, Sibel Can, Ebru Gündeş,
Gülben Ergen, Serdar Ortaç, Demet Akalın, Gökhan Tepe, İrem Derici, Aşkın Nur
Yengi, Özcan Deniz, Petek Dinçöz, Ebru Yaşar ve Berkay gibi birçok isme şarkı
verdi.

15 Ocak 2016 tarihinde Ben adlı ikinci stüdyo albümünü yayımladı. Albümün çıkış
şarkısı "Aşk Şarkıları" Erhan Bayrak versiyonu tercih edildi. İkinci klip olarak
Beyazıt Öztürk ile birlikte seslendirdiği "Bağdat" şarkısı yayımlandı. Şarkı,
Türkiye Resmî Listesi'nde 1 numaraya kadar yükselmeyi başardı.



