https://als.wikipedia.org/wiki/Reggae

Reggae isch ends 1960er Jahr underem Ifluss vo US-amerikanische Musigrichtige
wie Soul, R&B, Countryund Jazz, wome denn ds Jamaike im Radio het chönne
empfange, us sine unmittelbare Vorläufer Mento, Ska und Rocksteady endstande.
Mitlerwile het sich de "Reggae" zu eire vo de bedütenste Richtige i de populäre
Musig entwicklet. Was "Reggae" als Wort ursprünglich fürne Bedütig het gha, isch
unklar. Einigi - wie öppe de Bob Marley - leite das vom latinische Wort "rex"
(König) ab und behaubted, es heissi sovil wie "Musig vo de König"(-> Rastafari).
Anderi erklärets dütlech wehniger majestätisch als Ableitig vo "streggae", amene
Wort im Jamaikanische Dialäkt für es biuigs Modi. Wie au immer - ds erste
Reggae-Lied, wo das Wort vorcho isch, isch "Do the Reggay" [sic!] (1968) vo
Toots and the Maytals gsii. Dr erst Song, wo als richtige Reggae giltet, isch
hingege "People funny boy" (1968) vom Lee 'Scratch' Perry. Dr typisch
Grundrythmus vom Reggae isch entstande, wiu bi erste Produktione im Ska
US-amerikanischi R&B Stück coveret si worde und debii e starchi Betonig ufe
zwöiti und vierti Taktteil gleit isch worde. Im Übergang vo Ska zu Rocksteady
und nachär zu Reggae isch dä minimalistisch Grundrythmus jewiils vereifacht
worde. Reggae und sini Vorläufer sind vorallem als Tanzmusig entstande, wo über
die sogenannte "Sound-Systems" , e art mobili Discos verbreitet isch worde.
Bsitzer vo dene fahrbare Discos wie zum Bispil de Clement "Sir Coxsone" Dodd,
Arthur "Duke" Reid oder Cecil "Prince Buster" Campbell, hend zu de erste
Produzente vo eigeständiger jamaikanischer Tanzmusig ghört. Als erste grosse
internationale Erfolg - v.a. i de englische Charts - giltet "The Israelites, wo
1968 vom Desmond Dekker igspilt worde isch, mit ere Erstplatzierig z England und
au i de Schwiiz: Dr erst Welthit vom Reggae.

Endi sechzger Jahr isch Reggae di bevorzugti Musig vo de britische Skinheads
gsii, darum sind di erste englische Reggaeproduktione unterem Name
"Skinhead-Reggae" vermarktet worde und vil Reggae Künstler wie , The Charmers,
The Corporation, Joe the Boss oder Symarip, mit Lieder wie z.B. "Skinhead
Moonstomp" oder "Skinheads A Bash Dem" sind zielt für d Skinhead-Community
usgrichtet gsi. Mit ere sterchere Fokusierig uf e britisch Popmusik-Märt (z.b.
düre Iisatz vo Striicher), und spetistens mit em Iisatz vo betont schwarze Theme
im Roots Reggae, het die Musig für Teil vor Skinheadszene a Bedütig verlore,
erst recht, wo sech die immer meh von ere Haltig, wo afänglich unrassistisch gsi
isch, in Richtig Gwalt und Neonazismus hend bewegt und abgspalte. Hend früener
Jamaikanischi - und brittischi Reggae Produzente und Künstler na grad uf die
Szene gsetzt, so het si nach em Umkehrschluss au düre ökonomisch Erfolg vo ander
Spiilarte a Bedütig im Reggae-Märt verlore, obwou sich e Szene het erhalte wo
die ursprünglich unrassistische Wert no existieret. Die sogenannte "Traditional
Skins" oder au "Trojan Skins" - benennt nach em Plattelabel "Trojan Records" -
organisiered bis hüt traditionelli Reggae Events, betriibet chliini Labels und
bringed mit eigete Bands au neui Reggae Musig use, wo sich starch am
Hammondsound und em Uptempo vo eltere Reggaenummere orientiered.

Agregt dür de bedütenst Reggaemusiker und jamaikanisch Naionalheld Bob Marley
verchnüpfet vill Musiker d Musig mit dem zur Ziit zwar existierende aber nid
sehr wiit verbreitete Religion vo de Rastafari. Dr klassisch Reggae vo de1970er
Jahr wird hüt vil als "Roots-Reggae" bezeichnet. Er isch entstande us
verschiedne Iflüss, wie Ska und Rockseady oder em früeche Pop-Reggae, wo zersch
houptsächlich us Grossbritannie isch cho. Natürlich hend au afrikanischi Iflüss
e Rolle gspilt. Paralell dezue het sich in Grossbritanie e eigeti Form vom
Reggae entwicklet, mit Iflüss us Musigrichtige wie die vo The Police, The Clash,
The Jam oder The Specials).

Mittlerwiile hend sich verschideni Forme vom Reggae entwicklet: Bedütend isch
Dub, e sehr minimalistischi Variante, wo sich dür vill elektronischi
Studioeffekt und fast totalem Verzicht uf Gsang uszeichnet. Dubeffekt sind hüt e
feste Bestandteil vo de meiste Reggae-Variante, au am Bob Marley sini Lieder
sind devo beiiflusst.

Scho früe isch uf dr B-Siite vo bekannte Reggaesingles e Dubversion vom Lied
mitgeliiferet worde. D DJ's hei agfange , die "Versions" live mit
Sprechgsang-Texte z vertone (Toasting). Ds Toasting chunnt vom Scat, enere
Gsangsart vom Jazz.

Us em Toasting isch im Lauf vo dr Ziit e neui Variante vom Reggae entstande:
Raggamuffin bzw. Ragga. Parallel dadezu het sich us em Toasting z New York in de
sibezger Jahr e witeri neui Musigrichtig, de Hip-Hop entwicklet.

Moderni Reggaevariante wie Ragga werde vill als Dancehall-Reggae bezeichnet. De
Begriff isch e chli problematisch, wiu er bezeichnet streng gno ke bestimmti
Stilrichtig, sondern fasst die Stile zeme, wo momentan i de jamaikanische
"Dancehalls" (Ort vo de größere Tanzparties) populär sind. "Dancehall"
bezeichnet aber au e spezifische, starch synkopierte Rhythmus im moderne Reggae.

Gsunge wird im jamaikanischen Reggae meistens uf Patois, e Kreolsprach mit
zahlriiche Wortneuschöpfige, wo uf dr Englische Sprach basiert. D`Textä vom
Roots-Reggae sind vilmol sozialkritisch, mached uf Missständ ufmerksam oder wei
de Jamaikaner ihri afrikanische Wurzle bewusst mache. E witers Themegebiet laht
sich mit love, peace & unity (Liebi, Friede und Einigkeit) zemefasse, au de
Gnuss von Marihuana isch e beliebts Motiv.

D`Textä vom moderne Dancehall-Reggae sind hingege - verglichbar mit
Hip-Hop-Textä - vill explizit sexuell oder gewaltverherrlichend (sog.
Slackness-Themä), au Homophobii chunnt vor. Als Gegebewegung dadezu het sich
jedoch inzwüsche au dr Conscious Reggae im Dancehall entwicklet, mit soziale,
politische und religiöse Theme.

Charakteristisch für de Reggae isch d Offbeat-Phrasierig, wo entweder d Gitarre
oder ds Keyboard, ab und zue au d Bläser, i de zwöite und vierte Taktziit
spieled, wo i de meischte andere Musikrichtige unbetont si. Im Gägensatz zum
Ska, wo statt de 2/4-Betonig eher Offbeats igsetzt werde, wo d "und"-Zählziite
betoned, isch de Reggae i dr Regel langsamer und weniger dür Bläser dominiert.

D Instrumentisierig vo de meischte (klassische) Reggaebands besteit us emne
Drumset, E-Bass, E-Gitarre, Keyboard und Gsang. Vill kömme Blechbläser und
Perkussion dezu. Bi de neuere Stilrichtige vom Reggae (Dancehall, Ragga,
Reggaeton) chunnt hüfig d Elektronik in Form vo Computer und Sampler zum Isatz.
Debi isch ds Schlagzüg am meiste betont, synthetisch erzügt und meh am Rock- und
Discosound orientiert.

Bsunders wichtig im Klangbild vom ene Reggaesong isch immer de Basslauf, de git
s Gegegwicht zu de Offbeats und vill ds eigentliche Thema vom Stück. Als
legendäri Reggae-Bassiste gelte de Aston Barrett und Robbie Shakespeare.

Ds Schlagzüg wird meistens vomene Perkussionist unterstützt. Als hervorragendi
Schlagzüger gelte de Carlton Barrett und de Sly Dunbar.

Erwähnenswerti Gitarriste i de Welt vom Reggae sind z.B. de Al Anderson
(Leadgitarrist bi The Wailers), Peter Tosh, Black Uhuru, Earl "Chinna" Smith,
Ben Harper, Junior Marvin, Ernest Ranglin, Donald Kinsey u.n.v.m.

Berüemti Tastemänner (oder sogar Tastefraue) gits i dem Musikstil wenig. Z nenne
wäre de Monty Alexander, wo eigentlich Jazzmusiker isch, aber als geborene
Jamaikaner au immer wieder Reggae gspiilt het und denn de Reggae mit Jazz
verbindet het. Des witere wäre Earl "Wya" Lindo und Tyrone Downie (beidi bi The
Wailers) sowie Ian Wynter und Bernard "Tooter" Harvey z nenne.

Usserdäm erwähnenswert: Augustus Pablo, berüemt worde dür sini Melodicaspiil und
de Jackie Mittoo , eine vo de wichtigste Orglespieler bi Studio One.

D Bläser von ere klassische Reggaeband trete meistens z dritt uf. D Instrument,
wo am meiste gspiilt werded, sind da in de Regel Posuune und Trompete, mängisch
au es Saxophon.

Wärend di welschi Reggae Schwiiz sich eher a Frankrich und Afrika orientiert,
geit di Dütschwitzer eher Richtig Dütschland, wo sich e international
renommierti Dancehall Szene het bildet. Di best Übersicht über d Schwitzer
Reggaeszene gits uf Reggae.ch

Dave Barker - Derrick Morgan - The Upsetters - Justin Hinds - Jimmy Cliff -
Desmond Dekker - Dennis Brown - Dandy Livingstone - Johnny Nash - Lee Perry -
Lloyd Charmers - Toots & The Maytals - Peter Tosh - Max Romeo - Prince Buster -
The Pyramids - The Ethiopians - The Heptones - The Melodians - The Viceroys -
Ernest Ranglin - The Pioneers - Laurel Aitken-Dillinger - The Congos

The Abyssinians - Alpha Blondy - Beres Hammond - Bob Marley - Black Uhuru -
Bunny Wailer - Burning Spear - Chuck Fender - Damian Marley - Delroy Wilson -
Don Carlos - Garnett Silk - Gladiators - Gregory Isaacs - Groundation - Israel
Vibration - Iqulah - I Threes - I-Wayne - Ijahman Levi - Jah Cure - Jamaica Papa
Curvin - Jimmy Cliff -Julian Marley- John Holt - Johnny Nash - Junior Kelly -
Junior Delgado - L.M.S. - Luciano - Ken Boothe - Max Romeo - Michael Prophet -
Misty in Roots - Mikey Dread - Morgan Heritage - Michael Rose - Peter Tosh -
Prezident Brown - Richie Spice - Rico Rodriguez - Sugar Minott - Tony Rebel -
Third World - Toots & The Maytals - Bushman - Warrior King - Wayne Jarrett -
Ziggy Marley - John Clarke - Eek-a-Mouse - Wailing Souls - Anthony Locks - Toure
Kunda

Aswad - Linton Kwesi Johnson - UB40 - Steel Pulse - Capital Letters - Macka B -
Judge Dread

Alpha Blondy (Elfenbeinküste) - Free At Last (Südafrikanische Gruppe) - Lucky
Dube (Rep. Südafrika) - Sonny Okusun (Nigeria) - Richard Siluma (Rep. Südafrika)
- Tiken Jah Fakoly (Elfenbeinküste) - Isaac Haile Selassie (Äthiopien) - Corey
Harris (Mali) - Sierra Leone Refugee Allstars (Sierra Leone)

Tonton David - Yaniss Odua - Tryo - Raggasonic - Mister Gang - Sergent García -
Serge Gainsbourg - Massilia Sound System - Daïpivo - Gnawa Diffusion - K2R
Riddim - Kana - Piepoljak - Raspigaous - Dub Incorporation

Jan Delay - Gentleman - P.R. Kantate - Patrice - Seeed - Sam Ragga Band - Dr.
Ring-Ding - Hans Söllner- Jamaram- Culcha Candela - Uwe Banton - Martin Jondo -
Nosliw - Ganjaman - Ohrbooten- mellow mark- Los Skalameros- Raggabund -
Jahcoustix - Riddimculcha

Iriepathie - Rising Nation - Sam Gilly - Tim Tim - PBH Club - Noah - Mono &
Nikitaman - Ausseer Hardbradler-Millions of Dreads

Famara - The Scrucialists - Open Season - Elijah & The Dubby Conquerors -
Phenomden - Junior Tshaka

Rototom Sunsplash (Italie) - Uppsala Reggae Festival (Schwede) - Reggae Sundance
(Eindhoven / Holland) - Ostroda Reggae Festiwal - (Pole) - Soça Reggae
Riversplash Tolmin (Slowenie)

Chiemsee Reggae Summer - Summerjam - Africa Festival - Reggae Jam - Weedbeat
Festival



https://als.wikipedia.org/wiki/Quantenmechanik

Langi Zit hen d mechanische Gsetz vom Newton für makroskopischi Objekte zamme
mit de Theorii vom Huygens für Welle als bfridigendi Erklärig für die
grundlegende physikalische Beobachdunge golte. Uff die Unzulänglichkeit von
selle Gsetze cha ma haupsächlig durchs Doppelschpaltexperiment ufmerksam werde.

In sellem Experiment cha e einzigs Elektron mit sich selber interferiere. S
Elektron goht quasi durch beidy Schlitz gliichzittig dure und hinne am Schirm
gits Stelle, wo s kei Uftreffwahrscheinlichkeit hätt, obwohl si klassisch scho
do si hätt sölle.

Lüegt ma nu uf selli Uftreffwahrscheinlichkeide und vergliicht si mit der
Intensität vo monochromatischem Liecht uf m Schirm (s Liecht isch ebefalls durch
selli Schlitz gange) so schtellt ma fescht, dass sich s Elektron genau wie e
Lichtwelli verhalde düd. D Lichtintensidäd und d Uftreffwahrscheinlichkeit von d
Elektrone bilde genau die gliiche Interferenzmuschder.

Ma cha jetzt aber au nit sage, dass s Elekron e Welli isch. S git Experiment, wo
sichs wie e Welli verhalde düd (z.B. Doppelspalt), und s git Experiment, wo
sichs wie e Teilche verhalde düd (z.B. Compton-Streuig). Ähnlichi Experimende
ergäbe s selbi Verhalde au für Protone, Neutrone, ganzi Atomkerne bis hi z
chliineri Molekül. Ma spricht vom Welli-Teilche-Dualismus.

Insbondri d Physiker Werner Heisenberg, Erwin Schrödinger, Max Born un Wolfgang
Pauli hän Afang zwanzigschts Jahrundert e revoluzionäri Theorii entwicklet, wo
bis hyd Güldigkeit hät und grade zu beindruggendi Übereinstimmig mit vile
Experimende wo später gmacht worre sin: d Quandetheorii.

Wellepäckle: Ψ ( x , t ) = ∫ f ( k ) ⋅ e i ( k x − ω t ) d k mit  ω = k ⋅ c
{\displaystyle \Psi (x,t)=\int f(k)\cdot e^{i(kx-\omega t)}dk\quad {\text{mit
}}\omega =k\cdot c}

Energieoperator: − ℏ 2 2 m ∇ → 2 + V ( x ) V ( x ) = Potential am Ort x
{\displaystyle -{\frac {\hbar ^{2}}{2m}}{\vec {\nabla }}^{2}+V(x)\qquad
V(x)={\text{Potential am Ort x}}}

Wenn ma so ä Päckle Ψ ( x , t ) {\displaystyle \Psi (x,t)} hät, cha ma au
vorussage, wie sich d Ufenhalswahrschiinlichkeide verändre dön. Dozö wendet ma d
Schrödinger Gliechig a: i ℏ ∂ Ψ ( x , t ) ∂ t = H Ψ ( x , t ) {\displaystyle
i\hbar {\frac {\partial \Psi (x,t)}{\partial t}}=H\Psi (x,t)}



https://als.wikipedia.org/wiki/Psychologie

Psüchologii (gr. ψυχή psyché ‚Huuch‘, ‚Seel‘, ‚Gmüet‘ und -logie) isch en
empirischi Wüsseschaft. Si beschribt und erklärt s Erlääbe und Verhalte vom
Mensch, si Entwigglig im Lauf vom Lääbe und alli innere und üssere Ursache und
Bedingige, wo drfür maassgääblig si. Wil d Empirii nit alli psüchologische
Fenomeen erfasst, isch au die gäisteswüsseschaftlige Psüchologii vo Bedütig.

D Psüchologii as Wüsseschaft umfasst meereri Beriich. Mä cha sä weder nume de
Naturwüsseschafte no de Sozialwüsseschafte oder de Gäisteswüsseschafte zueordne.
En Anthropologii im witiste Sinn bildet iiri Grundlaag. Us em angelsäggsische
Ruum stammt d Iidäilig vo dr Psüchologii im Sinn vo de Behavioural sciences in
Verhaltenswüsseschaft, Kognizionswüsseschaft und Nöirowüsseschaft.

Näbe dr akademische Psüchologii git s en Alldaagspsüchologii. Si isch nume zum e
Däil Gegestand vo dr akademische Disziplin, wo doo d Reed von ere isch. Si
brucht Konzept und Begriff, wo ursprünglig akademisch-psüchologisch gsi si und
in d Alldaagssprooch iine cho si, und berueft sich gärn uf dr sogenannt „gsund
Menscheverstand“. Iiri Erkenntniss si nit guet gnueg für d Aasprüch von ere
Wüsseschaft – was öbbe iiri Objektiwidäät, iiri Reliabilidäät und Walididäät
aagoot.

Psüchologe si Persone, wo psüchologischs Wüsse aawände. Es git Länder, wo die
Bezäichnig nume vo Lüt mit eme entsprächende akademische Studium und eme
bestimmte akademische Grad daf brucht wärde.



https://als.wikipedia.org/wiki/Philadelphia

Philadelphia isch e Stadt im amerikanische Bundesstaat Pennsylvania. Si het
1'526'006 Iiwooner (Stand: 2010) und isch die fümftgrössti Stadt in de
Veräinigte Staate und die grössti im Bundesstaat Pennsylvania. An dr Ostküste
isch Philadelphia noch Nöi Zork am zwäitgrösste. D Stadt lit am Delaware River
im Zentrum vo dr Metropolregion Delaware Valley.

In dr Gschicht vo de USA isch Philadelphia äini vo de bedütendste Stedt. Noch
Nöi York und vor Washington isch si vo 1790 bis 1800 d Hauptstadt vo dr Nazioon
gsi. Si isch die grössti Stadt vo de USA gsi und noch London die zwäitgrössti
änglischsproochigi Stadt uf dr Wält. Z Philadelphia het dr ersti und zum Däil au
dr zwäiti Kontinentalkongräss dagt und dr Verfassigskonwänt vo 1787. Die
Amerikanischi Unabhängikäitserkläärih isch do verkündet und d Verfassig
beschlosse worde.

In dr Umgangssprooch häisst Philadelphia vilmol nume Philly. Au City of
Brotherly Love säit män ere, was von ere Übersetzig vom griechische Naame
Philadelphia chunnt (φιλíα philia ‚Liebi‘ und ἀδελφός adelphos ‚Brueder‘).



https://als.wikipedia.org/wiki/Perl

Perl /pɜːɹl/ isch a freie, plattform-oabhängige, interpretierte
Programmierspraach.

Dr Larry Wall, en Linguischt hot se 1987 als Verbindung von dr C
Programmierspraach, UNIX-Befehl on andere Eifliss entwickelt. Eigentlich hät die
Spraach a Werkzeig for Syschdeem- ond Netzwerkadministratore sei solle, aber
Perl hot au bei dr Entwicklung von Webaawendunge ond en dr Bioinformatik a groß
Eisatzgebiet gfonde. For was Perl hauptsächlich guat sei soll, isch bestimmte
Problemstellunge schnell z'leeset ond em Programmierer soviel Freiraim wie
möglich z'lasset. Dr Omgang mit Text ond die viele freie Modul, wo for die
Spraach verfiegbar sen, machet mitonder d'Stärke von derre Spraach aus.

Dr Name Perl kommt von ema Zitat aus'm Matthäus-Evangelium [13,46], wo dr Jesus
s'Hemmelreich mit em Händler vergleicht, wo sei ganz Hab ond Guat verkaufe will,
damit'r a wertvolle Perle kaufe kaa. Bevor dr Larry Wall sei Spraach no hot
vreffentliche kenne, hend se dr Name von Pearl en Perl omgändert, weil's scho a
Programmierspraach gä hot, wo Pearl ghoise hot. S'werret allgemein ond vom Larry
Wall selber au die Backronyme Practical Extraction and Report Language ond
Pathologically Eclectic Rubbish Lister akzeptiert. Wenn mr "Perl" sagt, moint mr
drmit d'Spraach, on mit ema kloigschriebene "perl" s'Programm, wo die Spraach
interpretiert.



https://als.wikipedia.org/wiki/November

De Novämber (latiin. November) isch dr ölfti Monet vom Johr im
Gregorianisch-julianische Kalender.

Alti dütschi Näme für de Novämber sin Windmond (igführt vo Karl em Große im 8.
Johrhundert) un Nebelung. In de Niederlande isch de Monat au Schlachtmond odr
Schlachtemonat gnennt worde, will zue sällere Zit 's Ischlachte vo dr Säu
üeblich gsi isch.

Im römische Kalender isch dr Novämber afangs de nünti Monet (lat. novem = nün)
gsin. Im Johr 153 v. Chr. isch de Johresafang allerdings um zwei Monet füre
verlegt worde, so dass di direkti Namens- un Zählbeziehig wegfalle isch.

Im Chilchejohr gilt de Novämber als e Monet vo Besinnig un vom Gedänke. E Dag
für alle Heilige, wo sunsch kei schpezielle Dag zugordnet kriegt hen, isch de 1.
November mit Allerheilige. An Allerseele, em 2. Novämber, wird allene Dote
dänkt. An eme Mittwuch um d' Monetsmitti umme wird de Bueß- un Bätdag gfiert, wo
sit einige Johr z Dütschland als gsetzliche Firdig abgschafft worde isch. Gege
Monetsend findet de Dotesunndig schtatt, un zwar rägelmäßig im Novämber am
letschte Sunndig vor em 1. Advent. Sälle Sunndig bildet au de letschte Sunndig
vom Chilchejohr. De letschte Dag im Chilchejohr isch aber, no dr chilchliche
Wuchedefinition (abwichend vo dr DIN-Norm), am druffolgendi Samschdig; sälle cha
denn spötschtens am 2. Dezämber lige, in 5 vo 7 Fällen ligt er aber im Novämber.
Drzue cha dr erschti Advent - als Sunndig denoch - in 4 vo 7 Fäll im Novämber
lige.

De November fangt mit em gliche Wuchedag a wie de März un usser in Schaltjohre
au wie de Februar.



https://als.wikipedia.org/wiki/Normannisch

Di normännischi Sprooch (in dr Normandi normaund, ùff Jersey nouormand) ghört
zue de Langues d'oïl ùun wird z Nordfrankrych in dr Normandi ùn ùff de
Kanalinsle gschwätzt. Es gilt als e bedrohti Sprooch ùn isch nùmme ùff de
Kanalinsle offiziel anerkannt. In dr Normandi isch es offiziel nit anerkannt, es
wird aber amene Deil collèges ùff de Halbinsel Cotentin ùnterrichtet. S
Normännisch het zum eine Gmeinsamkeite mitem Pikardische (domaine
normano-picard) im Weschte ùn mitem Gallo (domaine de l'ouest) im Süde.

S Normännisch wird traditionel in dr Normandi, e Region vo Nordfrankrych, ùn de
Kanalinsle, wo zur britische Chron ghöre, gschwätzt. Im Süde vo dr Normandi
ghört de Dialäkt südlig vùnere Isogloss, wo ligne Joret heisst, eigetli scho
nümm zum Normännische ùn wird als normand méridional bezeichnet. Im Oschte ghöre
bstimmti Gegende scho mee zum Pikardische.

Am sterchschte isch d Sprooch no ùff dr Kanalinsel Jersey, dr Halbinsel Cotentin
ùn em Pays de Chaux. Aber au ùff Jersey lait de Aadeil vo Sprecher vùm Jèrriais
nùmme bi 2-3%. Ùffem Cotentin sin Sprecher, wo jünger wie 30 Joor alt sin,
sälte. D Wytergab vo dr Sprooch zue dr näggscht Generation isch dört in de 60er
ùn 70er-Joor abbroche.

S Normännische isch Deil vo zwei sognannti „Domäne“ vo de Langues d'oil. Des
isch zum eine d domaine normano-picard wo s Normännisch ùn s Pikardisch gäge
Süde abgränzt. Zum andre ghört s Normännisch zue dr domaine d'ouest, wo s
Normännisch ùn s Gallo gäge Oschte abgränze. In dr Normandi sälber git es
allerdings Gegende, wo usserhalb vo einere vo denne Domäne liege, wyl d
Dialäktgränze natürli nit exakt de politische Gränze folge.

S Glychnis vom Sämaa, im Dialäkt vo Canteloup im Val de Saire (Halbinsel
Cotentin). aaloose?/i



https://als.wikipedia.org/wiki/Neil_Armstrong

Dr Neil Alden Armstrong (* 5. August 1930 bi Wapakoneta, Ohio; † 25. August 2012
z Cincinnati, Ohio) isch e amerikanische Testpilot und Astronaut gsi. Er isch dr
Kommandant vo Apollo 11 gsi, und isch mit em Buzz Aldrin und em Michael Collins
zum Mond gflooge. Am 21. Juli 1969 het er as erste Mensch e Fuess uf e Mond
gsetzt.

Dr Neil Armstrong isch 1930 uf ere Farm, zää Kilometer vo Wapakoneta (Ohio)
ewägg uf d Wält cho. Mit sibzääni het er e Pilotelizänz überchoo. 1947 het er an
dr Purdue University Flugzüügäscheniöör afo studiere. 1949 isch er iizooge und
zum Kampfpilot usbildet worde.

Vo 1950 aa isch er im Koreachrieg uf em Flugzüügdrääger USS Essex stazioniert
gsi und isch im ganze 78 Iisätz gflooge.

1952 isch er zrugg uf Amerika, isch wider an dr Purdue University go studiere
und het im Januar 1955 dr Bachelor in Luftfaarttechnik gmacht. Er isch denn
Testpilot bim National Advisory Committee for Aeronautics (NACA) worde, wo dr
Vorlöifer vo dr NASA gsi isch. Er isch under anderem uf de Rageeteflugzüüg Bell
X-1 und North American X-15 gflooge.

Am 17. Septämber 1962 het en d NASA mit acht andere zuekümftige Ruumfaarer dr
Öffentlichkäit vorgstellt. Er isch zum Kommandant vom Flug Gemini 8 nominiert
worde, wo am 17. Merz 1966 aagfange het. Är und si Pilot David Scott häi zum
erste Mol zwäi Ruumfaarzüüg im Wältall aninanderkopplet.

Er isch denn as Ersatz-Kommandant für e Flug Gemini 11 im Septämber 1966 iidäilt
worde. Bi dr Mission Gemini 9 im Juni 1966 isch dr Armstrong wider Capcom gsi.

Bi dr Mondlandig mit sim Kolleg Buzz Aldrin am 20. Juli 1969 het er d
Mondlandfääri Eagle vo Hand gstüürt und 17 ab Nüüni z Oobe (21:17 UTC) sicher
glandet. S erste won er vom Mond dr Bodestazion gsäit het isch „Houston,
Tranquility Base here. The Eagle has landed.“ gsi. Säggs Stunde spööter isch er
früe am Morge vom 21. Juli us dr Mondlandfääri klätteret. Dr Neil Armstrong het
am 21. Juli 1969 um 02:56:20 (UTC) as erste Mensch e Fuess uf e Mond gstellt. Dr
Armstrong het denn äigentlig welle sääge: That’s one small step for a man, one
giant step for mankind (dt. „Das isch e chliine Schritt für e Mensch, e riisige
Schritt für d Menschhäit“), het sich aber verschwätzt und gsäit

1970 isch Armstrong zum stellverdrätende Läiter vom Washingtoner Aeronautikbüro
vo dr NASA beförderet worde. Im gliiche Joor het er au dr Master in Luft- und
Ruumfaarttechnik an dr University of Southern California überchoo und en
Eeredokter in Ääscheniöörwüsseschafte vo dr Purdue Universität. 1971 het er d
NASA verloo isch vo 1971 bis 1979 Brofässer für Luft- und Ruumfaarttechnik an dr
University of Cincinnati gsi. Denn isch er Ufsichtsroot und Manidscher worde,
het äigeni Firme gründet und isch zum Millionär worde.

Dr Armstrong isch für bemannti Mars-Missione gsi. Wo 2010 dr Bresidänt Barack
Obama gsäit het, ass er käini Mensche e zum Mond well schicke, het en dr
Armstrong kritisiert.

Dr Armstrong isch sit 1956 mit dr Janet Shearon verhürootet gsi und si häi zwäi
Söön und e Dochder ghaa. S Mäiteli isch aber gstorbe, wo s erst zwäi gsi isch.
1994 häi sich d Janet und dr Neil Armstrong lo schäide. Dr Armstrong het denn d
Carol Held Knight ghürootet und in dr Nööchi vo Cincinnati gläbt. Dr Neil
Armstrong isch am 25. August 2012 an de Folge von ere Operazion gstorbe und sini
Äsche isch im Atlantische Ozean verströit worde.



https://als.wikipedia.org/wiki/Mozilla_Firefox

Mozilla Firefox [moʊˈzɪlə ˈfaɪɹfɑːks] isch e freie Webbrowser vor alle Dinge zum
Aluege vun Internetsite, wo us em Mozilla-Projekt hervorgange isch. Er lauft uf
dr Gecko-Rendering-Engine, wo au fier d'Darstellig vu graphische
Benutzeroberfläche verwendet werre cha (un im Firefox au defir verwendet wird).

Firefox zeichnet au si XML-basierti Benutzeroberfläche (gschribe in XUL) im
Browser selber, während z.B. anderi Browser wie dr Internet Explorer oder dr
gecko-basierti Browser K-Meleon, fer säll nativi Bedienelemente vum
Betribssystem oder vum Windows-Manager verwende un numme d'Internetsite sälber
mit dr Browser-Engine darstelle.

Ufgrund vu dere Eigeschaft isch es sehr liicht, eiheitlichi Zuesatzprogramm
(addons) fer dr Browser z'schribe, unabhängig vum Betribssystem, wo säller druf
lauft.

Eis vo de gröschte Merkmol isch s "Tabbed Browsing", wo im Benutzer erlaubt,
mehreri Websiitene i 1 Fenschter offe zha. Mit Strg + Tab chamer ganz eifach vo
Tab zu Tab springe. Es giit massehaft sogenannti Themes fier de Firefox, wo s
Uusehe vom Browser veränderet. Anno 2011 het Mozilla s'Versionsschema im Chrome
fier Google agliche un bringt jetz alli sechs Wuche e neji Hauptversion rus.



https://als.wikipedia.org/wiki/Miguel_de_Cervantes

Dr Miguel de Cervantes Saavedra (* 29. September 1547 z Alcalá de Henares; † 23.
April 1616 z Madrid) isch eine vo de erfolgriichste und bekanntiste spanische
Schriftsteller gsi. Er isch vor allem mit siim Don Quijote berüehmt worde. D
Spanier halten en für iire Nazionaaldichder.

Er het vili Schulde gha und het brobiert as Schriftsteller Gäld z verdiene. 1584
isch si erst Romaan La primera parte de la Galatea erschiine. Im gliiche Joor
het er d Catalina de Salazar y Palacios, e Dochder vom ene Buur ghürootet. Mit
siner Frau het er käini Chinder gha, aber e Dochder us ere Affääre mit dr
Schauspiilere Ana Franca de Rojas. Am Ändi vo de 1580er Joor het er sich vo
sinere Frau drennt. Er het under anderem as Stüüreiidriiber gschafft und isch
wäge Verundröijig vo Staatsgälder 1597/98 und no äinisch 1602 e Zitlang ins
Gfängnis choo.

Dört het er si bedütendsts Wärk, El ingenioso Hidalgo Don Quijote de la Mancha
(dütsch Der sinnreiche Junker Don Quijote von La Mancha) afo schriibe. Dr erst
Däil isch 1605 erschiine, dr zwäit isch 1615 uusechoo. Zwüsche duure si 1613
sini Novelas ejemplares veröffentligt worde, wo mit Exemplarische Novellen uf
Dütsch übersetzt worde si. Mit em Don Quijote het er e Hufe Gäld verdient, het
aber alles wider verloore und isch 1616 verarmt z Madrid gstorbe.



https://als.wikipedia.org/wiki/Martin_O.

De Martin O. (* 17. November 1975; aigentlich Martin Ulrich) isch en Schwizer
Stimmartist, Beatboxer und Musiker.

De Ostschwizer Martin Ulrich isch z Abtwil, as mittlere vo drü Brüedere, in ere
musikalische Familie ufgwachse. Scho as Chind isch sis Giige- und Klavierspiil
und sis musikalische Inträsse gförderet worde. Churz noch em Abschluss vo de
Uusbildig zum Primarlehrer hät er sich entschide, d Musig zu sim Bruef z mache.
Sis künstlerische Schaffe goht vo klassische Gsangselemänt bis ane zu
rhythmischem Beatboxe. Er isch as Komponist för sini aigne Programm aber au för
Film, Schauspiil, Zirkus und anderi Musigprojekt tätig. Z Appezöll, gründet
(2001) 2007 z Sanggalle, betribt er sini Firma «Stimmart GmbH». Er hät ab 2010
för fööf Johr z Gääss gwohnt. Sit 2015 läbt er mit sinnere Partneri und em
Töchterli z Sanggalle.

Als Mitgliid vo de A-cappella-Gruppe «hop o’my’thumb» isch de Martin Ulrich
während es paar Johr uf de Bühni im In- und Ussland underwägs gsi. Noch däne
erfolgriiche gmainsame Johr hät sich die Gruppe 2006 ufglöst und sich vo de
Bühni verabschidet. Vo 2006 bis 2011 isch er musikalische Laiter vom «Hitzige
Appezöller Chor» gsi.

Sit 2007 isch de Martin Ulrich as Martin O. underwägs und es isch sis erscht
Soloprogramm «Stimmentänzer» entstande. 2011 chunnt s «Cosmophon» dezue und sit
März 2016 gastiert er au mit sim dritte Bühneprogramm «Der Mausiker». De Martin
O. verwandlet sini Stimme mit Hilf vo sim «Symphonium», es Loop-Grät, wo
kunstvoll i appezäller Nussbomholz iigschaffed worden isch, in es Orchester samt
Chor.



https://als.wikipedia.org/wiki/Marco_Polo

Dr Marco Polo (* öbbe 1254 vermuetlig z Venedig; † 8. Januar 1324 z Venedig)
isch e venezianische Händler gsi, wo mit sim Bricht über sini Räis uf China
bekannt worde isch. Es het zwar immer wider äinzelni Gschichtswüsseschaftler
gee, wo wäge falsche Aagoobe und andere Brobleem mit de Bricht draa zwiiflet
häi, öb er si China-Räis wirklig gmacht häig, die mäiste Historiker glaube aber
an d Historiziteet vo dr Räis.

Bevor d Polos uf Asie zu de Mongoole gräist si, häi scho dr Mönch Johannes de
Plano Carpini im Ufdraag vom Babst Innozenz IV. und spööter au dr Wilhelm vo
Rubruk im Ufdraag vom franzöösische Köönig Louis IX. e sone Räis gmacht und wo
si zrugg gsi si, Bricht drüber verfasst.

Im Marco Polo si Vater Niccolò und si Unggle Maffeo (au Maffio oder Matteo) si
bäidi Juwelehändler us Venedig gsi. 1260 si si zu dr Wolga ufbroche, zum
Edelstäi go z verchaufe. si si uf Konstantinopel, vo dört uf Sudak (d Italiäner
und d Byzantiner häi dr Stadt Soldaia gsäit) uf dr Krim, wo dr Marco dr Elteri,
dr dritt vo de Polo Brüeder, e Büro ghaa het. Das isch öbbe dr gliich Wääg gsi,
wo au dr Wilhelm vo Rubruk 1253 gnoo het. Denn si si ins Gebiet cho, wo die
Goldigi Horde gherrscht het, und und häi öbbe e Joor lang in dr Nööchi vom
Dschingis-Khan sim Änkel Berke Khan an dr Wolga gläbt. Wäge de Chrieg si si
immer witer uf Oste gange über e Fluss Ural und über d Siidestrooss bis uf
Buchara choo.

Wägen em Chrieg häi si nid zrugg chönne. Si si drei Joor lang dört bliibe und
häi sich denn ere persische Gsandtschaft aagschlosse, wo uf em Wääg zum
Groosskhan Kubilai gsi isch. Im Winter 1266 si si noch ere Räis vom ene Joor am
Hoof vom Mongoleherrscher z Peking aachoo, wo denn Khanbaliq, bim Marco Polo
Kambaluk ghäisse het. Dr Khan het si empfange und wo d Polos abgräist si, het er
ene e sogenannts Païza in dr Form vom ene Golddääfeli, für dass si sicher dur s
Gebiet vom Groosskhan häi chönne räise. Er het mit ene au d Bitt an Babst
gschickt, ass er iim gsalbts Öl us em Jesusgraab z Jerusalem wurd schigge und
hundert christligi Gleerti für dass die s Evangelium under sine Underdaane wurde
verbräite. D Polo Brüeder si 1269 z Venedig aachoo

Dr Babst Clemens IV. isch grad gstorbe gsi und es het nid usgsee, wie wenn s
bald e nöije Babst gääb (dr nöij Babst isch denn au erst im Septämber 1271
gweelt worde). D Polos häi nid welle warte und häi beschlosse, au ooni en
Ufdraag oder e Botschaft vom Babst wider zum Groosskhan z goo und dorum si dr
Niccolò und Maffeo Polo 1271 vor em Ändi vo dr Sedisvakanz wider ufbroche und
häi dr siibzääjöörig Marco mitgnoo.

Si si über Akkon uf Jerusalem, zum Öl us dr Lampe vom Häilige Graab für e
mongolisch Groosskhan go hoole, und denn zrugg uf Akkon. Dört het ene dr
bäbstlig Legat e Brief für e Groosskhan mitgee, wo din erkläärt gsi isch, ass es
zu deere Zit grad käi Babst gääb, wil dr alt gstorbe und e nöije nonig gweelt
sig. D Polos si witergräist, aber wo si z Laias (Iskenderun/Alexandretta) an dr
Küste vo Anatolie aachoo si, häi si vernoo, ass dr Legat z Akkon zum Babst
Gregor X. gweelt worde sig. Denn isch non e Brief vom Gregor aachoo, won ene
befoole het zrugg uf Akkon z choo. Dr Gregor isch denn immer no as Chrüzfaarer z
Palestina gsi und het de Polos jetz noch sinere Waal offiziell as Babst chönne
dr Ufdraag gee, zum Groosskhan z räise, dä zum Christedum z bekeere und e
Bündnis gegen e Islam mit em abzschliesse. Zwäi italiänischi Mönch, dr Brueder
Nicolao vo Vicenza und dr Brueder Wilhelm vo Tripolis) hätte sölle mit ene goo.
Das si zwar gleerti Theologe gsi, si si aber scho bald wider umkeert. D Polos si
über Täbris, wo dr Marco mit sine Määrt beeidruckt het, uf Saweh, wo, noch em
Marco Polo, die häilige drei Köönig begraabe sige. Denn si si in dr Oasestadt
Yasd aachoo, wo iir Wasser über Qanat us de Bärg überchoo het. Dr Marco Polo
verzellt über die Stadt, ass dört Siidestoff broduziert wurd, wo men em Jasdi,
d.h. dä vo Yasd, säit, und wo d Chauflüt vo dr Stadt guet wurde draa verdiene.

Iire Wääg isch denn uf Kerman gange, wo si iiri Ross woorschiinlig gegen Kameel
usduscht häi. Iiri neggste Stazione si Rajen gsi, e Stadt won e Hufe
Iiiseschmiid gläbt häi, und Qamadin, wo mit Pfäffer und andere Gwürz us Indie
ghandlet worde isch. Die Stedt si hüte zerstöört und dr Marco Polo schribt über
sä, ass si dennzumol immer wider vo Tatare us Zentralasie verwüestet worde sige.
D Stadt Hormus, s hütige Minab wo dr Haafe jetz ganz versandet isch, het uf e
Marco Polo e starke Iidruck gmacht, denn si isch en Umschlaagsort für Gwürz,
Eedelstäi, Perle, Sidestoff und Elfebäi gsi.

Vo dört us häi d Polos äigentlig per Schiff uf China welle faare, aber d Schiff
im Haafe vo Hormus si in so schlächtem Zuestand gsi, ass si druf verzichdet häi.
Eso isch dr Wääg seer vil lenger worde und dr Marco Polo isch 1273 bis vor d
Ruine vo dr Stadt Balch choo, wo vo de Drubbe vom Dschingis Khan zerstöört worde
sig. Dr Marco Polo schribt drüüber: „Es si doo herligi Baläst und brächtigi
Marmorvillene gstande, aber hüte si s Ruine.“ Au in dr Stadt Taloqan häi si Halt
gmacht – dr Marco Polo beschribt d Umgääbig vo dr Stadt as „seer schöön“.
Bsundrigs die goldgääle Riisfälder, d Babbelealleä und d Bewässerigskanääl häi
em gfalle. D Stadt Faisabad isch dennzumol für iiri blaugrüene
Lapislazuli-Eedelstäi berüemt gsi, wo aagääblig die finste Lapislazuli uf dr
Wält gsi sige.

Denn si si uf Eschkaschem und Qala-e Pandscha gange, 1274 über d Stadt Kaschgar,
wo am Westrand vo dr Sandwüeste Taklamakan lit, uber d Südrute vo dr
Siidestrooss, wo dört abbiegt, zur Oasestadt Nanhu. Dr Marco Polo verzelt vo
Gäister dört, wo äim wo hindedrii isch, mit Stimme wurde rüefe, wo gliich wie d
Stimme vo sine Gfäärte sige, und iin eso wurde furtlocke. Und es sig nit sälte,
ass mä dänki, mä chönn verschidnigi Muusiginstrumänt ghööre, bsundrigs Drummle.
Hüte nimmt mä aa, ass d Ursach für sonigi Düschige dr Sand sig, wo dur d Düne
wäit, oder dr Wind, wo über d Wüesti pfift.

D Stadt Shazhou, hüte Dunhuang, isch denn zumol e bedütende Chnotepunggt vo
Handelsstroosse gsi. Dört si under anderem au die bäide Rute vo dr Siidestrooss,
wo im Süüde und im Norde um d Wüeste Taklamakan umegange si, wider zämmedrofe.
Dr Marco Polo isch jetz uf chinesischem Boode gsi und verzelt in sim Bricht,
wien er in deere bedütende Oasestadt zum erste Mol e Hufe Chinese gsee het. D
Stadt isch zu sällere Zit äins vo de grösste buddhistische Zentrum vo China gsi.
Die Räisende si denn über Anxi, Yumen und Zhangye 1275 uf Schangdu (Schang-tu)
choo, wo si aane häi welle. Dört het dr Marco Polo dr Kublai Khan in sinere
Summerresidänz droffe. Dr Kublai Khan isch dr Änggel vom Dschingis Khan gsi und
zu sällere Zit dr Groosskhan vo de Mongole und Kaiser vo China, und si Riich
isch vo China bis in s Gebiet vom hütige Irak und im Nordweste bis uf Russland
gange. Die drei Handelsräisende häi dört bis 1291 under sim Schutz gläbt.

Dr jung Öiropäer het im Groosskhan gfalle und er het en zu sim Prefekt ernennt.
In dere Rolle isch dr Marco Polo meereri Joor lang überall in China umegräist.
Über d Stedt Daidu und Chang'an (hüte: Xi'an) isch er in d Stadt Dali choo, wo d
Lüt denn wie au hüte no raus Söifläisch mit Chnoblauch und Sojasoosse ässe, und
im Marco Polo isch das zimlig „barbarisch“ vorchoo. Über d Stadt Kunming isch er
witer uf Yangzhou, wo d Regierig vo dr Region gsi isch. Es het dört e Hufe
Handwärker ghaa, wo Harnisch für d Armee vom Khan gmacht häi. Dr Marco Polo
verzelt au, wien er in sinere Lieblingsstadt Quinsai, em hütige Hangzhou, aachoo
isch. Er schwärmt vo brächtige Baläst und öffentlige Warmbeeder und vom Haafe,
wo Schiff us ganz Asie gankeret und Gwürz, Perle und Eedelstäi usglaade häi.
Spööter im Bricht erwäänt er zum erste Mol Japan under em Naame Cipangu.

Wos het afo usgsee, wie wenn unruejigi Zite wurde usbräche, häi d Polos zrugg uf
Venedig welle. Dr Groosskhan het sä aber nit welle lo goo, wil si für iin
wärtvolli Arbet gläistet häi. Zu sällere Zit si drei persischi Diplomate mit
iirem Gfolg am Hoof vom Kubilai Khan erschiine und häi en drum bittet, iine e
Brut für e Khan vom persische Il-Khanat z gee. Dr Herrscher vo de Mongole het e
sibzääjöörigi Brinzässin uuseglääse. Wil aber dr Wääg über Land z gföörlig gsi
isch, häi d Venezier d Gläägehäit am Schopf griffe und im Groosskhan
vorgschlaage, ass si d Brinzässin zämme mit de Diplomate uf em Seewääg sicher
wurde uf Persie bringe. Wil er käi besseri Waal ghaa het, het dr Kublai Khan das
Aagebot aagnoo und so häi d Polos doch no döfe häimgoo.

1291 häi sich d Italiäner im Haafe vo Quanzhou, ere kosmopolitische Stadt mit
Niiderlassige vo alle wichdige Religione, iigschifft. Si si mit 14 Dschunke
ufbroche und im Ganze 600 Passaschier, vo dene häi am Ändi nume 17 überläbt. Si
häi Zwüschestazione in Sumatra und Ceylon (hüte Sri Lanka) gmacht und dr Marco
Polo het d Kulture dört beschriibe. Noch 18 Möönet si si im persischen Haafe
Hormus aachoo. Si si witergräist zum Kaiserriich Trapezunt am Schwarze Meer und
dört häi Beamti öbbe 500 Kilogramm Roosiide konfisziert, wo d Polos häi welle
häimbringe.

1295 si si ändlig z Venedig aachoo und am Aafang häige si iiri Verwandte nit
kennt. Noch em Bricht häige si denn d Süüm vo iire Chläider ufgschnitte und d
Eedelstäi uusegnoo, wo si dört versteckt häi, und mä häig sich blötzlig wider an
sä erinneret.

Mä wäiss nid vil vo däm, wo dr Marco Polo denn gmacht het. Er het drei Döchder
ghaa, zwäi Prozäss wäge Chliinigkäite gfüert und im Stadtdäil Cannaregio e
chliises Huus in dr Nööchi vom corte del Milion kauft. E Zitgnoss, dr Jacopo
d'Aqui, wo as Erste über en gschriibe het, verzelt, ass d Lüt im Marco Polo eso
gsäit häi, wil er die ganz Zit vo de Millione vom groosse Khan und vo sim äigene
Riichdum gschwätzt het

Noch em Chronist und Biograaf Giovan Battista Ramusio isch dr Marco Polo e Zitli
spööter Flottekommandant im ene Seechrieg worde, wo d Republik Venedig joorelang
gege iire Erzrival Genua gfüert het. In dr Seeschlacht bi Curzola 1298 het er e
venezianischi Galeere kommandiert und isch in genuesischi Gfangeschaft gfalle
und bis zum Mai 1299 iigsperrt bliibe. Es wird verzelt, ass in deere Zit dr
Rustichello da Pisa , wo mit em im genuesische Gfängnis ghockt isch und as Autor
vo Ritterromään bekannt gsi isch, iin überreedet häig, e Bricht über si Räis in
Färne Oste z verfasse. Was uusechoo isch, isch as Le divisament dou monde („D
Ufdäilig vo dr Wält“), französisch under em Ditel Le Livre des merveilles du
monde („S Buech vo de Wunder vo dr Wält“) in d Litratuurgschicht iigange.

Dr „Marco Polo“ isch in de zwäi Joorhundert druf seer vil glääse worde, denn es
si 150 Handschrifte erhalte, drunder au vo Übersetzige in anderi Sprooche, z. B.
ins Toskanische as Libro delle meravigilie del mondo, spööter under em Ditel Il
Milione, oder ins Venezianische. Am witiste verbräitet isch die latiinischi
Übersetzig vom Dominikaner Francesco Pipino da Bologna gsi, vo dere eläi si mee
as 50 Handschrifte erhalte. Au Gleerti vo alle Sorte häi sich für s Buech
intressiert, vor allem Geograafe, wo im Polo sini Aagoobe über Distanze, wo
usgseen wie wenn sie seer genau weere, für iiri Charte übernoo häi. No dr
Christoph Kolumbus het die Aagoobe brucht, zum Usrächne wie lang e Räis über s
Meer zu las Indias wurd si, won er drmit d Stadt Quinsay gmäint het, s hütige
Hangzhou uf em chinesische Festland. Er het aber z optimistisch grächnet. Dr
Kolumbus het e Abschrift vom Bricht Il Milione ghaa, won er e Hufe äigeni Notize
din gschriibe het. Die isch hüte im ene Museum z Sevilla.

Dr Marco Polo isch schweer chrank worde und het churz vor sim Dood am Aafang vom
Januar 1324 si Testamänt gschriibe, wo erhalte bliibe isch. Vo däm wäiss mä, ass
er bald nochdäm er freigloo worde isch im Joor 1299 und us Genua zrugg uf
Venedig isch, d Donat Badoer, e Dochder vom Kaufmaa Vidal Badoer, ghürootet het
und spööter Vater vo drei Döchder worde isch, wo Fantina, Bellela und Moreta
ghäisse häi. Zwäi von ene si im Joor 1324 scho verhürootet gsi. Im Testamänt het
dr Polo e Daafele us Gold hinderloo und si mongolisch Sklaav Piedro Tartarino
freigloo.

Im Marco Polo sis Huus isch öbbe an dr Chrüzig vom Rio di San Giovanni
Crisòstomo und vom Rio di San Lio gstande, vermuetlig am Corte seconda del
Milion 5845-5847 oder dört, wo jetz s Teatro Malibran isch. Es isch 1596
abebrennt.

Vo sim Vater Niccolò Polo isch nume bekannt, ass er um 1300 gstorbe isch, und vo
sim Unggle Maffeo kennt mä nume e Testamänt us em Joor 1310, wo beläit, ass im
dr Groosskhan uf iirer erste Räis drei Golddaafele gschänggt het.

1324 isch dr Marco Polo gstorbe. Wil e Hufe Lüt scho denn glaubt häi, ass sini
Gschichte nid woor sige, häi en d Briester, sini Fründ und Verwandte
ufgforderet, sine Liegegschichte abzschwööre für s Häil vo sinere Seel. Dr
Chronist Jacopo d'Aqui verzelt witer, ass dr Marco Polo gsäit häig: „I ha nit
emol d Helfti verzelt vo däm, won i gsee ha!“

Aagääblig sig dr Marco Polo in dr Benediktinerchille vo San Lorenzo z Venedig
begraabe worde, wo au s Graab vo sim Vater gsi isch. Die Greeber siige bim Umbau
vo dr Chille vo 1580 bis 1616 verlore gange. Noch andere Aagoobe isch er in dr
Chille San Sebastiano begrabe, wo hüt nüme existiert.

Über e Marco Polo sälber isch nume wenig überliiferet, aber immerhii git s öbbe
150 Handschrifte vo si Räisebricht. Dr Schott Henry Yule (1820-1880) het scho 78
Manuskript kennt. Vo deene si 41 uf Latiinisch, 21 uf Italiänisch, zää uf
Franzöösisch und vier uf Dütsch verfasst. E Hufe Forscher näme aa, ass dr Polo
sini Erlääbniss nit äigehändig im Gfängnis ufgschriibe het, sondern höggstens
Notize ghaa het, won er em Rustichello da Pisa diktiert het. Die vergliichende
Forschige si zum Ergääbnis choo, ass ä Manuskript uf Altfranzöösisch e seer
groossi Nööchi zur Urfassig müess haa. Das isch s Manuskript, wo die
Geografischi Gsellschaft z Bariis im Joor 1824 veröffentligt het und wo sit denn
dr „Geografischi Teggst“ häisst. Vo bsundrigem Inträssi für d Forscher si in
dere Hiisicht au e franko-italiänische Teggst und s latiinische
„Zelada-Manuskript“, wo mä vo bäide dänggt, ass si au ganz nooch zur Urfassig
stöön. Weles vo denen drei früeje Manuskript am allernöggste zur Originalfassig
isch, do drüber isch mä sich aber nid äinig.

D Barbara Wehr, Brofässere für franzöösischi und italiänischi Sproochwüsseschaft
an dr Johannes Gutenberg-Universität Mainz mäint, ass mä möögligerwiis d
Uffassig wo hützudaags gängig isch und wo säit, ass dr Marco Polo si Räisebricht
em Rustichello da Pisa diktiert häig und ass d Sprooch vom Urteggst
Altfranzöösisch sig, müess korrigiere. Si dänggt, ass es in dr latiinische
Fassig vom Francesco Pipino da Bologna käini Spuure vo dr franzöösische Wersioon
vom Rustichello da Pisa het und dass es doorum en Urteggst müess gee, wo dr
Marco Polo sälber uf Altvenezianisch gschriibe het und wo dr Rustichello da Pisa
nochhäär gänderet het.

Öb dr Marco Polo wirklig z China gsi isch, das frooge sich d Forscher und d
Wüsseschaftler sit Joorhunderte, denn es git nume indiräkti Bewiis drfür. Är
sälber wird dört niene mit Naame erwäänt, aber das chunnt villicht drvoo, ass si
mongolische bzw. chinesische Naame umbekannt isch. Eso, wie dr Marco Polo sini
äigeni Bedütig daarstellt, daas halte mänggi Historiker in äinzelne Aspäkt für
überdriibe.

Dr John W. Haeger stellt nume in Froog, öb dr Marco Polo in Südchina gsi isch
und haltet s durchus für mööglig, ass er dr Kublai Khan droffe het. D Frances
Wood, e Historikere und Kuratorin vo de Chinesische Sammlige in dr British
Library, dänggt, ass dr Marco Polo in sim Räisebricht nume verzelt häig, was er
im Oriänt vo andere Lüt ghöört häig, wo z China gsi sige, är sälber sig aber nid
bis uf China choo. Mit dere These het si d Diskussion wider zum Laufe brocht. As
Gund drfür, wiso si das dänkt, git d Wood aa, ass in de Beschriibige wääsentligi
und bemerkenswärti Bsunderhäite vo dr chinesische Kultur nit erwäänt wärde. D
Fachwält het do drüber zwar diskutiert, es isch aber vo de mäiste nit aagnoo
worde.

Drotz iirer Kritik stellt d Frances Wood am Schluss vo iirem Buech usdrücklig
klaar, ass es im Marco Polo sim Bricht z verdanke sig, ass sich dr Vercheer
zwüsche West und Ost eso lääbhaft het afo entwiggle, und das hängi nid drevo ab,
öb er woor sig.

Zum Bischbil findet d Wood d Daatsach merkwürdig, ass dr Marco Polo die
Chinesischi Muure nit erwäänt. Das het scho 1667 dr Athanasius Kircher komisch
gfunde. Au dr anonüümi Herusgääber vom Thomas Astley sinere New general
collection of voyages and travels. het das 1747 gmerkt. In dr Polo-Forschig git
mä däm Argumänt käi grossi Bedütig, wil noch em Ergääbnis vo de Forschige vom
Arthur Waldron die Groossi Muure erst Joorhundert spööter wäärend dr
Ming-Dünastii usbaut worde isch und si die hütigi Gröössi überchoo het, wäärend
die eltere Befestigungsaalaage, wo scho zur Zit vom Polo vorhande gsi si, sogaar
in dr mongolische und chinesische Überliiferig vo dere Zit no käi bsundrigs
wichdigi Rolle gspiilt häi.

Vom Marco Polo sim Bricht über d Räis häim as Begläiter von ere mongolische
Brinzässin, wo d Brut vom Khan vom persische Il-Khanat gsi isch, dänggt d Wood
ass er us eme Teggst übernoo word isch, wo immer no umbekannt isch. Dr
chinesisch Historiker Yang Zhi Jiu hingege het e Kwelle gfunde und beschriibe,
und die isch seer äänlig zum Bricht vom Marco Polo, erwäänt die drei Italiäner
aber nid. Es handlet sich um en intärni Aawiisig vom Kublai Khan, wo in dr
Yongle Dadian erwäänt wird, dr grösste chinesische Enzyklopedii us em
Middelalter, wo erst am Aafang vom 15. Joorhundert fertig worde isch. In dere
Aawiisig chömme au d Nääme vo de drei Abgsandte vom persische Khan vor, wo mit
dr Brinzässin gräist si.

In en andere Kwelle isch e churze Hiiwiis uf d Räis häim vo de Polos, aber ooni
dass si sälber erwäänt wärde: Dr persisch Historiker Raschīd ad-Dīn verzelt in
sim Wärk Dschami' at-tawarich („D Universalgschicht“), won er am Aafang vom 14.
Joorhundert fertig gschriibe het, churz über d Gsandtschaft wie si in Abhar in
dr Nööchi vo Qazvin im Iran aachoo isch und erwäänt au dr Naame vom äinzige
Gsandte, wo d Räis überläbt het.

Dr John H. Pryor vo dr Uniwersidäät Sydney gseet non e anders Argumänt für d
Glaubwürdigkäit vom Polo: d Aagoobe über d Ort, wo si uf dr Räis zrugg vorbii
choo si, entspräche dr Rute, won e Seegelschiff wäge de Windzükle vom Monsun
muess nää. Dr Marco Polo sälber het vo deene Windzüklen und Windzirkulazioone im
Südchinesische Meer, im Golf vo Bengale und im Indische Ozean nüt gwüsst und
erwäänt si au niene in sim Buech. Dr Pryor dänggt dorum, ass er si au nid vo
irgend nöime het chönne übernee und dass mä erst hützudags cha wüsse, ass er
wäge de Windverheltniss genau dört Zwüschestazioone het müesse mache.

Dr Hans Ulrich Vogel vo dr Uniwersidäät Tübinge argumentiert, ass der Marco Polo
s chinesische Salzmonopol, d Stüüriinaame, wo druf ufbaut gsi si, und s
Babbiirgäldsüsteem vo dr Yuan-Dünastii so genau beschribt, dass er s nid us ere
nid chinesische Kwelle het chönne übernee. Dr Marco Polo het also vilmee müesse
wüsse, as e gwöönlige Turist in ere churze Zit im Land chönnt begriffe. Er het
also joorelang müesse in Kontakt mit dr Regierig vo China gsi si. Es sig seer
unwoorschinlig, ass sini Beschriibig vo Kwelle chönn stamme, wo s scho gee het.

 Marco Polo im dütschsprochige Wikisource  S dütschsprochig Wikiquote hät Zitat
zum Thema „Marco_Polo“



https://als.wikipedia.org/wiki/Mais

Mais (Zea mays; alemannischi Näme) isch e Pflanzenart us dr Familie vo de
Süessgreeser (Poaceae). Er stammt ursprünglig us Mexiko und isch e äihüüsig
drenntgschlächtigi C4-Pflanze.

Wirtschaftlig bedütend isch d Underart Zea mays subsp. mays. Jedes Joor wärde uf
dr ganze Wält uf mee as 170 Millione Hektare (24 % vo dr Flechi wo Gedräid
aabaut wird) über 850 Millione Donne (34 % vo dr Gedräidbrodukzioon) Mais
gärntet. Mais wird vor allem as Fueterpflanze gnützt, isch aber au e wichdigs
Naarigsmiddel (vor allem in Latiinamerika und Afrika) und en Energiipflanze
(Energiimais, vor allem in Industriiländer). Maissterki isch e Naarigsmiddel, en
Usgangsbrodukt für Biokunststoff, Fermentazioonsroostoff usw.

Dr Kulturmais isch e äijöörigi, chrutigi Pflanze, wo chreftig baut und im Summer
grüen isch. Er chunnt uf e Hööchi vo 1 bis zu 3 Meter. Dr Halm isch rund,
mäistens nid verzwigt und steckt uf sinere ganze Lengi in glatte Blattschäide.
Im Stängel dinne het s Mark und am Boode chann er bis zu 5 Santimeter dick
wärde. Er het e Hufe Chnote, vor allem nooch am Boode. Us iine spriesse Wurzle,
wo d Pflanze mit ene Wasser und Näärstoff ufnimmt, wo aber au wichdig si für s
Stoo.

D Laubbletter stöön wäggselständig am Halm. S Blatthütli (Ligula) isch 3 bis 5
Millimeter lang und het Schlitz oder Wimpere. S äigetlige Blatt isch äifach,
dunkelgrüen, liicht ruuch, und het mänggisch chliini Höörli. Es isch bis zu 1
Meter lang und 4 bis 10 Säntimeter bräit, flach und wällelig am Rand.

Dr Kulturmais isch äihüüsig drenntgschlächtlig (monözisch). Am Spitz vo dr
Sprosse befinde sich die männlige Blüeteständrispe. Si setze sich us Äärli
zämme, wo in Bäärli an de Rispenäste sitze und jedes zwäi männligi Blüete het.
Am undere und middlere Däil vom Halm waggse äi bis drei wiibligi Blüetestände
Blattaggsle. Die Chölbe häi churzi Stiil und si ganz under Hüllebletter
versteckt. Si häi Bäärli vo Äärli in 8 bis 16 Ziile dr Lengi nooch. Jedes Äärli
het zwäi Blüete, aber immer nume äini isch voll entwicklet. Dr Fruchtchnoote
isch nume 3 Millimeter chlii, het bim Blüeje Griffel, wo 20 bis 40 Santimeter
lang si. Spööter luege die verdröchnete Griffel as brüünligs Bündeli zwüsche de
Blattschäide am Spitz vom Cholbe uuse. Wil sich d Deck- und Vorspelze vo de
wiiblige Blüete nit witerentwickle, chönne d Frücht ooni Spelz uusestoo.

Dr Fruchtstand het d Form vom ene Cholbe wo wenn er rif wird Maischörner
(Karyopse) druf si, und die si je noch dr Sorte wisslig, goldgääl, rot oder au
schwarzveielett.



https://als.wikipedia.org/wiki/Madeira

Madeira [mɐ'deiɾɐ] (vom portugiisische Wort madeira „Holz“) isch ä
portugiisischi Insle öbbe 1.000 km südwestlig vo Lissabon und 700 km westlig vo
der marokkanische Küste im Atlantische Ozean. Si ghört mit der chliinere Insle
Porto Santo und zwei unbewohnte chliinere Inselgruppe, de Ilhas Desertas und de
Ilhas Selvagens, zur Inselgruppe Madeira, wo die autonomi Provinz Madeira
bildet. As Teil vo Portugal ghört Madeira zum Gebiet vo der Europäische Union.
94,5 % vo der Bevölkerig vo Madeira ghöre zur römisch-katholische Chille.
Madeira het öbbe 265.000 Iiwohner uf erä Flechi vo 794 km². D Hauptinsle Madeira
isch 741 km² und die chliineri Insle Porto Santo isch 45 km² gross.

D Ziitzone isch die gliichi wie im Mueterland Portugal und entspricht der
koordinierte Wältziit (UTC+0, gegenüber Mitteleuropa -1 Stund). Für d Ziit vom
Ändi vom März bis zum Ändi vom Oktober wird wie im übrige Europa d Summerziit
iigfüehrt, so dass d Ziitdifferenz s ganze Johr unveränderet blibt.



https://als.wikipedia.org/wiki/Logik

Under Logik (vo altgriechisch λογική τέχνη logiké téchnē „dänkendi Kunst“,
„Vorgeenswiis“) verstoot mä d Leer vom vernümftige Schlüss zie. In dr Logik wird
d Struktur vo Argumänt undersuecht zum gsee öb si gültig siige, unabhängig vom
Inhalt vo de Ussaage. In däm Sinn reedet mä au vo „formaler“ Logik. Dradizionell
isch d Logik e Däil vo dr Filosofii. Ursprünglig hat sich die dradizionelli
Logik in dr Noochberschaft vo dr Rhetorik entwigglet. Sit em 20. Joorhundert
verstot mä under Logik vor allem die sümbolischi Logik, wo au as grundleegendi
Struktuurwüsseschaft behandlet wird, z. B. in dr Mathematik und dr Theoretische
Informatik.

Die modärni sümbolischi Logik brucht anstatt vo dr natürlige Sprooch e künstligi
Sprooch. E Satz wie Dr Öpfel isch root wird z. B. in dr Predikaatelogik as f(a)
formalisiert, wo a für Dr Öpfel und f für isch root stoot. Si wändet genau
definierti Schlussreegle aa. En äifachs Bischbil für son e formals Süsteem isch
d Ussaagelogik, wo sogenannti atomare Ussaagen dur Buechstaabe ersetzt wärde. Dr
symbolische Logik säit mä au mathematischi Logik oder formali Logik im ängere
Sinn.



https://als.wikipedia.org/wiki/Kommunismus

Kommunismus (vom latiin. communis ‚gmäinsam‘) bezäichnet politischi Leere und
Beweegige, wo zerst d Güetergmäinschaft zum Ziil hi, im witere Sinn die
klasseloosi Gsellschaft, wo s Brivatäigedum an de Brodukzioonsmiddel din
ufghoobe isch und d Brodukzioon vo dr Gsellschaft rational und gmäinschaftlig
blaant und duuregfüert wird.

Noch em Lorenz von Stein isch dr franzöösischi Revoluzionäär François Noël
Babeuf dr ersti Kommunist gsi. Dr bekanntist Verfächter vom Kommunismus isch dr
Karl Marx. Noch dr Theorii vom Marx und däm sim änge Kumpaan Friedrich Engels
isch dr Kapitalismus e Gsellschaftsform, wo sich d Kapitalisteklass und d
Arbäiterklass (s Broletariat) as Gegner gegenüberstöön (Klassekampf) und zerst
müess sich us em Kapitalismus e revoluzionääri Übergangsgsellschaft (d Dikdatuur
vom Broletariaat, Sozialismus) entwickle, wo denn dr Kommunismus wurd drus
uusewaggse. Im Kommunismus söll die ökonomischi Klasseherrschaft, s
Brivaatäigedum an de Brodukzionsmiddel und d Usbütig, wo mit däm Hand in Hand
goot, ufghoobe wärde, das häisst, d Arbäiterklass wurd, wenn si an d Macht
chunnt, d Brodukzioonsmiddel, wo sich in de Händ vo de Kapitaliste befinde,
vergsellschafte und d Brodukzioon gmäinschaftlig blaane und usfüere (zentrali
Blaanwirtschaft). Noo di noo wurde noch dere Theorii alli Klassegeegesätz
verschwinde. Bi däm Übergang zum klasseloose Kommunismus wurd dr Staat, wo e
Brodukt vo de polit-ökonomische Verheltniss und Usdruck vo dr politische
Klasseherrschaft isch, nit abgschafft, sondern däät abstärbe, wenn er nüm nöötig
isch, also überflüssig wärd. Wie d Gsellschaftsform vom Kommunismus, also die
klasseloosi Gsellschaft, gnauer söll usgsee, het dr Marx nit vorgschriibe,
sondern wurd sich, noch dr Theorii vom Marx, entwickle wenn sich öbbis in dr
Gsellschaft wurd ändere und d Widersprüch wo drus uuse waggse, glööst würde. Dr
Marx het dr entwickleti Kommunismus gsee as e Gsellschaft, wo riich isch und wo
s Brinzip gältet„Jede git noch sine Fähigkäite, und bechunnt noch sine
Bedürfniss!“. Dr Marx het dr Kommunismus au as s Ändi vo dr Vorgschicht vo dr
Menschhäit bezäichnet, wil d Mensche erst in dere Gsellschaftsform iiri Gschicht
bewusst und sälbstständig chönni gstalte, as dass si vo de historische
Gsetzmäässigkäite vo de früenere Gsellschaftsforme hinder iirem Rugge bestimmt
däät wärde.

 Kommunismus im dütschsprochige Wikisource  S dütschsprochig Wikiquote hät Zitat
zum Thema „Kommunismus“



https://als.wikipedia.org/wiki/Katholizismus

Dr Uusdruck Katholizismus stoht für alles, was mit de römisch-katholische
Glaubens- und Läbensanschauige, de Organisationsforme und Brüüch zsämmehängt. Er
wird in verschiidene Zsämmehäng unterschiidlig bruucht, innerhalb vo dr
Theologii denn, wenn me vo dr universelle Natur vo dr Chille redet oder wenn me
e bsundrigi Betonig uf d Tradition und Liturgii vo dr Chille will lege.
Soziologisch bezeichnet er aber weniger die offizielli Lehr, Lithurgii und
Hierarchii as vilmeh, wie Katholike datsächlig dänke, empfinde und handle, vor
allem dört, wo si in dr Mehrheit und s Milieu präge.

S Wort Katholizismus leitet sich vom Griechische κάτολος (κατά: abe, gege,
entgege; ὅλος: ganz, umfassend) ab und bedütet im ursprünglige Sinn
allumfassend, universell. Im griechische klassische Altertum hai dr Aristoteles
und dr Polybius dä Begriff bruucht, und denn die erste Christe im ene
nitkirchlige Sinn.

Z Europa het dr Katholizismus d Zivilisation vor allem in de Länder prägt, wo d
Reformation schwach gsi isch oder mit dr Gegereformation zum grosse Deil wider
rückgängig gmacht worden isch. Dodrzue ghöre Italie, Spanie, Portugal, Östriich,
Bayre, Böhme und Frankriich, und au Irland, Pole und Kroatie, wo die nationali
Identität mit em Katholizismus bsundrigs äng verbunden isch, wil sich in dene
Länder die nationale Oppositionsbewegige gege Grossbritannie, Russland und d
Osmane bzw. Serbe respektiv uf dr überliifereti Katholizismus gstützt hai.



https://als.wikipedia.org/wiki/Katalanische_Sprache

Katalanisch (català) isch e italischi Sproch, also eini vo de romanische Sproche
und de indogermanische Sproche.

Katalanisch isch Amtssproch vo Andorra und usserdem näbe Spanisch au die vo e
paar Regione vo Spanie. Wältwit chönne 10,4 Millione Lüt Katalanisch; die sin
gröschtedeils an de Ostküste vo Spanie und z Katalonie. Usserdem git s z
Mallorca, Südfrankrych und Idalie katalanischi Minderheite. Alli die Länder
bezeichnet mer au als Països Catalans (=Katalanischi Länder).

Die beide Dialäktgruppe werre anhand vo de Lut a, e und o unterschyde. Uff
Westkatalanisch werde si immer eso usgsproche, wie mer sie au schribt, im
Ostkatalanische sin si in re unbetonte Silbe e Schwa [ə].

Büechstabe, wu in derre Liste nit uffgfiehrt sin, were gliich usgsproche wie im
Hochdütsche. D'Büechstabe k, w un y chömme numme in Främdwörter vor. In de
Kombinatione tl, tll, tm, tn wird s t nit usgsproche, de zweit Bstanddeil wird
dehnt: [ll], [ʎʎ], [mm], [nn].

Uff em u wird e Trema gsetzt, wenn s usgsproche wird. Dodeby blibt aber d
Ussproch [u], s katalanische "ü" isch kei [y] wie z.B. im Dütsche und
Alemannische.

De Punt volat (e Punkt uff halber Höchi) wird zwüsche zwei l gsetzt, we mer
zeige will, dass [l] gsait wird: l•l [l(l)]. So-n-e Mittelpunkt gits in keinre
andere Sproch.

S git vyli Ähnligkeite zu de spanische und französische Grammatik. Bispyl
dodefür sin under anderem de Subjunktiv (etwa wie de Konjunktiv im Dütsche), s
Perfekt und s Futur. Allerdings git s zimlig vyli Usnahme; mer unterscheidet 120
Konjugationstabelle.

D Wikipedia uff Katalanisch S Wiktionary uff Katalanisch — e freis Wörterbüech
Wikinews uff Katalanisch — Aktuälli Nochrichte Wikiquote uff Katalanisch —
Zitate

Wikisource uff Katalanisch — Quälletekscht Wikibooks uff Katalanisch — Lern- und
Lehrmaterialie



https://als.wikipedia.org/wiki/Kap_Verde

Kap Verde [ˌkapˈvɛrdə] (port.: Cabo Verde [ˌkabuˈveɾdɨ]; geogr. Kapverden,
Kapverdischi Insle) isch än afrikanische Inselschdaat mit nüün bewohnte Insle im
Atlantik, 460 Kilometer vor der Weschtküschte vo Afrika. Der Archipel het ä
Landflechi vo 4033 km². D Hauptschdadt vo der chliine Inselrepublik isch Praia
mit guet 100.000 Iiwohner.

D Republik Kap Verde lit im öschtlige Nordatlantik vor der Weschtküschte vo
Afrika. D Inselgrubbe beschtoht us 15 Insle, vo wele nüün bewohnt si. Mä
underscheidet zwüsche de Insle über em Wind (Barlavento) und under em Wind
(Sotavento). D Inslel über em Wind si Santo Antão, São Vicente, São Nicolau,
Sal, Boa Vista und die unbewohnte Insle Santa Luzia, Branco und Raso. Zur
Sotavento-Grubbe ghöre Maio, Santiago, Fogo und Brava und die unbewohnti
Inselgrubbe vo de Ilhéus do Rombo.

Die gröschte Schdedt si (Schtand 1. Januar 2005): Praia 113.364 Iiwohner,
Mindelo 70.611 Iiwohner, Santa Maria 17.231 Iiwohner, Pedra Badejo 9488 Iiwohner
und São Filipe 8189 Iiwohner.



https://als.wikipedia.org/wiki/Kanton_Zug

De Kanton Zoog (fra. Zoug, ita. Zugo, rom. Zug, lat. Tugium) isch en Kanton vo
de Schwiiz. Er ghört zu de chlinschte Ganzkantön vo de Schwiiz. Er hed en zimli
höchi Bevölkerigsdichti und ghört zu de tüürschte und riichschte Kantön vo de
Schwiiz.

Zug liit i de Zentralschwiiz zwüsche de Kantön Züri, Schwyz, Luzern und Aargau
im Übergangsgebiet zwüsche de Voralpe und de Hochebeni. Hauptfluss vom Kanton
isch d Lorze, wo vom Ägerisee in Zugersee, bi Cham scho widr us em See use und
denn nördlich vo Maschwande i d Rüüs flüüst.

Im Kanton Zoog hed me früei Ahzeiche vo Bevölkerig gfunde. Die ältischte sind us
de Alt- und Mittelsteiziit (17'000–6000 v. Chr.), jedoch eher i de höchere
Gebiet vom Kanton Zoog, da zu dere Ziit de gröschti Teil vom Kanton no vo Sumpf
und Moor bedeckt gsi isch. Mer hed au archäologischi Fund us de Jungsteiziit
(5500–2200 v. Chr.) gmacht. Zu dere Ziit sind d Lüüt a See go wone. Sie händ
sich dur Viehzucht und Landwirtschaft ernährt. I de Bronzeziit (2200–800
v. Chr.) sind i de Schwiiz d Pfahlbauer cho. So au i de schpötere Bronceziit im
Sumpf zwüsche Choom und Zoog.



https://als.wikipedia.org/wiki/Jean-Jacques_Rousseau

Dr Jean-Jacques Rousseau [ʒɑ̃'ʒak ʁuso] (* 28. Juni 1712 z Gämf; † 2. Juli 1778
z Ermenonville bi Bariis) isch e franzöösischsproochige Schriftsteller,
Filosoof, Pedagoog, Naturforscher und Komponist in dr Zit vo dr Ufkläärig gsi.
Dr Rousseau het groossen Iifluss uf d Pedagogik und die politischi Theorii im
spoote 18. Joorhundert ghaa, aber au no im 19. und 20. Joorhundert in ganz
Öiropa. Er isch e wichdige Wäägberäiter vo dr Französische Revoluzioon gsi. Si
Wärk Däil vo dr franzöösische und öiropäische Litratuur- und Gäistesgschicht, wo
mä nid ooni es chaa.

Dr Rousseau het die menschligi Gschicht as e Niidergangsbrozäss aagluegt, und
het s eso zum erste Mol 1749 im Discours sur les Sciences et les Arts
(„Abhandlung über die Wissenschaften und die Künste“) beschriibe. In
politischer, pedagogischer und lääbensbraktischer Hiisicht sig e radikal nöis
Dänke und Handle nöötig. Was dr Rousseau vo zitgenössische Gschichtsdänker wie
de Turgot und dr Condorcet underschiide het, wo iirersits die negative Site vom
Fortschritt nid abglügnet häi, isch dr Umstand, ass äär sonigi
Begläiterschiinige nit as Nääbefolge aagluegt het, sondern er het die menschligi
Vernumft sälber drfür verantwortlig gmacht, ass si grad s Geegedäil vo iire
guete Absichte füürebrocht het. D Grundlaag vo dr Ethik cha also nit d Vernumft
si sondern dr Instinkt. Dä soziali Instinkt het mä as Erzier bim Chind müesse
sterke und es vor de schlächte Iiflüss vo dr korrupte Gsellschaft beschütze.

 Jean-Jacques Rousseau im dütschsprochige Wikisource  Jean-Jacques Rousseau im
dütschsprochige Wikisource



https://als.wikipedia.org/wiki/Herrenberg

Härrabärg oder älter Haerebärg (dt. Herrenberg) isch a Stadt en dor Midde vo
Bada-Wirttebärg. Se leid ogfär 30 km sidweschdlich vo Stuagort an dor Autobã A
81, ond 20 km weschdlich vo Dibeng an dor B 28. Härrabärg isch d´ virdgraeschda
Stadt vom Landgraes Bebleng und bildet a Mittelzentrum fir de andore Gmaendena
dromrom.

Seid-m 1. Januar 1974 isch Härrabärg a Graosa Graesstadt. Mid de Gmaendena
Deggapfronn ond Nufreng hådd Härrabärg a Verwaltongsgmaenschaft ausgmachd.

Härrabärg leid am Fuas vom „Schlossberg“, em weschdlichschda Auslaefor vom
Scheebuach ens Obere Gae. Am weschdlicha End vo dor Gmarkong fangt d Ammor ã, on
gloenor lenggor Näabafluss vom Näggor. D Stiftskirch vo Härrabärg leit uff 442 m
Haeche, dor Aussichtspunkt uf dor Schlossbärgruin uff 522 m NN.

Folgende Stedt ond Gmaendena grenzed a Härrabärg ã (em Uhrzåegor nåch):
Deggapfronn, Gärdreng, Nufreng, Hildrizhausa ond Aldorf (älle Landgraes
Bebleng), Ammorbuach (Landgraes Dibeng), Gaefälda ond Jeddeng (båede Landgraes
Bebleng) ond Wildberg (Landgraes Calb).

Zo Härrabärg ghaered außor dor Kärnstadt no weidore siba aegmaendede Stadtdåel:
Affstett, Gildschda, Haslich, Kåa, Kuppeng, Menchbärg und Oberjeseng. Bis en d
1960er ond 1970er Jåhr nae send dia älle sälbstendiche Gmaendena gwäa. A baar
Flechena send andore Nåchborstadtdåel zuagordned, wenn se mid denne on Zsẽmahang
hend. Älle siba Stadtdåel send Wohnbezirk em Senn vo dor bada-wirttabärgischa
Gmaendeordnong ond hend on åegena Ortsvorstehor.

Härrabärg bilded a Middlzendrom en dor Regio Stuagort, mid Stuagort als
Oberzendrom. Zum Middlbereich Härrabärg ghaered no folgende Gmaendena em
sidweschdlicha Dåel vom Landgraes Bebleng: Bodorf, Deggapfronn, Gaefälda,
Jeddeng, Metzeng und Nufreng.

D´ Sidlong Härrabärg wird zom aerschda Mål anna 1278 erwehnt, d Burg Härrabärg
aber scho anna 1228 als castrum nostrum herrenberc. Em Kenigreich Wirttabärg
(1806-1918) isch Härrabärg oena vo de Oboramtsstedt gwäa. Em Jåhr 1938 isch s
Oboramt Härrabärg zum Graes Bebleng komma.

Dor Dialäggd vo Härrabärg ghaerd zom Middlschwäbischa. Där Artiggl då wird nåch
ond nåch ens Middlschwäbische omgschriba. Dia Buachstaba, dia må em
Haochdeitscha edd vorkommed (å, ã, ẽ ond õ) stammed aus andore Eiropäische
Haochsbråcha.



https://als.wikipedia.org/wiki/Hebr%C3%A4ische_Sprache

Hebräisch (עִבְרִית, Ivrit) isch e semitischi Sproch und ghört as sonigi in di
afro-asiatisch (früehner hamito-semitisch) Sprochfamilie. Si isch e Deil vom
nordwestlige Zwiig, zsämme mit em Äramäische, wo no in e baar Gegende z Syrie
gschwätzt wird, aber suscht vom Arabische ganz verdrängt worden isch. Die andere
Sproche vo däm Sprochzwiig (Phönizisch, Ugaritisch, Moabitisch, Ammonitisch und
Edomitisch) si usgstorbe.

Me underscheidet zwüschem historische Althebräische, dr Sproch vom e groosse
Deil vo dr Bible und vo andere religiöse Schrifte, wo as Kultsproch immer no im
däglige Gebruuch isch, wo aber as Umgangssproch scho lang nüme bruucht wird, und
em Neuhebräische, won e Adaptierig vom Althebräische an s modärne Läbe und eini
vo de offizielle Sproche vom Staat Israel isch.

S Hebräische wird mit hebräische Buechstabe vo rächts noch linggs gschriibe. Für
zum Zahle schriibe bruucht me hützudag die sogenannte arabische Ziffere, wo in
de europäische Sproche üeblig si. Die draditionelle hebräische Zahle, wo d
Buechstabe as Zahle bruucht wärde (א = 1, ב = 2 usw) wärde aber under gwüssen
Umständ immer no bruucht.

S Althebräische isch e kanaanitischi Sproch und isch in der Region währed
Johrhunderte gschwätzt worde bis zum babylonischen Exil vo de Jude, zerst as
archaischs Hebräisch, wo s biblische Lied vo dr Deborah (Richter 5) drin
gschriibe isch. Lehnwörter si vo andere Kanaanitische Sproche in s Hebräische
cho, aber au us em Akkadische, e baar drvo ursprünglig sumerisch. Spöter redet
me vom biblische odr klassische Hebräisch, wo die meiste Text vom Tanach drin
gschriibe si und wo wenig Dialäktforme ufwiist. D Sprochwüsseschaftler dängge
ass d Masoretiker Abwiichige usegredigiert haige.

Wo im sächste Johrhundert vor dr Ziitwändi d Babylonier s Königriich Judah
eroberet hai, hai si us politisch-strategische Gründ e Deil vo der Bevölkerig,
vor allem d Elite, noch Babylon exiliert, wo die Aramäisch, d Lingua franca vo
Mesopotamie und em ganze Mittlere Oste, glehrt het. D Perser hai noch dr
Eroberig vom Zweistromland de Jude erlaubt nach Kanaan zruggzgoh und vo denn aa
isch näbem Hebräische au s Aramäische dört verbreitet gsi.

Die Schriftsproch het sich über d Johrhundert liicht veränderet und neui Dialäkt
bildet. So redet me vom rabbinische Hebräisch, wo in dr Mischna bruucht worden
isch. Zu dere Ziit het sich s Hebräische mit Wörter us em Griechische,
Latiinische und em Persische beriicheret. Au d Orthografii het sich veränderet.
E Deil vo de gutturale Konsonante, wo s biblische Hebräisch nit wenig drvo gha
het, si mitenander vermischt oder verwächslet worde.

In dr Periode vom sächste bis zum drizähte Johrhundert, redet me vom
middelalterlige Hebräisch, wo vili Lehnwörter us andere Sproche ufgnoh het,
drunder vor allem us em Griechische, Arabische und Spanische, was reflektiert,
wo ihri kulturelle Zentre gsi si und mit wele Kulture d Jude sich intellektuell
hai müesse usenandersetze in dere Ziit. D Usproch vom masoretische (oder
tiberianische) Hebräisch, em Dialäkt vo Tiberias us em siibte bis zähnte
Johrhundert, wo me bruucht het für zum d Bible z vokalisiere, isch bis hüt mehr
oder weniger uschlaggäbend für d Uusproch vo de Vokal. Us früehnere Ziite weiss
me nit vil do drüber, wil s denn no keini Vokalzeiche in dr hebräische Schrift
ge het.

As Deil vo dr jüdische nationale Erneuerig im 19. Johrhundert het s Besträbige
ge, s Hebräische as Umgangssproch widrzbeläbe. Dr füehrend Chopf isch dr Elieser
Ben Jehuda (1858–1922) gsi, wo 1881 noch Palestina iigwanderet isch und–wie
anderi Zioniste au–s Läbe in dr Diaspora und drmit d Sproche, wo d Jude dört
gschwätzt hai, verworfe het. Er isch die driibendi Chraft im Kommitee für die
hebräischi Sproch gsi, wo spöter d Akademii vo dr Hebräische Sproch worden isch,
en Institution wo s hüt no git und wo, wie dr Ben Jehuda sälber, immer wider
neui Wörter erfindet. Dr Ben Jehuda het s erste modärne hebräische Wörterbuech
gschriibe und het Duusigi vo Wörter us hebräische Wortstämm abgleitet und ihne e
modärni Bedütig ge. Im ene chliine Kulturkampf am Afang vom 20. Johrhundert het
s Neuhebräische schliesslig s Jiddische, wo under de aschkenasische Jude wiit
verbreitet gsi isch, z Palestina und in zionistische Kreis in dr Diaspora chönne
verdränge.

Dr Wortschatz bestoht zum grosse Deil us Wörter, wo vor dr Erneuerig vo dr
Sproch scho Deil vom Hebräische gsi si, und us Neubildige, wo vo hebräische
Wurzle abgleitet si. Aber au vili Fremdwörter, vor allem technischi, wo d
Immigrante us Europa mitbroocht hai, hai sich iibürgeret. S lokale Arabische und
s Marokkanische, wo mit de Iiwanderer us em Maghreb noch Israel cho isch, hai
Wörter us em däglige Läbe gliiferet und s Amerikanische macht sich wie in de
meiste Sproche vo dr Wält au im Hebräische breit. E groossen Iifluss uf e
Wortschatz het die israelisch Armee, wo sich im allgemeine noch de Wiisige vo dr
Hebräische Akademii richdet; aber au us dr Underhaltigswält si vili Neuerige cho
und Allgemeinguet worde.

As Ussproch het me die sephardischi (die ursprünglig spanischi) dr
aschkenasische (mittel- und osteuropäische) und dr arabische (wo vor allem bi de
Jemenite bsundrigs rein gsi isch) vorzoge. Doderwäg si d Gutturallut im modärne
Hebräische, em Ivrit, zum grosse Deil verschwunde: ע (Ajin) und א (Aleph), wo
ursprünglig wohrschiinlig wie ihri arabische Pendants usgsproche worde si, si
hützudag wenig meh as e Blatzzeiche für e Vokal, ח (Chet) und ך (Chaf) döne
gliich, ähnlig em dütsche "ch". Me macht au kei Underschiid meh zwüsche ט (Thet)
und ת (Taf), ס (Samech) und ש (Sin), ק (Quf) und כ (Kaph). S ה (He) wird hüfig
nüm aspiriert und s ר (Resch) as "ʁ", as Zäpfli-R, usgsproche. Au dr Dagesch, wo
us frikative Lut plosivi macht, wem men en in d Buechstabe ב ג ד כ פ ת setzt,
wird hüfig nit beachdet. ת (Taf) wird immer wien es "t" usgsproche, wo s no in
dr oschteuropäische aschkenasische Usproch vor em Zweite Wältchrieg wien es "s"
gsait worden isch, wenn s kei Dagesch gha het.

Underschiid in dr Vokallengi, wie me se z.B. bim Schimon Peres no cha ghöre,
existiere braktisch nüme. D Bedonig isch uf dr letzte Silbe (milra; מלרע) oder,
weniger hüfig, uf dr zweitletzte Silbe (milel; מלעיל) vom Wort und het hüfig
phonemischi Bedütig. So isch s Wort אוכל (ochel) mit dr milra-Bedonig uf dr
letzte Silbe - ochel: "(är) isst" - e Värbform, s Hove vom Värb אכל : "ässe";
mit dr milel-Bedonig uf dr vorletzte Silbe -ochel - e Substantiv: "Ässe".

Die hebräischi Sproch isch stark dur ihri Wortwurzle prägt. Im Allgemeine hai d
Wörter e Wurzle vo drei Konsonante. Drzue chönne Prefix, Infix und Suffix cho,
wo d Funktion und d Bedütig verändere. Wil me nume d Konsonante schriibt und die
sich relativ wenig veränderet hai sit Johrduusige, cha me d Wurzle im Hebräische
klarer erkenne as in de indoeuropäische Sproche.

Es git e baar Konsonante, wo, wenn si Deil vo dr Wurzle si, d Regle verändere,
wo für 'normali' Wurzle gälte. Wenn dr zweiti Konsonant e י (Jod) oder e ו (Waw)
isch, redet me vo hohle Wurzle, wil me in de meiste Wörter, wo vo sonige Wurzle
stamme, dr mittler Buechstabe gar nit gseht oder ghört. Wenn eine oder meh vo de
schwache Konsonante י (Jod), נ (Nun), ח (Chet), ע (Ajin), א (Aleph), oder ה (He)
in dr Wurzle vorchunnt, redet me vo schwache Wurzle.

D Substantiv si äntwäder männlig oder wiiblig, wobi bi Dier und Mensche s
grammatische Gschlächt mit em natürlige überiistimmt. Wiibligi Wörter ände im
Allgemeine uf -ah oder -et. Es git drei Numeri, Singular, Plural und Dual, wobii
dr Dual braktisch nume für Körperdeil, wo baarwiis ufdräte (Auge, Bei usw.), für
Ziitbegriff (Stund, Dag usw.) und e baar anderi Wörter (Velo, Stockwärk usw.)
bruucht wird. D Numeri wärde mit Suffix bildet, wobii die männlige Wörter im
Plural im Allgemeine d Ändig -im, die wiiblige -ot und im Dual alli -aim
überchömme.

Dr Kasus (eigetlig nit e Begriff, wo sich für s Hebräische eignet) wird mit
Prepositione usdruggt.

S Hebräische kennt nume dr bestimmt Ardikel, ה (ha-, mänggisch he), wo
unveränderlich isch. Er wird im Substantiv, wo drmit bestimmt wird, as Prefix
voragsetzt. Wenn es Adjektiv zum Substantiv ghört, bechunnt au das dr bestimmt
Ardikel über:

Bi zwei Substantiv, wo dur d Smichut verbunde si, bechunnt nume s zweite Wort en
Ardikel:

D Adjektiv chönne wie im Dütsche attributiv (השיר היפה — haSchir haYafe, s
schöne Lied), predikativ (השיר יפה — haSchir yafe, s Lied isch schön) und
adverbial (הוא שר יפה — Hu schar yafe, är singt schön) bruucht wärde. As
Attribut und Predikat bechömme si Genus und Numerus vom Substantiv, wo si drzue
ghöre, das heisst wenn me vom männlig Singular usgoht, bechunnts Adjektiv für
wiiblig Singular e Suffix ה (-ah) oder ת (-et), mannlig Plural ים (-im) und
wiiblig Plural ות (-ot) wie d Substantiv sälber. Me muess ufbasse drbi, ass d
Form vom Adjektiv sich noch em Genus und nit dr Form vom Substantiv richdet. S
Word für Ei, ביצה (beizah) isch wiiblig uf Hebräisch, nimmt aber die männlig
Pluraländig aa, aso ביצים (beizim). E wiisses Ei, ביצה לבנה (beizah levanah)
wird im Plural zu ביצים לבנות (beizim levanot), was chliini Chinder und Lüt, wo
d Sproch lehre, hüfig falsch säge.

D Zahlwörter richde sich au noch em Genus vom Substantiv, hai aso zwei Forme.
Intressant isch dodrbii, ass—im Gegesatz zu de Adjektiv—die männligi Form dr
Suffix ה (-ah) überchunnt. Sogar hebräischi Mueterspröchler mache do mänggisch
Fehler.

Noch eme Zahlwort wird mänggisch s Substantiv nit im Plural sondern im Singular
bruucht, egal öb s männlig oder wiiblig isch. Ähnligs git s au im Dütsche: איש
(Isch, ei Ma), אלף איש (elef Isch, duusig Manne, aber duusig Ma stark).

S Hebräische het zwei Ziitforme, wo konjugiert wärde, dr Atid (עתיד , Zuekumft)
und dr Awar (עבר , Vergangeheit). Drzue chunnt dr Howe (הווה , Gegewart) es
Partizip, wo wie d Adjektiv dekliniert wird.

D Värbe chönne in siibe Binjanim, Konjugationsstämm, vorcho. Drei drvo si
aktiv-passiv Pärli, dr siibt isch reflexiv. Nit alli Wurzle chömme in alle
Binjanim vor. S Verhältnis vo de Binjanim zuenander cha me am Bisbil vo dr
Wurzle בדל bdl guet gseh, wo in dr Dafele rächts ufgfüehrt isch. D Värbform wo
bruucht wird in dere Dafele isch, wie s in dr hebräische Grammatik und
Lexikografii Bruuch isch, die dritti Person Maskulin Singular im Awar.

Aber nit immer het dr Nif'al d Bedütig vom ene Passiv wie in däm Bispil, au wenn
s villicht ursprünglig eso gsi isch. Bi dr Wurzle כנס (kns) het dr Pa'al d
Bedütig vo zsämmerüefe, versammle, dr Nif'al נכנס (nichnas) aber bedütet iinegoh
und dr Begriff „versammlet wärde“ wird mit em Pu'al כונס (kunas) usdruggt.

S Värb להיות (lihiot, si) git s nume in dr Vergangeheit, Awar, und in dr
Zuekumft, Atid. Wie in andere semitische Sproche au, muess me in dr Gegewart,
Howe, ohni uscho.

Ha as sälbständigs Värb git s nit uf Hebräisch. Me bruucht drfür im Awar und im
Atid die dritte Persone Singular oder Plural vom Värb להיות (lihiot, si), je
nochdäm öb dr Bsitz in dr Eizahl oder dr Mehrzahl stoht, und d Dativform vom
Bsitzer:

Im Howe brucht me יש (jesch, öbbe «es het») für «Ha» und אין (ein, «öbbe es het
kei») für «Nit ha» mit dr Dativform vom Bsitzer. יש und אין si aber keini Värbe.

In dere Dafele si d Gegewartsforme mit starke Wurzle ufgfüehrt. As Partizip si
si de Adjektiv ähnlig, chönne mänggisch aber au as Substantiv bruucht wärde, wie
zum Bispil d Pa'al-forme undedra, wo au „Wächder“ und „Wächdere“ (im Singular
und im Plural) chönne bedüte.

Bi hohle Wurzle verschwindet dr mittleri Konsonant: Bi dr Wurzle שיר (sch-y-r)
wird שר (schar), „singe“, im Pa'al und הושר (huschar), „meh het lo singe“ im
Huf'al.

Im Awar wird s Värb dekliniert mit persönlige Suffix. In dr zweite und dritte
Person Singular git s männligi und wiibligi Forme, im Plural het s Underschiid
zwüsche männlig und wiiblig nume in dr zweite Person. In de Erste und Zweite
Persone wärde d Pronome hüfig nit bruucht, vor allem bi Frooge, wil d Person mit
dr Värbändig eidütig bestimmt isch. Wenn d Pronome bruucht wärde, isch das e
Betonig vom Subjekt.

In dr Dafele undedra si Bischbil vo dr Deklination vo Värbe mit starke Wurzle im
Avar für alli Persone age:

Im Atid wird s Värb dekliniert mit persönlige Prefix und Suffix. In dr Zweite
und Dritte Person Singular git s underschiidligi männligi und wiibligi Forme.
Die wiiblige Forme in dr Zweite und Dritte Person Plural wärde braktisch nume no
in dr Schriftsproch, und au denn immer sältener bruucht und vo de männlige Forme
ersetzt. D Form vo dr Zweite Person Maskulin Singular isch bi allne Värbe
idäntisch mit dr Dritte Person Feminin Singular.

Wie bim Awar wärde au bim Atid d Pronome vo de Erste und Zweite Persone hüfig
ewägglo.

In dr Dafele undedra si Bischbil vo dr Deklination vo Värbe mit starke Wurzle im
Atid für alli Persone agee:



https://als.wikipedia.org/wiki/Guyana

Guyana isch e Staat in Südamerika. Er gränzt an Brasilie, Venezuela und Suriname
und an dr Atlantik.

Guyana liit zwüsche 2° und 8° nördligi Breiti und zwüsche 57° und 61° westligi
Lengi. Dr diefst Punkt befindet sich an dr Atlantik-Küste, dr höchst isch dr
Bärg Roraima-Tepui mit 2.810 m. An der Gränze zu Venezuela und Brasilie erhebt
sich s Guayana-Gebirg, wo dr Staat von em dr Name übercho het. Dr Hauptfluss
isch dr Essequibo, wo im Süde vom Land entspringt und im Norde in dr Atlantik
mündet. Dr Nationalpark Potaro besticht mit siine Wasserfäll, u. a. die 225 m
hoche Kaieteur-Fäll.

Noch dr Volkszelig vo 2002 setzt sich d Bevölkerig noch ihrer ethnische Härkumft
eso zsämme:

D Besiidlig beschränkt sich wiitgehend uf dr Küstenruum. Im Hochland si einzelni
Indianerstämm agsiidlet.

D Umgangssproch isch vor allem Änglisch, wo deilwiis kreolisiert isch, drnäbe
wärde neuindischi Sproche (under anderem Hindi) gschwätzt und Indianersproche.

Dr Grossdeil vo de Guyaner stammt ursprünglig us Indie, dorum isch d Kultur vo
Guyana hüte vor allem vom Hinduismus und andere indische Draditione prägt.



https://als.wikipedia.org/wiki/Gitarre

D Gitarre stammt wohrschiinlig us Spanie und isch us dr spotmittelalterlige
guitarra latina, wo vier Saite gha het, entwicklet worde. D Klangkörper vo de
erste Gitarre si nit so breit, aber drfür diefer gsi as die vo modärne
Instrument, und in dr Mitti si si weniger verängt gsi. Si hai drei Doppelsaite
und ei eifachi Saite für die hoche Dön gha, s Schalloch isch rund gsi, hüfig mit
Ornament drum. D Saite si c-f-a-d' gstimmt gsi, wie die mittlere Saite vo dr
Luute und vo dr Vihuela, und dr Stimmchopf isch däm von erä Giige ähnlig gsi. No
im 16. Johrhundert het si non ä Saite und im 18. ä sächsti Saite übercho.

Die modärni akustischi Gitarre het sich sit em spoote 19. Johrhundert nüme vil
veränderet. Si wird immer no zum groosse Deil us Holz baut, d Stäg si us Horn,
Holz oder Plastik und d Mechanik us Metal, Plastik oder Holz. Bi de Saite het s
Nylon d Darmsaite verdrängt.

Die erste elektrische Gitarre si akustischi Gitarre gsi, wo mit emä Mikrofon
usgrüstet gsi si. Hützudag wird im allgemeine uf ä Resonanzkörper verzichtet,
wil d Schwingige vo de Saite vom ä Donabnähmer ufgnoh und denn elektronisch
versterkt wärde. Dr Korpus isch dorum hüfig nüm hohl, und au si Form wird nüm vo
dr Akustik bedingt.



https://als.wikipedia.org/wiki/Geschlechtsorgan

D Gschlächtsorgan (lat. Organa genitalia) oder Genitalie si bi biologische Arte
mit mehrere bzw. underschiidlige Gschlächter vor allem instrumental bi dr
unmittelbare Furtpflanzig. Mä sait ene dorum au primäri Gschlächtsmerkmol.

Funktional cha mä zwüsche de Sexualorgan, wo für e Gschlächtsverchehr bruucht
wärde, und de Reproduktionsorgan underscheide. Entsprächend redet mä vo üssere
und vo innere Gschlächtsorgan.

Mä underscheidet färner zwüsche (primäre, eigentlige) Gschlächtsdrüese (Gonade,
das si d Hode und d Eierstöck), de sogenannte zuesätzlige Gschlächtsdrüese, wie
zum Bischbil bim Mensch die männligi Vorsteherdrüese oder ihr wiibligs Pendant,
d Paraurethraldrüese, de Organ, wo Keim leite, wie em Soomeleiter und Eileiter,
de Begattigsorgan (Ruete oder Penis und Scheide) und de Organ vo dr Bruetpfläg
(Gebärmueter, dr Bütel vo de Büteldier).

Bi alle Chordadier usser eme Deil vo de Süüger lige d Hoden in dr Liibeshöhli
underhalb vo de Niere. Bi de Süüger chönne die baarige Hode die meisti Zit in dr
Liibeshöhli versteckt si und nume währed dr Brumft im ene bruchartige Sack zum
Vorschiin cho, so bi de Insektefrässer, Flädermüüs und vile Nager, oder si
chönne immer usserhalb vo dr Liibeshöhli si. D Affe, Halbaffe, Ross,
Widerchäuer, gwüssi Nager, d Büteldier und die meiste Landraubdier hai e
bsundrige Hodesack.

D Vulva macht bi de meiste Süüger alli üssere wiiblige Gschlächtsorgan us. Si
goht vom Venushügel bis zum Perineum. Die üssere Schamlippe schliesse mit dr
Schamspalte die chliine Schamlippe, dr Scheidevorhof und d Klitoris mit dr
Klitorisvorhut ii. Dr Klitoris, wo nume bi de Süüger vorchunnt und s wiiblige
Pendant vom Penis isch, isch usser bin ere Hyäneart nid Deil vo de Harnwäg. Dr
Scheidevorhof isch d Verbindig zu de innere wiiblige Gschlächtsorgan. Bi de
Kloakedier bassiert d Befruchdig über d Kloake.

Zu de innere Gschlächtsorgan ghöre d Vagina, d Gebärmueter, die baarige
Eierstöck und alli Leiter und Drüese, wo drmit verbunde si. D Vagina, uf dütsch
Scheide, verbindet die innere und üssere Gschlächtsorgan. Si mündet unde in dr
Scheidevorhof und wird obe vom Gebärmueterhals abgschlosse. Am Gebärmueterhals
goht d Vagina in d Gebärmueter über, dr Ort wo sich die befruchtete Eizälle
iiniste. Bi de Kloakedierwiibli si die beide Gebärmüetere über e Urogenitalkanal
mit dr Kloake verbunde. D Produktion und Riifig vo de Eier bassiert in de
Eierstöck, vo wo us si über d Eileiter in d Gebärmueter chömme. Die
akzessorische Gschlächtsdrüese si d Paraurethraldrüse („Prostata feminina“), die
chliine Vorhofsdrüese und die Bartholinsche Drüese

Zu de üssere Gschlächtsorgan zelt mä dr Penis und dr Hodesack. Dr Penis isch s
Begattigsorgan vom männlige Dier. Er umschliesst au d Harnröhre, isch also
zuesätzlig e Deil vo de ableitende Harnwäg, usser bi de Kloakedier, wo dr Urin
dur d Kloake usfliesst. Bo ihne isch usserdäm d Penisspitze gspalte und dr Penis
isch, wenn er nid erigiert isch, im ene Bütel vor dr Kloake versteckt. Dr
Hodesack (Skrotum) bi Arte, wo d Hode abstiige, isch e Hutsack underhalb vom
Penis, wo d Hode und Soomeleiter umschliesst. Bi de Kloakedier fehlt dr
Hodesack.

Intressanterwiis ghöre d Hode, wo bi vile Arte usserhalb vom Liib si, zu de
innere Gschlächtsorgan. Das wird drmit begründet, ass d Hode sich zerst im Buuch
entwickle und erst mit dr Geburt bi de meiste Süüger in dr Hodesack wandere
(Hodenabstiig, Descensus testis). D Hode si d Produktionsstelle vo de männlige
Keimzelle, de Spermie. Si si die männlige Keimdrüese. Wiiteri inneri männligi
Gschlächtsorgan si d Näbehode und d Soomeleiter si für e Transbort vo de Soome.
Au d Männli hai akzessorischi Gschlächtsdrüese. Em Soomewäg nooch si bi de
Süüger bis zu vier baarigi akzessorischi (d.h. zuesätzligi) Gschlächtsdrüese
usbildet. Das si d Soomeleiterampulle, d Soomeblooteredrüese, d Prostata und d
Bulbourethraldrüese. Si broduziere e groosse Deil vo dr Soomeflüssigkeit.

D Reptilie pflanze sich im Allgemäine sexuell furt. Die innere Gschlächtsorgan
si mit dr Kloake verbunde, und d Befruchdig findet vo Kloake zu Kloake statt.
Die mäiste Arte häi en Organ zum kopuliere, wo cha zruggzooge oder umekeert
wärde und sich usser bi dr Begattig im Körperhoolruum befindet. Schildchrotte
und Krokodiläänligi häi en äinzelne Penis, wääred d Männli vo Schubbechriechdier
(Schlange, Äggse) e Bäärli vo Hemipenis häi, aber bi jedere Begattig mäistens
nume äine von ene bruuche. D Tuatara aber häi überhaupt kä Penis und s Männli
und s Wiibli drucke iiri Kloake fest gegenenander bim Besoome. Bi de mäiste Arte
entwigglet s Wiibli Äier mit de Näärstoff wo dr Embryo brucht. Die Äier wärde im
Allgenäine glegt, es git aber Arte, wo die Junge no im Körper vom Wiibli
usschlüpfe und lääbig uf d Wält chömme. Es chunnt bi gwüsse Arte au vor, ass s
Wiibli gar kä Äi bildet und dr Embryo über e Struktur mit Naarig versorgt, wo dr
Placenta vo de Süüger äänelet.

D Plattwürm si zwittrig und d Gschlächtsorgan vo de verschiidnige Arte variiere
stark. D Hode chönne baarig oder unbaarig si oder in dr Form von e Hufe chliine
Blööterli ufdräte. D Eierstöck chönne us Keim- und us Dotterstöck bestoh, wobii
die einte d Eizälle und die andere d Nährzälle broduziere, wo denn von ere
gmeinsamme Hülli umschlosse wärde.

D Gschlächtsorgan vo de Fadewürm, wo im Allgemeine drenntgschlächtlig si, si
schluuchförmig und lige frei in dr primäre Körperhöhli, wo mit Flüssikeit gfüllt
isch. D Ovarie si baarig und si mit ere Vulva in dr Middi vom Körper verbunde. D
Männli hai im Allgemeine nume ei Hode, wo mit eme Soomeleiter verbunden isch, wo
in dr Kloake ändet. Bi dr Begattig spiile d Spicula, cuticulari Stift, wo in ere
Däsche im Männli siiner Kloake versteckt si und chönne uusegstreckt wärde, e
Rolle, wenn si sich in dr Vulva festhoogge.

Bis uf wenigi Arte si alli Insekte trenntgschlächtlig. Sehr wenigi Arte si
Zwitter, und es git Arte, wo sich dur Parthenogenese furtsetze.

D Männli hai baarigi Hode im Hinderliib, wo über Soomeleiter (Vasa deferentia)
mit baarige Soomeblööterli (Vasa seminales) verbunde si. Die münde in en
unbaarige oder baarige Ejakulationsgang, dr Ductus ejaculatorius, und denn über
meh oder weniger komplex bauti Begattigsorgan, d Aedeagus, meistens im nünte
Abdominalsegmänt uuse. Drzue cha s no Zuesatzdrüese ge, wo Soomeflüssigkeite
oder Stoff zur Bildig vo Spermatophore bilde und zu de Spermie drzuedüen.

Au d Ovarie vo de Wiibli si im Allgemeine baarig. Si bestöhn meistens us eme
Büschel vo einzelne Ovariesträng, wo as Ovariole bezeichnet wärde. Jedi do dene
Ovariole bestoht us eme Germarium, wo d Eizälle din broduziert wärde, und eme
Vittelarium zur Broduktion vo de Dotterzälle. D Ovariole vereinige sich und
änden in ere nid baarige Vagina, wo zwüschen em sibte und em nüünte
Abdominalsegmänt äntwäder diräkt uuse füehrt oder in ere Begattigsdäsche, dr
Bursa copulatrix, ändet. Im Beriich vo dr Vagina isch bi fast allen Insekte e
Spermiesammeldäsche, s Receptaculum seminis, usserdäm chönne verschiidnigi
Ahangsdrüese zur Produktion vo Kittsubstanze oder ähnlichem vorhande si.



https://als.wikipedia.org/wiki/George_Washington

Dr George Washington [ˈwɒʃɪŋtən] (* 22. Februar 1732 uf em Guetshoof Wakefield
(es het au „Pope’s Plantation“ ghäisse) im Westmoreland County, Virginia; † 14.
Dezämber 1799 uf sim Guet Mount Vernon, Virginia) isch vo 1789 bis 1797 dr ersti
Bresidänt vo de Veräinigte Staate vo Amerika gsi.

Im Amerikanische Unabhängigkäitschrieg vo 1775 bis 1783 isch er dr
Oberbefäälshaaber vo dr Kontinentalarmee gsi. Er isch äine vo de Gründerväter vo
de USA gsi und Vorsitzende vo dr verfassigsgääbende Philadelphia Convention im
Joor 1787. Sini Entschäigige wäärend sinere Bresidäntschaft het d Entwigglig vo
dr Veräinigte Staate vo Amerika as republikanischi Demokratii bis hüte brägt. Er
het vor allem druf aane gschafft, ass es e handligsfähigi Zentralgwalt gäb de
Äinzelstaate und em Kongress gegenüber und het mit Präzedänzfäll d Kompetänze
vom nöije Bresidänteamt bewusst erwiteret.

Dr Washington het zur Zwäihundertjoorfiir vo de Veräinigte Staate am 11. Oktober
1976 postum „für d Vergangehäit und d Gegewart“ dr höggst Dienstgrad vom ene
General of the Armies of the United States überchoo.



https://als.wikipedia.org/wiki/Georg_Friedrich_H%C3%A4ndel

Dr Georg Friedrich Händel (noch em Daufregister Georg Friederich Händel,
anglisiert: George Frideric Handel; * 23. Februarjul./5. Märzgreg. 1685 z Halle
a. d. Saale; † 14. April 1759 z London) isch e dütsch-britische Komponist in dr
Epoche vom Barock gsi. Si Wärk umfasst 42 Opere und 25 Oratorie – drunder dr
Messiah mit em wältbekannte Chor „Halleluja“ –, Chillemuusig für en änglisch
Hoof, Kantaate, Kammer- und Klaviermuusig und e Hufe Wärk für Orchester. Im
Händel sis künstlerische Schaffe het alli musikalische Schaaner vo sinere Zit
umfasst. Er het gliichzitig au as Opereundernäämer gschafft. Er gältet as äine
vo de fruchtbarste und iiflussriichste Muusiker vo allne Zite.

Er het z Halle bim Friedrich Wilhelm Zachow (1663–1712) gleert, wo Komponist und
Muusigdiräkter an dr Määrtchille «Unser Lieben Frauen» gsi isch. Er het spööter
im Zachow sini Materialie witer verarbäitet und au sonigi vom Johann Sebastian
Bach, wo noch em Zachow sim Dood fast däm si Noochfolger worde weer.

Gege s Ändi vo de 1690er Joor si dr Händel und si Vater uf Berlin. Dr Kurfürst
Friedrich III. (1657–1713) isch vom Zwölfjöörige so beiidruckt gsi, ass er
vorgschlaage het, iim en Usbildig z Italie z finanziere, was dr Vater noch em
Mainwaring nid aagnoo häig.

1701 isch dr Georg Philipp Telemann (1681–1767) dr Händel z Halle cho bsueche
und eso het, wie s dr Telemann verzelt het, e lääbenslangi konstruktivi und
broduktivi Zämmenarbet zwüsche de bäide Komponiste aagfange. 1702 het sich dr
Händel an dr nöigründete Universität in dr Ratswaage z Halle iigschriibe und bim
Christian Thomasius (1655–1728) Rächt afo studiere. Am 13. Merz 1702 het er dr
Boste vom Organist am Doom vo Halle aagnoo. Dr änglisch Muusiggleerti und
Wälträisendi Charles Burney (1726–1814) het verzelt, ass dr Händel zu deere Zit
vil gschriibe häig und ass d Oboe denn sis Lieblingsinstrumänt worde sig.

1703 im Summer isch dr Händel uf Hamburg. Dört het dr Komponist Reinhard Keiser
(1674–1739), s erste bürgerlige dütsche Operehuus gläitet, wo 1678 am Gansmäärt
as Opere-Theatrum eröffnet worden isch. In däm Opereorchester het dr Händel
zerst Violine und spööter Cembalo gspiilt. Er isch e Fründ vom Komponist,
Dirigänt und Sänger Johann Mattheson (1681–1764) worde, wo spööter iiflussriichi
muusigtheoretischi Schrifte wie Das Neu-Eröffnete Orchestre (1713), Der
vollkommene Kapellmeister (1739) und e Muusikerlexikon Grundlage einer
Ehren-Pforte (1740) gschriibe het. Wo an dr Mariechille z Lübeck dr Boste vom
berüemte Komponist und Organist Dietrich Buxtehude (1637–1707) frei worde isch,
si dr Händel und dr Mattheson im August 1703 zämmen uf Lübeck gange. Aber käine
von ene het sich um d Stell beworbe, wil dä, wo sä überchoo het, noch dr
Dradizioon d Tochter vom Buxtehude hätt müesse hüroote.

Am 5. Dezämber 1704 isch s zmittst in dr Vorstellig vom Mattheson sinere Opere
Cleopatra zun ere Usenandersetzig zwüschen em Händel und em Mattheson choo. Dr
Händel het dr Mattheson nit wille lo dirigiere, wil dä d Rolle vom Antonius uf
dr Büüni gspiilt het, wo sich umbrocht het. Denn het wie immer wider zrugg zu
sim Blatz am Cembalo welle. Es isch schliesslig zum ene Duell mit Dääge vor dr
Opere am Gansmäärt choo, wo aber zum Glück guet usgangen isch. Aber s Verheltnis
zwüsche de bäide isch vo denn aa gspannt gsi. Dr Händel zum Bischbil het im
Mattheson spööter käini biografische Daate für si Grundlage einer Ehren-Pforte
gee und dr Mattheson het in sinere dütsche Übersetzig vom John Mainwaring sinere
Händel-Biografii immer wider hässigi Kommentar über e Händel drzue doo.

Am 8. Januar 1705 isch im Händel si ersti Opere Almira z Hamburg urufgfüert
worde. Dr Operediräkter Keiser isch e Zitli vorhäär vor sine Glöibiger uf
Wissefäls gflüchdet und het so sini äigeni Opere mit em gliiche Ditel nit chünne
lo uffüere. Wäärend er furt gsi isch, het dr Händel dr Ufdraag überchoo d Opere
z komponiere. Bi dr Premiere vom Händel sinere Almira isch dr Keiser allerdings
scho wider zrugg in Hamburg gsi und het im Händel sinere Opere si äignig Epilog
draaghänggt. Dr Reinhard Keiser het groosse Iifluss gha uf em Händel si
Entwicklig as Komponist. Sis ganze Lääbe lang häi en im Keiser sini Melodie und
Iifäll begläitet und dauche in e Hufe vo sine Wärk wider uf. Er het us vile Oper
vom Keiser Ideä übernoo, bsundrigs us dr Octavia (1705), und vermuetlig si e
Hufe vo de Partiture vom Keiser in sim Gepäck gsi, won er uf Italie gangen isch.

D Almira het groosse Erfolg ghaa und scho am 25. Februar 1705 isch si zwäiti
Opere mit em Ditel Die durch Blut und Mord erlangte Liebe, oder: Nero uusechoo.
Iir Libretto isch aber schwach gsi, und das isch woorschinlig dr Grund, ass es
nume drei Vorstellige gee het, bevor si abgsetzt worde isch. D Partitur vo däm
Wärk isch verscholle und eso isch d Almira mit iirer Mischig us dütscher und
italiänischer Form und Sprooch s beste Bischbil für d Form vo dr Opere, wo denn
am Theater am Gansemäärt vorgherrscht het. Vili Theme und Kontrapünkt us siner
erste Opere het dr Händel in spöötere Wärk witer verarbäitet. So het er us em
Thema „Lebet beglücket, höchst seeliges Paar“, wo d Almira im Rezitativ (3. Akt,
Szene XVIII) singt, churz druf z Italie dr grandiosi Schlusschor Gloria Patri
vom Dixit Dominus gmacht.

Z Hamburg het dr Händel 1706 non e anderi Opere komponiert: Florindo und Daphne,
wo aber so lang gsi isch, ass si in zwäi Wärk ufdäilt worde isch. D Muusig vo
deere Opere gältet zum grösste Däil as verscholle. Dr Händel het denn schon e
baar Aagebot vo aadlige Mezeen für en Italieräis abgleent ghaa, isch denn aber
im Summer oder Herbst 1706 uf äigeni Chöste uf Italie gange.

Im Händel si Studieräis z Italie isch vier Joor lang gange. Er het sich under
anderem z Floränz, z Rom, z Neapel und z Venedig ufghalte. Im Früelig vo 1710
isch er zrugg in d Heimet. Us sällere Zit si e Hufe Anekdote überliiferet, so vo
won er sich mit em Arcangelo Corelli und Antonio Lotti mit mit em Alessandro und
Domenico Scarlatti droffe het. Dr Händel isch dört as Il Sassone (dr Sachs)
berüemt worde. Wo dr Domenico Scarlatti uf em Karneval z Venedig dr maskiert
Händel inkognito uf eme Cembalo het ghöört spiile, häig er gsäit: „Das isch
äntwääder dr berüemti Sachs oder dr Düüfel!“. Dr Mainwaring verzelt, ass es
zwüschen em Corelli und em Händel zu Mäinigsverschiidehäite cho isch, wie mä die
dobbleti Punktierig in de langsame Eggesetz vo dr ursprünglig französische
Uvertüüre zu Il Trionfo del Tempo e del Disinganno sött usfüere. Dr Händel häig
im Corelli ungeduldig d Giige us dr Hand grisse, zum demonstriere, wie er welli,
ass mä die Punktierig spiili. Dr Corelli, won e liebenswürdige Mensch gsi isch,
häig denn gsäit: „Ma, caro Sassone, questa Musica è nel Stylo Francese, di ch’io
non m’intendo – Aber mi liebe Sachs, die Muusig isch noch em franzöösische Stil
iigrichdet, won i drvo gar nüt verstoo.“ Zum em Corelli e Gfalle mache, het dr
Händel e nöiji Uvertüüre im italiänische Stil komponiert.

Z Italie het dr Händel zwäi Opere uf d Büüni brocht, dr Rodrigo (Novämber 1707)
z Floränz und d Agrippina (26. Dezämber 1709) z Venedig. S Libretto für d
Agrippina het dr Vincenzo Grimani verfasst, wo Kardinal und Vizeköönig vo Neapel
(1652–1710) gsi isch. Die Opere gältet allgemäin as dr äigentligi Durchbruch im
Stil vo de Opere vom Händel. D Uwertüüre zur Agrippina het e Fugethema, wo
erregt tremoliert über e chliises Hexachord, und zelt zum Händel sine beste
Opere-Uwertüüre. Für Rom, wo wägen eme Spanische Erbfolgchrieg und eme Ärdbeebe
dr Bapst Clemens XI. (1649–1721) Uffüerige vo Opere verbote het, het dr Händel
zwäi Oratorie gschriibe, s gäistlige La Resurrezione (Früelig 1708) und s
allegorische Il Trionfo del Tempo e del Disinganno (Früelig 1707). Dr Teggst für
Il Trionfo isch vom Kardinal Benedetto Panfili (1652–1730) gsi. Dä und dr
Kardinal Pietro Ottoboni (1667–1740) si wichdigi Gönner und Förderer vom Händel
gsi. Dr Stoff vom Il Trionfo het dr Händel z London no zwäimol bearbäitet: 1737
und no äinisch 1757 as The Triumph of Time and Truth (Der Triumph der Zeit und
der Wahrheit).

Usserdäm het dr Händel z Italie s berüemte Dixit Dominus (Psalm 110) komponiert,
d Serenata Aci, Galatea e Polifemo (Neapel 1708) und e Hufe Chor- und
Solokantate.

1709 het er as Reakzioon uf die sensazionelli Brömieere vo dr Agrippina z
Venedig en Iilaadig an Hoof vom Kurfürst Georg Ludwig vo Hannover überchoo und
gliichzitig het en dr Charles Montagu, Earl of Manchester, an dr änglisch Hoof
iiglaade. Dr Händel het au en Empfäälig für e Brinz Karl vo Nöiburg z Innsbruck
ghaa und isch zerst dört aane, isch aber witer uf Hannover, won er am 4. Juni
1710 aachoo isch und e baar Dääg druf het män em dört dr Boste vom Kapällmäister
für 1500 Riichsthaler im Joor aabote. Er het das Aagebot aagnoo, mä het em aber
müesse verspräche, dass er do und dört au für lengeri Zit vom Hoof döfi
abwääsend si. Das het er scho bald usgnützt: gege s Ändi vom Joor isch er uf
London gange.

Mä wäiss nid, wie lang dr Händel vorghaa het, in Ängland z bliibe, dr Mainwaring
het gschriibe, ass er nonig gnueg ghaa häig, solang s no e musikalische Hoof gee
het, won er noonig gsi sig. Er isch zerst e Joor lang z London bliibe und het
eso öbbe si ganze Urlaub ufbrucht. Vil het London in Bezuug uf Opere nid z biete
ghaa. Fümf Joor vorhäär isch dört s Kööniglige Theater am Haymarket („Queen’s
Theatre“) mit ere Opere vom Dütsche Greber eröffnet worde. Das isch alles gsi,
was mä z London an italiänische Opere bis denn het chönne gsee, und en änglischi
Opere het s überhaupt nonig gee.

An däm Theater het dr Händel am 24. Februar 1711 si erst grooss Erfolg z Ängland
ghaa mit dr Uruffüerig vo siner Opere Rinaldo. D Muusig isch zwar seer
erfolgriich gsi, d Büüneeffekt wo s vil von ene gee het, si umstritte gsi und d
Kritiker häi sä as chindisch und absurd verurdäilt. So het mä wäärend ere
Gliichnis-Arie, wo Vöögel din s Vergliichsobjekt gsi si, Spatze uf d Büüni lo
fliege. Us deere Opere stammt die bekannti Sarabande-Arie „Lascia ch’io pianga“
mit eme Thema, wo dr Händel früener scho in dr Almira und Il Trionfo brucht het.
Si ghöört mit dr Cleopatra iirem „V’adoro, pupille, saette d’Amore“ us Julius
Cäsar und em „Largo“ (äigentlig e Larghetto) us dr Opere Xerxes sit fast drei
Joorhundert zum Standardrepertuaar vo berüemte Sänger und Sängerinne. Wo d
Operesäson ume gsi isch, isch dr Händel am Aafang vom Juni 1712 uf Hannover
zrugg, und het uf em Wääg en Iiladig vom Pfalzgroof Johann Wilhelm an Hoof z
Düsseldorf aagnoo. Dä het em en Entschuldigungsschriibe für Hannover gee, won er
din beduurt het, ass er dr Händel ufghalte häig. Zrugg z Hannover het dr Händel
für d Kurprinzässin und spööteri britischi Köönigin Caroline vo
Brandeburg-Ansbach u. a. e Serii vo Vokalduett und „e Hufe Sache für Stimme und
Instrumänt“ (Mainwaring) gschriibe.

E baar Möönet druf het dr Händel d Erlaubnis überchoo, wider uf London z goo
aber under dr Bedingig, ass er wider wurd zruggchoo. Im Oktober 1712 isch uf
London gräist, won er – abgsee von e baar Räise – dr Räst vo sim Lääbe gläbt
het. Dr Händel het zerst e Joor lang bim ene riiche Muusigliebhaber, wo Andrews
ghäisse het, z Barn Elms, Surrey (em hütige Barnes) gwoont. Denn het er drei
Joor lang bim Earl of Burlington in dr Nööchi vo London (Piccadilly) gwoont. D
Hauptwärk us deere Periode si vier italiänischi Opere und s Utrechter Te Deum
und Jubilate im Ufdraag vo dr Königin Anne, won em noch dr Ufführig e
lääbenslangi Bangsioon vo 200 Pfund im Joor gee het.

Au wo dr Händel lang nid uf Hannover zruggchoo isch, het dr Kurfürst Georg so
vil mä wäiss nie brobiert, iin an sini Verpflichdige z Hannover z erinnere. Im
Oktober 1714 isch dr Kurfürst in dr Londoner Westminster Abbey as Georg I. zum
Köönig vo Groossbritannie und Irland kröönt worde. Er het im Händel spööter dr
Ufdraag gee, d Wassermuusig z komponiere, wo denn die zwäiti Suite drus am ene
Fest uf dr Themse woorschinlig 1717 zum erste Mol gspiilt worden isch. Dr Köönig
het im Händel si Ghalt verdobblet. Spööter isch dr Händel au dr Muusigleerer vo
de Döchder vom Köönig worde, wie s dr Händel aber sälber verzelt het, nume vo dr
Brinzässin Anne (1707–1759).

In deere Zit het dr Händel d Passioon „Der für die Sünde der Welt gemarterte und
sterbende JESUS“ komponiert, noch em Hamburger Barthold Heinrich Brockes
(1680–1747) sinere Dichdig, wo denn beliebt gsi isch. Si isch aber erst 1719 z
Hamburg ufgfüert worde. Au dr Reinhard Keiser, dr Johann Mattheson und dr Georg
Philipp Telemann häi dä Teggst verdoont und sogar dr Johann Sebastian Bach het
drus mänggi Arieteggst für sini Johannes-Passion gnoo.

Wo dr Händel zrugg z Groossbritannie gsi isch, isch er im Summer 1717 as
Huuskomponist in d Dienst vom Earl of Carnarvon, wo spööter Duke of Chandos
worden isch, dräte. Dört het sich au e brogressive Literaatekräis droffe, wo
u. a. dr John Gay (1685–1732) und dr Alexander Pope (1688–1744) drzue ghöört
häi. Im Händel sini Wärk, won er für d Herzogsresidänz z Cannons bi Edgware
komponiert het, umfasse die zwölf Chandos Anthems, die ersti Fassig vo Esther
und die völlig nöiji änglischi Fassig vo Acis and Galatea (Teggst: John Gay). Z
Cannons het dr Händel woorschinlig au d Suites de Pièces pour le Clavecin (1.
Sammlig) fertig gschriibe und het sä denn 1720 im Sälbstverlag veröffentligt.
Din si under anderem die bekannte Variazioone, wo män ä spööter dr Naame The
Harmonious Blacksmith (Der harmonische Grobschmied) gee het.

Dr Naame vom Ort „Cannons“ (au „Canons“) isch au s Brogramm gsi: dr Duke of
Chandos und si Kräis häi eso zum Usdruck brocht, ass es drum gangen isch, nöiji
musikalischi Maassstääb ufzstelle (lat. canon/griech. kanón; Kanon = Maassstaab,
Richtschnuer, Reegle, Aawiisig).

Dr Händel het öbbe im Früelig 1719 Cannons verloo und aagfange e nöis
Opereundernääme uf Subskriptionsbasis am King’s Theatre afo vorberäite, d Royal
Academy of Music mit em Händel as em musikalische und em Schwizer Johann Jacob
Heidegger (1659–1749) as Verwaltigsdiräkter. Zum d Sängerdrubbe aawärbe,
bsundrigs dr Starkastrat Senesino, isch dr Händel uf Dresde gange, het aber nume
e Däilerfolg ghaa. Er het für die nöiji Säsong nume d Sopranistin Margherita
Durastanti chönne aastelle, won er scho us Italie kennt het (Agrippina). Dr
Senesino isch erst e Joor spööter choo und isch bis dass d Akademii 1728
zämmebrochen isch für e Gaasche vo 2000 Pfund p.a. bliibe. Im Händel si ersti
Opere für die Opereakademii, Radamisto, isch zum erste Mol am 27. April 1720
ufgfüert worde und isch seer erfolgriich gsi. Usser em Händel het d Akademii
zitwiis no d Komponiste Giovanni Bononcini und Attilio Ariosti beschäfdigt. S
Publikum het sich in Parteie gspaltet, wo entwääder hinder em Händel gstande si
oder dr Bononcini understützt häi. Vor allem am Aafang si im Bononcini sini
Uffüerige erfolgriicher gsi as die vom Händel. Dä isch aber öbbe vo dr dritte
Säsong aa vorherrschend gsi, und in de Joor druf het er e baar vo sine
bedütendste Opere wie Giulio Cesare, Tamerlano und Rodelinda gschriibe, wo hüte
zu sine populäärste ghööre.

So vil mä hüt wäiss, isch d Opereakademii vo Aafang aa underfinanziert und nume
in de beste Zite wirtschaftlig draagfääig gsi. S Manidschmänt het immer mee
Starsänger iikauft und brobiert eso über d Runde z choo. Vom Januar 1723 aa isch
d Francesca Cuzzoni (1700–1770) für zerst 1500 Pfund pro Säsong und vom Mai 1726
d Faustina Bordoni (1700–1781), wo spööter d Frau vom Dresdner Hoofkomponist
Johann Adolf Hasse (1699–1783) worde isch, für unglaubligi 2500 Pfund für d
Spiilzit anggaschiert worde. Die bäide Brimadonne häi sich nid chönne schmöcke.
Am 6. Juni 1727 häi si wäärend ere Voorstellig uf dr offnige Büüni enander
Schlötterlig aaghänggt und sich afo abschloo, wäärend s Publikum sä mit vil Lärm
understützt het.

Die hooche Gaasche vo de bäide Sängerinne und vom Senesino und die duusig Pfund,
wo dr Händel für s Komponiere und Kopiere von ere Opere überchoo het und bro
Säsong het er mäistens zwäi Opere gschriibe, häi s Operundernääme nit nume
finanziell seer stark belastet, sondern mä frogt sich hüte, wie s überhaupt e
Zit lang het chönne funkzioniere, denn d Ipswich Gazette het aagee, ass s
Gsamtbüdsche von ere Operesäsong in de Joor 1732/33 zwüsche 9000 und 12000 Pfund
glääge isch. S Jooresbüdsche für em Händel si ersti Opereakademii isch villicht
e chli hööcher gsi, aber die 8000 Pfund für die drei Sänger und für e Händel het
mä zerst emol müesse haa und denn het mä dr Impresario, die andere Sänger, d
Mieti für s Theater, s Orchester, Büünebild, Kostüm gaar nonig zaalt gha. No
schwiiriger isch d Laag worde, wil s Publikum mee und mee liichteri und
politisch-satirischi Muusigspiil uf Änglisch het afo vorzie und für daas isch dr
Riiseerfolg vom John Gay und Johann Christoph Pepusch iirer The Beggar’s Opera
1728 sümptomatisch gsi. Dr Höhepunkt vo dr Bättleropere sig e Parodii uf em
Händel si populäär „Chrüzrittermarsch“ us em Rinaldo gsi – gsunge vo „Bättler“,
„Dieb“ und „Gauner“.

Noch dr Säsong 1727/28 isch d Opereakademii ufglööst worde. Dr Händel, wo sit
1727 änglische Staatsbürger gsi isch, het am Schitere vo dr Akademii persöönlig
käi Schaade gnoo.

Finanziell isch s im Händel in dere Zit guet gange, und s Gschäft mit sinere
äigene Muusig isch usgezäichnet gloffe. So het er öbbe e Däil vom Briis vo de
Iidtrittscharte und Noote überchoo, d Bangsioon vom änglische Köönigshuus het
nume öbbe e Viertel vo sim Iikomme usgmacht. Abgsee vo dr Südseeblootere, wo dr
Händel im Joor 1721 wien e Hufe anderi vil Gäld verloore het, isch er mit sim
Vermööge gschickt und vorsichtig umgange: er het zum Bischbil in
Staatsobligazioone vo dr Bank vo Ängland investiert und es het Zite gee, won er
eso umgrächnet bis zun ere Millioon Euro im Joor verdient het. In deere Zit het
dr Händel au s Huus in dr Lower Brook Street (in dr Nööchi vo Hanover Square)
kauft, won er bis zu sim Dood gwoont het.

Wo d Opereakademii ufglööst gsi isch, het dr Händel zämme mit em Johann Jacob
Heidegger as Impresario e nöis Undernääme aagfange, wo in dr Litratuur au as
„die zwäiti Opereakademii“ bezäichnet wird. Si häi dr Fundus vo dr alte Akademii
übernoo, s King’s Theatre für fümf Joor gmietet und dr Händel isch im Februar
1729 uf Italie, zum nöiji Sänger aastelle. Si häi vo de schlächte Erfaarige mit
em extravagante Konzept vo dr erste Opereakademii öbbis gleert und s nöije
Ansambel isch seer vil beschäidener aagläit gsi, u. a. mit em Altkastrat Antonio
Bernacchi as em nöije Star, dr Sopranistin Anna Strada del Pó und mit em Händel
sim alte Schuelfründ us Halle, em Bassist Johann Gottfried Riemschneider. Uf dr
Räis zrugg früe im Summer 1729 het dr Händel woorschinlig si Mueter z Halle
bsuecht und het z Hannover (Aafang Juni) und z Hamburg Halt gmacht.

Die nöiji Opere het am 2. Dezämber 1729 mit em Lotario ufdoo, het aber nume
beschäidene Erfolg ghaa, und dorum het mä für die neggsti Säsong wider dr
Senesino as Zuugnummere anggaschiert. Es isch eender Zuefall gsi, ass dr Händel
denn wider Inträssi am Oratorium überchoo het. 1732 si nämlig sini bäide Maske
uf Änglisch us dr Zit z Cannons, d Esther und Acis and Galatea, unautorisiert
gspiilt worde. Do druf het dr Händel schnäll reagiert, sälber nöiji Fassige
gschriibe und mit Erfolg lo uffüere.

In dr Säsong 1732/33 het er vor allem Oratorie ufgfüert. Drunder isch au s
Oratorium Deborah gsi, wo zu groosse Däil us altem Material bestande het. Im
Summer isch dr Händel mit sim Ansembel uf Oxford. Dört het er in dr groosse
Festhalle vo dr Universidäät, wo men ere „Theater“ gsäit het, mit groossem
Erfolg si Oratorium Athalia urufgfüert. S d-moll-„Halleluja“ am Schluss vom
erste Akt isch e Dobbelfuge über die säggs Solmisazioonssilbe UT-FA RE-SOL
MI-LA: im Händel si Hommaasch an s Hexachord-Süstem vom Guido vo Arezzo
(~992–1050) . As Geegethema (Kontrasubjekt) zum Arezzo sine däilte Silbe
(Syllabe) het dr Händel s Hauptthema (Subjekt) vo dr Fuge us sinere achte
f-moll-Claviersuite, HWV 433 gno und es liicht figuriert. Noch eme Bricht in dr
Press het em d Universidäät dr Eeredokter welle gee, was er aber us umbekannte
Gründ abgleent het. Si Athalia isch z Oxford seer erfolgriich gsi und dr Händel
het käi Grund gsee, die italiänischi Opere, wo immer mee an Popularidäät
verloore het, ufzgee.

Im Dezämber 1733 het d Konkurränz en Operegsellschaft, d Opera of the Nobility
(die sogenannti Aadelsopere) ufgstellt, wo im Lincoln’s Inn Fields Theatre dehäi
gsi isch, mit em Nicola Antonio Porpora (1686–1768) as Komponist. Si het im
Händel fast sis ganze Sängeransambel, au dr Senesino, abspängstig gmacht. Aber
London isch z chlii gsi für zwäi Operehüüser wo sich Konkuränz gmacht häi, und
dr Wettbewärb het bäidi afo ruiniere. Für e Händel isch s no schlimmer worde, wo
am Ändi vo dr Säsong si Mietverdraag abgloffe isch und dr Heidegger s King’s
Theatre an d Aadelsopere vermietet het. Und denn het die s au no fertig brocht,
dr berüemt italiänisch Kastrat Farinelli (1705–1782) z anggaschiere.

Die bäide Opereundernääme häi nit nume s Londoner Operepublikum in zwäi Laager
gspaltet, sondern au die kööniglichi Familie. So het dr Prince of Wales
Friedrich Ludwig von Hannover (1707–1751) d Aadelsopere proteschiert. Im Händel
si Mäisterschüelere, d Brinzässin Anne, hingeege het sich für iire Leerer stark
gmacht. Non e Hufe Joor spööter, im Joor 1770 z Bologna, het dr Farinelli im
Charles Burney verzelt, wien er z London aachoo isch und zum erste Mol am Hoof
vor em Köönig Georg II. (1683–1760) gsunge het. Drbii häig „en die kööniglichi
Brinzässin, die spööteri Brinzässin vo Oranie, uf em Flügel begläitet und von em
verlangt, ass er zwäi Arie vom Händel vom Blatt wäg [prima vista] söll singe,
und die sige im ene Schlüssel und ere Schriibart gsetzt gsi, won er gar nit dra
gwöönt gsi sig.“ Iiri Kunst im Generalbassspiil isch no 1763 vom Friedrich
Wilhelm Marpurg (1718–1795) in sine Kritische Briefe über die Tonkunst erwäänt
worde. Dr Händel sälber het emol em Groninger Organist Jacob Wilhelm Lustig, wo
us Hamburg gstammt het, im Verdraue verzelt, ass d Anne für iin „d Blüete vo
alle Brinzässinne“ gsi sig.

Dr Händel isch ins Covent Garden Theatre züüglet, wo grad fertig baut worde
isch, und het s Opereundernääme, wo jetz scho die dritti Opereakademii gsi isch,
eläi gläitet und uf si äigeni finanzielli Verantwortig. Im Undernääme isch s
zwaar nid brilliant gange, aber dr Händel het in deere Zit Wärk wie Ariodante
und Alcina komponiert, wo zämme mit Orlando zu de bedütendste zele, wo noch em
Zämmebruch vo dr erste Akademii entstande si. 1737 het s Undernääme Bankrott
gmacht, grad wie d Aadelsopere au, und isch ufglööst worde. Wie s scho äinisch
bassiert isch vorhäär, isch s wider e Wärk vo dr populärere „liichte Muuse“ gsi,
wo zum „Sargnagel“ vom Undernääme worde isch: d Opereparodii The Dragon of
Wantley (Libretto: John Rich) vom dütsche Komponist Johann Friedrich Lampe
(1703–1751). Die het im Ganze no mee Vorstellige gha as siinerzit d
Bättleropere. Dr Händel het e Schlagaafall mit Leemige überchoo, isch sich in de
Aachener Thermaalkwelle z Burtscheid go kuriere und het sich schnäll wider
erhoolt und het wider mit dr alte Broduktividäät afo komponiere.

Dr Händel het bis zu sinere letschte Opere Deidamia 1741 immer wider brobiert
mit Opere grooss uusezchoo, aber no di noo isch s Oratorium in Vordergrund
grutscht, mit Saul und Israel in Egypt vo 1739 und de früenere Wärk, won er
wider ufgnoo het wie s Alexander’s Feast or The Power of Music, won er 1736
komponiert het. Dr Teggst, en Ode zu Eere vo dr häilige „Cäcilia vo Rom“, het dr
John Dryden (1631–1700) verfasst und gältet as Mäisterwärk vo dr änglische
Dichtkunst. Churz druf, 1740, het dr Händel Värs vom ene andere groosse
änglische Dichter verdoont, L’Allegro, il Penseroso ed il Moderato vom John
Milton (1608–1674). Dr dritt Däil Il Moderato isch allerdings nit vom Milton
gsi, sondern vom Charles Jennens (1700–1773), wo dr Librettist vom Händel sim
Saul, Messiah und Belshazzar gsi isch.

1740 het dr Händel e Räis uf Dütschland gmacht, wo mä braktisch nüt drüber
wäiss. Es isch mööglig, ass er denn no d Absicht ghaa het, e nöis
Opereundernääme z gründe und isch go Sänger sueche, oder er isch an Berliner
Hoof gange, zum gsee wie sini brueflige Schanse z Dütschland wurde si, wie dr
Hamburger Relations-Courier gschriibe het.

1742 isch dr Händel z Dublin gsi und het dört si Oratorium Messiah für
Schuldgfangeni und Armechrankehüüser urufgfüert. D Susannah Maria Cibber
(1714–1766), e Schwöster vom Komponist Thomas Augustin Arne (1710–1778) het d
Alt-Partii gsunge, und isch bald druf z London ersti Schauspiilere am Theater
vom berüemte Shakespeare-Daarsteller David Garrick (1717–1779) worde. Churz
bevor er zrugg uf London isch, het dr Händel no dr Autor vo „Gulliver's
Travels“, dr Jonathan Swift (1667–1745) aadroffe, wo denn scho gäistig verwirrt
gsi isch. Au spööter z London het dr Händel d Iinaame vo sine Messiah-Uffüerige
de Arme und Enträchtete überloo. Hinder dr Themeskizzierig für d Amen-Fuge het
dr Händel en irischi Danzmelodii notiert, won er (uf Dütsch) as „Ballet“ „D[e]r
arme Irische Junge“ bezäichnet het. Äimol im Joor het er dr Messiah für s
Londoner Foundling-Hospital ufgfüert, won er, wie au dr sozialkritisch Mooler,
Grafiker und Verfasser vo dr „Analysis of Beauty“ William Hogarth (1697–1764),
en eerenamtlige Co-Diräkter von em gsi isch.

Vo denn aa het dr Händel käini Opere me komponiert. Vo 1743 bis 1752 het er
drfüür jeedi Säsong äi bis zwäi nöiji Oratorie gschriibe. D Theme vo de mäiiste
si us em Alte Testamänt gsi, aber er het au wältligi Muusigdrame wie Hercules
und Semele komponiert. Au wenn dr Händel s nit eso dänkt und au nit szenisch
ufgfüert het, chönnt mä die bäide fast as änglischi Opere bezäichne, au wil dr
Teggst für Semele e räins Operelibretto gsi isch.

Es het no e Zitli lang Kräis im Aadel gee, wo brobiert häi, dr Händel, wo sich
denn nume no mit Oratorie abgee het, z ruiniere. „Die ganzi Operegsellschaft
isch wüetig über e Händel“ het e Zitgenossin gschriibe. Nit wie zu Zite vo dr
Aadelsopere het er zwar as Komponist vo Oratorie käi Konkurränz ghaa, aber es
isch vorchoo, ass sini Gegner zum em schaade an de Ööbe vo sine Uffüerige Bäll
und Bankett gee häi. Mit sine „Siigesoratorie“ noch em Jakobiteufstand vo 1745
isch er in bräite Bevölkerigsschichte bekannt worde. Dr Judas Maccabaeus isch
näben em Messiah s Oratorium worde, wo zu sine Läbzite am populärste gsi isch.
Zur Arie vom Judas Maccabaeus „With honour let desert be crown’d“ im dritten Akt
het dr Händel en ussergwöönligs Solo für Drumbeete komponiert, wo usnaamswiis dr
sibti Ooberdoon uf dr Natuurdrumbeete din vorchunnt, wo (bis hüte) as
„unnatüürlig“ gältet. Mit däm Kunstgriff het er d „Dobbelnatur vom
Drumbeetedoon“ zur Gältig brocht. Dr Händel het mit em sibte Ooberdoon d
Mollterz bildet, und eso het dr Doon vo dr Drumbeete die ganz Zit zwüschen em
elegische a-moll und em chriegerische und mänggisch au festlige D-Dur gwäggslet.
Spööter het dr Händel au no dr Chor vo de junge Manne „See, the conqu’ring Hero
comes“ us em Oratorium Joshua dri doo, wo d Melodii von em spööter z Dütschland
s Apfäntslied Tochter Zion, freue dich (EG 13) worde isch.

Im Joor 1745 het d Leipziger Correspondierende Societät der musicalischen
Wissenschaften, wo 1738 vom Arzt, Mathematiker und Muusigwüsseschaftler Lorenz
Christoph Mizler (1711–1778) gründet worde isch, im Händel d Eeremitgliidschaft
gee. Zu de Mitgliider häi under anderem au dr G. Ph. Telemann und dr J. S. Bach
ghöört.

Im Summer vo 1750 het dr Händel no äinisch e Räis uf Dütschland gmacht, und au
do wäiss mä dr Grund nid. Er het aber vorhäär si Testamänt verfasst. Uf dere
Räis het si Kutsche z Holland en Umfall ghaa und und noch em General Adviser
isch dr Händel schweer verletzt worde.

1751 het dr Händel s Oratorium Jephta afo komponiere, und mä gseet wien er bim
Ufschriibe die erste Sümptoom vom Blindwärde erwäänt oder druf aagspiilt het –
im Schlusschor vom zwäite Akt häisst s: „How dark, O Lord, are thy decrees“.
Genau an deere Stell het dr Händel si Arbet müesse underbräche und het uf Dütsch
in d Partitur gschriibe: „Biß hierher komen den 13. Februar 1751, verhindert
worden wegen relaxation des Gesichts meines linken Auges. so relax’t“ Spööter
singt dr Chor e Maxime us em Alexander Pope sim Essay on Man (1734): „Whatever
is, is right.“ Das isch z Dütschland e Grund worde sich z ergelstere. An dene
wältaaschaulige Diskussione häi under anderem dr Moses Mendelssohn (1729–1781)
und dr Gotthold Ephraim Lessing (1729–1781) mitgmacht. Spööter het dr Georg
Wilhelm Friedrich Hegel (1770–1831) im Pope si Maxime übernoo in dr Form: „Alles
was ist, ist vernünftig“, was dr Schüeler vom Hegel Heinrich Heine (1797–1856)
in „Alles, was vernünftig ist, muss sein“ umdütet het. Dr Händel het s erst
Möönet spööter fertig brocht, si Wärk fertig z schriibe.

1754 het sich dr Händel e chlii verspöötet bi sim lääbenslange Fründ und
Bluemeliebhaber Telemann mit ere Chiste voll exotische Pflanzeziibele bedankt
für d Intervall-Leer Neues musikalisches System, won em dr Telemann 1750 im
Vorus gschickt ghaa het und wo 1752 im Mizler siner Musikalische Bibliothek
erschiine isch. Do din het dr Telemann jeede Doon und jedes Intervall iidäilt in
e Minimum, e Minor, e Major und e Maximum. Sini Zitgenosse häi sis Neues
musikalisches System aber abgleent, wil jetz, wo s Hammerklavier ufchoo isch, mä
die temperierti Stimmig vorzooge het. Die Underdäilig in vier het dr Händel
übrigens punktuell in sine italiänische Kantate, wo 1706–1709 entstanden si, wie
au im Il Trionfo (in dr Arie „Io sperai“), aagwändet.

Mä het dr Händel e baar Mol ooni Erfolg an sine Auge operiert. Äi Operazioon het
dr umstritteni Okulist (Starstecher) John Taylor (1703–1772) gmacht, wo au im
Johann Sebastian Bach sini Auge operiert het. In dr History of the Travels and
Adventures vom Taylor, wo 1761 z London erschiine isch, git s en Abschnitt
drüber, wien er im Bach und Händel begeegnet isch. Dr Taylor behauptet, ass die
bäide Komponiste „am Aafang zämme erzoge worde sige“, was d Bach- und
Händel-Biografe sit Joorhunderte für falsch halte.

Es git Hiiwis druf, ass dr Händel in sine letschte Joor mänggisch wider e chli
het chönne gsee, aber noch em Mai 1752 isch er braktisch ganz blind gsi. Er het
aber äinewääg bi de Uffüerige vo sine Oratorie mitgschafft und het zwüsche de
Akt sini Orglekonzärt gspiilt, won er zum Däil improvisiert het. Er het au nöiji
Arie komponiert und elteri überarbäitet. Bim Ufschriibe het em dr John
Christopher Smith (dr Jüngeri) ghulfe. Für e Judas Maccabaeus het er dr Duett-
und Chorsatz komponiert: „Sion now her head shall raise“. Non e Wuche vor sim
Dood isch dr Händel bin ere Uffüerig vo sim Messiah an dr Orgle gsässe.

Dr Händel het für en April 1759 blaant, uf Bath in d Kuur z goo, aber s isch nüm
drzue choo. Am Morge vom 14. April 1759, eme Karsamstig, isch dr Händel im Alter
vo vieräsibzig in sinere Wohnig an dr Brook Street Nr. 57 (hüte Nr. 25) gstorbe.
Er het, je noch däm wie mäs berächnet, e Vermööge vo zwei bis säggs Millione
Öiro hinderloo, wo in Wärtbabbiir aagläit gsi isch. Am 20. April isch er in dr
Londoner Westminster Abbey begraabe worde. Är sälber het e stills Begrääbnis
welle, aber das het nüt ghulfe: bim Begrääbnis sige 3000 Lüt drbii gsi.

Vo dr fümfte Opere aa, Rodrigo, si d Opere vom Händel Opere serie gsi, oder,
wien er s sälber gsäit het, Dramme per musica, wo us ere Serii vo
Secco-Rezitativ und Da-capo-Arie bestande häi. Im Lauf vo dr Zit het er d Opere
witer entwigglet, het aber nid mit dr etablierte Form broche. Zum bsundrigs
intensivi Gfüülszueständ von ere Figur darstelle, het dr Händel mee und mee s
Accompagnato iigfüert, won e Rezitativ isch, wo vom Orchester begläitet wird. So
z. B. in dr groosse Doodesszeene vom Bajazet im Tamerlano oder bi dr berüemte
Wahnsinnsszeene im Orlando.

Näbe Arie git s Duett, sältener Terzett oder Kwardett. Chöör het dr Händel am
Aafang nume für d Finali gschriibe, wo si vo de Protagoniste gsunge wärde. Erst
vo 1735 aa schiint s, ass er en äigeständige Operechoor ghaa het. Im gliiche
Joor het er für d Opere Alcina und Ariodante, wo im Covent Garden gspiilt worde
si, Ballettnummere gschriibe, wil im dört d Ballett-Kompanii mit dr Marie Sallé
(1707–1756) as Brimaballerina und Choreografin zur Verfüegig gstande het. D
Sallé isch wit bekannt gsi und under andere het au dr Voltaire zu iire Vereerer
ghöört. Bsundrigs für si het dr Händel d Rolle vo dr Terpsichore as Broloog zur
Zwäitfassig vo sim Il Pastor fido gschriibe. D Marie Sallé, wo scho vor em
Jean-Georges Noverre (1727–1810) dr Büünedanz vo sällere Zit revoluzioniert het,
het mit iirem Ufdritt im Händel siner Zauberopere Alcina e Theaterskandal
usglööst: Si het din die männligi Rolle vom Cupido danzt und nume weenig
Chläider aaghaa und isch doorum uf offniger Büüni uspfiffe worde.

Im Händel sini Opere-Uwertüüre si vom franzöösische Tüpus, wo dr Lully brägt
het: langsam-schnäll (e Fuge)-langsam. D Libretti si vilmol us venezianische
Vorlaage abgläitet; aber vom Metastasio, wo denn seer beliebt gsi isch, het dr
Händel nume dreimol Libretti verdoont.

Z Ängland isch s Oratorium bis denn umbekannt gsi, und uf em Kontinänt het s
sich am starre Schema vo dr Opera seria orientiert mit iirer äiförmige Folg vo
Rezitativ wo d Handlig voraa brocht häi, und Da-capo-Arie, wo vilmol z lang gsi
si; Ansambel und Chöör si fast nid vorchoo. Us Elimänt vo de änglische Plays,
Masques und Anthems, vom klassische franzöösische Drama, vo dr dütsche
Chillekantate und dr charakteristische Muusigform vo dr italiänische Opere
(Rezitativ und Arie, Uwertüüre, Iidäilig in drei Akt) het dr Händel e nöiji Form
vom musikalische Drama gmacht, wo nid an d Büüni bunde gsi isch. Dr üsser Raame
isch zwar immer no e Theater gsi, aber e szenischs Spiil, Goschdüm, Larve usw.
het s nüme gee. Eso si blötzligi Szene- und Affektwäggsel mööglig worde. Wie s
wurd usgsee isch jetz dr Fantasii vom Zuehöörer öberloo, und eso wird dr ideelli
und sinnligi Ghalt vom ene Wärk intensiver. Dr Choor isch jetz nit nume
integriert, sondern wääsentlig für d Handlig. S Oratorium verliert s Dramatische
nid, bechunnt aber e episch-lüürische Charakter über. Dr Librettist und dr
Komponist gäbe im Choor zwäi Rolle: zum äinte isch er diräkt an dr Handlig
bedäiligt, zum andere isch er wie sis antike Vorbild e Betrachter und
Kommentator.

Was d Figuure mache und was iir Schiggsaal isch, spiilt sich vor em Hindergrund
vom Volkslääbe ab. Ganzi Völker wärde personifiziert. Im Belshazzar wärde sogar
drei Völker enander gegenübergstellt. D Rolle vom Held, wo bis denn vo Kastraate
gspiilt worde isch, ghöört jetz im Tenor, wo bis denn in dr Opere vorallem as
Schurk ufdräte isch. Dr Händel het sini Oratorie in äigener Reschii ufgfüert und
het so e nöis, bürgerligs Publikum aagsproche.

D Chillemuusig vom Händel bestoot us e baar Verdoonige vo Psalm uf Latiinisch,
won er z Italie gschriibe het, und d Stück uf Änglisch. Zu de latiinische Wärk
ghööre d Vesperpsalme Dixit Dominus, Laudate pueri und Nisi Dominus. D Chandos
Anthems, wo in sinere früeje Londoner Zit entstande si, wo s Ansambel won em zur
Verfüegig gstande isch, chlii gsi isch, häi än eender intiime Charakter. Die
andere chillemusikalische Wärk us dr Londoner Zit si mäistens für d Chapel Royal
gschriibe worde, zum bsundrigi Aaläss z begoo, wo zum Däil staatspolitisch gsi
si. Im Utrechter Te Deum und Jubilate zur Fiir vom Friide vo Utrecht cha mä dr
Iifluss vom Purcell gspüüre. Vo de vier Coronation Anthems, won er für d
Chröönig vom Georg II. und dr Köönigin Caroline 1727 in dr Westminster Abbey
gschriibe het, wird Zadok the Priest sithäär bi jeedere britische
Chröönigszeremonii gspiilt, zletscht am 2. Juni 1953 wo d Elisabeth II. kröönt
worde isch. S Stück isch au as d Melodii vo dr UEFA Champions League bekannt. S
Funeral Anthem – The ways of Zion do mourn, het dr Händel 1737 komponiert für s
Staatsbegrääbnis vo dr Köönigin Caroline und s Dettinger Te Deum mit em
Dettingen Anthem 1743 zur Fiir vom Siig bi Dettinge.

E wichdige Däil vom Händel siner Orchestermuusig isch für sini Opere und
Oratorie entstande, und zwar as Uwertüüre, Zwüschenakt- und Ballettmuusig. Zu de
Konzärt, wo äigeständig uusegee worde si, ghööre die säggs Concerti grossi
op. 3, won er 1734 veröffentligt, aber scho wääsentlig früener bi verschiidene
Gläägehäite gschriibe het. Au bedütend si die zwölf Concerti grossi op. 6 vo
1739. Im Händel sini Concerti grossi op. 6 si Orchesterwärk, wo e volls
Striichorchester (Ripieno) und e Striicher-Solistegrubbe (Concertino) sich
abwäggsle bim Spiile. Die Form isch us Italie choo und dr Corelli het d Richdig
aagee. Dr Händel verbindet in sine Konzärt die italiänischi Dradizioon mit dr
nöije sinfonische Entwigglig im 18. Joorhundert. Zun e baar Concerti grossi het
dr Händel im noochiine no Part für Oboe drzue doo.

Dr Händel het s Konzärt für d Orgle erfunde und es stoot näben em Bach sine
Dschembalokonzärt am Aafang vo dr Entwicklig vom Konzärt für Dasteinstrumänt und
Orchester. Sini Orglekonzärt het er mäistens wäärend de Pause bi groosse
Oratorie-Uffüerige gspiilt uf eme Orgelpositiv, wo bsundrigs für iin baut worde
isch. In dr druckte Usgoob vo 1738 si au s Dschembalo und d Harfe (op. 4, Nr. 6)
as möögligi Soloinstrumänt aagee. Im Vergliich zu de säggs Konzärt op. 4 (1738
veröffentligt) häi die bäide us dr „Second Series“ (1740 veröffentligt, s erste
mit em Biinaame „The Cuckoo and the Nightingale“) und die säggs Konzärt op. 7,
wo posthum veröffentligt worde si, e Hufe Stelle und ganzi Setz, wo as „ad
libitum“ kennzäichnet si, und wo dr Händel wäärend de Uffüerige ex tempore
gspiilt het. Für s Konzärt op. 7 Nr. 1, won e mächtige Ostinato-Satz het,
schribt dr Händel en Orgle mit zwäi Manual und Pedaal („Organo a. 2 Clav. e
Pedale“) vor.

In de Joor 1747 und 1748 het dr Händel drei Concerti a due cori komponiert und
het din s Orchester in drei Däil iidäilt: nämlig in zwäi Blööserchöör und e
Striicherchoor mit Basso continuo. Die Konzärt si zum grösste Däil käini
äigeständige Komposizioone, sondern dr Händel het sä us Chöör us de Oratorie
Esther, Belshazzar, Semele und Messiah arrangschiert und as Zwüschenaktmuusig in
sine Oratorieuffüerige gspiilt.

Die drei Suite vo dr Water Music (Wassermuusig) si as Freiluftmuusig für
Bootsfaarte uf dr Themse konzipiert, und au d Music for the Royal Fireworks
(Füürwärkmuusig) vo 1749 isch für Dusse dänggt. D Füürwärkmuusig isch zum Aalass
vom Friide vo Aache, wo am 7. Oktober 1748 gschlosse worde isch, vom Köönig
George II. in Ufdraag gee worde und am 27. April 1749 im Londoner Green Park
urufgfüert worde. Aber vorhäär si sich dr Köönig und dr Händel wäge dr Bsetzig
vom Orchester in d Hoor groote. Dr Köönig het usschliesslig „Milidäärinstrumänt“
(Oboe, Fagott, Hörner, Drumbeete und Pauke) welle, wäärend dr Händel au
Striichinstrumänt het welle iisetze. Dr Händel het denn d Partitur doch für
Bloosinstrumänt und Pauke konzipiert, noch dr Uruffüerig aber no Striicher
drzuedoo und d Blööser reduziert. Die öffentligi Broob vo dr Füürwärkmuusig mit
100 Musiker vor 12'000 Zuehörer am 21. April in Vauxhall Gardens isch e groosse
Erfolg gsi. S äigentlige Eräignis hingege, die offizielli Fiir am 27. April im
Green Park, het mit eme Desaster gändet. Es het Brobleem gee mit em Füürwärk,
und alli Baute und Dekorazioone, wo bsundrigs für s Füürwärk zur Fiir vom Friide
vo Aache ufgstellt worde si, si aabebrennt. Nume im Händel si Muusig häig d Eer
vo däm Daag grettet.

Die säggs Triosonate op. 2, für zwäi Violine und Basso continuo, si zerst vom
Roger z Amsterdam um 1722 verläit worde. Si entspräche dr viersetzige
italiänische Chillesonateform. No siibe Triosonate op. 5, für zwäi Violine und
Basso continuo, si 1739 z London veröffentligt worde. Die häi fümf bis siibe
Setz, drunder Danzsetz wie Passacaille, Sarabande, Gavotte etc., so dass si
nooch an dr Form vo dr Suite si. Drei anderi Triosonate si nume dur Handschrifte
überliiferet. Dr Chillesonateform entspräche au die 15 Solosonate op. 1, wo au
um 1722 vom Roger z Amsterdam publiziert worde si. Si si in 3 Sonate für
Traversflööte, 4 Sonate für Blockflööte, 2 Sonate für Oboe und 6 Sonate für
Violine iidäilt und häi Generalbass-Begläitig. In dr Hallische Händel-Usgoob
stöön no säggs Triosonate für zwäi Oboe und Basso continuo vom Aafang vo 1700.
Es gältet hüte aber as sicher, ass dr Händel nit dr Urheeber vo dene Sonate
isch.

Stück für s Dschembalo, wo veröffentligt worde si, gönge zrugg uf Kopie wo im
Umlauf gsi si und wo dr Händel villicht zum Underricht gee brucht het. Wil er
het welle verhindere, ass ungnaui und verfelschti Abschrifte verbräitet wärde,
het er 1720 die acht Suites de Pièces pour le Clavecin uusegee. 1733 isch e
zwäiti Sammlig mit nüün Suite under em gliiche Ditel veröffentligt worde und
1736 säggs Fuge. Witeri Gläägehäitswärk sind in Hand- oder Abschrift
überliiferet. In dr zwäite Suitesammlig isch e bemerkenswärti Chaconne (G-Dur)
über e Basso ostinato in acht Täkt, wo uf e Henry Purcell zrugggoot. Dä het au
dr Gottlieb Muffat in sine Componimenti musicali und dr Bach für sini
Goldbärg-Wariazioone und für e Canon triplex a. 6 Voc., e Rätselkanon, brucht,
won er uf em bekannte Bordret vom Elias Gottlob Haußmann in dr Hand hebt.

Dr Johann Mattheson het in sinere Schrift Der vollkommene Kapellmeister, wo 1739
z Hamburg erschiine isch, knapp 1 1/4 Takt (Takt 3–4) us em vierte Satz – dr
Schlussfuge – vom Händel sinere Claviersuite Nr. 2 F-dur (us Suites de Pièces vo
1720) abdruckt. Er het denn si Lääserschaft gfrogt: „Wer sollte wol dencken, daß
in diesen wenig Noten, als einem dicken kurtzen Golddrat, ein Faden verborgen
wäre, der sich hundertmahl so lang ziehen läßt?“ Mit „Golddrat“ (Golddroot)
mäint dr Mattheson im Händel si Fugethema (Subjekt) mit sim Geegethema
(Kontrasubjekt).

Zur Kammermuusig häi in dr Zit vom Händel Vokal- und au Instrumentalstück
ghöört. Er het e Hufe wältligi Kantate komponiert: 72 für Solostimm und Basso
continuo, wo us ere Serii vo Arie und Rezitativ bestöön und won er sich bin ene
am Alessandro Scarlatti orientiert het. Drzue chömme d Kantate con stromenti,
also mit sälbständige Instrumentalstimme, und die chliini spanischi Kantate
Cantata Spagnuola a voce sola e Chitarra, wo dr Händel d Noote im alte Stil
ufzäichnet het, ghöört au doo drzue. Die mäiste vo de wältlige Kantate stamme us
sinere Zit z Rom, wo dr Händel an dr Accademia degli Arcadi mit de Scarlattis,
em Corelli und em Pasquini zämmedroffe isch.

Die Nüün Dütsche Arie für Solostimm, Melodiinstrumänt und Basso continuo us em
B. H. Brockes sinere naturlüürische Gedichtssammlig Irdisches Vergnügen in Gott
wärde uf öbbe 1724–26 datiert. Dr Brockes het mit „poetischer Verkläärig“ für d
Verbräitig vo naturwüsseschaftlige Erkenntniss gsorgt und het dr Christoph
Martin Wieland (1733–1813) und dr Johann Wolfgang Goethe (1749–1832) noochhaltig
beiiflusst. „Meine Seele hört im Sehen“ – so häisst äini vo de Dütsche Arie, wo
dr Händel verdoont het und das isch s letschte Mol gsi, ass er Muusig zu
dütschsproochige Teggst gschriibe het.

Duett und Terzett für Singstimme und Generalbass si z Italie oder z Hannover und
zwüsche 1741 und 1745 z London entstande. Si folgen em Vorbild vo de Wärk vom
Agostino Steffani, wo as Modäll für d Gattig aagluegt wärde und e baar von ene
het dr Händel für sini Oratorie zu vierstimmige Chöör erwiteret. Dr Händel het
dr Steffani no z Hannover kennegleert.

Für öbber, wo im Händel sine Opere und Oratorie hützudags will interpretiere, si
die überlieferete Aagoobe über d Gröössi vo de Instrumäntegrubbe vom Orchester
under em Händel sinere Läitig und drüber, wie mä sini Wärk söll spiile, vo
groosser Bedütig. Vo Italie, wo dr Händel käi Iifluss uf d Zämmesetzig vom
Orchester im Huus Ruspoli gha het, kenne mr d Bsetzig für d Uffüerig vo dr La
Resurrezione: 2 Drumbeete, 4 Oboe, 23 Giige (aagfüert vom Konzärtmäister
Corelli), 4 Viole, 6 Violondschelli und 6 Kontrabäss. Anderi Aagoobe si
rätselhaft, wil no 1 chliini Bassgiige erwäänt isch (villicht isch d Viola da
gamba gmäint, wo in dr Partitur gforderet wird) und äi Posuune. Flööte si nit
erwäänt, si aber woorschinlig vo de Oboiste gspiilt worde, wie s üüblig gsi
isch.

Z London denn het dr Händel aber sini Orchester sälber chönne zämmestelle. E
Brotokoll vom Herzog vo Portland vo 1720 zelt 34 Musiker uf: 1 Drumbeete, 4
Oboe, 3 Fagott, 17 Giige, 2 Bratsche, 4 Violoncelli, 2 Kontrabäss und 1 Theorbe.
1727 het dr Komponist vom Berliner Hof Johann Joachim Quantz, wo denn z London
gsi isch, ass s Orchester „zum grösste Däil us Dütsche, us e baar Italiäner, und
e paar Ängelländer“ bestande häig und dass dr „Castrucci, en italiänische
Violinist, dr Aafüerer gsi sig“. (Burney) Im Joor 1728 het dr Franzoos
Fourgeroux in sim änglische Räisebricht d Bsetzig von ere Opereuffüerig im
King’s Theatre notiert: 24 Violine und Viole (aagfüert vo de Brüeder Castrucci),
3 Dschelli, 2 Kontrabäss, 1 Laute, 2 Dschembali. Was d Blööser aagoot, het er
nume erwäänt, ass gläägentlig Flööte und Drumbeete gspiilt häige. Oboe und
Fagott het er ganz vergässe. Er het sich drüber lustig gmacht, ass in de
Rezitativ d Akkord nume „abgsetzt“ gspiilt worde siige, was er us sinere Häimet
sicher nit kennt het. Usserdäm brichtet er, ass dört nume äi Violondschello, die
bäide Dschembali und d Laute gspiilt häige. Vo dr Brömieere vom Orlando 1733
verzellt dr Sir John Clark of Penicuick, ass d Zaal vo de Instrumentalvirtuose
iin überrascht häig, und er zelt 2 Oboe, 4 Fagott, mee as 24 Giige, 4 Dschelli,
2 groossi Gambe (Kontrabäss), 2 Dschembali und äi Theorbe uf. Er het sich
beschweert drüber, ass s Orchester z lut gsi sig und d Stimme zum Däil überdöönt
häig. Vo öbbe 1733 bis 1745 isch dr Francisco Caporale dr Solodschellist im
Orchester vom Händel gsi. Er het e Violondschello mit 5 Saite gspiilt und e Hufe
vo de Soli für Violondschello, wo dr Händel in dere Zit komponiert het, si uf
daas Instrumänt zuegschnitte.

Die letschte Hiiwiis chömme us em Joor 1750 mit em Nootematerial für d Uffüerige
vom Messias in deere Zit: 4 Oboe, 4 Fagott, 2 Hörner, 2 Drumbeete, Pauke, 14
Violine (8 „Ersti“ und 6 „Zwäiti“), 6 Viole, 3 Violondschelli und 2 Kontrabäss.

Scho zu Läbzite isch dr Händel z Ängland im Rang vom ene Klassiker gstande. 1738
het män iim zu Eere in de Vauxhall Gardens e lääbensgroosses Dänkmol vom
Roubiliac lo ufstelle. Am 15. Juli 1762 isch s Grabdänkmol vom Händel, wo au vom
Roubiliac gsi isch, in dr Westminster Abbey enthüllt worde. D Memoirs of the
Life of the Late George Frederic Handel vom Mainwaring, wo 1760 erschiine isch
und spööter vom Mattheson uf Dütsch übersetzt worde isch, gälte as die ersti
Biografii vom ene Musiker überhaupt. Im Geegesatz zu vile Komponiste us sinere
Epoche, wie öbbe z Dütschland dr Johann Sebastian Bach oder dr Georg Philipp
Telemann, isch dr Händel noch sim Dood z Ängland nid vergässe worde. Ass er die
ganz Zit im änglische Muusiglääbe bresänt gsi isch, het er vor allem sine
Oratorie, bsundrigs im Messiah verdankt.

Sini Oratorie si immer wider ufgfüert worde wie au e baar Pasticci, wo us dr
Muusig vom Händel zämmegstellt worde si. 1784 het mä im Händel si hundertst
Geburtsdaag gfiirt (mä het sich bim Joor dosche, wil z Ängland immer no dr
Julianisch Kaländer gulte het, wo dr Händel uf d Wält choo isch, und noch däm
het s Joor erst am 25. Merz aagfange, wäärend z Dütschland dr Gregorianisch
Kaländer scho iigfüert gsi isch) und drei Daag lang mit mee as 500 Musiker in dr
Westminster Abbey und im Londoner Pantheon dr Messiah und Stück us de andere
Oratorie und Orchestermuusig ufgfüert. Wägen em Erfolg, wo d Messias-Uffüerig
ghaa het, isch s no zwäimol widerhoolt worde. Mit dere Gedächtnisfiir het e
Dradizioon aagfange, wo mä bis 1791 witergmacht het drmit und wo immer riisiger
worde isch: Im letschte Joor het mä mee as 1000 Musiker anggaschiert.

D Begäisterig für e Messias isch bald au uf Dütschland choo. 1772 het en dr
Michael Arne bim ene Gastspiil z Hamburg dirigiert. Drei Joor druf het en dr
Carl Philipp Emanuel Bach (1714–1788), dr zwäiteltist Soon vom J. S. Bach,
ufgfüert. Wo dr Friedrich Gottlieb Klopstock (1724–1803) im Joor 1773 mit sim
Värs-Epos Der Messias fertig worde isch, isch denn 1775 si dütschi Übersetzig
vom Händel sim Wärk erschiine. Dr Johann Adam Hiller (1728–1804) isch denn dr
ersti gsi, wo für Berlin 1786 s Stück ganz nöi instrumentiert und gänderet het.

Z Wien het dr Wolfgang Amadeus Mozart (1756–1791) für d Konzärt vom Baron
Gottfried van Swieten zwüsche 1788 und 1790 d Instrumentazioon vo vier
oratorische Wärk, drunder die vom Messiah, erwiteret und veränderet, zum si em
Gschmack vo dr Zit aabasse. Er isch aber mit em Original mit wääsentlig me
Respäkt umgange as dr Hiller vor iim. Dr Mozart het 1791 in sim (unvolländete)
Requiem Theme und kontrapunktischi Verdichdige us em Händel sinere Funeral
Anthem, Dettingen Anthem und sim Messias („And with his stripes“) verarbäitet.

Wo dr Haydn z London gsi isch und Oratorie vom Händel ghöört het, isch er dief
berüert gsi: dr italiänisch Dichder und Biograaf Giuseppe Carpani (1751-1825)
verzelt, ass dr Haydn s Gfüül ghaa häig, er sig an Aafang vo sine Studie
zrugversetzt worde und häig bis denn nüt gwüsst. Er het e Libretto mit uf Wien
gnoo, wo villicht für e Händel verfasst worde isch, und het noch däm Die
Schöpfung komponiert, en Oratorium, wo in siner Struktur und sine Chorfuge
dütlig under em Iifluss vom Händel stoot. Au dr Beethoven het sich vo Händel lo
inspiriere. Uf See, the conqu’ring Hero comes het er Variazioone für Dschello
und Klavier gschriibe (1796). D Uwertüüre Die Weihe des Hauses mit iirer groosse
Middelfuge isch bewusst im Händel sim Stil gschriibe.

In de 1770er Joor isch dr Messiah au in d USA choo, und mä het en wie z Ängland
vor allem für Benefizzwäck ufgfüert. In dr erste Helfti vom 19. Joorhundert isch
dört d Dradizioon ufchoo, iin in dr Zit vor Wienachte ufzfüere.

Vo 1842 aa het dr Vincent Novello z Ängland e chliini Uswaal vo Klavieruszüüg vo
Oratorie billig afo verchaufe. Bis denn het s nume d Gsamtusgoob vom Samuel
Arnold gee, und die isch überhaupt nid handlig gsi; jetz si d Noote öbbe gliich
düür gsi wie leeri Nootebletter und si häi sich bi de Chorveräin in dr Brovinz
chönne verbräite.

Z London het mä vo 1859 bis 1926 alli drei Joor im Crystal Palace riisigi
Händelfestspiil abghalte, wo uf em Höhepunkt öbbe 4000 Chorsänger und 500
Orchestermusiker ufdräte si. D Veraastaltig isch eso zun ere Demonstrazioon vom
änglische Nazionalstolz worde.

Z Dütschland het mä zum hundertste Doodesdaag vom Händel iim e Dänggmol wisawii
vo dr Daufchille uf em Määrtblatz vo sinere Geburtsstadt Halle ufgstellt; bi dr
Fiir isch under anderem dr Franz Liszt drbii gsi.

Wo dr Felix Mendelssohn Bartholdy (1809–1847) im Joor 1829 d Matthäuspassion vom
Johann Sebastian Bach wider ufgfüert het, het er sä us dr Vergässehäit
zrugghoolt. Er het au drfür gsorgt, ass im Händel sini Oratorie z Dütschland
wider ufgfüert worde si und er het e baar von ene sälber adaptiert. Dr Georg
Gottfried Gervinus (1805–1871) het die änglische Teggst vo allne Oratorie vom
Händel übersetzt und eso häi si Däil vom Standardrepertuar vo de dütsche
Chorveräinigunge chönne wärde. Dr Johannes Brahms (1833–1897) het für die ersti
dütschi Händel-Gsamtusgoob Klavierstimme (Generalbass-Ussetzige) für die
äinzelne Vokalduett und –terzett verfasst, wo dr Chrysander under em Ditel
Duetti e Terzetti zämmegfasst het.

Noch 1914 si d Wärk vom Händel z Dütschland Opfer vom Antisemitismus worde, und
mä het sini Oratorie afo arisiere: us Israel in Egypt isch dr Mongolesturm worde
und us em Judas Maccabaeus zerst Der Feldherr, und vo 1933 bis 1945 isch s nume
no under em Ditel Wilhelm von Nassau ufgfüert worde.

Uf dr andere Site isch s aber au z Dütschland gsi, ass mä im Händel sini Opere,
wo vollständig vergässe gsi si, widerbeläbt het. Vo 1920 aa het dr
Kunsthistoriker Oskar Hagen meereri von ene z Göttinge uf d Büüni brocht. Sini
dütsche Fassige häi sich gschnäll an de Theater im ganze Land verbräitet.

Zurzit wärde im Händel sini Wärk z Dütschland in Konzärt und Theateruffüerige
gspiilt und denn het s au no drei bsundrigi Händel-Festspiil: die Internazionale
Händel-Festspiil Göttinge, (wo us em Oskar Hagen sine Opereuffüerige in de
1920er entstande si), d Händel-Festspiil Halle (sit 1952, vom GMD Horst-Tanu
Margraf aagstoosse, es het vier Vorlöifer für das jöörlige Festival ge: 1922,
1929, 1935 und 1948.) und d Karlsruejer Händel-Festspiil, wo sit 1985 vom
Baadische Staatstheater zämme mit dr Händel-Gsellschaft und dr Internazionale
Händel-Akademii veraastaltet wärde.

Hützudags wärde im Händel sini Opere uf dr ganze Wält ufgfüert und zämme mit de
szenische Realisazioone vo sine Oratorie, wo dr Händel sälber immer, usser dr
Uruffüerig vom Messias, uf ere Theaterbüüni ufgfüert het, isch daas e Bewiis für
d Relevanz vo sine Wärk fürs hütige Muusigtheater, wie au zitgenössischi
Reflexioone, z.B. e Hommaasch zum 250. Doodesdaag vom Komponist, dr Danzopere
Rituale vo dr Heike Hennig und iirem Ansambel im Februar 2009 z Leipzig.

Die Evangelisch-Lutherischi Chille z Amerika und die Lutherischi Chille -
Missouri-Synode eere dr Händel zämme mit em Johann Sebastian Bach und em
Heinrich Schütz mit eme Gedänkdaag am 28. Juli, im Bach si Doodesdaag.

As erste het dr Samuel Arnold zwüsche 1787 und 1797 z London brobiert, e
Gsamtusgoob vom Händel sine Wärk uusezgee. 36 Bänd si erschiine, aber wil z vil
Subskribänte abgsprunge oder gstorbe si, het er müesse ufhööre, bevor er fertig
gsi isch, so dass fast alli Opere und e groosse Däil vo dr vokale Kammermuusig
feele. En Usgoob vo dr English Handel Society zwüsche 1843 und 1858 het sich uf
Autograaf gstützt und isch scho noch zwölf gröössere Chorwärk iigstellt worde.

D Gsamtusgoob in 94 Bänd vom Friedrich Chrysander gältet as Pionierwärk. Si isch
vo dr Dütsche Händel-Gsellschaft z Leipzig vo 1858 aa uusegee worde, bis si noch
vier Joor zuedoo het und denn het dr Chrysander elläi an dr Usgoob witergschaft.
Dr Chrysander het sich mäistens uf em Händel sini Dirigierpartiture (die sog.
„Direkzioonspartiture“) verloo und nume zum Däil uf d Autograaf. Es het no säggs
Ergänzigsbänd mit Komposizioone vo andere Komponiste gee, wo dr Händel Material
von ene brucht het. Dr Max Seiffert het 1902 non e Band zur Gsamtusgoob drzue do
und zwäi Ergänzigsbänd, e witere (Nr. 49) isch nie erschiine.

1955 het d Georg-Friedrich-Händel-Gsellschaft z Halle mit ere Usgoob für dr
praktisch Gebruuch aagfange, wo d Chrysander-Usgoob hätt sölle ergänze. Mä het
aber bald gmerkt, ass d Chrysander-Usgoob de modärne muusigwüsseschaftlige
Aasprüch nit entspricht, wil Wariante gfeelt häi und es käini Begründige für d
Edizioonsentschäidige gee het. Dorum het mä 1958 beschlosse, e nöiji Gsamtusgoob
mit eme kritische Bricht usezschaffe – die Hallischi Händel-Usgoob (HHA). Die
Arbet söll bis 2023 fertig wärde. Im Raame vo dr HHA isch 1978 im
Händel-Handbuech im Bernd Baselt si Händel-Wärk-Verzäichnis (HWV) erschiine.



https://als.wikipedia.org/wiki/Fidschi

Fidschi (uf Fidschi: Matanitu Tu-Vaka-i-koya ko Viti, ängl.: Fiji Islands) isch
en Inselstaat im Südpazifik nördlig vo Neuseeland und östlig vo Australie.
Fidschi isch sit 1970 unabhängig und sit 1987 e Republik mit dr Hauptstadt Suva
uf dr Insle Viti Levu.

Fidschi isch en isolierti Inselgruppe im Südwestpazifik und lit öbbe 2'100
Kilometer nördlig vo Auckland, Neuseeland. Vo Dütschland bruucht mä öbbe 20
Stunde zum uf Fidschi zfliege. D Küste isch im Ganze 1'129 Kilometer lang. Dr
Archipel bestoht us 332 Insle mit ere Gsamtflechi vo 18'333 Quadratkilometer.
110 vo de Insle si bewohnt. Usserhalb vom Fidschi-Archipel ghört no d Insle
Rotuma im üsserste Norde und s Atoll Ceva-i-Ra im üsserste Südweste zum
Staatsgebiet vo Fidschi.

D Hauptinsle Viti Levu (10'429 km²) und Vanua Levu (5'556 km²) umfasse fast nüün
Zähntel vo dr Landflechi und ihre Ursprung isch wie dä vo de meiste vo de
Fidschiinsle vulkanisch, die chliinere Insle si us Koralleriffe entstande. Uf de
beide grosse Insle lige zerklüfteti Gebirgschettene, umgee vo schmale
Küstenebene und vorglagerete Koralleriff. Dr höchst Bärg isch mit 1.324 Meter dr
Mount Victoria (hütig Name: Tomanivi) uf Viti Levu. Näbe Viti Levu und Vanua
Levu si no Taveuni (470 km²), Kadavu (411 km²) und Gau und Koro (je 140 km²) von
ere gwüsse Grössi.

Es herrscht e dropisch-heissfüechts Klima mit Tämprature vo 16 bis 32 Grad
Celsius. In dr niiderschlagsriichere Summerzit vom Novämber bis zum April git s
dropischi Wirbelstürm (Zyklone) im Südpazifik. Statistisch wird d Inselgruppe in
10 Johr vo 10 bis 12 Wirbelstürm bedroffe, zwei bis drei drvo verursache schweri
Schäde. In de Wintermönet vom Mai bis zum Oktober bringe beständigi Südostwind
chüehleri Luft. Die drifft uf warmi äquatoriali Luft (South Pacific Convergence
Zone) und verursacht Wolkebildig und Räge. Die Wätterlage, wo dur Passatwind
verursacht wärde, bringe bsundrigs an dr bärgige, dicht bewaldete Südostküste vo
dr Hauptinsle (Viti Levu) starke Räge. Die westlige Häng mit lichtem Baumbestand
und Grasland si wäsentlig drochener. Über zwei Drittel vo dr Landflechi vo
Fidschi si bewaldet und nume e chliine Deil si Matte.

Die grösste Stedt si (Stand 16. Septämber 2007): Nasinu 75'719 Iiwohner, Suva
75'225 Iiwohner, Lautoka 44'143 Iiwohner, Labasa 33'397 Iiwohner, Nausori 24'630
Iiwohner und Nadi 11'871 Iiwohner.

D Bevölkerig vom Land bestoht zu 57 % us Aaghörige vo dr ursprünglige
melanesische Bevölkerig und zu öbbe 37 % (schwankend) us Inder. Sit em Johr 1987
hai e Hufe Inder Fidschi verloo. Im Jahr 1996 hai sich 58 % vo de Iiwohner als
Christe, 34 % as Hindu und 7 % als Muslim bezeichnet.

D Amtssprooche si Fidschi, wo zu de austronesische Sprooche zelt, Hindustani und
Änglisch. Die indischstämmigi Bevölkerig schwätzt Fidschi Bat (au Fiji Talk), e
Variante vom Hindustani, wo au Amtssprooch isch.

Öbbe 32 % vo dr Bevölkerig vom Land isch under 14 Johr alt, 65 % zwüsche 15 und
64 und 4,5 % isch über 64 Johr alt. D Wachstumsroote isch 2006 knapp 1,4 % gsi,
bin ere Geburteroote vo 22,55 Geburte pro 1000 Iiwohner und Johr und ere
Dodesroote vo 5,65 pro 1000 Iiwohner und Johr. D Läbenserwartig lit bi dr Geburt
bi öbbe 69,9 Johr (67,3 für Manne, 72,5 für Fraue).



https://als.wikipedia.org/wiki/Estnische_Sprache

Estnisch (Eigebezeichnig eesti keel, uff Finnisch viro/eesti) isch e
finno-ugrischi Sproch, wo vor allem z Estland gschwätzt wird. 'S isch mit em
Finnische verwandt, hät aber dütlig meh dütschi Yflüss wie säll.

Estnisch isch d Amtssproch vo Estland und wird dört vo 950'000 Lüt als
Müetersproch gschwätzt. Witeri (rund 200'000) Sprächer läbe vor allem z
Russland, Kanada, Schwede, Finnland und Australie. Z Estland schwätze 25 Brozänt
vo de Ywohner Russisch als Müetersproch; sälli läbe vor allem im Nordoste vom
Land und in de Hauptstadt Tallinn. Usserdëm git's Minderheite, wo Wißrussisch,
Finnisch und Ukrainisch als Müetersproch hän.

Estnisch ghört zum Ostseefinnische Zwyg vo de finno-ugrische Sproche, isch also
e uralischi Sproch. Am nöchste verwandt isch's mit em Finnische; Finne und Este
chönne sich normalerwis verstoh. Witer entfärnt isch d Verwandtschaft zum
Ungarische, wo hauptsächlig e grammatikalischi (z.B. Verwändig vo vyle Kasus)
und weniger e lexikalischi Verwandtschaft isch, sodass öbber vo Estland
Ungarisch nit verstoht bzw. anderschtumme.

Näbe baltische und slawische Sproche slawische wyst s Estnisch zimlig usbrägti
dütschi Yflüss uff: Estnisch wird als zu 25 Brozänt dütsch bschrybe. Di dütsche
Lehnwörter werre vier verschydene "Epoche" züegschrybe:

Mänki dütschi Lähnwörter cha mer nit gly als sonigi erkänne, wyl si an s
Estnisch abasst worre sin. S <sch> wird zum Bispyl vor allem in de ältere
Lehnwörter ewegglo, wyl s Estnisch in de eigene Wörter kei [ʃ] kännt (in neuere
Främdwörter wird's degege mit me <š> gschrybe). Bispyl für de sch-Entfall sin
naps, tund, pekk, loss, lips (Schnaps, Stund, Späck, Schloss, Schlips. Au s k am
Wortafang wird ewegglo (nopf = Chnopf (dt. Knopf)). Bsunders vyli Lähnwörter
bezeichne Wärkzüg, Chleider und Obschtsorte (Hammer, Sägi, Chirsi, Birne,
Chleid, Mütze).

S estisch Volk läbt scho sit dausende Johr im hüttige Estland. Sällewäg git's di
beide Dialäkt (Nord- und Süddialäkt) scho lang. De Name "Estnisch" (Eesti) isch
durch skandinavischi Völker brägt worre; im Johr 98 n.Chr. wird er vom Tacitus
als "Aestii" erwähnt. Im 13. Johrhundert hät de dütsch Orde Estland erobert und
sini Ritter hän dört (näbe de Yheimische) e neui Bevölcherigsgruppe bildet. Uss
säller Zit chömme di vyle (Nyder-)Dütsche Lehnwörter.

Di erschti schriftligi Überlieferig chunnt uss em Johr 1220. S erscht Büech uff
Estnisch isch im Johr 1535 druckt worre; do sich d Reformation z Estland ab 1523
zimlig schnäll verbreitet hät, enthaltet's brotestantische Inhalt. Di erschti
Zitschrift (Lühike Õpetus) isch im Mai 1766 usege worre; d Uswahl und Azahl
Usgabe vo Zitige und Zitschrifte hän sin schnäll gstyge, wyl de Adeil vo Lüt, wo
läse und schrybe hän chönne, mit 70-80 Brozänt (um 1850) zimlig hoch gsi isch.

Estnisch underscheidet zwei Hauptdialäkt, wo sich stark underscheide: de
Norddialäkt und de Süddialäkt. Je noch Klassifikation chunnt zu denne beide no e
dritte dezüe, de Nordostküstedialäkt. De Norddialäkt wird z Tallinn und i me
Großdeil vo Estland gschwätzt, de Süddialäkt südlig vo de Stadt Tartu und de
Nordostküstedialäkt de Küste entlang vom Gebiet östlig vo Tallinn bis uff Narva.
D Standardsproch basiert uff em Norddialäkt. Mänki devo sin am Ussterbe, wyl si
z wenig Sprächer hän.

De Underschyd zwüschem Nord- und em Ostdialäkt isch öbbe so groß wie dä zwüsche
Spanisch und Portugysisch.

 S dütschsprochig Wikiquote hät Zitat zum Thema „Estnische Sprichwörter“ D
Wikipedia uff Estnisch



https://als.wikipedia.org/wiki/Eritrea

Eritrea ([eriˈtreːa]; Tigrinya: ኤርትራ Ertra, arabisch إيريتريا Iritriyya) isch ä
Schtaat im nordöschtlige Afrika und gränzt an Äthiopie, dr Sudan und Dschibuti
und au im Rote Meer an Jemen. Dr Name Eritrea leitet sich vo ἐρυθρά θάλασσα
erythrá thálassa – "Rots Meer" ab (vom griech. ᾿Ερυθραία Erythräa). D
Eigebezeichnig Ertra us Ge’ez bahïrä ertra – „Rots Meer“ – bezieht sich au uf
die alti griechischi Bezeichnig vom Rote Meer.

D Drochesavanna am Rote Meer isch sehr heiss und droche. Im Hochland im Innere
vom Land aber falle jöhrlig bis zu 600 mm Räge, vor allem in dr Ziit vom Juni
bis zum September. Die höggschti Erhebig vom Land isch dr Soyra mit 3018m,
südöschtlig vo Asmara. Dr diefscht Punkt lit in der Danakilsänki: -110m.

Die gröschte Schtedt si (Schtand 1. Januar 2005): Asmara 563.930 Iiwohner, Assab
72.114 Iiwohner, Keren 57.604 Iiwohner, Massawa 37.077 Iiwohner, Mendefera
30.000 Iiwohner und Nakfa 26.662 Iiwohner.



https://als.wikipedia.org/wiki/Erdbeben

Als Erdbäbe werdet massbari Erschütterige vom Erdkörper bezeichnet. De grössti
Ateil vo allne ufzeichnete Erdbäbe isch z schwach um vo de Mensche wahrgno
zwärde. Au anderi Bewegige wie öbe de Tidehub oder dorch Eigeschwingige vo de
Erde (Erdspetroskopie), send ned fühlbar, do sie z langsam erfolged oder z
schwach sind. Erdbäbe bestön i de Regu ned us einzelne Erschütterige, sondern
zind meistens witere noch sich. Me sprecht i dem Zämmehang vo Nachbäbe, meistens
send sie schwächer als d Haupterschütterig.

Starki Erdbäbe könd Hüser ond Baute zerstören ond Tsunami ond Erdrütsch uslöse.
Sie könnd Gstalt vo de Erdoberflächi verändere und zöhlid zo de
Naturkatastrophe. D Wisseschaft, wo sech med Erdbäbe beschäftigt, heisst
Seismologi.

Scho i de Antiki hend sech d Mensche gfrogt, wie Erdbäbe und Vulkanusbrüch
entstönd. Me hed die Ergeinis hüfig Götter zugschrebe. Manchi Wösseschaftler im
alte Griecheland hend glaubt, Kontinänt schwimmid uf em Wasser ond schaukled wie
es Schiff. Anderi Lüt hend glaubt, Erdbäbe kömmid us Höhle. In Japan hed's en
Mythos vo eme Drache gäh, wo de Erdbode lo erzittere lo hed ond Für speit hed,
wenn er wütig gse isch. Im europäsche Mittualter hed mer Naturkatastrophe em
Wirke vo Gott zugschrebe. Med de Entechkig und Erforschig vom Magnetismus esch
Theorie entstande, mer könni Erdbäbe wie Blitz ableite. Me hed Erdbäbeableiter
noch Form fo frühere Blitzableiter emphole.

Erdbäbe entstönd dorch dynamischi Prozäs vo de Erde. En Folg vo dene dynamische
Prozäs is Plattetektonik, aso d Bewägig der Lithosphäreplatte, wo d Erdkroste
ond de Lithosphäremantu umfassid.

Erdbäbe send dahär meistens uf die oberi Schecht vo de Erdkroste beschränkt.
Mangis lönd sech Bäbe bes i Tüfe vo 700 km lo orte. Dä schinbari Widersproch
erklärt mer dorch Subduktion vo Lithosphäreplatte: Kolidiere zwoi Platte, denn
werd die dickeri vo de beide onter die lichteri drückt ond taucht in Erdmantu
ab. Es werd agno das d Erwämig vom Gstei wo am abtauche esch (au med em
anglische Wort för Platte als Slab bezeichnet) wesentlech langsamer
voraschrittet als d Abwartsbewägig vo de Platte ond deshalb blibt s
Krustematrial bis i Tüfe vo 700km bruchfähig. D Hypozentre innerhalb vo de
abtauchende Platte würded somet Röckschlöss uf d Position vom Slab erlaube
(Wadati-Benioff-Zone). Erdbäbe könnd au durs Ufstige vo Magma onterhalb vo
Vulkän usglöst wärde, oder au dorch Förderige vo Rohstoff wie Erdöl ond Erdgas,
do d Druckveränderige wederum au d Spannigsverhältnis im Gstei beiflussed. Witer
könnd Erdbäbe au druch istürzendi ontererdischei Hohlrüm im Bärgbau entstoh
(Gebrigsschlag). Vulkanischi Bäbe ond Gebirgsschläg hend weniger Energifreistzig
als tektonischi Bäbe.

Bäbe onderem Meer, d Eruption vo ozeanische Vulkan oder marianischi Erdrütsch
könnd Tsunami uslöse. Das is denn möglech, wenn grossi vertikali Bewägige vo de
Erdplatte ufträtet. Dorch die plötzlechi vertikali Verlagerig vo grosse Teili
vom Ozeanbode enstönd Wälle, wo sech med Gschwendigkeit vo bes zu 800 km/h ufs
Land zurasid. Uf em offene Meer send Tsunamis kum wahrnahmbar, konnd d Wälle
aber i flache Wasser, ka sech de Wällebärg uf bes zu 100 Meter erhabe. Am
hüfigste entstönd Tsnumami im Pazifik. Drom bsetzid d Staate wo am Pazifik leged
es Frühwarnsystem, s Pacific Tsunami Warning Center. Noch de Katastrophe vom
26.12.2004 wo öbe 230.000 Mönsche gstorbe send, is au im Indische Ozean es
Frühwarnsystem igrechtet worde.



https://als.wikipedia.org/wiki/Emma_Watson

D Emma Watson (15. April 1990 z Paris) isch e englischi Schauspilerin. Ihre
vollständig Name isch Emma Charlotte Duerre Watson. Sie isch bekannt worde dur
ihri Darstellig vo dr Hermione Granger (dt. Hermine Granger) i de
Harry-Potter-Film.

Wo si nüni gsi isch het ihre Theaterlehrer si zum Casting vo Harry Potter und de
Stei vo de Weise agmeldet, will er ihres grosse Potential gseh het. Si hed sich
denn au duregsetzt und d Rolle vo de Hermione Granger übercho.

Im Johr 2000 wo si zähni gsi isch het sie mit de Drüllarbeite zum erschte Harry
Potter agfange. Nachdem de ersti Film is Kino cho isch und sehr grosse Erfolg
gha het, sind die drüü Hauptdarschteller, d Emma Watson (Hermione Granger), de
Daniel Radcliffe (Harry Potter) und de Rupert Grint (Ron Weasly) zu Weltstars
worde.

Si het im Johr 2007 eini vo de Hauptrolle, d Pauline Fossil, ide Verfilmig vo
Ballet Shoes gspilt. Ballet Shoes isch es Drama wo über d Wienachte uf BBC zeigt
worde isch. Es isch de erschti Film wo si mitgspilt hed, wo nöd zur Harry Potter
Serii ghöört het.

Im Dezember 2008 isch de Trickfilm The Tale of Despereaux usecho. Dete het si de
Prinzässin Pea iri Stimm gä.

Vo 2009 bis 2010 het d Emma Watson au als Model für di britisch Modemarke
Burberry gschafft . Mit ihre Mitwirkig an dr Früehjahrs- und Summerkollektion
2010 vom Öko-Label People Tree will si s Bewusstsii vo ihre Altersgnosse an fair
ghandlete Mode schärfe

D Watson het d Schuel mit sehr guete Note abgschlosse. Vo 2009 bis 2011 het si
Literatur a de Brown University i de USA studiert. 2011 het si ihre Studium
Worcester College a de Universität vo Oxford furtgsetzt. Im Mai 2014 het si vo
de Brown University ihre Bachelor-Abschluss in änglischer Literatur übercho.



https://als.wikipedia.org/wiki/Elfenbeink%C3%BCste

D Elfebeikischte (offiziälle Namme République de Côte d’Ivoire) isch e Staat z
Weschtafrika. Är gränzt an Liberia, Guinea, Mali, Burkina Faso un Ghana un im
Side an dr Atlantik.

S Land, wu am 7. Augschte 1960 uuabhängig woren isch vu Frankryych, isch lang
dur d Einheitsbartei PDCI vum Presidänt Houphouët-Boigny regiert wore.
Exportgwinn us Kakao un Kaffee hän johrelang e relative Wohlstand garantiert. S
Änd vu dr PDCI-Herrschaft un di wirtschaftlige Schwirigkeite noch em Verfall vu
dr Kakaopryys hän zue innere Spannige gfiert, wu zuen em burgerchriegsähnlige
Zuestand gfiert, wu s Land anne 2002 in zwe Deil verrisse het. Syt em
Fridensverdrag vu 2007 wird an dr Versehnig un dr Widervereinigung vu dr
Elfebeikischte gschafft. Im Human Development Index isch d Elfebeikischte hite
uf Blatz 163 vu 182.

Syt 1983 isch Yamoussoukro, em ehmolige Presidänt Félix Houphouët-Boigny sy
Geburtsort, di offiziäll Hauptstadt, di friejer Hauptstadt Abidjan isch aber
wyter s wirtschaftlig un bolitisch Zäntrum vum Land.

Côte d’Ivoire [kot diˈvwaʀ] isch franzesisch un bedytet uf dytsch
„Elfenbeinküste“ (alem. „Elfebeikischte“).

Im dytschsprochige Ruum isch d Bezeichnig Elfenbeinküste im Sprochgebruuch un in
dr Medie sterker verbreitet wie dr franzesisch Uusdruck. Im offiziälle Verchehr,
zem Byschpel vu dr dytsche Bunderregierig, wird aber alliwyyl dr offiziäll Name
Côte d’Ivoire bruucht. Im Land sälber isch d Benutzig vun ere andre wie dr
offiziälle Bezeichnig unter Strof verbotte. Au wertligi Ibersetzige vum Namme in
andri Sproche falle unter des Verbott.

Dr Presidänt Houphouët-Boigny (1905–1993) het Ändi 1984 verfiegt, ass d
Elfebeikischte, eso gnännt no ihrem friejer wichtigschte Hauptexportprodukt,
nume no mit em franzesische Kolonialnamme Côte d’Ivoire gfiert un nit ibersetzt
derf wäre. Im Gegesatz zue andere Staate, wu dur e Änderig vum Namme ihre
kolonial Erb hän welle in dr Hintergrund rucke un mit Bezeichnige us dr
vorkoloniale Zyt e uuabhängigi Idäntitet hän welle schaffe (z. B. Obervolta >
Burkina Faso, Goldkischte > Ghana), het d Elfebeikischte au no dr Uuabhängigkeit
anne 1960 an dr änge Verbindige zue Frankryych feschtghalte.

D Bezeichnig fir e Yywohner vu dr Elfebeikischte isch– noch em StAGN – Ivorer
oder Ivoreri (yydytschti Version vu franz. Ivoirien un Ivoirienne). Bezeichnige
wie „Elfenbeinküstler“ oder „Elfenbeiner“ sin nit gängig.

S Territorium vu dr Elfebeikischte het d Form vun eme Viereck, im Side gränzt s
Land uf ere 520 Kilometer lange Kischtelinie an dr Atlantisch Ozean, an s
weschtlig Änd vum Golf vu Guinea. S Relief isch ender flach, s Oberflecheprofil
isch vu Ebene un Hochebene bregt. Nume im Weschte het s Hechine vu iber 1000
Meter iber em Meeresspiegel. Do, gnau uf dr Gränze zue Guinea, isch dr Mont
Nimba, wu mit ere Hechi vu 1752 m NN dr hegscht Bärg vu bede Staaten isch. Dr
Norde vum Land wird vun eme Deil vu dr Oberguineaschwelle durzoge, dodervu
abgsäh sin di räschtlige Ebene zwische 200 un 350 Meter hoch gläge.

Di hechere Ebene hän spitzeri Forme un sin us hertem Matrial, di nidere Ebene
hän samfteri Forme un sin in dr regle us luckem Matrial. Wytryymigi, flachi
Gegnige karakterisiere d Savannelandschafte wie au di chleine Savannefläcke in
dr Rägewaldbiet. S dominant Elemänt vu dr Ebene un dr Hochebene isch e
yyshaltigi Kruschte, wu an dr Oberflechi as roschtfarbeni Platte sichtbar isch,
vilmol aber vu Sand, Chiis oder fyynerem Matrial verdeckt wird.

Gwässer bedecke 4462 km² oder 1,38 % vum Territorium vu dr Elfebeikischte. Des
sin uf eire Syte dr Atlantisch Ozean un d Lagune im Side vum Land, di
wichtigschte Lagunekompläx sin Aby-Tendo-Ehy, Ebrié un
Grand-Lahou-Tadio-Makey-Tagba. Zum andre git s zahlryychi Fließgwässer, wu s
ganz Land entwässere. Vor allem sin do di vier große Fliss z nänne: Cavally
(700 km), Sassandra (650 km), Bandama (1050 km) un Comoé (1160 km). Anderi
wichtigi Fliss sin äntwäder Näbefliss dervu oder Kischtefliss, wu ihre eige
yyzugsbiet hän. Wichtig sin dr Tabou, dr Néro, dr San Pedro, dr Bolo, dr
Niouniourou, dr Boubo, dr Agnéby, d Mé un d Bia. Di greschte Seeä vum Land alles
Stauseeä: dr Kossoustausee, dr Buyostausee un dr Ayaméstausee. Schließlig gits
zahlryychi Bäch un e baar Sumpfbiet.

Dr krischtallin Unterböu bstoht us Migmatite un Gneis (magmatischer un
sedimentärer Härchumpft), Charnockits, Norite un verschideni Arte vu Granite. Si
sin Deil vum weschtafrikanische Kraton, em alte Feschtlands-Chäärn, wu vor iber
zwei Milliarde Johr entstanden isch. S Phyllitgstei bstoht zem greschte Deil us
Tonschifer un Quarzite. Dää Sockel isch vun ere dinne Sedimäntschicht deckt, wu
us Tonsand mit kontinentalem Ursprung un us us Ton, Sand un Schlamm mit
maritimen Ursprung bstoht.

D Bede vu dr Elfebeikischte hän di glyyche Eigeschafte wie die vu dr
Nochberländer z Weschtafrika wie die vu vilne andre tropische Regione. Si sin
luck, sälte verhertet, mit rote ockerfarbige un dunkle roschtbruune Farbten. S
handlet sich um ferrallitischi Bodetype, wu zem greschte Deil dur Verwitterig
entstande sin.

D Elfebeikischte lyt zwische 4° un 10° nerdliger Breiti; dr Äquator lyt rund
400 km wyt ewäg vu dr sidlige Kischte vum Land un dr nerdlig Wändechreis isch
rund 1400 km wyt ewäg vu dr Nordgränze. An dr Kischte vu dr Elfebeikischte
herrscht wäge däm e tropisch Rägeklima, wu im usserschte Norde in e arid Klima
ibergoht. Di mittler Johrestämperatur lyt bi 28 °C, s git aber großi
Tämpertaurunterschid zwische dr nerdlige un sidlige Regione un zwische dr
Johreszyte.

Bregt wird s Klima dur d Windsyschtem vum Nordoschtpassat un vum
Sidweschtmonsun: Dr Nordoschtpassat (Harmattan) bringt im Winter heißi,
druckeni, staubigi Luft us dr Sahara un drechnet s Land uus. Dr Sidweschtmonsun
chunnt us em Golf vu Guinea un bringt fyychtwarmi Luft. Är bstimmt s Klima vum
Side vu dr Elfebeikischte s ganz Johr, im Norde bringt er dr Summerräge.

D Vegetation losst sich in zwo Zone yydeile: e sidligi, guineischi Zone un e
nerdligi sudanesischi Zone. D Gränze zwische däne bode Zone lyt parallel zue dr
Kischtelinie eppe bim 8. Breitegrad. Di sidlig Zone isch vun eme immergriene
Rägewald regt un vu Mangrove (Guineische Mangrove, dodervu eini weschtlig vu
Abidjan, an dr Mindig vum Fluss Bia, un eini no wyter weschtlig an dr Mindig vum
Fluss Boubo). In dr nerdlige Zone herrsche Druckewälder (mit periodischem
Laubwägsel) vor un Savanne (d Sudan-Savanne, wu ne Drittel vum Territorium
deckt, un d Guinea-Savanne), dr Druckewald isch doderbyy e Art Ibergang vum
Rägewald zue dr Savanne. Im zäntrale Deil vu dr Elfebeikischste isch s Guineisch
Wald-Savanne-Mosaik, wu us Zone vu Grasland, Savanne un dichtem Fyychtwald, wu
inneandergryffe bstoht un Galeriiwald an dr Flusslaif.

Wichtigi Verdrätter vu dr Flora in dr Elfebeikischte sin Baim wie Affebrotbaum,
Iroko, Tali, Amazakoue, Tiama un Movingui, wu zem Deil e hochi Bedytig hän fir
dr Holzexport. In dr Wälder wagse Epiphyte un Orchideä, derwylscht Schlangewurz,
Manniophyton, Chnoblebaum, Milne-Redhead un Belluci wichtig sin as draditionälli
Heilpflanze.

D Vegetation vu dr Elfebeikischte het sich in dr letschte Johrzehnt dur dr
Yyfluss vum Mänsch arg gänderet. Urspringlig isch ei Drittel vum Land im Side un
Weschte vollständig vu dichte Wälder bedeckt gsi. Derzue sin Baumsavanne chuu im
Zäntrum un Norde un chleini Mangrove an dr Kischte. Syt dr Kolonialzyt het sich
dr Waldbstand stark verringeret, zem Deil dur d Aalag vu Plantasche, zem Deil
dur Abholzig. Fir s Johr 2007 isch dr natyrlig Waldbstand uf 6 Millione Hektar
gschetzt wore.

D Dierwält isch bsundersch arteryych, mit vil Arte vu Wirbeldier un Wirbellose.
Unter dr Sugedier isch dr Elifant des Dier, wu d Stoßzehn vun em, as Elfebei
ghandlet, em Land syy Namme gee hän. Syy im Wald un dr Savanne freijer emol
hoche Bstand isch mittlerwyyli dur Jagd un Wilderei stark reduziert, ass mer en
hite nume no in Reservat findet. Dernäbe git s z. B. Flusspferd, Risewaldsei,
Ducker, Primate, Chnager, Schiebedier, Raubchatze wie Leebe un Leoparde un
Manguschte; in dr Steppe het s Hyäne un Schakal. Au läbe do hunderti Arte vu
Vegel (z. B. Reigel, Sterch wie dr Wollhalsstorch un dr Marabu, Änder, Gäns un
Gryfvegel). In un an dr Flusslaif vu dr Savanne läbt s Panzerkrokodil, in dr
Fliss vu dr Rägewälder s Stumpfkrokodil. Giftschlange wie Kobra, Mamba,
Puffotter, Gabunviper un Nashornviper, Felsepython un Königspython chemme glych
vor wie Termite, wu d Landschaft mit e Huffe Termitenäschter verziere, un Chäfer
wie z. B. dr Pilledraijer. In dr Fliss läbe zahlryychi Fischarte wie Buntbarsch
oder dr Afrikanisch Vilstachler, derwylscht in dr Kischtegwässer Garnele,
Sanddiger- un anderi Haie, Seenodle, Roche, Froschfisch, Plattfisch oder au di
sälte Unächt Karettschildchrott vorchemme. Zahlryychi Arte, z. B. d Schimpanse,
sin scho seli sälte oder vum Uusstärbe bedroht.

D Bevelkerig vu dr Elfebeikischte zeichnet sich dur e schnäll Wagstum uus,
ähnlig wie in dr meischte Entwickligsländer. Zwische 1975 un 2005, also in nume
30 Johr, het sich d Bevelkerig verdreifacht vu 6,7 uf fascht 20 Millione. Des
Wagstum goht zuen em gwisse Deil uf Yywandrig zruck, d Volkszellig anne 1998 het
ergee, ass 26 % vu dr Bevelkerig Nit-Ivorer gsi sin. Die Yywanderer stamme zum
Großdeil us dr Nochberländer un sin vor elm Burgerchrieg vu dr relativ hoche
wirtschaftlige Entwicklig un dr soziale un bolitische Stabilitet aazoge wore.
Insgsamt läben zwo Millione Mänsche vu Burkina Faso in der Elfebeikischte, wu dr
grescht Uusländeraadeil stelle. Dernäbe sin vil Lyt yygwandret vu Mali, Guinea,
em Senegal, Liberia un Ghana. Derzue git s Libanesen, wu allem Handel dryybe,
Asiate un Europäer. Uusländer, wu yyburgeret wore sin, mache nur 0,6 % uus.

D Bevelkerig vum Land bstoht us eppe 60 Ethnie,, wu langi Zyt fridlig zämmegläbt
hän. Ehene zwische verschidene Ethnie sin vor allem in dr Stedt kei Sälteheit.
Di wichtigschte Gruppe sin:

Näbe dr Amtssproch Franzesisch wäre in dr Elfebeikischte rund 70 Landessproche
gschwätzt, dodrunter Baoulé, Senufo-Sprochen, Yacouba, Anyi, Attié, Guéré, Bété,
Dioula, Abé, Kulango, Mahou, Tagwana, Wobé un Lobi.

Di zämmegfasst Fruchtbarkeitsziffer lyt bi 4,9 Chinder pro Frau. Des lyt unter
anderm dodra, ass nur in 8 % vu dr ghyrotene Fraue modärni Verhietigsmethode z
Verfiegig stehn (Stand 2008). Jugedligi mache ne seli starke Bevelkerigsaadeil
uus: 2008 sin 40 % vu dr Bevelkerig unter 15 Johr gsi un nume 2 % iber 65 Johre
alt. Au isch d Beveklerigsdichti uuglyych verdeilt. Ere Landbevelkerig vu 57 %
stehn 43 % Stadtbevelkerig gegeniber, d Stadtbevelkerig nimmt alljohr um 4,2 %
zue jährlich zunimmt. Dr Trend zue dr Landflucht het sich dur dr Burgerchrieg no
versterkt.

Stadt wäre in dr Elfebeikischte urbani Ryym gnännt mit zmindescht 3000 Yywohner,
wu meh wie 50 % vu dr Bevelkerig kei Bure sin. Dr Zensus vu 1998 het 129 Stedt
ergee, di grescht dervu Abidjan mit 2 877 948 Yywohner. Wyteri Großstedt sin
Yamoussoukro (155 803 Yywohner), Bouaké]] (464 618 Yywohner), Daloa (173 103
Yywohner), Korhogo (142 039 Yywohner), Gagnoa (107 124 Yywohner), Man (116 657
Yywohner) un San-Pédro (131 800 Yywohner).

In dr Elfebeikischte herrscht e großi religiesi Vilfalt. Di am meischte
verbreitet Religion isch dr Islam (38 %), bsundersch im Norde, au bi di meischte
Yywanderer us dr nerdlige Nochberländer am. 22 % vu dr Ivorer sin remischi
Katholike, 5,5 % sind Proteschtante. 17 % vu dr Bevelkerig praktiziere
draditionälli afrikanischi Religione, wu bis zuen em gwisse Grad au d Uusiebig
vu dr andere Religione beyyflusse. Wyteri 17 % vu dr Ivorer leen sich andere
Religione zueordne.

Dr Islam isch im usserschte Norde syt iber 700 Johr verbreitet. S Christetum
dergege isch an dr Kischte syt em 17. Johrhundert yygfiert wore dur Missionar.
Di religiesen Fyyrdig wäre frej vu dr Glaibige begange un vu allne akzäptiert.
Generäll herrscht in dr Elfebeikischte religiesi Toleranz un e fridlig
Mitenander. Offiziäll isch d Elfebeikischte ne laizistisch, au wänn Verdrätter
vum Staat zue religiese Zeremonie gschickt wäre un speziälli konfessionälli
Schuele finanziälli Zuewändige vum Staat iiberchemme.

E Huffe Ivorer läben im Uusland, au wänn d Zahl vun ene nit gnau feschtstellbar
isch, wel e Deil vun ene in dr jewylige Länder ohni Ufenthaltsgnähmigung läbt.
Schetzige gehen vu eppe 1,5 Millione Uuslands-Ivorer uus. Di wichtigschte Ziil
vu ivorische Uuswanderer sin Frankryych, Belgie, d Schwyz, Italie, Dytschland, d
USA un Kanada. Die Uuswanderer hän e großi Bedytig fir di ivorisch Wirtschaft:
Si iberwyyse uf eire Syte hochi Summe go d Aagherige derheim unterstitze, uf dr
andere Syte än Heimchehrer us em Uusland e großi Bedytig uf em Immobiliemärt.

Iber di frieje Bewohner vum Biet vu dr Elfebeikischte isch wenig bekannt,
wahrschyns sin si vu dr Vorfahre vu dr hitige Bewohner verdrängt oder
assimiliert wore. Dr nedrlig Deil vu dr hitige Elfebeikischte isch in dr
Johrhundert vor dr Kolonialisierig bregt gsi dur dr Yyfluss vu dr große Ryych in
dr Sahelzone. Syt em 11. Johrhundert het sich iber Handelskontakt mit däne un
chriegerische Usssenandersetzige dr Islam in dr nerdlige Deil vum Land
uusbreitet. S nordwechtlig Eck vu dr Elfebeikischte isch bis zem 14. Johrhundert
Deil vum große Ryych vu Mali gsi un di gsamt nerdlig Region isch iber
Johrhunderti yybunde gsi in dr Handel mit däne Ryych (Songhai, Ryych vu Ghana
u.a.).Ryterheer us em Norde hän als emol wyti deil vum Land eroberet. S het scho
lang vor dr Aachumpft vu dr Europäer wichtigi Handelsstedt gee wie zem Byschpel
Bondoukou oder Kong, wu sich langsam zue greßere oder chleinere, islamisch
bregte Stadtstaate entwicklet hän.

Im 17. Johrhundert het dr Seku Wattara, e Ryterheerfierer us em Norde, dr
Stadtstaat Kong eroberet un het sich sälber as Herrscher yygsetzt. Unter ihm un
syyne Noofolger isch Kong zum mächtigschte Staat vu dr Region wore. 1725 isch e
Ryterheer vu Kong sogar bis zem Nigerfluss chuu un het d Stadt Segu aagriffe.
Kong isch e Zäntrum vu islamische Glehrte gsi, d Zersterig anne 1895 dur dr
islamisch Heerfierer Samory Touré het in der islamische Wält vu Weschtafrika
speter e großi Emperig uusglest.

S Chenigryych Abron isch im 17. Jährhundert s erscht vun e baar Ryych gsi
innerhalb vu dr Elfebeikischte, wu dur e Volk us dr Akangruppe grindet woren
isch, wel s wäg Konflikt mit em Ashantiryych in s Biet vu dr Elfebeikischte
uusgwanderet isch. D Abron sin urspringli Deil vum Ryych vu Akwamu im sidlige
Deil vum hitige Ghana gsi. Vu dert sin si in d Gegnig vu dr Stadt Kumasi
gwanderet, wu si im 17. Johrhundert vu dr Ashanti verdribe wore sin. Derno hän
si ihre Ryych in dr Elfebeikischte grindet, wu au bal iber di wichtig
Handelsstadt Bondoukou gherrscht gha het. Guet hundert Johr speter sin si zue
Vasalle vum Ashantiryych wore.

Di sideschtlig un di zäntral Elfebeikischte sin in dr Mitti vum 18. Johrhundert
wider zem Yywandrigsbiet vu Akanvelker us em Ashantiryych wore. Dert isch s anne
1750 noch em Dod vum Herrscher („Asantehene“) Opoku Ware I. zue innere
Ussenandersetzige chuu un e greßeri Gruppe het ihri heimet in Richtig Weschte un
Sider verloo, in di hitig Elfebeikischte. Us däne Gruppe sin di hitige Velker vu
dr Baoulé un dr Agni entstande, wu di yyheimische Senufo Guru langsam verdrängt
hän. E baar vu däne Uuswanderer sin vu dr Awura Poku aagfiert wore, ere muetige
Frau, wu ihri Hauptstadt in dr Nechi vu dr hitige Stadt Bouake yygrichtet gha
het. No ihrem Dod 1760 het ihri Nochte Akwa Boni d Fierig vu dr Baoulé ibernuu.
Unter ihre Herrschaft hän si di goldryyche Biet in dr Bandama-Region eroberet.
Noch em Dod vu drAkwa Boni isch d Einigkeit vu dr Baoulé ussenander broche, bi
dr Aachumpft vu dr Franzosen hän si aber no iber wyti Deil vu dr Elfebeikischte
gherrscht.

Syt em Änd vum 15. Johrhundert het s Handelskontakt zwische Europäer un dr
Kischtevelker vu dr Elfebeikischte gee. Di erschte Europäer an däre Kischte sin
d Portugise gsi, wu dr Handel iber hundert Johr lang bherrscht hän. Ivorischi
Stedtnämme wie Sassandra, San Pedro oder Fresco mahne hit no dodra. Im Gegesatz
zue d Goldkischte, wu sich eschtlig aaschließt, hän di europäische Mächt do aber
langi Zyt kei bfeschtigti Stitzpinkt yygrichtet. Zerscht anne 1698 hän d
Franzose bi Assini im eschtlige Deil vu dr Landeskischte e helzi Fort böue un
hän s St. Louis gnännt, hän s aber scho 1704 wider ufgee. In dr Mitti vum 19.
Johrhundert het s di erschte duurhafte Kontakt gee vu dr Franzose zue dr
Kischtevelker dur Händler un Missionar. Dr Namme Cote d´Ivoire, „Elfebeikischte“
isch s erscht Mol anne 1839 vum franzesische Admiral Louis Edouard
Bouet-Willaumez brucht wore. 1843/44 het dr Bouet-Williaumet Verdreg abgschlosse
mit dr Herrscher us dr Biet um d Kischteortschafte Grand-Bassam un Assini.
Doderdur sin die Biet zue franzesische Protektorat wore. Vu do uus hänn speter
franzesischi Offizier un Unteroffizier mithilf vu afrikanische Seldner di
kolonial Eroberig vu dr Elfebeikischte aagfange. Di koloniale Aasträngige vu
Frankryych hän ab 1871 noogloo dur d Niderlag im Dytsch-Franzesische Chrieg, sin
aber nej gschirgt wore dur d Veryybarige vu dr Kongokumferänz vu 1885 iber d
Kischte vu Afrika un bsundersch dur d Verdreg vu 1890 iber s Landesinnere vum
Kontinänt.

Die Veryybarige zwische dr europäische Kolonialmächt hän vorgsähne, ass nume des
Land as Bstanddeil vun eme europäische Kolonialbiet akzeptiert wurd, wu au
faktisch vun ere europäische Macht bherrscht wird - d „Inbsitznahm“ dur e
Zeremonii het nimmi glängt. D Kumferänz het dr sognännt „Scramble for Africa“
(Wettlauf um Afrika) aagfyyrt. Anne 1893 isch d Elfebeikischte zuen ere
franzesische Kololonii erklärt wore. Dr erscht Guverner vu dr neje Kolonii isch
dr Lieutenant Louis-Gustave Binger wore, wu vu Dakar fir d Uushandlig vu
„Schutzverdreg“ abgordnet woren isch bzw. fir d Eroberig vum Ryych vu Kong, wu
um 1890 wyti Deil vu dr nerdlige Elfebeikischte bherrscht gha het un Biet bis
dief in s hitig Burkina Faso. Grand Bassam isch di erscht Hauptstadt vu dr neje
Kolonii wore. Dr Binger, wu vu Stroßbeg gsi isch, het d Gränze vu dr
franzesische Elfebeikischte uusghandlet mit dr eschtlig dervu glägene britische
Kolonii Goldkischte un em uuabhängige Liberia im Weschte, derzue ne
„Schutzverdrag“ mit em Ryych vu Kong. Dr franzesische Herrschaft isch aber bal
heftige Widerstand entgegegsetzt wore, zuem Eine im usserschte Norde dur dr
islamisch Fierer („Almamy“) Samory Touré, zem Andre au in dr Kischteregione. Vu
1891 bis 1918 sin allwyyl unterschidligi Landesdeil im uffige Chrieg oder im
Ufstand gsi gege d Kolonialmacht Frankryych.

Dr hertscht Widerstand isch vum Samory Touré uusgange, wu 1895 s Ryych vu Kong
eroberet un d Stadt zerstert gha het. Dr Samory Touré isch e Heerfierer un e
islamische Reformer gsi, wu syy erschte Staat e baar Hundert Kilometer wyter
weschtli grindet gha het, an dr Gränze vu dr franzesische Kolonie Guinea un
Senegal. Us däm Ryych hän e d Franzose in bluetige Kämpf Aafangs 1890er Johr
verdribe. Uf em Biet vu Kong het er derno syy zwot Ryych errichtet. 1896 hän d d
Brite s Nochberryych vu dr Ashanti eroberet un sin dodermit em Samory syy
diräkte Nochbere im Oschte gsi. D Versuech vum Samory, sich mit dr Brite geg d
Franzose z verbinde, sin fähl gschlaa. Anne 1898 si franzesischi Truppe vum
Weschte, Side un Norde här glyychzytig in s Ryych vum Samory vorgstoße,
derwylscht em d Brite dr Ruckzug no Oschte verspert hän.D Franzose hän em sicher
Gleit versproche in syy Heimetdorf, wun er hätt solle fridlig chenne läbe. Dr
Samory het des Aagebott akzäptiert un het sich ergee. Di nerdlig Elfebeikischte
isch dodermit ändgiltig franzesisch gsi. D Siger hän ihre Verspräche aber sofort
broche un hän dr Samory Touré in ihri Kolonii Gabun, deportiert, wun er anne
1900 gstorben isch.

1904 isch d Kolonii e Deil vu Franzesisch-Weschtafrika wore. No Grand-Bassam
isch Bingerville Hauptstadt wore, ab 1933 Abidjan. D Oberschicht vu dr nerdlige
Biet, vor allem d Dyula-Händler, sin bal yyverstande gsi, mit dr Kolonialmacht
zämmezschaffe, wel ihne doderdur dr lukrativ Zuegang zue dr Kischtestedt megli
gmacht woren isch. D Franzose hän au dr grescht Deil vu ihre Arbetschreft fir
ihri wirtschaftlige Unternähmige in dr Waldbiet vum Zäntrum us em Norde gholt,
fir d Holzgwinnig un Plantascheböu (Kautschuk, Palmel, Palmnuss, syt dr 1930er
Johr allmeh Kakao un Kaffee). Die Abwanderig vu dr Arbetschreft het si negativ
uuswirkt uf di wirtschaftlig Entwicklig vum Norde. Zem Deil sin au Arbetschreft
us dr Kolonie im Norde wie Obervolta rekrutiert wore, e Deil vu dr Yywanderig us
däne Biet het au frejwillig stattgfunde.

Mit em wirtschaftlige Erfolg het dr antikolonial Widerstand bal au in dr untere
soziale Schichte noogloo. D Kolonialverwaltig het s sich chenne leischte no 1918
„Berotendi Versammlige“ uf Bezirks- oder Stadtebeni yyzrichte. In dr Stedt sin
Unterstitzigsverein (amicales) grindet wore, wu aber kei gwerkschaftligi oder
bolitische Aktivitete hän derfe aafange. D Bolitik vu dr Assimilation, dr
„Verwandlig“ vu weschtli bildete Yyheimische in „Afrikanischi Franzose“ isch do
deilwyys erfolgryych gsi.

Di katholisch Chilche het s Land mit eme Netz vu Grundschuele iberzoge, un fir
ryycheri un ehrgyzigi Yyheimischi het s au e baar wyterfierendi Schuele gee. Dr
Erfolg vu dr katholische Chilche isch au im Zämmehang gstande mit em Erfolg vun
eme chrischtlige Brediger vu Liberia, em William Wadé Harris, wu elai anne 1914
120.000 Mänsche in dr Elfebeikischte zue syym (mit traditionälle Elemänt
gmischte) Chrischtetum bechehrt het. Nie dervor oder derno het s z Weschtafrika
e verglyychbari chrischtligi Massebewegig gee. Dr Harris het vum Nidergang vu dr
bolitische un religiese Autoritete in vu dr Elfebeikischte brofitiert un het dää
Nidergang glyychzytig no schnäller gmacht. E grinigi Aazahl vu Yyheimische häet
bis anne 1930 au di franzesisch Staatsburgerschaft iberchuu, di ibrige Bewohner
vum Land hän nit as „Burger“ gulte, sunder as „Untertane“ (sujets) vu
Frankryych.

D Kolonie vu Frankryych hän sich mieße entscheide zwisch em Vichy-Reschim, wu
mit dr Dytsche kollaboriert het, un dr Londoner Exilregierig vum Charles de
Gaulle, em „France libre“ (em freje Frankryych“). D Kolonialherre vu
Franzesisch-Weschtafrika - un dodermit vu dr Elfebeikischte – hän sich im
Unterschid zue Franzesisch-Äquatorialafrika ir Vichy-Frankryych entschide. D
Vichy-Aahänger z Franzesisch-Weschtafrika hän d Zwangsarbet versterkt un hän im
Yychlang mit dr rassistische Gsetz vu Nazidytschland zem erschte Mol Elemänt vun
ere Rassedrännig yygfiert. „Nume-fir-Wyssi“-Schilder sin in Hotel un Café
ufghängt wore, un afrikanischi Chunde sin in Gschäft abdrännt bedient wore. D
Zwangsarbeiter sin nume dr franzesische Unternähmer zuedeilt wore un di wysse
Sidler, d „colons“, hän e dopplet eso hoche Bryys fir ihre Kakao iberchuu wie di
yyheimische Bflanzer, was d Kakaoproduktion dur Yyheimischi uf e Bruchdeil
verringeret het. Us Brotescht gege die Maßnahme het anne 1941 e Haiptling mit
10.000 vu syyne Untertane d Kolonii verloo un isch in di britisch Goldkischte
uusgwanderet, wun ere dr Verdrätter vum „Freje Frankryych“ syyni Dienscht
aabotte het. D Niderlag vu Dytschland un dodermit vu Vichy-Frankryych het au e
Niderlag fir die rassistisch Linie vu dr franzesische Kolonialbolitik brocht.
Fir d Elfebeikischte het si anne 1943 ufghert, mit dr Kapitulation vu dr
vichydreje Kolonialverwaltig vu Franzesisch-Weschtafrika gegeniber dr Alliierte
un em „Freje Frankryych“.

In dr Elfebeikischte isch derno s „Syndicat Agricole Africain“ grindet wore, e
Vereinigung vu dr yyheinische Bflanzer, wu sich geg d Bevorzugig vu dr „colons“
gwehrt hän. Grindigsmitgliid isch dr ryych Bflänzer un speter Bresidänt vu dr
uuabhängige Elfebeikischte, dr Félix Houphouët-Boigny, gsi, wu d Bolitik vum
Land in dr negschte 40 Johr bstimmt het. 1945 isch dr Houphouët-Boigny in dr
erschte landeswyte Wahl as Verdrätter vu dr Yyheimische in di Verfassigsgäbed
Versammlig z Paris gwehlt wore. Die Wahl isch aber nit allgmein gsi, sunder vun
eme yygschränkte Chreis vu Wehler durgfiert wore. Di wysse Sidler hän au ei
Verdrätter derfe in d Versammlig schicke.

Anne 1946 isch d Zwangsarbet ändgiltig abgschafft wore, e Erfolg, wu vil Mänsche
in dr Elfebeikischte mit em Namme vum Houphouët-Boigny verbunde hän. 1946 het
sich d Parti Democratique de la Côte d’Ivoire (PDCI, Demokratischi Bartei vu dr
Elfebeikischte) grindet mit em Félix Houphouët-Boigny an dr Spitz. Am Änd vu däm
Johr het sich die Bartei mit Barteie us andere DEilbiet vum franzesische Afrika
zue dr Rassemblement Démocratique Africain (RDA) zämmegschlosse, wider mit em
Félix Houphouët-Boigny an dr Spitz. Ziil vu däre Vereinigung isch nit d
Uaabhängigkeit vu dr franzesische Kolonie z Afrika gsi, sunder ihri
glyychbrächtig Yybindig in d „Union Française“ unter dr Fierig vu Frankryych.

1948 het dr kommunistisch Gouverneur Georges Orselli syy Poschte mieße ruume.
Syy Noofolger Laurent Péchoux het Aawyysige gha, geg dr Houphouët-Boignys RDA
vorzgoh. Im gsamte franzesische Afrika isch d Bolitik vu dr Kolonialherre in
däre Fase repressiver wore, in dr Elfebeikischte het dr Gouverneur Pechoux aber
e Terror aagfange, wu an d Unterdruckig vu dr Ufständ zwische 1891 un 1919
gmähnt het. Unterstitzt woren isch er vor allem vu franzesische Sidler, wu sich
dur s nej Sälbschtbewusstsyy vu dr „Yygeborene“ bedroht gsähne hän un scho ne
Huffe Privilegie verlore gha hän. Bekannt wore isch dr Uusspruch vun eme Sidler:
„Die Sach wird sich wohl nit ohni 10.000 Doti erledige loo“ (La situation ne
peut s'arranger ici qu'avec 10.000 morts).

Anne 1950 het dr Félix Houphouët-Boigny einewäg s Land in Richtig Paris verloo,
wel er um syy Läbe gferchtet het. Dr Vordeil vun ere Bindig an di Kommunistisch
Bartei het sich in s Gegedeil verchehrt gha. Im nämlige Johr het er die Bindig
glest un het e Bindnis mit dr Union démocratique et socialiste de la résistance
gschlosse, dr Bartei vum spetere franzesische Bresidänt François Mitterrand.

Dr Félix Houphouët-Boigny un syy RDA sin dodermit wider im Lager vu dr
Kolonialherre gstande. Dr Pechoux het 1950 d Elfebeikischte mieße verloo un isch
in s franzesisch Togo versetzt wore, wun er mit ähnlige Methode geg di
separatistische Neigige vu dr Ewe vorgangen isch. Dr Houphouët-Boigny un d
Kolonialverwaltig hän ihri Bolitik um 180 Grad gchehrt un hän mit ere uusbregte
Zämmearbet aagfange. Di bolitische Gfolgslyt vum Houphouët-Boigny, wu d#in dr
Johr dervor in s Gfängnis chuu sin, sin fascht alli begnadigt wore. D RDA het
sich 1950 gspalte, ihre „gmäßigte“ Fligel isch vum Houphouët-Boigny gfiert wore
un d Kolonialverwaltig het aagfange d RDA z unterstitze, derwylscht si si dervor
no bekämpft gha het.

Bis 1957 isch dr Houphouët-Boigny Mitglid vu mehrere franzesische Regierige un
Bresidänt vu Franzesisch-Weschtafrika gsi. Syy Kollaboration mit dr
Kolonialherre isch eso wyt gange, ass er sogar dr brutal Kolonialchrieg vu dr
Franzose z Algerie grächtfertigt het. In dr Elfebeikischte het s in däre Zyt e
große Wirtschaftsufschwung gee, Grundlag doderfir sin d Exportprodukt Kakao un
Kaffee gsi. Anne 1956 isch d Wahlgsetzgebig reformiert wore un d Elfebeikischte
het e großi ineri Autonomi iberchuu. 1958 isch e eigeni ivorischi Verfassig in
Chraft drätte un 1959 het sich dr Houphouët-Boigny erfolgryych fir d Uflesig vu
Franzesisch-Weschtafrika yygsetzt Dodermit het er si gege d Mehrheit vu dr
ibrige afrikanische Fierer gstellt, wu ne „Balkanisierig“ vu Weschtafrika
gferchtet hän.

Bis 1959 isch dr Houphouët-Boigny e eidytige Gegner vu dr Lesig vu Frankryych
gsi. Dr Charles de Gaulle sälber het aber dr franzesische Kolonie d
Uaabhängigkeit noogleit verbunde mit ere lockere Bindig an Frankryych. Erscht
dodruf het dr Houphouët-Boigny gmeinsam mit dr Fierer vu dr verblibene Republike
vu Franzesisch-Weschtafrika d Unabhängigkeit„gforderet“. Churz druf sin d
Dokumänt derzue mit Frankryych unterzeichnet un am 7. Augschte 1960 d
Uaabhängigkeit unter em Name Republik „Côte d´Ivoire“ (Elfebeikischte) erklärt
wore.

98,7 % vu dr Wahlbrächtigte hän im Novämber 1960 em Felix Houphouët-Boigny ihri
Stimm gee, wu dodermit in diräkter Wahl zum erschte Bresidänt vu dr uuabhängige
Republik gwehlt gsi isch. Des Amt het er bis zue syym Dod 1993 byybhalte.
Abidjan isch d Hauptstadt vu dr Elfebeikischte wore. D Verfassig, wu uf
Gwaltedeilig un andere demokratische Prinzipie berueht het, isch in dr erschte
Johr vu dr Uuabhängigkeit de facto usser Chraft gsetzt wore. E
Mehrheitswahlrächt, wu nit uf einzelni Wahlchreis, sunder uf s Land as Ganzes
aagwändet woren isch, bet bedytet, ass d Mehrheitsbartei (em Houphouët syy PDCI)
sämtligi Sitz vum Barlemänt iberchuu het. Dr Houphouët-Boigny isch derzue nit
nume Bresidänt vum Staat, sunder au vu dr PDCI gsi.

Schattesyte vu däm Entwickligsmodäll sin großi Entwickligsunterschid zwische dr
Stzesdt im Ufschwung un dr verarmte ländlige Biet vor allem im Norde gsii. D
Landflucht, wu dodrus entstanden isch, het e Aastig vu dr Arbetslosigkeit au in
dr Stedt verursacht. Arbetslosebrotescht im Septämber 1969 z Abidjan hän zue
massehafte Verhaftige vu Demonschtrante gfiert, wu unter anderem e breiteri
„Ivorisierig“ vu Arbetsbletz gforderet ghaa hän, also d Ersetzig vu franzesische
Experte in Wirtschaft un Verwaltig dur Yyheimischi. E wyter Konfliktfäld isch
entstande zwische dr Yyheimische un dr hunderdöuserte vu uuqualifizierte
Yywanderer vor allem us Obervolta (hite Burkina Faso). Die Arbetsmigration isch
vu dr Regierig bewusst gferderet wore go dr große landwirtschaftlige Bedriib
billigi Lyt z Verfiegig z stelle.

Notwändigi Reforme sin bis dert einewäg nit duregfiert wore, au wänn
internationali Gremie dodruf drängt hän – di ivorische Elite sin an Reforme nit
inträssiert gsi.. D Bolitik het dodruf gsetzt, ass sich d Wältwirtschaft wider
erholt un d Yynahme wider syyge. 1982/83 isch s zue bedrohlige Demonschtratione
vu Studänte un Hochschuellehrer chuu. Dr Bresidänt isch us däre Krise chuu mit
schyymber demokratische Maßnahme: är het e mehstindigi Färnsehred ghalte un isch
dr Forderige noch ere „Ivorisierig“ zem Deil noochuu go dr Studänte d Angscht
vor ere Arbetslosigkeit neh. 1983 aber het dr Houphouët-Boigny d Chleistadt
Yamoussoukro, syy Geburtsstadt, zue dr Hauptstadt vum Land erklert un het sich
dert fir 200, no andere Schetzige sogar 400 Millione US $ di grescht Basilika vu
dr Wält böue loo - us syym Privatvermege, wien er versichert het.

Anne 1990 isch dr Staat braktisch bankrott gsi un het syyni Schuldezahlige an d
Wältbank un dr IWF mieße yystelle un bi dr Uusgabe – des heißt Ghälter vu
Aagstellte un Unterstitzigsleischtige fir Studänte – arg spare. S isch wider zue
Demonschtratione un Forderige noch em Ruckdritt vum Houphouët-Boigny un ere
ächte Demokratii chuu. D Regierig het erfolglos reagiert mit Verhaftige un
Schuelschließige un het schließli im April d Sparmaßnahme mieße zruckneh un neji
Barteie zueloo. Im Oktober 1990 het sich dr Houphouët-Boigny e letscht Mol bin
ere Bresidäntewahl durgsetzt. Syy Gegespiler isch dr Laurent Gbagbo vu dr Front
Populaire Ivoirien (FPI) gsi.

Us dr Zyt vum Bédié stammt au d Ideologii vu dr Ivorité, wu d Bewohner vu dr
Elfebeikischte yydeilt in ächti Ivorer un diejenige Ethnie us em Norde vum Land,
wu s au z Mali un z Burkina Faso git. Die Ideologii isch vor allem doderzue
entwicklet wore, Konkurränte wie dr Ouattara z marginalisiere un zum lokali
Konflikt zwische Yyheimische un Främde uusznutze.

An dr Wynäächte 1999 isch s zum erschte erfolgryyche Militerbutsch in ihre
Gschicht vu dr Elfebeikischte chuu, dr Bédié isch vu dr franzesische Armee uf
Togo uusgfloge wore. D Butschiste hän dr General Robert Guéï as Fierer vu dr
Militerregierig yygsetzt. Dr General het sich schon emol Mitti vu dr 1990er Johr
gege dr Bédié gstellt, wun er sich gweigeret gha het, im Zämmehang mit ere
bolitische Ussenandersetzig zwisch em Bédié un em Oppositionsfierer Alassane
Ouattara syy Druppe z mobilisiere. Noch em Butsch isch e wirtschaftlige
Nidergang im Land chuu, zue schwäri Mänscherächtsverletzige un all weniger
Disziplin in dr Strytchräft.

Im Oktober 2000 het dr Guéï yygschränkt freji Wahle zuegloo. Wun er gmerkt het,
as syy Gegekandidat Laurent Gbagbo un däm syy Front Populaire Ivoirien as Siger
us dr Wahle firgange sin, het er sich gweigeret, s Ergebnis aazerchänne. Dr
Gbagbo scho vor dr Wahl syy Aahänger zum Brotescht ufgruefe, wänn s zue
Wahlfelschige cheem. Wäg däm isch s no dr Wahl zuen ere allgemien Broteschtwälle
chuu, us FPI-Aahänger un Bolizischte, wu mit dr FPI sympathisiert hän. Dr Guéï
isch zum Ruchdritt un zue dr Flucht zwunge wore. S isch aber derno zue wytere
Zämmesteß zwische Aahänger vu dr FPI un dr RDR, wu dr Kandidat vun ere, dr
Alassane Ouattara scho vor dr Wahle uusgschlosse woren isch. D Folg vu däne
Zämmesteß sin e Huffe Dodesopfer gsi, di meischte dervu sin RDR-Aahänger gsi.
Die sin zmeischt Muslim us em Norde gsi un sin zum Großdeil Pogrome vu dr
Gendarmerii zum Opfer gfalle, indiräkt isch au dr FPI d Schuld an däne Massaker
gee wore.

Am 26. Oktober 2000 isch dr Laurent Gbagbo Bresidänt vu dr Elfebeikischte wore.
Är isch scho im Jänner 2001 mit eme Butschversuech konfrontiert wore, wun ere
nume mit Mie het chenne abwehre. Är het sich aber um e nationali Uussehnig
bemiet, zem Byschpel im Ramme vum Forum de la Reconciliation Nationale. S het
Kommunalwahle gee, wu relativ fair gsi sin, un im Augschte 2002 isch e Regierig
bildet wore, wu au d Oppositionsbarteie RDR un PDCI yybunde wore sin..

Zahlryychi Aahänger vum Ex-Bresidänt Guéï hän derwylscht z Burkina Faso
Zueflucht gfunde.

Im Septämber 2002 het sich e Deil vu dr Armee gege d Regierig erhobe un het di
nerdli Helfti vum Staat unter ihri Kontrolle brocht. Dr bsetzt Deil isch unter
drej Rebellegruppe ufdeilt wore, d MPIGO un d MPCI im Norde un d MJP im Weschte
an dr Gränze zue Liberia.

Im Ufdrag vu dr UNO sin fir d Drännig vu dr Rebelle im Norden un em sidlige
Landesdeil iber 6300 Blauhelmsoldate im Land stationiert wore. Zuesätzli sin
rund 4500 franzesischi Soldate im Land. Die handle au im Ufdrag vu dr UNO, sin
aber scho vor dr Krise do stationiert gsi. Di friejer Kolonialmacht Frankryych
het e Fridesblan durgsetzt, wu ne Machtdeilig zwische s Gbagbos FPI un dr Forces
Nouvelles vu dr Rebelle vorgsähne het. Dr Chrieg isch dodermit dir beändet
erklert wore.

Aber d Entwaffnig un au d Wahle sin nit umgsetzt wore. Grind doderfir sin
Uustimmigkeite gsi bi dr Frog, wie d Wehler hätte sotte erfasst wäre, un bim
Uusstelle Identitetsbapyyrer. D UNO het e Verlengerig vu dr Amtszyt vum
Bresidänt Gbagbo um ei Johr bschlosse, un het em dr barteilos Charles Konan
Banny as Premierminischter an d Syte gstellt. Mitti Jänner 2006 isch d Situation
wider eskaliert: S isch in e baar Ortschafte zue gwaltdetige Demonschtratione
chuu mit Dote un Verletzte. Noch eme eischlegige UN-Bschluss Aafangs Februar
2006 sin d Konte vu drej Gegner vum Fridesbrozäss yygfrore wore. D Sanktione hän
sich geg dr Ble Goude un dr Eugene Djue grichtet, wu as Aafierer vu militante
Jugedgruppe un Aahänger vum Staatsbresidänt Laurent Gbagbo gälte, un au geg dr
Rebellefierer Fofie Kouakou. D Audiences foraines gnännt Regischtrierig vu
bishär bapyyrlose Burger wäg dr veryybarte Wahle isch nume langsam firschi chuu.
D Opposition sait, si deet vu Mitglider vu dr Regierigsbartei hinterdribe un
deilwyys verhinderet wäre.

Am 4. Merz 2007 isch, no langwierige Verhandlige zwisch em Bresidänt Gbagbo, em
Rebellefierer Guillaume Soro un em burkinische Bresidänt Blaise Compaoré, e neje
Fridesverdrag unterzeichnet wore. Dää Verdrag siht, im Unterschid zue dr vorige
Abchuu, näb ere Machtdeilig au ne ständige Konzertationsramme vor, wu näb em
Gbagbo, em Soro un em Compaoré au dr Bédié un dr Ouattara verdrätte sin. Dr Soro
isch zum Premierminischter vu dr neje Regierig ernännt wore. In däm Verdrag vu
Ouagadougou het uusfierligi Veryybarige zue dr Uusgab vu Identitetsbabyyrer, zum
Ufstelle vum Wehlerverzeichnis un zue dr Schaffig vun ere nationale Armee.

E baar Wuche speter isch mit em Abböu vu dr Pufferzone aagfange wore un s het
erschti gmeinsami Patrouille gee us Regierigssoldate un Rebelle vu dr Forces
Nouvelles (FN). Im Juli 2007 het dr Bresidänt Gbagbo zem erschte Mol syt fimf
Joher dr vu dr Rebelle ghaltene Norde bsuecht. Är het dert au an ere offiziälle
Frideszeremoni deilgnuu, wu unter dr Auge vu zahlryyche afrikanische Staatschef
Waffe verbrännt wore sin.

Zwische dr Aahänger vu dr bode Lager isch s derno zue schwäre gwaltsame
Ussenandersetzige mit Dodesopfer chuu. Ändi Merz 2011 sin ei Million Mänsche uf
dr Flucht vor em Burgerchrieg gsi. Am 11. April 2011 isch dr abgwehlt Bresidänt
Laurent Gbagbo vu dr Druppe vum Ouattara no lange Kämpf mit Unterstitzig vu
militerische Chreft vu dr UNO un vu Frankrych feschtgnuu wore. Dodermit hän sich
dr Ouattara as rächtmäßige Bresidänt un syy Bremierminischter Guillaume Soro
durgsetzt. Am 6. Mai 2011 isch er as Bresidänt vereidigt wore.

Am 30. Novämber 2011 isch dr Laurent Gbagbo an dr International Strofgrichtshof
(IStGH) z Den Haag uusgliferet wore, wun er sich wäge Verbräche gege d
Mänschligkait un Chriegsverbräche soll verantworte.

D Elfebeikischte het e fir Afrika solidi Verlagslandschaft un zahlryychi Autore
us verschidenschte Genres mit unterschidligschte Bekanntheitsgrad. Bsundersch
läbig isch s Theater, wahrschyns wel s im draditionälle Drama verwurzlet isch un
au wäg dr hoche Analphabeterot. Di beriemteschte Dramatiker sin dr
François-Joseph Amon d’Aby, dr Germain Coffi Gadeau un dr Bernard Dadié, e
Journalischt, Verzeller, Dramaturg, Romancier un Dichter, wu di ivorisch
Literatur vu dr 1930er Johr dominiert gha het. Wichtigi Romanciers sin dr Aké
Loba (Ein schwarzer Student in Paris, 1960) un dr Ahmadou Kourouma (Der schwarze
Fürst), dr Bryysdreger vum Prix du Livre Inter anne 1998 fir syy Wärch Die
Nächte des großen Jägers, wu ne Klassiker vu dr afrikanische Literatur isch. Zue
dr nejere Generation vu ivorische Autore zelle d Véronique Tadjo, d Tanella
Boni, dr Isaie Biton Koulibaly un dr Camara Nangala.

Derwylscht di draditionäll Volkschumscht zmeischt anonym isch, stamme au e baar
bekannti Chinschtler us dr Elfebeikischte, zem Byschpel d Moler Gilbert G. Groud
oder Michel Kodjo oder dr Karikaturischt Zohoré Lassane, wu s Humor- un
Satireblatt Gbich! grindet het.



https://als.wikipedia.org/wiki/Deutsche_Demokratische_Republik

Di Dytsch Demokratisch Republik (DDR) isch e Staat im dailte Dytschland gsii, wu
s vu 1949 bis 1990 gee het. Bis zue dr Wändi im Spotjohr 1989 isch si e vu dr
Sozialistischen Einheitspartei Deutschlands (SED) bherrschti Diktatur gsii un
het wie andri Oschtblockländer zue dr sowjetische Machtsphäre ghert. No ihrem
Sälbschtverständnis isch si ne „sozialistische Staat vu dr Arbaiter un Buure“ un
e dytsche Fridesstaat gsii, wu d Wurzle fir Chrieg un Faschismus ewäg seie. D
DDR isch us Sowjetische Bsatzigszone (SBZ) fiirigange, wu mit dr Ufdailig vum
besiigte NS-Staat entstanden isch. Si un ihri Staatsfierig sin, solang s si gee
het, vu dr Sowjetunion abhängig bliibe.

Großi Dail vu dr Bevelkerig sin nit yyverstande gsii mit dr bolitische un
wirtschaftlige Verhältnis, wu gherrscht hän. Des het sich in dr Friephase
bsundersch drastisch zaigt bim Volksufstand am 17. Juni 1953, wu vu sowjetische
Druppe nidergschlaa woren isch, un an dr Abwandrigsbewegige, wu d DDR in ihre
Exischtänz gfehrdet hä nun erscht mit em Böu vu dr Berliner Muure anne 1961
gstoppt wore sin. S het sich ai zaigt, ass s Minischterium fir Staatssicherhait
(churz: MfS oder „Stasi“) zuen eme Organ vu dr Iberwachig un gezilte Zersetzig
vu oppositionälle Aktivitete un Gruppierige uusböue woren isch, wu di ganz
Gsellschaft durdrunge het. S staatlig Erziehigs- un Bildigswäse isch vu dr
Chinderschuel bis zue dr Universitet uf d Rusbildig vu „sozialistische
Persenlihkaite“ no dr as gsetzmäßigi Wohret aagsähne Lehr vum
Marxismus-Leninismus uusgrichtet gsii. Em SED-Fierigsaaschpruch sin au
Blockbarteie un Masseorganisatione in dr DDR unterworfe gsii, nit nume bi dr
Wahle zue dr Volkschammere, wu iber e Ainhaitslischt abghalte wore sin, sundern
au dur e uusdehnt Kontrollsyschtem bi dr Bsetzig vu alle meglige
Fierigspositione im Ramme vu dr Kaderbolitik.

D Staatsverschuldig vu dr DDR, wu in dr 1980er Johr dramatisch zuegnuu het, het
derzue gfiert, ass drotz westlige Devisezuefliss un Kredit all weniger Ruum gsii
isch fir Modernisierigsinveschtitione, doderdur sin Induschtriaalage un d
Böusubstanz vu vile Hyyser allmee verfalle. D Umwältvermutzig het allmee zuegnuu
un d Versorgigslag isch all schlächter wore. Wel d SED-Fierig unter em Erich
Honecker sich gwaigeret het, dr Reformprozäss, wu vum Michail Gorbatschow in dr
Sowjetunion aagstoße woren isch, au in dr DDR yyzlaite, het d Bevelkerig im Lauf
vum Johr 1989 aafange proteschtiere. Di fridlige Demonschtratione un d Flucht vu
DDR-Burger iber di uffig Gränze zwische Ungarn un Eschtrych hän schließlig zue
dr Wändi in dr DDR gfiert.



https://als.wikipedia.org/wiki/Desoxyribonukleins%C3%A4ure

Desoxyribonukleinsüüri (Des|oxy|ribo|nukle|in|säure; churz DNS, änglisch DNA)
(lat.-fr.-gr. Kunstwort) isch e Biomoleküül wo d Erbinformazioon dräit und in
alle Lääbewääse und DNA-Vire vorchunnt. Uf iire si d Gen, wo d Informazioon für
d Härstellig vo de Ribonukleinsüürene (RNA, im Dütsche au RNS) enthalte. In ere
wichdige Grubbe vo RNAs, d mRNAs isch d Informazioon für e Bau vo de Protein
din, wo für die biologischi Entwicklig vom ene Organismus und für e Stoffwäggsel
in dr Zälle nöötig si. D Abfolg vo de Base innerhalb vo de Protein-codierende
Gen läit d Abfolg vo de Aminosüürene vom jewiilige Protein fest: Im genetische
Cod stöön jewiils drei Base für e bestimmti Aminosüüri.

Im Normalzuestand isch s DNA in dr Form von ere Doppelhelix organisiert.
Chemisch gsee handlet es sich um Nukleinsüürene, langi Chettimoleküül (Polymer)
wp us vier verschidnige Baustäin, de Nukleotid ufbaut si. Jedes Nukleotid
bestoot us eme Phosphat-Räst, em Zucker Desoxyribose und äinere vo vier
organische Base Adenin, Thymin, Guanin und Cytosin, vilmol abkürzt mit A, T, G
und C.

In de Zälle vo Öikariote, wo d Bflanze, d Dier und d Bilz drzueghö;re, isch s
Mäiste vo dr DNA im Zällkärn als Chromosome organisiert, e chliine Däil befindet
sich in de Mitochondrie vo de Zälle. Bflanze und Alge häi usserdäm DNA in iire
Chloroplaste, de Organelle, wo Fotosünthese mache. Bi Bakterie und Archaeä, de
Brokariote, wo käi Zällkärn häi, lit d DNA im Cytoplasma. Es git Virene, die
sogenannte RNA-Vire, wo käi DNA sondern RNA häi und mit däm die genetischi
Informazioon spiichere.

Im allgemäine Sproochgebruch wird d Desoxyribonukleinsüüri im Allgemäine mit dr
änglische Abchürzig DNA (deoxyribonucleic acid) bezäichnet; die dütschi
Abchürzig DNS wird sältener brucht und isch noch em Duden „veraltend“.



https://als.wikipedia.org/wiki/Der_Herr_der_Ringe

Der Herr der Ringe (änglische Originautitu: The Lord of the Rings) isch e Roman
vom John Ronald Reuel Tolkien und giut aus Klassiker vor Fantasy-Literatur. Z
änglische Originau isch 1954 und 1955 erschine, die erschti dütschi Übersetzig
1969/1970.

Dr Roman isch usserdäm verfiumet worde (Die Gefährten, Die zwei Türme sowie Die
Rückkehr des Königs). Är het 17 Oscars abgruumt und ca. 2,9 Milliarde US-Dollar
ibracht.

Im Tolkiensche Universum stellt dr Roman Der Herr der Ringe dr Abschluss vun ere
fiktive Mythewält dar, wel er vu dr letschte große Eraignis vun eme
Mythezytalter verzellt. Dr Großdail vum Wärch brichtet vu dr miesame Rais vum
Frodo un syyne Kamraade im Ringchrieg. Der Herr der Ringe isch e in sich
gschlosse Gschicht, glyychzytig aber au e Furtsetzig vum Chinderbuech Der kleine
Hobbit (The Hobbit).

D Vorgschicht markiert dr Zytpunkt, wu dr mythisch Kontinänt Mittelärd vum
sognännte zwaite Zytalter in s dritt ibergoht. E zäntrali Roll spile doderbyy di
20 Ring vu dr Macht (3 Elbering, 7 Zwärgering, 9 Mänschering, ai Ring vum dunkle
Herrscher, bsundersch dr Aint Ring, wu vum Herrscher vum Beese z Mittelärd, em
Sauron, gfertigt woren isch, wu dr grescht Dail vu syyre aigne Macht in dää Ring
yybrocht gha het. Dää Ring het er häälige gschmidet un het dodermit alli andre
Ringdreger welle beyyflusse un bherrsche. Är het dr Elbe 16 vu ihre 19 Elbering
gnuu un het si verdailt an d Herrscher vu dr Mänsche un dr Zwärg. D Mänsche sin
dr Ring schnäll verfalle un sin dodruf Nazgûl (Ringgaischter) wore. Des sin
Wäse, wo unter dr Macht vum Sauron stehn un Schräcke verbraite. Si sueche noch
em ainte Ring. Ihre Aafierer, dr Häxechenig vu Angmar, cha no alte Brofezeiige
vu kaim Mann deetet wäre. D Zwärg sin z arg am Gold inträssiert gsi, ass si sich
hätte unterwärfe loo. In ihne hän die Ring nume d Gyyr no Ryychtimer gweckt.

Go syy Schreckesherrschaft uf ganz Mittelärd uuszwyte, het em Sauron nume no dr
„Aint Ring“ gfählt. Dää Ring isch em am Änd vum 2. Zytalter in dr letschte
Schlacht um Mittelärd vu Isildur, s Elendils Suhn, mit em abbrochene Heftstuck
vum Schwärt Narsil vum Finger abdrännt wore. Noch em Wunsch vum Elrond hätt er
aigetli sotte zruckbrocht wäre zue dr Fyyr vum Schicksalsbärg, eme Vulkan im
Härz vu s Saurons Ryych (Mordor). Dert isch dr Ring vum Sauron gschmidet wore un
nume dert het er wäge däm chenne vernichtet wäre.

Dr „Aint Ring“ isch langi Zyt verscholle gsi un isch schließli indr Vorgschicht
vum 'Herrn der Ringe', Der kleine Hobbit, vum Déagol un syym Frynd Sméagol
gfunde, zwee Hobbit us em Volk vu dr Starre. Di beede hän sich um dr Ring
gstritte, am Änd het dr Sméagol syy Frynd derwäge umbrocht. Dur dr dunkel
Yyfluss vum Ring isch er bees wore un syy Läbe isch dur dr Ring in e uunatyrligi
Lengi zoge wore, vu andere isch er nume no Gollum ghaiße wore. Wun ere vu syyre
Familie verstoße woren isch, isch er ins Näbelgebirg gflichtet, wun er derno in
ere Hehli „an dr Wurzle vum Näbelgebirg“ gläbt het. Wu dr Hobbit Bilbo Baggins
(dt. „Bilbo Beutlin“) am e Dag dur s Näbelgebirg chuu isch, het er dr Aint Ring
gfunde un het dodermit vor em Gollum chenne flichte un schließli in syy Haimet,
in s Shire' (dt. „Auenland“), wider chenne zruckchehre.

Der Herr der Ringe fangt aa mit eme Bricht iber dr Doppelgeburtstag vu dr Hobbit
Bilbo Baggins un syym Adoptivsuhn Frodo. Derwylscht dr Bilbo mit 111 Johr e fir
Hobbit in seli hoch Alter chunnt, wird dr Frodo mit syym 33. Geburtstag
volljehrig. Des isch fir di beede Grund gnue, e (no) greßers Fescht wie sunscht
z fyyre. Bin ere Red am Änd macht sich Bilbo mit Hilf vun eme Ring vor dr Auge
vu dr Zueherer uusichtbar un goht in syy Wohnig Bag End (dt. Beutelsend) zruck
go ne baar Sache fir e lengeri Rais hole. Är wird aber vum Zauberer Gandalf em
Graue ufghalte, wu - mit syym Fyyrwärch – au ne Gascht gsi isch un em Bilbo syy
Begaischterig iber syy glunge Verschwinde nit dailt. Är iberzygt dr Bilbo, ass
dää em Frodo nit nume Bag End hinterlosst sunder au dr Ring. Wu dr Frodo e Wyyli
speter chunnt, isch dr Bilbo scho furt un dr Gandalf zaigt em Frodo s Kuvert mit
em Ring mit dr Mahnig, e nit z bruche. Fascht 17 Johr speter chunnt dr Gandalf,
wu dr Frodo bis do nume sälte bsuecht het, wider un gheit dr Ring as „letschti
Brob“ ins Fyyr. Do erschynt e Text in dr Sproch vu Mordor, wu in elbische
Buechstabe gschriben isch. Dr Gandalf isch jetz absolut sicher, ass dää Ring dr
„Aint Ring“ vum „Dunkle Herrscher“ Sauron isch.

Är verzellt em Frodo d Gschicht vu dr Ring un drait em uf, mit syym Gärtner
Samwise „Sam“ Gamgee (dt. Samweis Gamdschie) un em Ring us em Shire ufzbräche.
Si bschließe, ass dr Frodo Bag End an di uugliebte Verwandte, d Sackville
Baggins (dt. Sackheim-Beutlins) soll verchaufe un vorgee, zue syym Vetter
Merriadoc „Merry“ Brandybock uf Bockland zie z welle. Churz vor dr Frodo an syym
50. Geburtstag ufbricht, verschwindet dr Gandalf derno wider. Wel er nimi
chunnt, bricht dr Frodo ohni ihn mit em Sam un syym Vetter Peregrin „Pippin“
Took (dt. Tuk) z Fueß uf, derwylscht dr Fredegar „Dick“ Bolger e Sach vum Frodo
mit eme Chaare uf Bockland fahrt. Unterwägs entgehn si ne baar Mol eme Dräffe
mit „schwarze Ryter“ un dräffe dr Gildor, e Elb, wu uf em Wäg zue dr Graue
Anfurte isch. Är warnt dr Frodo vor dr schwarze Ryter un nimmt em Sam s
Verspräche ab, alliwyl uf syy Herr achtzgee. Z Bockland schließt sich dr Merry
dr Gruppe aa, derwylscht dr Dick im Shire blybt un d Spure verwischt.

Bin ere „Abchirzig“ dur dr Alt Wald wäre d Frynd vun eme Baum, em „Alte
Wyydemann“ schlofrig gmacht un fascht verdruckt. Im letschte Momänt wäre si vum
Tom Bombadil grettet. Dää fiert si sicher dur dr Alt Wald uuse un ladet si yy, d
Nacht bi sich un syyre Frau Goldberry (dt. Goldbeere) z verbringe. Noch em
Zobeässe steckt dr Tom Bombadil s Frodos Ring uf. Zum Erstuune vu dr Hobbit wird
er aber nit uusichtbar, är sait ene, är sei scho vor alle Bärg, Baim un Dier do
gsi. Uf em Wäg us em Wald uuse bringt er ihne ne Lied byy, wu si ne in
Notsituatione z Hilf chene riefe. Scho churz no ihre Drännig mueß dr Frodo em
Tom Bombadil riefe, wel si uf dr „Barrow-Downs“ (dt. Hügelgräberhöhen) vun eme
„Grabuuhold“ in e Gruft verschlaipft wäre un dää versuecht si mit eme Baanspruch
umzbringe. Dr Tom Bombadil erschynt un vernichtet dr Grabuuhold. Är holt alli
Schetz us em Grab un sait, ass e jede, wu do durechunnt, sich soll e Stuck nee
go dr Baan vum Grabhigel bräche. Är wehlt fir e jede Hobbit e lange Dolch uus,
wu vor langer Zyt vu dr Mänsche vu Westernis gschmidet wore seie, un drännt sich
e Rung speter wider vun ene, wel si syy Biet verleen Bree zues.

Wu si dert aacheme, gehn si in s Gaschthuus The Prancing Pony (dt. Zum
tänzelnden Pony), wu dr Frodo as Name Underhill (dt. Unterberg) aagit, wien em
dr Gandlaf grote het. Är macht zobe uf sich ufmerksam macht, wel er bim Singe
vun eme Lied vor dr Auge vu dr Gescht verschindet, wel er us Versäh dr Ring
ufzoge het. Doderno mahnt si ne Främde, wu Strider (dt. Streicher) gnännt wird
un schyns zimli guet informiert isch iber si, in eme Näbezimmer vorsichtiger z
syy. Wel er betont, ass d Hobbit ebis derbyy hätte, wu „ihn un syy Frynd
inträssiert“, ferche d Hobbit zerscht, ass er e Diener vum Dunkle Herrn sei. In
däm Momänt chunnt aber dr Wirt, dr Barliman Butterbur (dt. Gerstenmann
Butterblume). Är git em Frodo ne Brief vum Gandalf, wu dää din schrybt, ass dr
Frodo nit uf e soll warte sunder sofort vu derhaim soll ufbräche. Derzue chindet
er em Frodo e megli Dräffe mit eme Frynd, em Strider aa. Dr Wirt maint, är heb
dää Brief scho lenger, heb aber vergässe ne in s Shire z schicke. Dur dä Brief
glingt s em Strider, wu mit richtigem Name Aragorn haißt, d Hobbit vu sich z
iberzyyge un ihn as ihre Fierer dur d Wildnis aazneh. In dr Nacht versueche di
schwarze Ryter d Hobbit z ermorde. Si sin, wie dr Aragorn ene erklert, d Nazgûl,
Ringgaischter, un Diner vum Sauron. D Ryter verjage alli Ross uf Bree, un dr
Ufbruch vu dr Gruppe wird, zimli verzegeret, wel si sich zerscht e nei Pony mien
chaufe.

Dr Aragorn merkt, wie schwär dr Frodo verletzt woren sich, un brässiert mit dr
Hobbit wyter. Wu si di „letscht Bruck“ un d Trollhechine iberquärt hän, dräffe
si uf dr Elbefirscht Glorfindel. Dää chännt s Mässer, wu dr Frodo dermit
verletzt woren isch, un sait, ass es iber syy Fähigkeite gieng, sonigi Wunde z
haile. Wäge däm mießte si so schnäll wie megli uf Rivendell (dt. Bruchtal) chuu,
wel nume dr Elrond dr Frodo chennt rette. Wu si aber an d Furt cheme, wäre si vu
allne nyyn Nazgûl aagriffe. Dr Frodo chunnt nume dervu wäg em schnälle Elbeross
vum Glorfindel. Wu dr Frodo uf dr andre Syte vu dr Furt isch un dr Nazgûl mit em
Name Elbereth un em Schwärt droht, verbricht des. Ihm glingt s ihrem Befähl, ene
dr Ring z gee, z widerstoh. Wu di erschte Nazgûl in d Furt ryte, wäre si vun ere
Fluetwälle dervugschwämmt, wu vum Elrond gruefe woren isch. Dr Grorfindel drybt
derno au di andere Ryter in d Fluet. S erscht Buech ändet dodermit, ass em Frodo
d Sinne schwinde un er läblos vu s Glorfindels Ross gheit.

Die nyyn Kamrade sin dr Frodo Baggins (dt. Beutlin), dr Sam Gamgee (dt.
Gamdschie), dr Merry Brandybuck (dt. Brandybock) un dr Pippin Took (dt. Tuk) as
Hobbits, dr Gandalf as Zauberer un Maiar, dr Aragorn, dr Suhn vum Arathorn und
Erbe vum Elendil, dem frühere Chenig vum Königriich Gondor un dr Boromir, dr
Suhn vum Denethor, em Steward (dt. Truchsess) vu Gondor, as Mänsche, dr Legolas,
dr Suhn vum Thranduil, em Chenig vum Mirkwood (dt. Düsterwald), as Elb un dr
Gimli, Suhn vum Glóin, as Zwärg.

Dr Gríma Wormtongue gheit derno ne schwarze Stai us aim vu dr obere Fänschter
mit em Ziil, dr Gandalf oder dr Saruman z verschlaa. Är verfäält aber syy Ziil
un dr Gandalf nimmt dää Stai zue sich. D Delegation verlosst Isengard,
derwylscht d Ent blybe go dr Saruman im Orthanc bewache. Wu dr Pippin znacht
häälinge dr Stai nimmt un dryyluegt, chaan er im Stai, wu zue dr Palantír ghert,
zerscht e großi Stadt sää, wu brännt, drno siit er dr Sauron. Är wird vu däm im
Gaischt gfolteret, dr Gandalf chaa ne grad no rette un d Verbindig zum Sauron
unterbräche. Dr Gandalf merkt d Gfohr, git dr Palantír em Aragorn un rytet mit
em Pippin uf em schnällschte Wäg uf Minas Tirith, d Hauptstadt vu Gondor.

Dr Frodo un dr Sam chenne uf ihre Raise uf Mordor dr Gollum, wun ene
nooschlycht, fange. Dr Sam missdröut em Gollum, aber dr Frodo duurt des eländ
Gschepf. Är frogt dr Gollum oder Smeagol, wie si friejere Name gsii isch, eb är
e Wäg dur d Dodesimpf zum Schwarze Dor wisst. Dr Smeagol git Antwort, jo, er sei
scho mol dur d Simpf uf Mordor gange un är chennt si dert ane fiere. Wu dr
Smeagol em Frodo ne Aid bim «Schatz» schwert, losst en dr Frodo frei. E Zytlang
siht s eso uus, wie wänn dr Smeagol chennt ghailt wäre vum beese Yyfluss vu
Ring. No drei Däg chemme si zum Schwarze Dor un sähn, ass es uumeglig fir si
isch dur s Dor z chuu, ohni ass si gfange gnuu oder umbrocht wäre. Dr Smeagol
verzellt ene derno, s gäbt no ne zweete, ghaime Wäg, wu er emol gfunde ghaa
heeb: Cirith Ungol. Wel si kai anderi Idee hän, gehn d Hobbit uf syy Vorschlag
yy.

Dr Gollum fiert dr Frodo un dr Sam am Schaidewäg verby uf Minas Morgul. Wu si
dert aacheme, ziet e riisig Heer us Minas Morgul in dr Chrieg. Syy Aafierer isch
dr Herr vu dr Nazgûl, dr friejer Häxechenig vu Angmar. Dodro sähn dr Frodo un dr
Sam, ass dr groß Chrieg uusbrochen isch. Noch em Abzug vu dr Drupe mache si sich
uf, d Stääge vu Cirith Ungol uffezstyge. Unterwägs mache si ne Rascht un schlofe
yy. Wu dr Gollum no me Rung retur chunnt un d Hobbit fridli schlofe siht,
verlischt syy beese Blick un är stoht do wie ne uralte Hobbit, wu chrumm isch
vum schwäre Läbe, un buckt is iber d Hobbit. Dr Sam wacht uf, verschrickt un
bäfzgt dr Gollum aa: «Was schnaigsch wider umme?» Des widerholt Missdröue bringt
dr Gollum ändgiltig derzue ene uf em Bass e Falle z stelle. S mien dur e dunkel
Tunäll goh, wu ne Riisespinnobele din läbt, d Shelob (dt. Kankra). Si stammt no
us em Erschte Zytalter un het emol mit em Gollum e Abchuu droffe, ass er ihre
Nahrig bschafft un si ihn derfir verschont. Dr Gollum hofft, ass d Shelob dr
Frodo un dr Sam umbringt un dr Ring, wu si nit cha bruche, derno furtgheit. Si
gryft d Hobbit aa un cha dr Frodo schließlig mit ihrem Stachel stäche. Är gheit
glehmt an Bode, derwylscht dr Sam vum Gollum aagriffe wird. Em Sam glingt s, dr
Gollum in d Flucht z schlaa un dritt derno gege die Riisespinnobele aa. Mit Hilf
vu dr Phiole vu dr Galadriel un em Schwärt Stich chan er s liechtschych Ungghyr
verletze un verdrybe. Im Glaube, dr Frodo sei dot, nimmt er dr Ring an sich go d
Ufgab sälber uuszfiere.

S fimft Buech nimmt dr Handligsstrang dert uf, wu s dritt ufghert het: dr
Gandalf un dr Pippin ryte uf em Shadowfax (dt. Schattenfell) uf Minas Tirith. Si
sään, ass d Lychtfyyr vu Gondor aazunde sin, was haißt, ass Gondor um Hilf
gruefe het un au dert dr Chrieg entbrunne isch. Minas Tirith, d Hauptstadt vu
Gondor isch dur ihri Aalag mit sibe separate Muurring nume schwärr yyznee. Dert
berotet dr Gandalf mit em Denethor, em Statthalter un Steward (dt. Truchsess) vu
Gondor. Go sy „Schuld“ am Dod vum Boromir abdrage bietet dr Pippin em Denethor,
em Vater vum Boromir, aa, ass er in dr Dienscht vu Gondor drittet. Dr Denethor
nimmt syy Aagebot aa. E baar Däg speter chunnt dr Faramir, wu vu dr Nazgûl un vu
Ork-Chrieger verfolgt wird, uf Minas Tirith. Dr Gandalf rytet uus go d Nazgûl
verdryybe, ass em Faramir sy Drupp in d Stadt cha chuu. Wun er in d Stadt rytet
siht dr Faramir dr Halbling Pippin. Är verzellt sym Vater, em Gandalf un em
Pippin vu sym Dräffe mit nem Frodo, em Sam un em Gollum.

Noch em Kampf chunnt dr Aragorn in d Stadt Minas Tirith go dr Verwundete hälfe.
Noch ere alte Volkswyyshait sin „s Chenigs Händ d Händ vun eme Hailer“. Mit Hilf
vu athelas-Bletter (Chenigschrut) cha dr Aragorn d Éowyn, dr Merry un dr Faramir
haile un rieft si in s Bewusstsyy zruck, was as e Zaiche fir syy Aarächt uf dr
Droon aagsääne wird. Ainewäg chenne di Verwundete vorerscht nit wyter dailnee am
Chrieg.

The Lord of The Rings esch 2001 - 2003 id Kinos cho. Met der hochkarätige
Bsetzig vo Viggo Mortensen, öber Orlando Bloom, Elijah Wood oder Ian McKellen
bes zode Liv Tyler. Ensgesammt hend die drü Teil öber 3 Milliarde US-Dollar
igspöut, somet esch Herr der Ringe die erfougrichschti Föumreihe auer Ziite.
Osserdem heds för die drü Teil 17 Oscars gäh! Regie hed de Peter Jackson (King
Kong) gfüehrt. Dreiht esch z Neuseeland worde. Dä dritt Teil "Die Rückkehr des
Königs" isch mid 11 Oskars uszeichnäd wordä (Diä andärä wo au 11 gwunnä hend
sind "Titanic" und "Ben Hur").

Wäge sinem komplexe Ringsystem wird dr Planet Saturn au gern aus "Herr vu de
Ring" bezeichnet.



https://als.wikipedia.org/wiki/Ceuta

Ceuta [ˈθewta] (arabisch  سبتة‎, DMG Sabta) isch a spanische Stadt, wo an da
nordafrikanischa Küschta, a da Schtroß vo Gibraltar liegt. Ceuta isch also a
Exklave, wo uf na klina Halbinsl lit, grad amol 18,5 km² groß isch und 2006
75.861 Iwohna khet hot. Es hot a Landgrenz mit Marokko und isch 21 km vom
spanischa Festland weg.

Ceuta hot sit m 15. Jahrhundert zersch da Portugiesa, danoch da Schpania khört.
Sogär wia Marokko 1956 unabhängig wora isch, sind Ceuta und Melilla bi Schpania
dabi blieba. Marokko hätt natürlich gern boade Schtädt kriagt, hot aba bisher no
net probiert mit Gwalt d’Macht zum übanea. 1995 hond Ceuta und Melilla da Status
„autonome Stadt“ kriagt. Wils a Enklave vo da EU uf afrikanischem Kontinet isch,
probierend natürlich bsundrix viele illegale Iinwandara üba Ceuta noch Europa
s’ko. Drum isch in da letschta Johr d’Grenz imma meh übawacht und b’feschtigt
wora – vo boadna Sita, da spanischa und da marokkanischa.

Agfanga hot als mit da Griacha. Ma woass aba ned gnau, ob döt, wo d‘ Stadt hüt
isch damols scho Hüsa gsi sin. Ghoassa hots uf jeda Fall Αδέλφια (Heptá Adélphia
- Sieben Brüder, wild rund uma tum sieba Berg sin.). 319 v.Chr., hond
d‘Karthager s’Gebiet übanoh, und noch m Zwoata Punischa Kriag isch’s als Septem
Fratres (Sieben Brüder) zum Römischa Riich ko, und d’Iiwohna hond s‘römische
Bürgerrecht kriagt. Vo do kut wohrschinli o da hütige Nama: Septem → Septa →
Ceita → Ceupta → Ceuta. Ceuta isch strategisch und wirtschaftlich imma stärka
wora, und isch denn nebs Tanger d’wichtigschte Stadt vo da römischa Provinz
Mauretania Tingitana gsi. 429 sind denn d‘Vandala igfalla und 534 isch Ceuta zum
Byzantinischa Riich ko, aba scho 616 vo da Westgoten erobarat wora. 709 hond
denn d’Araba überno, oan zwoa Johr bevor se uf Schpanien uffe und döt für a paar
Johrhunderte bliba sind.

Im Zuge vo da Reconquista 1415 isch Ceuta vo da Portugiesa unta König Johann I.
erobarat wora.

Im Friede von Lissabon 1668 noch m Restaurationskrieg hond d’Portugiesa Ceuta an
d’Spanier abgäba müssa. Wia Marokko 1956 unabhängig wora isch, isch Ceuta als
sog. Souveräner Ort (Plaza de soberanía) da Spanischa Regierig untastellt wora.

Bevor Spanien 1986 zur EU ku isch, isch’s an Freihafen gsi. Sit 1995 isch Ceuta
a Ciudad Autónoma, a spanische politische Oaganart. Übasetzt hoasst des
autonome, unabhängige Stadt, eppas zwüschat na normala spanischa Stadt und anara
autonoma Gemeinschaft.

Damit kört Ceuta offiziell zum Gebiet vo da EU, obwohl‘s in Afrika liet. Als
Ciudad Autónoma hot Ceuta vaschiidene Befugnisse, zum oana hond se a oagenes
Stüürsystem mit relativ niedriga Stüüra, und khörend o net zum Zollgebiet vo da
EU.

Ceuta hot Partnaschafta mit Aci Catena in Italien, Cádiz in Spanien und
Guadalajara in Mexiko.



https://als.wikipedia.org/wiki/Carl_von_Linn%C3%A9

Dr Carl von Linné loose?/i (Carl Nilsson Linnæus bevor er gadlet worden isch; *
23. Mai 1707 z Råshult bi Älmhult; † 10. Januar 1778 z Uppsala) isch e
schwedische Naturwüsseschaftler gsi, wo mit dr binominale Nomenklatur d
Grundlage für die modärni botanischi und zoologischi Taxonomii erschaffe het. Si
offiziells botanischs Autorechürzel luutet „L.“. In dr Zoologii wird „Linnaeus“
as Autorechürzel bruucht.

Dr Linné het sich als Studänt in siim Manuskript Praeludia Sponsaliorum
Plantarum mit dr Idde vo dr Sexualität vo de Pflanze, wo denn no neu gsi isch,
usenandergsetzt und het mit dene Überlegige dr Grundstein für si spöters Wirke
gleit. Won er z Holland gsi isch, het er in Schrifte wie Systema Naturae,
Fundamenta Botanica, Critica Botanica und Genera Plantarum die theoretische
Grundlage vo siim Schaffe gleit. Er het z Hartekamp für e George Clifford
gschafft, het zum erste Mol vili sälteni Pflanze diräkt chönne studiere, und het
dr Hortus Cliffortianus zsämmegstellt, s erste Pflanzeverzeichnis, wo noch siine
Prinzipie gordnet gsi isch. Zrugg us em Usland het dr Linné für churzi Ziit als
Arzt z Stockholm gschafft. Er het do zu de Gründer vo dr Königlich Schwedische
Akademii vo de Wüsseschafte ghört und isch deren ihre erst Presidänt gsi. Er het
e baar Expeditione durch d Provinzen vo siiner schwedische Heimet gmacht.

Ändi 1741 isch dr Linné Profässer an dr Universität Uppsala worde und nüün Johr
spöter deren ihre Räkter. Z Uppsala het er wiiter gmacht mit siine
enzyklopädische Asträngige, alli bekannte Mineralie, Pflanze und Dier z
beschriibe und z ordne. Siini beide Wärk Species Plantarum (1753) und Systema
Naturae (in dr zähnte Uflag vo 1758) si no hüte für die biologischi Nomenklatur
vo Bedütig.

Dr Linné het vili Büecher verfasst, von dene si vili in mehrere Uflage
erschiine. E baar drvo cha mä in digitalisierter Form bi verschiidene Abieter
wie em Gallica-Projekt vo dr Französische Nationalbibliothek, dr Online Library
of Biological Books, dr Niedersächsischen Staats- und Universitätsbibliothek
Göttinge, dr Botanicus Digital Library und dr Google Buechsuechi im Volltext
finde. Zu de wichtigste Wärk vom Linné zele:

Under em Vorsitz vom Linné sin vo 1743 bis 1776 185 Dissertatione entstande, won
em hüfig diräkt zuegschriibe wärde. D Dissertatione vo siine Doktorande si im
zähnbändige Amoenitates Academicae (Stockholm bzw. Erlange, 1751–1790)
veröffentligt worde.



https://als.wikipedia.org/wiki/Burundi

Burundi (dt.: [buˈrʊndi]) isch ä dicht bevölkerete Schdaat in Oschdafrika. Er
gränzt im Norde an Ruanda, im Oschde an Tansania und im Weschde an die
Demokratischi Republik Kongo. Dr gröschd Deil vo der Gränze mit dr Demokratische
Republik Kongo lit im Tanganjika-See.

46% vo der Bevölkerig si jünger as 15 Johr, s Durchschnittsalter bedrait 16,7
Johr. D Chinderschdärblikeitsrote lit bi 62 vo 1000 Geburte (2007), die
durchschnittligi Läbeserwartig bi 51,3 Johr. Die (gschätzti) Geburterote isch im
Johr 2007 bi 6,48 Chinder/Frau gläge. Öbbe 6% vo der Bevölkerig isch
AIDS-chrank.

D Lüt schwätze französisch (Amtsschbrooch) oder d Bantuschbrooch Kirundi. Am
Tanganyika-See noch und in der Region vo der Hauptschdadt Bujumbura wird au
Swahili gschwätzt. Z Burundi git s entgege de gängige Vorschdellige keini
verschiidene Schdämm oder Ethnie. Si deile die gliiche Sitte und ghöre zum
gliiche soziale und politische Gfüeg. Rund 62 % vo de Burundier si Katholike,
5 % Proteschtante (v.a. Anglikaner), 10 % Moslems und 23 % Ahänger vo
afrikanische Religione. 85 Prozent zele sich zu de Hutu, wo hauptsächli die
„einfach“, vor allem büürligi Bevölkerig si. Zirka 14 Prozent vo der Bevölkerig
bezeichne sich as Tutsi, dr Räscht ghöre zu de Twa (1 %).



https://als.wikipedia.org/wiki/Burgund

S Burgund (französisch Bourgogne [buʀˈgɔɲ]) isch bis Endi 2015 e
Verwaltigsregion im Zentrum vo Frankriich gsii. Es het e Flechi vo 31.741 km²
und öbbe 1,61 Mio. Iiwohner gha. D Regionalhauptstadt isch Dijon gsi. S
Territorium vo dr Region entspricht öbbe däm vom historische Herzogtum Burgund.

Im Oste gränzt s Burgund an d Region Franche-Comté, im Norde an
Champagne-Ardenne und Île-de-France. Westlig liit d Region Centre, währed im
Süde d Regione Auvergne und Rhône-Alpes agränze.

S Burgund isch mit em Morvan, eme Usläufer vom Zentralmassiv Deil vo de alte
Kristallingebiet. Sust bilde mesozoischi Sedimänt (die meiste us em Jura) dr
Undergrund. An dr Ostflanke leite Bruchstufe zur Saône-Furche über.

Die hütig Region Burgund isch scho im Palaeolithikum vo Mensche besiidlet gsi.
Fund am Felse vo Solutré wiise scho für d Ziit um 15.000 v. Chr. e dichti
Besiidlig noch.

Vom 6. Johrhundert v. Chr. bis dass d Römer cho si, isch die keltischi Kultur vo
de Gallier vorherrschend gsi, vor allem die vo de Häduer und de Mandubier, wo
scho dr Caesar im De bello Gallico erwähnt. Bedütendi Asiidlige vo de Stämm si
Bibracte in dr Nöchi vom hütige Autun und Alesia bi Dijon.

Um 59 v. Chr. hai d Römer under em Julius Caesar d Helvetier und anderi
gallischi Stämm bi Bibracte, em hütige Mont Beuvrai zwüsche Autun und Le
Creusot, gschlage. Im Johr 52 v. Chr. het d Armee vom Caesar bi Alesia, em
hütigen Alise-Sainte-Reine, dr gallisch Ufstand under em Vercingetorix
nidergschlage. Denn isch Gallie ins Römische Riich igliideret worde und die
langsami sprochlichi und kulturelli Romanisierig vo siine Iiwohner het agfange.

Um 43 v. Chr. isch Augustodunum (Autun) gründet worde. Gege s Ändi vom dritte
Johrhundert het dr Wiibau in dr Region agfange.

Im Zug vo dr Völkerwanderig im 4. Johrhundert het dr germanisch Stamm vo de
Burgunder dr Rhii überschritte und het sich schliesslig im Beriich vo dr hütige
Westschwiiz, Savoye und der Franche Comté niiderglo und denn s
Schtammesherzogtum Burgund gründet. Wil er aber zahlemässig der asässige
keltoromanische Bevölkerig unterläge gsi isch, het er zwar e Herreschicht chönne
bilde, wo sich um ihre König versammlet het, isch aber bald romanisiert worde.

Im Lauf vom 5. Johrhundert het s Königriich d Räste vo dr römische Verwaltig vo
de Burgunder übernoh, und um 507 isch zum erste Mol dr Name Burgundia as
Bezeichnig vom neue Riich bruucht worde. D Burgunder hai noch em Zsämmebruch vom
Weströmische Riich wiiteri Gebiet um ihr Kärnland eroberet, nördlig bis in d
Gegend vo Troyes, westlig bis an d Loire, südlig bis Orange und im Oste bis an
dr Alpekamm bzw. an dr Rhii und an d Aare.

Im Johr 534 hai die germanische Franke d Burgunder underworfe. Im 6. und 7.
Johrhundert isch bi Erbdeilige zweimal e fränkischs Deilriich Burgund entstande,
wo aber beidi Mol wider mit em Gsamtriich vereint worden isch. Innerhalb vom
Frankeriich isch Burgund immer non e Riichsdeil bliibe.

Wo 843 s Fränkische Riich wider emol ufdeilt worden isch, isch die territoriali
Eiheit vo dr alte Burgundia z Änd gsi: D Gebiet östlig vo dr Saône si zum Riich
vom Lothar cho, die westlige, wo öbbe dr hütige Region Bourgogne entspräche, si
ans westfränkische Riich gfalle. Es het no meh Deilige ge und uf em Gebiet vom
historische Burgund si neue Herrschaftsberiich vo de Dynastie vo de Buvinide und
vo de Welfe entstande: 879 het sich dr Boso vo Vienne zum König vo
Niiderburgund, 888 dr Welf Rudolf zum König vom Hochburgund lo wehle. Die beide
Herrschafte si spöter under em Konrad III. im Königriich Arelat vereint worde,
si aber 1033 als Erb an s Heilige Römische Riich gfalle. Dä Deil vom Burgund, wo
under dr Herrschaft vom Westfränkische Riich bliiben isch, het zerst no Regnum
Burgundiae gheisse. Dr Richard dr Grichtsherr as Verdräter vom karolingische
Königdum het 918 e Herzogtum gründet, wo zerst persönlig gsi isch. Erst sit 1075
cha me e gebietsbezognigs Herzogdum Burgund nochwiise.

910 isch s Benediktinerchloster Cluny gründet worde. Vo do us het sich d
Chlosterreform über ganz Europa usbreitet.

1016 het dr französisch König Robert II. d Erbe vom Herzog Henri le Vénérable
gschlage. 1031 het zweit Sohn vom französischen König Robert II. us em Huus vo
de Kapetinger, dr Robert, s Herzogtum Burgund as Apanage übercho. Vo denn bis
1361 hai Kapetinger-Herzög im Herzogtum Burgund gregierte.

1131 isch die grossi Chlosterchille vo Cluny gweiht worde, won e Ziit lang die
grössti Chille gsi isch.

In dr Ziit vo dr Grosse Pest 1348 isch öbbe d Helfti vo de Iiwohner vom Burgund
an dr Chrankhet gstorbe. .

1361 isch d Dynastii vo de Kapetinger-Herzög mit em Philipp I. usgstorbe. Dr
König Johann dr Guet het s Herzogtum 1363 siim jüngste Sohn Philipp em Küehne
ge. Dä het d Witwe vo siim Vorgänger, d Erbdochter vom Graf vo Flandre ghürotet
und es het so näbe Flandre au d Freigrafschaft Burgund, wo zum Dütsche Riich
ghört het, ghört. Er isch so dr Begründer vom Huus Burgund worde, ere Siitelinie
vom französische Königshuus vo de Valois und einere vo de mächtigste Dynastie im
Spotmittelalter, wo im französisch-dütsche Gränzruum e grosse Länderkomplex
ufbaut het. In däm siim nördligste Deil, de Burgundische Niiderlande, si spöter
die hütige Benelux-Länder entstande. Im Hundertjöhrige Chrieg zwüsche de Chrone
vo Ängland und Frankriich hai dr Philipp († 1404) und siini drei Nochfolger en
eigeständigi Politik gmacht, und sich, je wo dr Vordeil für se glägen isch,
einisch mit dr einte und denn dr andere Siite verbündet. Im Allgemeine si si die
Allierte vo de Ängländer gsi.

Vo 1404 bis 1419 het dr Herzog Johann Ohnefurcht gregiert, zwüsche 1419 und 1467
dr Herzog Philipp dr Guet und vo 1467 bis 1477 dr Herzog Karl dr Küehn.

Währed dr Philipp dr Guet s verstande het, siis Territorium mit vil politischem
Gschick z arrondiere und z konsolidiere und zletzt über e riiche und mächtige
Staat regiert het, het si Nochfolger, dr Karl, brobiert d Expansion mit
militärischer Gwalt furtzsetze. Zwüsche 1474 und 1477 isch er im Chrieg mit dr
Schwiizer Eidgenosseschaft gsi. 1475 het er s Herzogtum Lothringe, wo zwüsche
siine nördlige und siine südlige Gebiet glägen isch, militärisch bsetzt. 1477
isch er in der Schlacht vo Nancy vo de Eidgenosse und Lothringer gschlage worde
und umcho.

1477 het im Karl si Dochter, d Maria vo Burgund, dr spöter römisch-dütsch Kaiser
Maximilian vo Habsburg ghürotet. Dr französisch König Ludwig XI. het druf s
Herzogtum Burgund, s Mâconnais, s Auxerrois und s Charolais zu heimgfallene
Lehene erklärt und die Gebiet bsetzt. Dr Maximilian het brobiert, se militärisch
zrugzgwünne (1513 z.B. isch Dijon vo kaiserlige Druppe belageret worde), isch
aber schlussändlig erfolglos bliibe. Sitt denn ghört Burgund definitiv zu
Frankriich.



https://als.wikipedia.org/wiki/Budapest

Budapest (ungarischi Ussproch ('budɒpɛʃt]; aalose?/i) isch d'Hauptstadt vu
Ungarn. Si hät uugfähr 1,7 Millione Iiwohenr un isch di achtgröschti Stadt in de
Europäische Union. D'Eiheitsgmeind Budapest isch 1873 entstande, wu mä die
vorhär selbständige Stedt Buda, Pest un Óbuda zämegläit het.

Budapest isch di einzigi ungarischi Stadt, wu zu keinem Komitat ghört, sundern
sälber dr Komitatsstatus hät.

D'Stedt Pest un Buda drätte ab de Reformzit zämme uff. E elteri Form vum Namme
isch „Pest-Buda“, also mit de größere un wichtigere Stadt vornedraa. Wäge de (im
Ungarische sältene) Folg vu dräi Konsonante in de Mitti isch allerdings au
d'Form Budapest vorchuu, wu au scho im Grof István Széchenyi sinem Wärch Világ
(„Wält“) verwändet wird. Wu sich d'Stedt vereinigt hänn, isch scho
selbstverständlig vu „Budapest“ gschwätzt wore.

Buda isch sälli Stadt gsi, wu am Blatz vum aktiike Aquincum entstanden isch; de
Namme Óbuda (Altbuda) wird erscht noch em Mongolesturm erwähnt, während s
Schloss Buda „Újbuda“ („Neubuda“) gnännt woren isch. Chronike us em Mittelalter
gänn aa, dass de Namme vum Bleda, em Brüeder vum Attila chunnt, allerdings wird
aagnuu, dass dodevuu numme stimmt, dass de Namme vum ene Personenamme chönnt
chuu (es hät im Mittelalter „Buda“ als Personenamme gee). Noch ere andere
Theorii, wu's allerdings keini Bewiis defür gitt, goht Buda uff s slawisch Wort
voda (Wasser) zruck, wie au di römischi Bezeichnig „Aquincum“ uff e keltischs
Wort mit ähnliger Bedütig chönnt Bezug gnuu ha.

De Namme vu Pest chönnt uff e antiike Ortsnamme zruckgoh: de Ptolemäus nännt in
sinem Büech Geographike Hyphegesis d Stadt Pession (Πέσσιον). Witer akzeptiert
isch abber d Aanahm, dass er sii Ursprung im altungarische Wort pest (Ofe) hät,
wu z Sibebürge hütt no bruucht wird. De Gellért-Bärg mit sine Thermalquälle isch
sällewääg au als „Pest-Bärg (Pest-hegy) bezeichnet wore; an sinem Füeß isch de
„Pest-Hafe“ (Pest-rév) gläge, wu deno de Gmeind sälber de Namme gee hät. Er isch
sit em friehje Mittelalter belèggt.

D Lag vu Budapest isch scho vor unserer Ziträchnig bliebt gsi, so hänn sich in
de Antiike Kelte im hüttige Óbuda aagsidelt. Di erschti Erwähnig vum hüttige
Budapest goht uff s Johr 89 v. e. Chr. zruck. Wu sich d Römer bis an d Donau
usbreitet gha hänn, isch Aquincum am Blatz vu de keltische Sidlig gründet wore,
dank siner günschtige Lag an de Donau hät's chönne zum Sitz vum Statthalter
were. Im 4. Johrhundert isch de Iifluss vum römische Riich zruckgange un zur Zit
vu de Völcherwanderig sin nochenand Hunne, Gote, Langobarde un Aware zu de
Herrscher wore. Noch de Landnahm durch d'Magyare hät's zwei Stedt gee, nämmlig
Pest un Buda westlig bzw. östlig vu de Donau. Im 11. Johrhundert isch am Füeß
vum Gellért-Bärg e wichtige Donau-Übbergang bout wore.

1526 un 1541 sin Buda un Pest zämme mit em rästlige Ungarn vu de osmanische
Türke iignuu wore; Pest isch noch de Zerstörige vu säller Zit lang nit
widderuffbout wore. Ußer de türkische Beder sin zu dere Zit wenig Dänkmöler
entstande. Erscht mit de Industrialisierig isch widder e Uffschwung chuu, zum
Bispil durch de Bou vu-n-ere Chettebruck us Bööt übber d Donau, wu Rüehm un e
Bevölcherigswachstum für d Stadt brocht hät. Us dere Blietezit sin Barockchilche
erhalte, ußerdemm isch dört s Rothuus bout wore, wu's hütt no gitt. D Umsidlig
vu de chöniglige Iirichtige vu Bratislava un vu de Universitet vu
Nagyszombathely dohär hät d Entwicklig noo witer gfördert.

Am 15. Merz 1848 isch di Ungarischi Revolution usbroche, im Lauf vu de
Fräiheitschämpf isch Pest-Buda zum Regierigssitz vu Ungarn wore. Mit de Iinahm
vu Buda durch d'Habsburger sin di ungarische Stritchräft gfalle.

D'Niderlag hät e Unterdruckig durch d'Östriicher zur Folg gha un erscht noch em
Östriichisch-Ungarische Usgliich hät d'Entwicklig chönne witergoh. Am 17.
Novämber 1873 sin Buda, Óbuda un Pest zämmeglèggt wore. Di neui Stadt isch
d'Hauptstadt vum Chönigriich Ungarn gsi un au s kulturäll, administratiiv un
wirtschaftlig Zäntrùm wore.

De Erscht Wältchrieg hät viili Lüt s Läbe chostet. Mit de Machtübbernahm vum
Miklós Horthy (1919) isch di kommunisdischi Regierig beändet wore. Im Zweite
Wältchrieg hänn di Dütsche Budapest bsetzt; di jüdischi Bevölcherig isch in
Konzentrationslager verschleppt wore un infolg vu de Bsetzig sin rund 38.000
Iiwohner ums Läbe chuu. Vu 1945 bis 1949 hät mer d'Stadt widderuffbout,
wudruffhii d'Iiwohnerzahl widder aagstige-n-isch.

Wiil d'Bevölcherig mit em stalinisdische Staat uuzfride gsi isch, isch 1956 de
Ungarisch Volchsuffstand usbroche. Er isch vu de sowjetische Druppe nidergschla
wore, sälli hänn in einzelne Stadtdeil au schwäri Zerstörige zruckgloo.

Budapest isch riich an kulturälle un hisdorische Sehenswürdigkeite, e baar devuu
ghöre zum UNESCO-Wältkultuurerb wie d'Andrássy út, e Allee zwüsche de Innestadt
un em Stadtwäldli, s Burgeviertel (lüeg unte) un de Heldeblatz (Hősök tere)
zwüsche Andrássy út un Stadtwäldli; sini Statuue erinnert an d'Helde us de
ungarische Gschicht.

Im Ungarische Nationalmuseùm (Magyar Nemzeti Múzeum) sin Usstellige vu
wältberiehmte Gegeständ im Zämmehang mit de ungarische Gschicht z finde. Ei
Duurusstellig brichtet übber d'Gschicht vu Ungarn vu de Staatsgründig bis 1990,
e anderi vu de Vorgschicht, d. h. vu 400.000 v. e. Chr. bis 804 n. e. Chr. De
wohl beriehmtest Gegestand isch d'Chrone vum István I., wu eins vu de Symbol vu
Ungarn isch.

De Burgpalast bärgt di Ungarischi Nationalgalerii (Magyar Nemzeti Galéria), di
gröschti Sammlig zu de Entstehig un Entwicklig vu de ungarische Chunscht mit ere
Sammlig vu Chunschtobjäkt. S Spektrùm längt vu mittelalterliger un Renaissance-
übber gotischi un barocki bis hii zu Chunscht vum 19. un 20. Johrhundert.

Weniger iiheimischi Chunscht findet sich im Museùm vu de schöne Chünscht
(Szépművészeti Múzeum). Mit wit meh wie 100.000 Chunschtobjäkt isch es s gröscht
Museùm vu Ungarn; d'Usstelligsobjäkt umfasse d'Universalchunscht vu ganz Europa
un us alle Zitalter.

D'Mátyás-Chirch (Mátyás-templom) isch im 15. Johrhundert bout un im 19.
Johrhundert im gotische Stiil renoviert wore. De Chrönigsort vum Franz Joseph
II. (1867) behärbärgt einzigartigi Freske, s Grab vum Chönig Béla III. un e
Statuue vu de Maria mit ere Chrone, wu de Bapscht Johannes Paul II. im Johr 2000
gschickt hät.

D'Fischerbastäi (Halászbástya) bstoht us eme Haupt- un fümf witere chreisrunde
Dürm. S Land am Füeß vum Bärg, wu si stoht, isch friehjer vu de Fischer gschützt
wore un Schaublatz vum ene Fischermärkt gsi. Näbem Gebäu stoht e prunkvolli
Statuue vum Chönig István I.

Im Burgviertel (Várnegyed) sin zahlriichi mittelalterligi Dänkmöler un Gebäu z
finde. S bekanntest Gebäu devuu un gliichzitig eins vu de bekannteste vu de
ganze Stadt isch de Burgpalast, wu sini Ursprüng im 13. Johrhundert hät un sit
de Erbouig durch de Béla IV. vu viile ungarische Chönig bewohnt un in siner
Architektuur beiiflusst wore-n-isch. S ganz Burgviertel ghört sit 1987 zum
UNESCO-Wältkultuurerb.

Näbe dene un zahlriiche andere Gebäu wird s Stadtbild au vu de Donaubrucke
(Széchenyi Lánchíd, Szabadsági híd, Margit híd, Erzsébet híd) brägt. Au s
Parlamänt (Országház odder Parlament) mit ere Längi vu 268 un ere Höchi vu 98
Meter isch markant. Zwüsche 1884 un 1904 isch es als Symbol vum
Nationalbewusstsii entstande, d'Nationalversammlig isch dört allerdings erscht
sit 1990 aasässig.

Z Budapest hät's au mehreri Heilbeder; es isch eini vu de wenige Hauptstedt, wu
Thermalquälle z finde sin. Einzelni vu de Beder hänn ihri Ursprüng in de
Türkezit. S Rudas Gyógyfürdő isch us religiöse Gründ bout wore, wiil noch em
islamische Glaube Wasser numme reinigt, wenn's fließt. S Gellért-Bad isch im 13.
Johrhundert zum erschte Mol benutzt wore, wu de András II. e Chrankehuus mit
Heilbad hät boue loo; s jetzig Bad im Jugendstiil isch vu 1912-18. S Széchenyi
Gyógyfürdő, de gröscht Badekumpläx vu Europa, behärbärgt näbe 18 Becke (devuu
dräi dusse) au e Chrankehuus.



https://als.wikipedia.org/wiki/Bretonische_Sprache

S Bretonische (bret. Brezhoneg) isch e keltischi Sprooch wo im Weschte vu dr
Bretagne (bret. Breizh) (Frankrich) gsproche wird.

S'Bretonische isch e Brythonisch-keltischi Sproch. S'Bretonische isch am
engschte mit dr usgschtorbene Kornische Sproch verwandt, un ebefalls eng mitem
Walisische. Ferner verwandt ischs mit de gälische Sproche (Irisch,
Schottisch-Gälisch un Manx). S'Bretonische isch e inselkeltischi Sproch, stammt
also nüt direkt vum Gallische.

S'Bretonischi gôht uf d'Schprôch vo brittanischi Ywanderer zrukck, wo im 4te un
5te Jôhrhundert vor angelsäggsischi Invasore us Britannie nôch Aremorica
gflüchtet sin. Möglich isch, daß d'armorikanischi Bevölkrig, zmindeschtens ufem
Land, zu dere Zit nô Gallisch gschprôche hät, allerdings isch gallisches
Subschtrat wege dr nahi Verwandtschaft zwische de brythonischi Schprôche un em
Gallisch schwör z ermittle. Im 9te Jôhrhundert hät s'Bretonischi syni
öschtlichschti Usbrytig ereicht, s'isch allerdings vum 10te bis 19te Jôhrhundert
wyder zruckdränggt wôre (lueg au d'Charte), sydem wird s'Bretonischi au in synim
weschtlichi Schprôchgebiet usghöhlt.

S'Bretonischi isch zerscht vum Gallo zruckdrängt wôre; sytem 18te Jôhrhundert
vum Franzessischi. D'Gründ für d'Verdrängig vum Bretonischi während em
Mittelalter leie im Exil un de Romanisierig vur bretonischi Oberschycht während
de Chrieg gege d'Normanne un em Umschtand, daß d'beidi politischi Zentre vur
Bretagne, Nantes un Rennes, nie vollschtändig bretonischschprôchig gsi sin. Als
Verwaltigschprôch isch Bretonisch wege dem au übrhaupt nie bnutzt wôre,
allerdings hät im Weschte au chuum öber Franzessisch gschprôche.

S'Bretonischi wird in drüü Phase unterteilt. Usem Altbretonischi sin numme ä
paar Wörter un Persone- un Ortsname überlyfert. S'Altbretonischi hät nô schtarki
Ähnlichkeite mit em Walisischi un em Chornischi gha. Texscht sin us dere Zit
keini überliferet, allerdings hät s sicher ä mündlichi Überlifrig gä.
S'Mittelbretonischi isch vum 12te bis ins 17te Jôhrhundert gschprôche wôre. Us
dere Zit schtammt au dr erschti Texscht uf Bretonisch, nämli imene latinischi
Texscht usem 14te Jôhrhundert mit bretonischi Verse. Usem 15te Jôhrhundert
schtammt au äs Bretonisch-Franzessisch-Latinisches Wörterbuech. Sytem 18te
Jôhrhundert schpricht mer vum moderne Bretonisch, syt dem isch au ä rychi
Literatur überliferet.

S'Bretonischi isch praktisch sytem 10te Jôhrhundert verdrängt un unterdruggt
wôre, scho im Mittelalter hät Bretonisch als d'Schprôch vo de unteri Schichte
gôlte. Mer cha zum Byschpil feschtschtelle, daß im Gallo, em benôchbarti
franzessischi Dialekt, numme wenigi Lehnwörter usem Bretonischi nôchzwiise sin,
während 2/5 vum bretonischi Wortschatz usem Gallo resp. Franzessischi chunt (zum
Byschpil komprenañ oder permetañ). Usserdem isch bekannt, daß im Mittelalter
bretonischi Uswanderer nôch Paris wege ihreri Schprôch usglacht wôre sin. Uss
där Zit stammt´s am stärkschte v´rbreiteti bretonisch "Lehnwort" im Franzesisch:
baraguiner: "unv´rständli rede". Diss kummt vun bretonisch: bara (Brot) un gwen
(wiss). Allerdings hät s d'franzessischi Monarche nüt groß gchümmeret, was für ä
Schprôch ihri Untertane gschprôche hän. Syt dr Franzessischi Revolution isch
s'Bretonischi, zämme mit alli andri "Patois" au als gschprôcheni Schprôch
zrukchdränggt wôre:

Le fédéralisme et la superstition parlent bas-breton; l’émigration et la haine
de la République parlent allemand ; la contre-révolution parle l’italien, et le
fanatisme parle basque. Cassons ces instruments de dommage et d’erreur.

"Dr Föderalismus un dr Aberglaube schpricht Bretonisch, d'Emigration un dr Hass
uf d'Republik Dütsch, d'Konter-Revolution schpricht Italienisch [warschynlich
isch Langue d'oc gmeint], un dr Fanatismus schpricht Baskisch. Mer sollte sälle
schädlichi un fehlerhafti Inschtrument zerschtöre."

Zwar sin alli Regionalschprôche unterdruggt wôre, s'Bretonisch hät s aber
bsunders schwör trôffe. E Grund defir isch, dass de Bretagne wirkli e Region mit
starki antirevolutionäri Tendenze gsi isch, b´sundersch wege de antiklerikal un
-religiös Site vun de Revolution. De Bretagne isch mit de südlich Nochbarsregion
Vendée e Basis vun de Bewegung vun de "Chouans" gsi un Konterrevolutionäre uss
dem Adel hän do Unterstitzung uss England kriagt. S'Resultat isch gsi, daß
s'Bretonischi langsam us alli syni Domäne verdränggt wôre isch un als primitivi
Buureschprôch abgwertet wôre isch. D'Yführig vur Schuelpflicht (Jules Ferry,
1882) hät d'Situation nô verschlimert un s'Bretonischi isch immer wyter ins
Abseits drängt wôre.

S'Bretonische het viir Hauptdialäkt, wo sich i wytri Lokaldialäkt unterteile.
D'Dialäkt werre i zwo Hauptgruppe ydeilt, s'Vannetais (bret. Gwenedeg)
unterscheidet sich arg vo de drei andre Dialäkt, em Cornouaillais (kerneveg),
Léonard (leoneg) un em Trégorrois (tregerieg). Die drei Dialäkt grenze sich
starch vum Gwenedeg ab un werre au als KLT-Dialäkt bezeichnet. D'Dialäkt hen
sich während em Übergang vum Altbretonische (600-1000) zum Mittelbretonische
(1000-1600) entwigglet. Inere Studie vo 1995 werre d'Sprecherzahle nooch Dialäkt
so verteilt:

D'Dialäktgränze entspreche fascht gnau de Bistümer vo dr Bretagne. D'hütige
Départements sin absichtlig andersch zoge worre. Ob d'Bischtümer d'Entwigglig vo
de Dialäkt beyflusst hen oder ob d'Bischtümer nooch ältri Gränze zoge worre sin
isch nüt sicher.

S'Kerneveg wird i dr Cornouaille (bret. Kernev oder Bro Gernev) gsproche. E
Unterdialäkt wird im Südweschte gsproche, im Pays Bigouden, Quimper un dr Region
vo Douarnenez.

Im Kerneveg isch d'Betonig wie i de andre KLT Dialäkt uf dr vorletschti Silbe,
er isch aber usprägter. Unbetonti Vokäl, vorallem i dr letschti Silbe sin
meischtens zum Schwa reduziert oder werre überhaupt nüt usgsproche; bara (Brot):
IPA: /ˈbaːr/.

Wie im Tregerieg un em Gwenedeg werre d'/z/ wo uf e Altbretonischs /ð/ . So wird
ezomm (bruuche) als /e:m/ usgsproche, un anavezout (wisse) als /ã'nowt/. S'
<c'h> wird als [h] usgsproche. S'<w> wird am Wortaafang als [v] usgsproche,
sunscht wie im Gwenedeg als [ɥ].

S'Leoneg wird im Léon (bret. Leon oder Bro Leon) gsproche. E Grossdeil vo dr
bretonischesprochigi Literatur isch i däm Dialäkt, d'Region het als terre des
prêtres golte wyl s'Prieschterseminar wo viili Prieschter usbildet worre sin im
Léon gsi isch. Dodurch isch viil vo dr religiösi Literatur uf Leoneg gschrybe
worre.

De Luut <c’h> wird im Leoneg Uvular usgsproche ([χ], aastatt wie sunscht als
/x/: C’hoari (Spiil) IPA: /ˡχwaːri/.

S'Tregerieg wird im Trégor (bret. Treger oder Bro Dreger) gsproche. Mangmol wird
dr Dialäkt vo Goëlo im Oschte vum Département Côtes-d’Armor vum Tregerieg
unterschiede.

S'Gwenedeg wird im Weschte vum Vannetais (bret. Gwened oder Bro Wened) gsproche.
Dr Oschte vum Vannetais isch scho länger Gallosprochig. Es isch in Ober- un
Untergwenedeg (haut-vannetais un bas-vannetais) ufdeilt.

Bi dr Ussproch unterscheidet sich s'Gwenedeg vorallem durch syni Archaisme vum
reschtliche Bretonisch; es isch als einziger bretonischer Dialäkt nüt sofort für
Sprecher vo de andre Dialäkt verständlich D'Hauptmerchmool sin:

E Bsunderheit vum Bretonische sin d'Nasalvokäl, unter de keltische Sproche
eimoolig; s'Bretonische het siebe Nasalvokäl, [ỹ] un [ũ] sin allerdings sälte.
D'Vokallängi isch nüt phonemisch; e Vokal wird voreme stimmhafte Konsonant
länger, ähnlich wie im Alemanische. D'Aazahl vo Diphthonge wird mit bis züe 25
(Jean-Marie Ploneis) oder mit numme 4 (Kenneth Jackson) aagää. D'hüüfigschte sin
[ew], [aw], [ow] un [ej]. Insgsamt hets Bretonische e relativ grosses
Vokalinventar.

S'Bretonische het 20 Konsonante. Usserdäm wird d'Konsonantelängi unterschiede,
vorallem am Wortaafang, allerdings nüt i allene Dialäkt. Stimmlosi Plosive sin
immer aschpiriert

Am Wortänd werre b, d, g, j, z, zh stimmlos, also wie p, t, k, ch, s usgsproche,
wenn s Wort, wo noch ne stoht, nit mit me Vokal afangt. Sälli Assimilatione über
Wortgränze use sin in allne bretonische Dialäkt wichtig, wyl eso - ähnlig wie
durch di dütschi Uslutverhärtig - Phrasegränze markiert werre.

Bispyl: hi zo bras [i zo bra:s] vs. bras eo [bra:z e] ("SI isch groß" vs. "er/si
isch GROß").

D'Hauptbetonig isch im Bretonische meischtens uf dr Penultima, dr vorletschti
Silbe vum Wort. Dr Gwenedeg Dialäkt het d'Betonig allerdings uf dr letschte
Silbe, wie im Altbretonische. Vo viilene Sprecher vum Neo-Breton wird dr
französische Satzakzent wo langsam aastiigt bnutzt.

D'Schätzige odr Umfrôge in dr Basse-Bretagne gän für 1990–2000 zwische 130.000
un 300.000 Schprecher aa. Usserdem verschtöhn ungfähr 655.000 Lüüt Bretonisch.
D'Aazahl vo Lüüt, wo Bretonisch im täglichi Lebe schwätze, isch allerdings sehr
gring un höggschtens ä paar hundert Chinder lehre Bretonisch nô ufem
traditionele Weg: als Muetterschprôchler; scho 1980 sin numme 6% vo de Chinder
uf Bretonisch erzoge wôre. Ä wiitres Problem isch, daß d'Schprôchkompetenz vo
dene, wo Bretonisch erscht schpöter glernt hän, sehr verschyde isch. Usserdem
mueß mer befürchte, daß d'Aazahl vo bretonisch-schprôchigi Lüüt nô wyter fällt.
3/4 vo de Schprecher sin älter als 50 un d Helfti älter als 65. 90% vo de unter
30 Jährige schwätze numme Franzessisch. Umfrôge zeige au, daß
d'Bretonisch-Schprecher vor allem us de untere soziale Schichte un Beruef
chömme, 79% vo de Bretonisch-Schprôchigi schaffe im primäre Sektor un numme 6%
im tertiäre.

Us dere Zit schtammt au dr ironischi Schpruch: Il est interdit de cracher par
terre et de parler breton. S'isch verbote Bretonisch z rede un uf de Bode z
schpeije. Obwohl säller Schpruch warschynlich erfunde isch, hän d'bretonischi
Chinder sich Ähnliches gfalle lo müesse. Sälli Schprôchpolitik hät schliesslich
zumene schtarki Minderwertigkeitschomplex vo de Bretonischschprecher gfüehrt.
Älteri Lüüt sin zwar hüt wyder ä weng schtolz uf ihri Schprôch, schäme sich aber
trotzdem nô für ihri Buureschprôch. Usserdem isch de Bretonischschprecher
ytrichtert wôre, daß sä erschtens numme de Dialekt vo ihrem Dorf chönnte
verschtoh (was falsch isch) un daß zweitens ihri Chinder mit Bretonisch kei
Ufschtigschance hätte. Usserdem sin 1920-30 un 1946-60 vyli Bretone usgwandert,
vor allem bretonischschprôchigi Dörfer hän fascht d'Hälft vur Bevölkrig verlore.
Zur glychi Zit sin aber au Neigschmekti in d'Bretagne cho, wo natürlich im lebe
nüt dran denkt hän Bretonisch z lehre. Alli die Gründ hän schlieslich dô dezue
gfüehrt, daß d'Eltere 1960-70 ufghört hän mit ihri Chinder Bretonisch z rede.
Zur glychi Zit sin allerdings au d'represivi Gsetz abschafft wôre; 1951 isch dr
Untericht vum Bretonischi erlaupt wôre. 1977 isch d'Organisation Diwan ins Labe
gruefe wôre. Diwan hät s erschti Bretonischi Schuelsüschtem gschaffe; zerscht
mit Chindergärte, schpöter mit Grundschuele un Collegés, un syt 1994 cha mer
sogar s'Abitur uf Bretonisch mache. Usserdem sende inzwische mehreri Radio un
Fernsehsender uf Bretonisch. Trotzdem sin d'Zukunftsussichte für s'Bretonischi
nüt grad d'bescht; erschtens sin d'letschti Muetterschprôchler scho alt un
zweitens hät d'Schprôch praktisch kei Verwendig mehr als Chommunikationsmittel,
vorallem in de Schtädt. Ob Bretonisch usschtirbt oder sich wiider als Schprôch
durchsetze cha, wird mer in de näggschti Jôhrzehnte sehne.

D Wikipedia uff Bretonisch S Wiktionary uff Bretonisch — e freis Wörterbüech
Wikiquote uff Bretonisch — Zitate



https://als.wikipedia.org/wiki/Benjamin_Franklin

Dr Benjamin Franklin (* 17. Januar 1706 z Boston in Massachusetts; † 17. April
1790 z Philadelphia in Pennsylvania) isch en amerikanische Drucker, Verleger,
Schriftsteller, Naturwüsseschaftler, Erfinder und Staatsmaa gsi.

As äine vo de Gründerväter vo de Veräinigte Staate het er mitghulfe, d
Unabhängikäitserkläärig vo de Veräinigte Staat z entwärfe und isch äine vo deene
gsi, wo si underschriibe häi. Wääred dr Amerikanische Revoluzioon het er die
Veräinigte Staate as Diplomat in Frankriich verdräte und het dr Allianzverdraag
mit de Franzoose und denn au dr Friide vo Bariis usghandlet, won em
Amerikanische Unabhängigkäitschrieg en Ändi gmacht het. As Delegierte vo dr
Philadelphia Convention het er an dr amerikanische Verfassig mitgschafft.

Dr Franklin het sis ganze Lääbe lang immer brobiert, s Gmäinwääse z fördere. Er
het die erste Freiwillige Füürweere z Philadelphia gründet und die ersti
öffentligi Bibliothek in Amerika, wo mä Büecher het chönne usleene. Er het au e
Holzoofe entwigglet, wo bsundrigs effektiiv und raucharm gsi isch und
wüsseschaftligi Entdeckige gmacht, und under anderem dr Blitzabläiter erfunde.



https://als.wikipedia.org/wiki/Baskische_Sprache

S Baskisch (euskara) isch e isolierti Sproch, wo im Baskeland
(französisch-spanischs Gränzgebiet) bim baskisch Volk gschwätzt wird. Z Spanie
schwätze s 734'100 Lüt (Provinze Biscaya, Álava, Guipúzcoa und Navarra), im
französisch Teil 67'200 (im Département Pyrénées-Atlantiques). Usserdem wird s
in de baskische Diaspora gschwätzt.

S Wort „Baskisch“ chunnt vom antike Vaskonevolk. Durch di germanischi Ussproch
Waskon vom spanische vasco hät au d Region Gascogne ihr Name kriegt. D
Eigebezeichnig eusk- (Euskaldunak = die wo di baskischi Sproch schwätze) chunnt
wahrschints vom Name Auscii, me antike aquitanische Stamm, wo de Stadt Auch im
Département Gers (z Südfrankrych) de Name ge hät.

Baskisch wird mit em Latynische Alphabet gschribe. S Alphabet isch phonetisch;
usser em h wo meistens stumm isch werre alli Büechstabe vo me Wort gsait. Zwei
Vokal wo uffenend folge, bilde normalerwis e Diphthong.

b, d, f, g, k, l, m, n, p, t werre glych usgsproche wie im Alemannische.
Folgendi Ussprochdifferänze:

Wahrschints chunnt 75 Prozänt vom Vokabular uss de geografisch gseh benochberte
Sproche (Keltisch, Latynisch, Gaskognisch, Aragonesisch, Französisch, Spanisch).
Baskisch isch e agglutinierendi Sproch, wo d Wortstämm und Suffix an anderi
Wortstämm oder Suffix aghänkt werre chönne. E Gschlächt (männlig/wyblig) git s
nit. E bsunders Merchmol vom Baskische isch aber dass oft numme s Hilfsverb
konjugiert wird und säll richtet sich nit noch em Subjäkt, sondern noch de
Ergänzige.

D Wikipedia uff Baskisch S Wiktionary uff Baskisch — e freis Wörterbüech
Wikiquote uff Baskisch — Zitate

Wikisource uff Baskisch — Quälletekscht Wikibooks uff Baskisch — Lern- und
Lehrmaterialie



https://als.wikipedia.org/wiki/B%C3%BCrgermeister

En Bürgermeischter isch s Oberhaupt von ere Stadt oder Gmeind. Er wird je nach
Land diräkt vo de Bürger oder vom Stadt-/Gmeindrat gwählt.

I vilne Regione und Gmeinde isch in früherer Zyt für d Funktion vom
Bürgermeischter der Begriff Schultes, oder Schultheiss verwendet worde. In menke
Gegende vum Alemannische sait mer zum Burgemeischter au Vogt.

In frühere Jahrhunderte het s Stedt gee, wo gliichzytig meh as ei
Bürgermeischter gha händ. Si händ denn eine als as dr wortfüehrend
Bürgermeischter bestimmt. Als Bürgermeischter, wo vilfach au no s Richteramt
bechleidet händ, sind jahrhundertelang usschliesslich Volljurischte gwählt
worde.

I der Schwiz gits d Bezeichnig Bürgermeischter eso nümme. Bis zur Helvetische
Revolution isch s in e baar Zunftstädt wie Basel, Züri, Sanggalle, Schaffuuse,
Stei am Rhii und Chur dr höchst Poste gsi, währed anderi Stedt wie Bärn,
Burgdorf, Friburg oder Luzern dr Titel Schultheiss bevorzugt hai. Under dr
Helvetische Verfassig isch s Amt vom Bürgermeister ufghobe und 1803 mit dr
Mediation vilerorts wider iigfüehrt worde. Vo dr Middi vom 19. Jahrhundert aa
isch dr Titel ändgültig verschwunde. Hützutag isch die analogi Bezeichnig je
nach Ort Stadtpräsident, Stadtammä, Ammä, Gmeindammä oder Gmeindspräsidänt. I
nöd dütsche Spoochregione Syndic, Maire oder Sindaco.

I de meischte grössere, vor allem i chreisfreye Städt gits in Dütschland en
Oberbürgermeischter oder e Oberbürgermeischterin und eine oder mehreri
Biigordneti, wo dänn au emal d Amtsbezeichnig Bürgermeischter träged.

Öfters isch "Der Bürgermeischter" au d Bezeichnig für d Bhörde
(Gemeindsverwaltig), wo am Bürgermeischter understaaht.

Der Bürgermeischter wird je nach Bundesland gröschteteils diräkt gwählt, i
einige Bundesländer (Niederösterreich, Steiermark und Wien) vo de Mitgliider vom
Gmeindrat. In Wien wird der Bürgermeischter, wo au no dr Landeshauptmann vom
Bundesland Wien isch, nöd diräkt gwählt, sondern vom Gmeindrat (wo gliichzytig
au dr Landtag isch).

Der Bürgermeischter isch s Organ, wo d Gmeindratsbeschlüss usfüert. Usserdem
füehrt er Bundes- und Landeswiisige us. Die Gmeindsbedienschtete sind ihm
underschtellt. Er vertritt d Gmeind au nach usse. In Bauaaglegeheite isch er die
ersti Inschtanz. In Statutarstädt füehrt er ebeso d Agende vom Bezirkshauptmaa
us.

I jedere Gmeind gits als Vertretig eine, zwei oder drüü Vizebürgermeischter, je
nach Wahlergebnis und der Gmeindgrössi.



https://als.wikipedia.org/wiki/Aristoteles

Dr Aristoteles (altgriech. Ἀριστoτέλης, Aristotélēs), 384–322 vor dr Ziitwändi,
isch eine vo de bekanntischte und iiflussriichschte europäische Philosophe gsi.
Er het vili wüsseschaftligi Diszipline entweder selber begründet oder doch
schdark beiiflusst, under ihne d Wüsseschaftstheorii, d Logik, d Biologii, d
Physik, d Ethik, d Dichtigstheorii und d Schtaatslehr. Us siiner Philosophii het
sich dr Aristotelismus entwicklet. Siini physikalische Theorie si am Afang vo dr
Neuziit es grosses Hindernis gsi in dr Entwicklig vo dr moderne Physik. In dr
Logik isch er mit siinere Syllogistik bis in s 19. Johrhundert wichtig gsi.

Dr Aristoteles isch 384 vor dr Ziitewändi z Stageira (Stagira) uf dr Halbinsle
Chalkidike uf d Wält cho. Wäge däm het men em dr Biiname dr Stagirit gä. Won er
17 gsi isch, isch er uf d Akademii vom Plato z Athen cho. Im Johr 347, wo dr
Plato gschdorben isch, isch dr Aristoteles vo Athen furt. 343/2 het er em Sohn
vom mazedonische König Philipp II., em Alexander, wo denn driizäh gsi isch, z
Mieza Unterricht gä. 334 isch er uf Athen zrugggange. Er het si eigeni Schuel, s
Lykeion, ufgmacht. Nach ihre Wandelgäng, de peripatoi, het män erä au die
peripatetisch Schuel gsait. Nach em Dod vom Alexander em Groosse het s
politischi Schbannige z Athen gä, und dr Aristoteles het müesse d Schdadt verlo.
Er isch uf Chalkis uf dr Insle Euboia gange, won er im Johr 322 gschdorben isch.



https://als.wikipedia.org/wiki/Antikes_Griechenland

D Gschicht vom antike Griecheland, wo d Entwigglig vo dr öiropäische
Zivilisazioon maassgääblig mitbrägt het, umfasst öbbe d Zit vom 8. Joorhundert
v. d. Z., wo u. a. die homerische Eepe entstande si, bis 146 v. d. Z., wo
Griecheland ins Römische Riich integriert worde isch und vo denn aa bis in d
Spootantike).

Wääred sich in dr archaische Zit (öbbe 700–500 v. d. Z.) s Polissüsteem
uusebildet het und d Grieche dr Middelmeerruum kolonisiert häi, isch die
klassischi Periode (öbbe 500–336 v. d. Z.) e Zit, wo sich d Kultur entfaltet und
eso e Fundamänt für s Oobeland gläit het. Denn si au zentrali politischi Begriff
brägt worde, zum Bischbil im Zämmehang mit dr Entwigglig vo dr attische
Demokratii. Zu de Läistige vo dr antike griechische Kultur zele under anderem
archidektonischi Monumänt wie die uf dr Athener Akropolis, bedütendi Skulpture,
zentrali Wärk vo dr Dichtkunst (wie d Ilias und d Odyssee), d Grundleegig vo dr
Filosofii und bedütendi prosaischi Gschichtswärk vom Herodot und Thukydides, wo
spööteri griechischi Gschichtsschriiber no im Byzantinische Riich beiflusst häi,
maassgääbligi Erkenntniss uf em Gebiet vo dr Mathematik, dr Physik und Forme vo
friidlige sportlige Wettkämpf wie die Olympische Spiil.

Vili vo de Grundlaage für die klassischi Zit si in deere Perioode entstande. Am
Aafang si noch em „Dunkle Zitalter“ die homerische Eepe, d Ilias und d Odyssee,
entstande, wo d Hellene vo früe aa verbunde häi. D Ilias isch woorschinlig öbbe
um 750/730 und d Odyssee öbbe 720 v. d. Z. ufgschriibe worde. Woorschinlig no
vor em Homer het dr Hesiod sini Dichdige verfasst, wo für die griechischi
Müthologii und Wältaaschauig e groossi Bedutig ghaa häi.

Woorschinlig het sich scho im 12. Joorhundert, spöötistens aber in dr
geometrische Zit (öbbe 900–700 v. d. Z.) in Griecheland e nöis Staatesüsteem afo
bilde: D Polis (dr Stadtstaat) isch usser in Däil vo Nordgriecheland und Däil
vom Peloponnes die vorherrschendi Staatsform worde. Dr Aadel, wo zerst no käi
Geburtsaadel gsi isch, het mee und mee Iifluss überchoo und d Köönigsheerschaft
isch immer mee zruggdrängt worde und zum grösste Däil verschwunde. Es het immer
mee Oligarchie gee, wääred in andere Stadtstaate d Bevölkerig mee bim Regiere z
sääge ghaa het. Die entwiggleti Demokratii mit dr Isonomii, d. h. em Brinzip vo
dr Rächtsgliichhäit, wie im Fall vo Athen isch aber erst in dr klassische Zit
entstande. D Vollbürger häi in dr Polis s Rächt ghaa, am politische Lääbe
mitzmache. Wie vil si häi chönne mitbestimme, isch vo Stadt zu Stadt
underschiidlig gsi. Vilmol häi d Poleis nume en äng begränzts Umland (Chora)
ghaa. Groossi Poleis mit ere witlöifige Chora, wie Athen und Sparta, si d
Usnaame gsi. Fast jedi Polis het en Akropolis, e Burgbärg, ghaa und en Agora, e
Määrtblatz, wo s wirtschaftlige und politische Zentrum gsi isch.

Scho am Ändi vom 2. Joorduusig v. d. Z. häi sich Grieche an dr chläiasiatische
Küste niidergloo. Vo öbbe 750 bis 550 v. d. Z. isch s zur Groosse Kolonisazioon
choo, wo groossi Däil vom Schwarzmeergebiet und in e Hufe Geegende vom
Middelmeerruum Dochderstedt gründet worde si. Vor allem in Underitalie und uf
Sizilie si vili Kolonie entstande (Magna Graecia). Dr Thukydides verzelt z. B.
vo Naxos im Joor 735 und vo Syrakus im Joor 730 z. d. Z. Das isch vor allem
bassiert, wil Griecheland überbevölkeret gsi isch, wil mä Handelswääg het welle
absichere und wäge innepolitische Gegesätz und Unrueje innerhalb von ere Polis.
Dr Begriff Kolonisazioon sött mä nit noch modärne Maassstääb uslege. Die nöi
gründete Stedt si vo dr Mueterstadt politisch unabhängig gsi und si mäistens
dört entstande, wo d Siidler nid mit em Widerstand vo de Iihäimische häi müesse
rächne.

Die griechischi Besiidlig het fast im ganze Middelmeerruum stattgfunde und iir
Zentrum isch d Egeis gsi. Vo 700 v. d. Z. aa het sich dr Iifluss vo
orientalische Elemänt uf d Kunst afo zäige. In deere Entwigglig häi zerst Stedt
uf Euböa, bald druf s mächdige Korinth e wichdigi Vermiddlerrolle gspiilt. D
Grieche häi scho früener s Alfabet vo de Fönizier übernoo und für sich
adaptiert.

Eso het sich iire gäistig Horizont erwiteret und in däm Klima isch die ionischi
Filosofii entstande. Zu iire Verdräter, wo uusestöön, zele u. a. dr
Naturfilosoof Thales vo Milet, dr muusigverbundeni Mathematiker Pythagoras vo
Samos und dr „dunkli“ Dialäktiker Heraklit vo Efesos.

In der Zit um 500 v. d. Z. het sich au die antiki griechischi Gschichtsschriibig
entwigglet, aagstosse vom erwiiterete geografische Horizont und vo dr ionische
Filosofii. Dr Hektalos vo Milet, die sogenannte Logograafe und d Historie vom
Herodot stöön am Aafang vo dr riiche griechische Gschichtsschriibig, wo
bedütendi Prosawärk vürebrocht het und thematisch üsserst vilfältig gsi isch. Dr
Herodot und dr Thukydides häi dr Maassstaab vorgee, wo sich vili vo de spöötere
antike griechische Gschichtsschriiber dra orientiert häi. Allerdings isch e
groosse Däil vo dr antike Literatuur verloore gange und mit ere au e Däil vo dr
Gschichtsschriibig.

Uf em griechische Festland häi verschiideni Poleis um d Vormachtstellig kämpft
und immer wider gegenenander Chrieg gfüert. Uf em Peloponnes isch zerst Argos
lang füerend gsi; aber denn isch s Sparta noch dr Erooberig vo Messenie i de
Messenische Chrieg (8.-7. Jh. v. Chr.) und uf dr Grundlaag vo innere Reforme
glunge, die sterksti Milidärmacht in Griecheland z wärde. Scho lang het sich s
Milidäärmodäll vo de Bürgerweere duuregsetzt (Hoplitetaktik). Um 550 v. d. Z.
het Sparta schliesslig dr Peloponnesischi Bund gründet und eso si
Herrschaftsaaspruch zementiert.

Im 7. und 6. Joorhundert v. d. Z. het sich d Regierigsform vo dr Tyrannis
verbräitet, zerst z Korinth, wo d Kypselide um 660 v. d. Z. an d Macht choo si
und die ersti Tyrannis in Griecheland iigrichdet häi, denn z Sikyon und z Samos
und spööter au z Athen. Dr Begriff Tyrannis isch us Chläiasie choo und het zerst
äifach en Eläiherschaft bedütet, weder guet no schlächt. Mäistens het e mächdige
Aristokrat d Füerig in ere Polis übernoo, si Macht milidäärisch abgsicheret und
uswärts d Understützig vo andere Tyranne gsuecht. D Tyrannis het also käi
rächligi Grundlaag ghaa, sondern nume e machtpolitischi. Au im westlige
Middelmeerruum si in dr spöötere Zit Tyranne an d Macht cho. D Entwigglig uf
Sizilie isch zimlig spektakulär verlofe mit em Gelon, wo d Macht vo Syrakus uf
ganz Sizlie usbräitet het und as Held bis zu sim Dood regiert het und em
Agathokles, wo noch eme Staatssträich die demokratischi Verfassig in Chraft gloo
het, groossi Däil vo Sizilie erooberet und sich schliesslig zum Köönig gmacht
het. Im griechische Chärnland het vor allem Sparta die Regierigsform abgleent
und het energisch gege sä kämpft.

Groossi Eräigniss, wo d Grieche us de verschiidene Poleis zämmechoo si und eso
iir Zämmeghörigkäitsbewusstsii zum Usdruck brocht häi, si vor allem die
Panhellenische Spiil gsi, wo die Olympische Spiil am berüemtiste von ene gsi si.
Do häi au Grieche us Underitalie mitgmacht. En äänligi panhellenischi Bedütig
het s Orakel vo Delfi ghaa.

Was aber de Grieche s Gfüül zämmezghööre vor allem gee het, isch dr Götterkanon
gsi, wo us de homerische Epe bekannt isch und wo sich in dr archaische Zit die
erste Tämpelbaute druf bezooge häi. Die antike griechische Poleis si stark
religiöös brägt gsi. Es isch zwar käi Buechreligion gsi und si isch dur Müüthe
und Heroegschichte bestimmt gsi, aber bi fast alle öffentlige und brivate
Handlige si d Götter aagrüeft worde.

Erst wo dr Chrieg gege d Perser droot het, het sich e Gmäinschaftsgfüül
entwigglet, wo au politisch zum Usdruck cho isch. 510 v. d. Z. isch d Tyrannis z
Athen ändgültig abgschafft worde. Athen isch denn scho d Vormacht in Attika gsi;
Thebe het spööter d Vormachtstellig in Böozie aagsträbt, aber die bedütendsti
Macht in Griecheland isch immer no Sparta gsi. In Chläiasie isch s schliesslig
zum Ionische Ufstand (500–494 v. d. Z.) cho und das isch mit de Perserchrieg
Däil vo dr Wältgschicht worde.

D Gröössi vo dr Bevölkerig cha nume grob gschetzt wärde. Wo si am grösste gsi
isch, häi im ganze antike Griecheland öbbe 4 Millione Lüt gläbt, öbbe 2 Millione
von ene in de Kolonie. Zur Polis Athen het ganz Attika ghöört, wo öbbe 2600
Kwadratkilometer grooss gsi isch und im Joor 435 v. d. Z. het si öbbe 250'000
bis 300'000 Iiwooner gha, 100'000 von ene Sklave und 60'000 männligi erwaggseni
Bürger. Im Joor 325 v. d. Z. si s nume no öbbe 150'000 bis 250'000 Persone gsi,
50'000 von ene Sklave und 20'000 männligi erwaggseni Bürger. D Region Attika het
die höggsti Bevölkerigsdichdi z Griecheland ghaa, nämlig zwüsche 45 und 80
Iiwooner bro Kwadratkilometer (zum Vergliich: im Joor 2005 si s 3812 gsi). Im
Ganze cha mä vo öbbe 1000 griechische Poleis im Middelmeerruum und am Schwarze
Meer usgoo, vo dene häi weniger as d Helfti mee as 2000 Iiwooner gha und nume
fufzää Brozänt mee as 5000.

D Lääbenserwartig isch seer niidrig gsi. Nume knapp über fufzig Brozänt vo alle
Mensche si elter as fümfi worde, nume öbbe vierzig Brozänt mindestens drissgi
und nume knapp über e Fümftel si mit fuffzig oder elter gstorbe. Fümfesibzgi si
weniger as 5 Brozänt vo alle Lüt worde. Die hoochi Stärbligkäit vor allem under
de Chinder isch Hand in Hand mit ere hooche Geburtsroote gange. Mä schetzt, ass
im Durchschnitt e Frau öbbe 5,5 Chinder uf d Wält brocht het.

Zwar si d Poleis äini vo dr andere seer verschiide gsi, si häi aber alli doch e
baar Sache gmäinsam ghaa. Zu fast jedere vo de 1000 Poleis het e Stadt ghöört
mit ere Muure drum und en Umland, wo landwirtschaftlig brägt gsi isch, d chora.
Innerhalb vo de Stadtmuure mit iire Door und Dürm het s Stroosse, Hüüser und
mäistens au gröösseri Tämpel gee. Woorschinlig dr wichdigsti Blatz isch d Agora
gsi. Dört häi in de demokratische Poleis au die politische Versammlige und
Abstimmige stattgfunde. Grad bi dr Agora häi sich mäistens au wichdigi
öffentligi Geböid, wie s Roothuus (Buleuterion) und s Prytaneion befunde.

Die antiki griechischi Gsellschaft isch nid woolhabend gsi. Die mäiste Lüt si
arm gsi. Das Bitzeli, wo über s Niwoo vo dr Sälbstversorgig uuse het chönne
erwirtschaftet wärde, isch nit sälte vo gsellschaftlige Elite konsumiert und nid
investiert worde.

Die antiki Gsellschaft isch ganz klaar en Agrargsellschaft gsi. Mä schetzt, ass
d Buure zwäi Driddel bis vier Fümftel vo de Erwärbsdäätige usgmacht häi. Es git
e bräite Konsens drüber, ass d Technik allgemäin, also au die
landwirtschaftligi, wäärend dr klassische Periode uf eme niidrige Niwoo gstande
isch und wenn s au liichti Fortschritt gee het, isch s au eso bliibe. D
Landwirtschaft isch verstücklet gsi, nid nume wie s Land parzelliert gsi isch,
sondern au wie d Betriib strukturiert gsi si. So het s vor Allem Chläibuure mit
chliine Äcker gee und – im Geegesatz zur römische Antike – nume wenig
Groossgrundbsitzer. Die Chläibuure si selbständig (auturgoi) gsi und häi
mäistens nid vil mee broduziert, as was si sälber konsumiert häi
(Subsistänzwirtschaft), die baar Groossgrundbsitzer, wo s gee het, si
Aristokrate gsi, wo vilmol in dr Stadt gläbt und iiri Güeter vo Ufseher häi lo
verwalte. Wäge allem däm und de relativ schlächte geografisch-klimatische
Bedingige für d Landwirtschaft muess mä aanee, ass die landwirtschaftlige
Erdrääg vor allem mit aasträngender körperliger Däätigkäit erwirtschaftet worde
si. Das het d Kultivierig vom Boode, d Wiilääsi, d Ärnt vom Chorn und de Olive
iigschlosse.

Die mäiste Handwärker häi in de Stedt gläbt, usser de Schmiid, de Döpfer und
andere Härsteller vo Brodukt, wo vil brucht und vo spezialisierte Arbäiter
gmacht worde si. Wie d Landwirtschaft het s au im Bauwääse und im Handwärk vor
allem chliini und sälbständigi Betriib gee, wo d Technologie kuum vorwärts
brocht häi und nume sälte mee as dr lokali Bedarf deckt häi. Gröösseri Betriib
si seer sälte gsi und no sältener d Undernäämer, wo vo de Iikümft us Manufakture
gläbt und villicht au no e Vermööge gmacht häi. Dr Bärgbau (in Attika vor allem
Silber und Iise) isch in e Hufe Respäkt bsundrigs gsi wäge sinere Massesklaverei
und em Iisatz vo Masse vo Arbetschreft.

Wil im dominierende Wirtschaftszwiig, dr Landwirtschaft, kuum Überschüss
erwirtschaftet worde si (Subsistänzwirtschaft), isch au dr Handel mit
landwirtschaftlige Brodukt beschränggt bliibe. Die si uf lokale Määrt verchauft
und nume sälte über gröösseri Distanze dransportiert worde. En Usnaam isch dr
Import vo Chorn vo Athen us Sizilie, Egüpte und em Schwarzmeergebiet gsi, wo
wäge de geografisch-klimatische Verheltniss vo Attika nöötig gsi isch und wo mit
em Silber us de Bärgwärk bi Laureion finanziert worde isch. Über groossi
Distanze si usser Geträid, Edelmetall und andere Roostoff au sälteni oder
wärtvolli Güeter wie Wii, Gwürz, Olivenööl und Waase ghandlet worde. Dr
Färnhandel isch mäistens über s Meer gloffe und nume sälte über Land, wil das
seer vil billiger gsi isch. Grooss- und Zwüschehandel het s höggstens in
stedtische Zentrum gee. Im Lauf vo dr Zit het sich in Athen e regelrächts
Handelszentrum entwigglet. Wäge däm und wäge de sogenannte Seedaarleä, wo mit
ene gege Zins chostenintensive Seehandel vorfinanziert worde isch, isch Athen –
sowit mä in dr Antike vo so öbbis cha reede – zum Bankezentrum worde. S
Münzwääse isch im 6. Joorhundert v. d. Z. entstande und het sich in de
Joorhundert druf vor allem in de Stedt usbräitet.

Mä nimmt aa, ass öbbe zwäi bis drei Brozänt vo dr Bevölkerig zur bsitzende Klass
ghöört häi. Die het sich us Groossgrundbsitzer, Bärgwärkpächter, Bsitzer vo
groosse Wärkstett (mit 20-50 Sklave), Gäldverdleener und Bsitzer vo Schiff,
Huus- oder Woonigsvermieter und gröössere Händler zämmegsetzt. Die mäiste Lüt
häi zur Middelschicht ghöört, wo zum e groosse Däil eender ermlig gsi isch und
vor allem us Buure bestande het, vili von ene Chläibuure, Handwärker, chliineri
Händler und d Metöke. Zur „undere Schicht“ häi d Loonarbäiter ghöört, unglerti
Arbäiter uf Baustelle und in Betriib, Söldner, ganz chliini Undernäämer mit eme
Esel, Charre, Oggs, Muuldier, Waage oder eme Böötli, usw. und d Zwangsarbäiter
(Sklave; Liibäigeni wie d Helote in Sparta; Schuldchnächt, wo aber zum Bischbil
in Athen per Gsetz verbote gsi si).

Athen isch nit die äinzigi demokratischi Polis gsi, aber wil s mee historischi
Kwelle über Athen as über anderi Poleis git, stoot s doo as Bischbil. Die
wichdigste Instiduzioone in dr demokratische athenische Polis si erstens die
regelmäässige Volksversammlige vo de männlige erwaggsene Bürger gsi, wo «gültigi
Beschlüss gfasst häi, wo au für die Beamte und d Rootsorgan bindend gsi si»;
zwäitens äine oder meereri Rööt mit «feste Funkzioone, wo mäistens mit dr
Vorberäitig, dr Gschäftsfüerig und dr Ufsischt z due ghaa häi»; und driddens
permanänti Ämter, «mit feste Zueständikäite, wo funkzional differenziert und
sachlig gsi si, und wos bestimmte Reegle drfür gee het, zum dr Boste nöi z
bsetze». Für d Rächtsprächig isch s Volksgricht as juristischi Instiduzioon
zueständig gsi. Die demokratische Instiduzioone si wääred öbbe 150 Joor immer
mee verbesseret worde, bis si so in dr Middi vom 5. Joorhundert v. d. Z. iiri
ändgültigi Form ghaa häi

D Versammlig (ekklesia) isch d Hauptinstiduzioon vo dr Demokratii gsi, wo sit em
Solon und em Kleisthenes immer witer entwigglet worde isch. Jede männlig Bürger
wo achzääni gsi isch het döfe mitmache, Aadrääg stelle, Rede halte und abstimme.
Iiri Kompetänze häi käini Gränze ghaa und si het Entschäidige beschlosse. Si
isch u. a. verantwortlig gsi für d Gsetzgääbig, Beschlüss über Chrieg und
Friide, Staatsverdrääg, alli Frooge vo dr öffentlige Ornig und d Waal vo de
Stratege, de Schatzmäister, de Beamte, wo nit dur s Los usgweelt worde si. Dr
Root het d Daagesornig festgläit und er het alli Theme, wo drüber hät sölle
abgstimmt wärde, vorhär müesse vorberäite. Aber jeede Bürger het chönne en
Aadrag mache, ass en Abstimmigspunkt sött vorberäitet wärde. Dr Root isch au
zueständig gsi für s Iiberüefe, dr Ablauf und d Läitig vo dr Versammlig. D
Versammlig isch regelmäässig zämmechoo (sit em 4. Jh. 40-mol im Joor); am Aafang
isch d Abstimmig entschiide worde dur wie lut d Befürworter und d Gegner häi
chönne schreije, denn dur Handzäiche oder ghäim mit Stimmcharte; s
Meerhäitsbrinzip het gulte: e Mehrhäit het sich gegen e Minderhäit duregsetzt.
Für Bürger, won e Däil von ene bis zu 70 Kilometer vom Athen äwägg gwoont häi,
ischs schwiirig gsi, zu de Volksversammlige z choo, aber immerhii isch vo öbbe
400 v. d. Z. e Daaggäld an alli zaalt worde, wo mitgmacht häi. Für grundlegendi
Beschlüss isch e Kworum vo 6000 Stimme (öbbe e Fümftel vo alle Stimmberächtigte)
nöötig gsi.

Dr Root (bule) isch vom Solon as Root vo de Vierhundert iigfüert und vom
Kleisthenes witerentwigglet worde (Root vo de Fümfhundert). Er het wichdigi
Funkzioone in dr antike Demokratii usgüebt. Sit em Kleisthenes si die männlige
erwaggsene Bürger vo ganz Attika broporzional verdräte gsi. Eso isch drfür
gsorgt gsi, ass d Interässe vo dr ganze Bürgerschaft aber au vo de verschiidene
Regione nid z churz choo si.

D Amtszit vo de gweelte Mitgliider (buleutai) vom Root vo de Fümfhundert isch äi
Joor gsi. Er het im Roothuus (buleuterion) dagt, und si Hauptufgoob isch s gsi,
d Volksversammlige vorzberäite und duurezfüere, wo nume häi döfe über Themene
(probuleuma) abstimme, wo dr Root vorhär bearbäitet het. . Im Root isch jedi
Füüle mit ere 50 Maa starke Füülesekzioon (prytaneia) verdräte gsi. Jedi vo dene
10 Prytanie het für e Zääntel vom Joor dr Root und d Volksversammlig gläitet. Im
4. Joorhundert v. d. Z. isch die Läitig allerdings in de Händ vom ene Kollegium
vo 9 Vorsitzende (prohedroi) us de Prytanie gsi, wo grad nit d Gschäft gfüert
häi, zum d Kontrolle z verbessere. Anderi Ufgoobe vom Root si gsi, d Finanze z
kontrolliere und die Beamte z überwache. Wil dr Root alli männlige erwaggsene
Bürger gliichmäässig verdräte het, het s Pünggt gee, won er kwasi as
Stellverdräter für alli die Bürger fungiert het, wo nit regelmäässig an de
Volksversammlige häi chönne drbii sii.

S Brinzip isch gsi, ass d Ufgoobe, wo alli beträfe, vo allne müesse dräit wärde
und dorum si die mäiste öffentlige Ämter (archai) dur s Loos und mäistens jeedes
Joor nöi bsetzt worde. D Beamte häi (mindestens vom 5. Joorhundert aa) e Loon
überchoo. Es het öbbe 600 Losbeamti gee, 100 Beamti, wo gweelt worde si, die 500
Mitgliider vom Root und gläägentlig au Ämter uf Zit (z. B. 700 Beamti zum dr
Delisch-Attischi Seebund z verwalte). Wär für was zueständig gsi isch und wär
weli Ufgoobe ghaa het, isch seer genau greeglet gsi. Zu de Ufgoobe häi d
Verwaltig vo de Kült und vo dr Armee ghöört, d Finanzverwaltig, und d
Rächtspflääg bis zu bolizeilige Funkzione und dr Ufsicht über e Määrt. Mä het au
d kontrolliert, was die Beamte vom Root und vo dr Volksversammlig mache und ass
es kä Amtsmissbruuch gääb.

Im demokratische Athen het s käini Bruefsrichter gee, sondern e Volksgricht
(heliaia). Sit em Solon isch d Rächtsprächig in de Händ vo alle gliichgstellte
Vollbürger gsi und us dene si jeedes Joor die Gschwornige usgloost worde. Die
häi sich an d Gsetz und d Beschlüss vo dr Versammlig und vom Root müesse halte
und grächt und unbardeijisch entschäide (Heliasteiid). S Gricht isch
woorschinlig im Freie zämmechoo, für d Usfüerig und d Verwaltig het s
Grichtsbeamti gee. Sit öbbe 450 v. d. Z. het mä jedes Joor 6000 Gschwornigi
(heliastai) us de männlige Bürger usgloost. Si häi mindestens müesse drissgi si
und häi e Loon überchoo, und zämme häi si s Volksgricht bildet. Bi de wichdige
Brozäss het s nid immer gliich vil Gschwornigi ghaa. Es si mindestens 201 gsi,
aber au 501 oder 1501 und in bsundrigs wichdige Fäll alli 6000. Zerst het s
Gricht gloost, was alli Bardeije z sääge häi und denn het s s Urdäil in ere
ghäime Abstimmig und ooni Debatte gfellt.

Dr Ionisch Ufstand (öbbe 500–494 v. d. Z.) vo de chläiasiatische und züprische
Grieche, wo sit Joorzäänt under dr persische Oberherschaft gstande si, gege s
Riich vo de Achämenide het Athen nume halbhärzig understützt. Dr persisch
Groossköönig Dareios I. het das aber äinewääg as Usreed brucht, won er sis Riich
gege Weste het welle vergröössere und het vom ene „Vergältigsfäldzug“ greedet.
Mit däm Fäldzug häi für Griecheland d Perserchrieg aagfange. Dr Herodot, wo
vilmol as Vater vo dr Gschichtsschriibig bezäichnet wird, het vil über dä Chrieg
gschriibe.

Athen het im Joor 490 bi Marathon e Schlacht gwunne, aber zää Joor spööter isch
s zum ene zwäite persische Fäldzug gege Griecheland cho, wo im Dareios si Soon
Xerxes I. 481 v. d. Z. gläitet het. D Grieche häi denn dr Hellenebund gründet,
wo Sparta, Athen und meereri anderi Poleis drzueghöört häi, aber nid alli. Es
het sogar sonigi gee, wo sich lieber de Perser underworfe hätte. Noch dr
Schlacht bi de Thermopyle isch s 480 v. d. Z. bi Salamis zur
Entschäidigsschlacht choo. D Grieche under em Themistokles häi die persischi
Flotte vernichdet, wo sterker gsi isch as iiri äigeni. Im Joor druf isch die
persischi Armee in dr Schlacht vo Plataia gschlaage worde. 478 v. d. Z. häi d
Grieche aagfange Ionie z eroobere. Sparta het bi dr Verdäidigung vo Grieche so
wit ewägg nid welle mitmache, und Athen het d Füerigsrolle übernoo und 478/477
v. d. Z. dr Attisch Seebund gründet.

Die attischi Demokratii isch uf dr Grundlaag vo de Reforme vom Solon und vom
Kleisthenes und dr Seeherrschaft vo Athen in dr Egeis in dr Middi vom 5.
Joorhundert v. d. Z. entstande under dr Läitig vom Perikles. Dr Historiker
Thukydides verzellt, wi sich in dere Zit d Riwalidäät zwüsche dr Seemacht Athen
und dr Landmacht Sparta entwigglet het, schliesslig zum Peloponnesische Chrieg
gfüert het.

Wäärend Thebe in Böozie d Hegemonii über die andere böotische Gmäinde übernoo
het, het z Athen dr Perikles en äänlig aggressivi Politik bedriibe. Dr Seebund
isch denn scho lang en Instrumänt vo Athen gsi, zum sini äigene Inträsse z
verfolge, und het sich mee und mee zum attische Riich entwigglet. 460–457 v. d.
Z. si die sogenannte Lange Muure baut worde, wo Athen mit em Haafe Piräus
verbunde häi und us Athen e Festig gmacht häi, wo mä braktisch nit het chönne
eroobere. D Stadt het sich uf d Finanzmiddel vom Bund chönne stütze, wo sis Gäld
vo de Bundesgenosse braktisch as Dribut iidriibe het. Mit däm Gäld häi d Athener
iiri Akropolis usbaut und sä zum representative Zentrum vo dr nöije Groossmacht
gmacht, wo kulturell zur „Schuel vo Griecheland“ worde isch.

Athen het sich vo dr Middi vom 5. Joorhundert aa au zum gäistige Magnet und
kulturelle Zentrum vo Griecheland entwigglet. D Sofiste si mit iire Leere choo,
zum d paideia iizfüere, und d Filosofie vom ene Sokrates, eme Platon und eme
Aristoteles häi Schuel gmacht. Im 5. Joorhundert si d Dragödie vom Aischylos,
Sophokles und Euripides entstande, und denn au d Komödie vom Aristophanes. Vom
groosse Bildhauer Phidias, wo s Baubrogramm uf dr Akropolis gläitet het, wäiss
mä, ass er lengeri Zit z Athen gläbt het, was für si Kolleeg Polyklet oder für e
berüemt Arzt Hippokrates nid sicher isch. Im 4. Joorhundert het dr Redner
Demosthenes erfolglos gege die waggsendi makedonischi Vorherschaft Politik
gmacht und isch bis in d Zit vom Cicero en unerräichts rhetorischs Vorbild
bliibe.

Die Attischi Demokratii het zwar alle Vollbürger ünabhängig vo iirem Vermööge s
Rächt gee, in dr Politik mitzbestimme und daas wääred fast anderthalb
Joorhundert, het aber alli andere Erwaggsene, d Fraue und d Sklave vollständig
usgschlosse, au wenn si wirtschaftlig e wichdigi Rolle gspiilt häi. Die diräkti
Demokratii het au kä Schutz gee vor Uswüggs in dr Machtpolitik gege Usse. Mä cha
sä in vile Hiisischte nume bedingt mit dr modärne representative Demokratii mit
iirer Gwaltedäilig vergliiche.

Noch de Perserchrieg het Athen as Hegemon im Attische Seebund im östlige
Middelmeerruum witer gege s Perserriich kämpft. Es het schliesslig sogar en
antipersische Ufstand in Egüpte understützt. D Athener häi aber noch ere
Niiderlaag mit vile Verlust gleert, wo d Gränze vo iirer Macht und iire
Mööglikäite ligge. 449 v. d. Z. sig s zum Kalliasfriide cho, aber es git Zwiifel
an däm sinere Historizideet.

In Süditalie und uf Sizilie häi sich underdesse d Westgrieche, wo sit dr groosse
Kolonisazioon dört gläbt häi, gege d Etrusker und s mächdige Karthago müesse
weere. In dr Schlacht vo Kyme 474 v. d. Z. häi si d Etrusker vernichdend
gschlaage. Uf Sizilie isch dr Komflikt mit Karthago witergange, au wo d
Karthager 480 v. d. Z. bi Himera gschlaage worde si. In e Hufe Poleis häi sich
au denn no Tyranne chönne an dr Macht halte, wie zum Bischbil dr Gelon, wo e Zit
lang as dr mächdigsti Maa in dr griechische Wält gulte het.

Zwüsche Athen und Sparta isch s 460–446 v. d. Z. zum Erste Peloponnesische
Chrieg cho. Dr Grund isch gsi, ass Megara us dr spartanische Allianz usdrätte
isch und zu Athen übergange isch. Wäärend dr athenische Flottenexpedizion uf
Egüpte (460–454 v. d. Z.) isch im Joor 457 Athen in dr Schlacht vo Tanagra vo de
Spartaner gschlaage worde, aber denn isch Aigina, wo zwar geografisch nooch zu
Piräus gsi isch aber politisch zum Peloponnesische Bund ghöört het, zwunge worde
im Attische Seebund bizdräte. Käini vo de bäide griechische Groossmächt häi dr
Chrieg für sich chönne entschäide, und dorum isch s 446 v. d. Z. zum e
drissigjöörige Friide zwüsche Athen und Sparta cho, aber die latänte Spannige
häi witer bestande.

Korinth het mit Korkyra e Strit aagfagge, wil sich Athen im Bürgerchrieg z
Epidamnos iigmischt het, Athen het vor eme korinthische Angaaschemänt im Norde
Angst überchoo. Denn het s au no e Komflikt mit Megara, wo mit Sparta verbündet
gsi isch, gee und drzue isch no cho, ass au Sparta Angst ghaa het, ass d Macht
vo Athen no mee chönnt waggse. Das si d Usgangsbedingige gsi für e
Peloponnesisch Chrieg, wo mit Unterbrächige vo 431 bis 404 v. d. Z. duurt het.
Dr Thukydides het in sim berüemte Gschichtswärk usfüerlig brichdet, was bis zum
Joor 411 v. d. Z. bassiert isch, und dr Xenofon het mit de Hellenika d Gschicht
vom Chrieg fertig verzelt.

432 v. d. Z. häi Megara und Korinth Sparta en Ultimatum gstellt, ass es müess
iigrife, aber dr Chrieg het eender umblaant aagfange, wo d Thebaner. wo mit
Sparta verbündet gsi si, d Stadt Plataiai überfalle häi. Sparta isch 431 in
Attika iigfalle, aber dr Perikles het d Bevölkerig in dr Schutz vo de Lange
Muure zruggzoge. Gliichzitig het die athenischi Flotte dr Peloponnes afo
usblündere. Dr Perikles het ghofft, ass sich dr Gegner wurd erschöpfe, wäärend d
Spartaner jedes Joor in Attika iigfalle si.

Noch em Dood vom Perikles 429 v. d. Z. isch e nöiji Generazioon vo Politiker ans
Rueder choo. Dr Kleon isch für en aggressivi Politik Sparta gegenüber gstande,
dr Nikias hingege für e maassvolleri. 425 het s usgsee wie wenn Sparta, wo
meereri vo sine Bürger gfangegnoo worde si, barat sig, Friide z mache, aber dr
Kleon het nid welle. D Spartaner si denn under em Brasidas 424 v. d. Z. in
Thrakie iimarschiert und und häi eso d Versorgig vo Athen mit Gedräid bedroot.
421 isch dr Nikiasfriide abgschlosse worde. Sparta het aber witer sini
Erzriwalin Argos bekämpft, wäärend Athen under em Iifluss vom Alkibiades e
Fäldzuug in Sizilie gmacht het (415–413 v. d. Z.). Die Expedizioon isch e
Desaster für d Athener gsi. Si häi Syrakus nid chönne eroobere, und die
athenischi Flotte und Armee si vernichdet worde, wäärend in Griecheland dr
Alkibiades zu de Spartaner überglofe isch und die zun ere nöije Taktik gege
Athen überreedet het. D Spartaner häi z Dekeleia e permanänte Stützpunggt
iigrichdet und häi d Understützig vo de Perser überchoo. Mit deren iirem Gold
het Sparta e läistigsstarki Flotte ufbaut. Wil Athen d Mitgliider vom Seebund
wie Kolonie behandlet het, si immer mee von ene vom Attische Seebund abgfalle. D
Athener häi die Abgfallene welle bestroofe und häi im Lauf vom Chrieg immer mee
Gröiel und Übergriff begange, wie zum Bischbil d Versklavig vo dr chliine Insle
Melos, wie s dr Thukydides im Melierdialog beschribt. Athen het au d Demokratii
noch iirem Muster im Seebund verbräitet, zum iiri Herrschaft z stabilisiere und
as Middel zum iiri politische Ziil z verwirklige. Im Joor 411 het s in Athen
sälber denn en oligarchische Verfassigsumsturz gee, wo aber scho im Joor druf
mit dr Hilf vom Alkibiades, wo wider zu Athen übergloffe isch, rückgängig gmacht
worde isch.

Die nöiji Flotte vo Sparta under em Lysander het immer no dr Lääbensnärv vo
Athen bedroot. 406 häi d Athener no bi de Arginuse gwunne, aber 405 isch iiri
Flotte in dr Schlacht vo Aigospotamoi gschlaage worde. Athen het 404 v. d. Z.
vor Sparta kapituliert, isch aber nit zerstört worde, wil Sparta am ene
Gliichgwicht vo de Chreft intressiert gsi isch. Korinth und Theebe häi s Gfüül
ghaa, ass Sparta si betrooge het, und häi e nöiji Politik afo verfolge, wo vor
allem gege Sparta grichdet gsi isch.

Sparta het noch sim Siig 404 v. d. Z. brobiert, d Füerigsrolle z übernee, wo
Athen früener iignoo het, aber d Ressurse und dr instituzionelli Raame häi em
gfeelt. Denn het s no Chrieg um Chläiasie gee zwüsche Sparta und Persie (400–394
v. d. Z.), wil Sparta sich gwäigeret het, die griechische Stedt dört de Perser
uszliifere, wie es dr Verdraag vo 412 v. d. Z. vorgsee het. Aber au in
Griecheland sälber häi d Kämpf nid ufghöört. Im Korinthische Chrieg (395–387
v. d. Z.) häi Argos, Athen, Korinth und Thebe gege d Spartaner Chrieg gmacht.
387/386 isch s schliesslig zum sogenannte Köönigsfriide cho, wo de Grieche vo de
Perser ufzwunge worde isch und wo im Chrieg im griechische Mueterland wenigstens
e vorlöifigs Ändi gmacht het. Persie het Chläiasie und Züpere überchoo, wäärend
Athen nume e baar vo sine alte Kleruchie het döfe bhalte. Alli andere Poleis häi
sölle autonom si.

Dr Allgemäin Friide, Koine Eirene, het uf em Brinzip vo dr Autonomii und dr
Gliichberächtigung basiert und het in de Joor druf e starki politischi Wirkig
ghaa und isch näben em Panhellenismus dr bräägendi politischi Gedanke in deere
Zit gsi. Am Schluss het aber au die Friidensidee sich nid duuregsetzt, wil s e
starki Hegemonialmacht brucht hätti für daas. Dr Köönigsfriide wird von e baar
Forscher as die ersti Verwirkligung von ere Koine Eirene aagluegt.

Am Aafang het Sparta no dr Köönigsfriide welle duuresetze, zum si äigeni
Posizion z verdäidige, isch aber immer mee in d Defensive choo. Athen het sich
vo dr Niiderlaag im Peloponnesische Chrieg no di noo erholt und het 378/77 v. d.
Z. dr Attisch Seebund nöi gründet, allerdings isch er chliiner gsi und d
Vormachtstellig vo Athen nid so usbrägt. Sparta wie au Athen häi sich Sorge
gmacht, wil d Macht vo Theebe immer mee gwaggse isch und häi brobiert, dr
Iifluss vo Theebe chli z halte. Doch 371 v. d. Z. isch s zur Schlacht vo Leuktra
cho, wo d Thebaner die spartanischi Armee in ere offene Fäldschlacht vernichtend
gschlaage häi. Das het s ändgültige Ändi vo dr spartanische Hegemonii bedütet.
Aber scho e baar Joor spööter isch s au mit dr Macht vo Theebe ume gsi, wo dr
wichdigst thebanischi Strateeg, dr Epameinondas, 362 v. d. Z. gfalle isch.
Sparta het in dere Zit Messenie verloore, het die innere Reforme wo nöötig gsi
weere nid chönne usfüere und isch zun ere zwäitrangige Macht abgstiige.

Uf Sizilie isch in dere Zit die riichi Polis Syrakus ufblüeit und und het under
em Dionysios I. d Stellig von ere Hegemonialmacht iignoo. Im Lauf vom 4.
Joorhundert isch Syrakus aber vo schweere Bürgerchrieg usenandergrisse worde.
Die sizilische Grieche häi sich au, wie scho sit em früeje 5. Joorhundert, witer
mit Karthago müesse usenandersetze und es het sich e Gliichgwicht zwüsche de
zwäi Laager uusebildet.

Überhaupt isch s s Dritte Griecheland gsi, d Randgebiet äwägg vo Athen und
Sparta wie Böozie mit Theebe, Thessalie, Korinth, Megara und Sizilie, wo sich am
beste vom Chrieg erholt häi und mit Handel riich worde si.

Im Norde vo Griecheland isch 359 v. d. Z. dr Philipp II. Köönig vo Makedonie
worde und dä het d Kämpf um d Vormacht under de griechische Poleis usgnützt, zum
Griecheland under d Chnutte vo Makedonie z bringe. Er het s fertigbrocht, die
aadlige Familie sterker an s Köönigshuus z binde und het e stehendi
brofessionelli Armee ufgstellt. Eso isch Makedonie zur füerende Milidäärmacht in
Griecheland worde. In de 350er Joor het er gege d Foker kämpft und het 352 v. d.
Z. d Vorherschaft in Thessalie übernoo. 343 isch d Erooberig vo Thrakie cho mit
dä Goldbärgwärk dört. D Athener häi die expansivi Politik vom Philipp as
ärnsthafti Bedrohig afo gsee. Vor allem dr Demosthenes het sä welle drvo
überzüüge, ass dr Philipp si well underwärfe, het aber zerst mit däm käi Erfolg
ghaa. 340 v. d. Z. het sich doch no e Verdäidigungsbündnis bildet, aber si Armee
isch 338 bi Chaironeia vom Philipp gschlaage worde. Dä het im Joor druf dr
Korinthisch Bund gründet, het sich zum Hegemon lo ernenne und isch dr de facto
Herrscher vo Griecheland worde. Er het Blään gha für e Fäldzuug gege Persie,
isch aber nid drzue choo, si z uszfüere: 336 v. d. Z. isch er umbrocht worde.

Si Soon Alexander, wo men em spööter dr Groossi gsäit het, het die eergizige
Blään vom Philipp denn umgsetzt: Er het die ufständische griechische Stedt in d
Chnöi zwunge und Theebe zerstöört. Mit sim legendäre Alexanderzug (vo 334 v. d.
Z. aa) het er denn de Grieche s Door zun ere nöije Wält ufdoo: Er het die
persische Armeä besigt und isch bis uf Indie vorgstoosse.

Mit iim isch s klassische Zitalter vo Griecheland z Änd gange, und s Zitalter
vom Hellenismus het aagfange. Die griechische Poleis häi vo denn aa gegenüber de
hellenistische Groossriich, wo sich noch em Dood vom Alexander im Joor 323 v. d.
Z. bildet häi und dä Bundesstaate wie em Achaische Bund nume no e zwäitrangigi
Rolle gspiilt, wäärend die griechischi Kultuur sich bis uf Indie usbräitet het.

Griecheland isch s Schlachtfäld vo de hellenistische Groossmächt bliibe. Vor
allem d Antigonide häi brobiert, die alti makedonischi Hegemonii z ernöijere.
Noch em Dood vom Alexander het au Athen no äinisch brobiert, e Macht z wärde,
was d Makedonier im Lamische Chrieg (323–322 v. d. Z.) aber verhinderet häi. D
Poleis si as Machtfaktore verschwunde und die griechische Bundesstaate häi iiri
Rolle übernoo. Die bäide wichdigste si dr Aitolisch Bund und dr Achaiisch Bund
gsi. In kultureller Hiisicht het sich dr Schwerpunkt mee in dr Oste verlaageret,
wo vor allem Alexandria in Egüpte und Pergamon in Chläiasie e bedütendi Rolle
gspiilt häi.

Wäge de Kämpf zwüsche de griechische Chläi- und Middelmächt underenander und mit
und gege Makedonie het s Römische Riich sich chönne iimische und het gegen e
Philipp V. vo Makedonie Chrieg gmacht. Im Zwäite Makedonisch-Römische Chrieg
(200–197 v. d. Z.) isch Makedonie vernichdend gschlaage worde. 196 v. d. Z. het
dr römisch General Titus Quinctius Flamininus d Freihäit vo Griecheland
verkündet, aber Rom isch d Protektoratsmacht worde. Wil d Laag witer instabil
gsi isch, het Rom immer wider iigrife. Noch dr Schlacht vo Pydna 168 v. d. Z.
isch Makedonie, wo under em Köönig Perseus no äinisch brobiert het, si alti
Hegemonialstellig in Griecheland vo de Römer zruggzeroobere, as Machtfaktor
usgschaltet gsi. Rom het vo denn aa in allem mitgreedet, wo in Griecheland
bassiert isch. Schliesslig isch Korinth zerstöört worde und denn isch us
Griecheland e römische Browinz worde, 146 v. d. Z. as „Macedonia“, 27 v. d. Z.
as „Achaea“.

133 v. d. Z. häi d Römer au s Riich vo Pergamon annektiert, 64/63 v. d. Z. s
Riich vo de Seleukide in Sürie, wo scho sit em 2. Joorhundert nume no e
regionali Bedütig ghaa het und sini riichste Browinze scho lang verlore gha het,
und 30 v. d. Z. schliesslig die letschti hellenistischi Macht, s Egüpte vo de
Ptolemäer.

Die politischi Gschicht vom unabhängige Griecheland isch spöötistens 146 v. d.
Z. für fast zwäi Joorduusig ume gsi; erst im 19. Joorhundert isch s Land wider
en äigene Staat worde. Die griechischi Kultur het aber im Raame vom Römische
Riich witergläbt und vom 2. Joorhundert vor dr Zitewändi aa au die römischi
Zivilisazioon immer mee beiiflusst. Wirtschaftlig isch s im Land wäärend dr Pax
Romana, dr lange Friidenszit in de ersten bäide Joorhundert n. d. Z., wo nume
sälte gstöört worde isch, guet gange. Dr Kaiser Nero (54–68 n. d. Z.) isch e
groosse Filhellen gsi und het Griecheland e Hufe Briwilegie gee, wo denn sini
Noochfolger aber wider zrugggnoo häi. Au dr Kaiser Hadrian het Hellas gförderet,
vor allem Athen. Griechisch isch d lingua franca im ganze östlige Middelmeerruum
bliibe, und bis in d Spootantike isch s für die römische Elite au im Weste fast
sälbstverständlig gsi, ass mä näben em Latiinische au Griechisch beherrscht het.
Die klassischi griechischi Bildig (paideia) isch mindestens in dr östlige Helfti
vom Riich au noch em Siig vom Christedum no lang lääbig bliibe.

Die sogenannti Riichskriise vom 3. Joorhundert noch dr Zitewändi het denn au
Griecheland betroffe, und es het bsundrigs in de 260er Joor vil under de Iifäll
vo Barbare glidde. Es het sich aber wider äinigermaasse chönne erhoole und het
mit em Nöiplatonismus die letschti bedütendi filosofischi Ströömig vo dr Antike
vürebrocht. Vor allem Athen isch bis ins 6. Joorhundert e bedütends Zentrum vo
dr antike Bildig bliibe. Vo öbbe 580 aa si denn slawischi Völker in die
oströmische Balkanbrowinze iidrunge; um 650 si in Griecheland bis zum Peloponnes
e groosse Däil vo de Iiwooner Slawe gsi und erst im Middelalter isch s Land
wider zrugg zum griechischsproochige Byzantinische Riich choo. In Byzanz häi die
griechischi Sprooch und s griechische Dängge no wäärend Joorhunderte witergläbt,
au wenn si vom Christedum nöi gformt worde si.

D Eroberig vo de römische Oriäntbrowinze dur die islamische Araber (vo 636 aa)
bedüte s Ändi vo dr Antike, wil Egüpte und Sürie vo denn aa nüme zum griechische
Sprooch- und Kulturruum ghöört häi: 698 isch im ganze Riich vo de Kalife die
griechischi Amtssprooch mit em Arabische ersetzt worde. D Eroberer si aber offe
gsi für vili Errungeschafte vo dr griechische Zivilisazion und nit wenig isch
dur d Araber für d Noochwält bewaart und schliesslig über Sizilie und Spanie
wider em Oobeland vermiddlet worde.



https://als.wikipedia.org/wiki/Albedo

D' Albedo (lat. albidum = wisslich; lat. album = wiss) isch ä Maß fer
s'Ruckstrahlvermöge vu diffus reflekteerende (remitteerende), also nit
spiegelnde un nit selber lüchtende Oberfläche.

S'Verhältnis vu de Ruckstrahlig zue de Istrahlig cha theoretisch Werte vu 0 bis
1 anämme. Je größer de Adail vu de reflekteerte Strahlig isch, desto heller isch
d'Oberflächi un um so höcher isch d'Albedo. Die sphärisch Albedo isch bi glichem
Material maistens äweng größer als die geometrisch. De Zämmenhang zwische ihne
wird mathematisch dur s'sognennt Phaseintegral vermiddlet. In de Astronomi
ermöglicht de Vergliich mit de Albedowerte vu irdische Substanze, Ruckschlüss uf
d'Beschaffehait vu andere planetare Oberfläche z'ziege. Gmäß vu de Definition vu
de sphärische Albedo isch d'Vorussetzig vu parallel ifallendem Leecht wäge de
große Entfernige vu de reflekteerende Himmelskörper vu de Sonne als Leechtquelle
sehr guet gä.

Glatti Oberfläche wie Wasser, Sand, Schnee hän ä relativ hoche Adail vu
spiegelnder Reflexion, ihri Albedo isch deshalb starch abhängig vum Ifallswinkel
vu de Sunestrahlig (lueg d'Tabelle).

D'Venus besitzt mit ere middlere sphärische Albedo vu 0,76 ä sehr hochs, de
Erdmond mit durschnittlich 0,12 ä sehr gringes Ruckstrahlvermöge un d'Erde het ä
middleri sphärischi Albedo vu 0,39. De höchst bisher gmessen Wert fallt mit 0,99
uf de Saturnmond Enceladus und de nidrigst Middelwert isch mit numme 0,03 am
Komet Borrelly festgstellt worre.



https://als.wikipedia.org/wiki/%C3%9Cbersetzung_(Linguistik)

Under Übersetzig verstoot mä in dr Sproochwüsseschaft uf dr äinte Site d
Überdragig vom ene (mäistens schriftlig) fixierte Teggst in äinere Sprooch in en
anderi Sprooch; si wird au as „Übersetze“ bezäichnet, uf dr andere Site säit män
au im Ergääbnis vo däm Vorgang eso.

D Übersetzig ghöört mit em Dolmetsche zur Sprooch- und Kulturmiddlig
(Dranslazion). Der maassgääblig Underschiid zwüschen em Übersetze und em
Dolmetsche isch dä, ass bim Übersetze s Dranslat immer wider cha korrigiert
wärde, wil dr Usgangs- und dr Ziilteggst fixiert si und mä so immer wider emol
cha noocheluege, öb mä dr Usgangsteggst richdig verstande und en au richdig
übersetzt het. Wenn äine vo de Teggst nit fixiert isch, wil er z.B. nume en
äinzigs Mol mündlig vorgsäit wird, schwätzt mä vom Dolmetsche, wil mä zwar
mäistens äinisch e Feeler wo mä grad gmacht het, no cha korrigiere, aber spööter
scho numme.

In dr Sproochdidaktik schwätzt mä hüfig vo Mediazion. Im Underschiid zur
Dranslazion isch bi dr Mediazion dr Mediator e Übersetzer oder Dolmetscher, wo
zwüsche zwäi Persoone vermiddlet, wo kä gmäinsami Sprooch häi.



https://als.wikipedia.org/wiki/%C3%84thiopischer_Kalender

Dr Ethiopische Kalender isch e Wariante vom Koptische Kaländer, wo z Ethiopie
verwändet wird. In dr Jooreszelig isch dr Ethiopisch Kaländer em Koptische um
276 Joor vorus.

D Jooreszelig lauft em Gregorianische Kaländer 7 Joor und öbbe 9 Mönet
hindedrii. S Kaländerjoor foot am 11. . Septämber, beziejigswiis im Joor vor eme
Schaltjoor am 12. Septämber aa. Zum Bischbil het s ethiopische Joor 2000 am 12.
Septämber 2007 aagfange. Die ethiopisch Ziträchnig wird wie im Gregorianische
Kaländer uf d Geburt vom Christus zrugggfüert. Dr Underschiid in dr Jooreszelig
chunnt drvoo, ass d Ethiopier s vor-dionysianische Geburtsjoor vo Christus
biibhalte häi, wo 5500 Joor noch em Datum vo dr Schöpfig, wie mä s denn agnoo
het, aagsetzt worde isch. D Joor vor Christus wärde z Ethiopie mit ዓመተ ዓለም
(amätä aläm; „Joor vo dr Wält“) bezäichnet und mit ዓ.ዓ. abkürzt; de Joor noch dr
Geburt vom Christus säit mä ዓመተ ምሕረት (amätä mïhrat; „Joor vo dr Barmhärzigkäit“;
abkürzt: ዓ.ም.). Wil dr Äthiopisch Kaländer so wie dr julianisch, im Underschiid
zum gregorianische, käini Usnaame vom Vier-Jooreszüklus vo de Schaltjoor kennt,
si die christlige Fiirdig zu denen in de westlige Chille zitversetzt.

Wie dr Koptisch Kaländer, wo vom altegüptische abstammt, het dr ethiopisch
Kaländer 13 Mönet, wobii die erste 12 alli 30 Dääg lang si, dr 13., dr
Schaltmonet (Ṗagumen, vo griechisch: Epagomene) hingege 5 bzw. 6. Dääg duurt.



https://als.wikipedia.org/wiki/Zoroastrismus

De Zoroastrismus, au Parsismus oder Mazdaismus (av. daēnā māzdaiiasni-;
mittelpers. dēn māzdēsn), isch e Religioo, wo hüt im Iran und im westliche Indie
verbraitet isch. Gstiftet wore isch die Religioo vom Zarathustra (av.
Zaraθuštra; neupers. Zartošt), wo früestens um 1000 und spötistens um 600 v.Chr.
glebt gha het.

Öberliferet isch de Zoroastrismus im Avesta, enere hailige Schrift, wo us merere
Hymne bistoot. E paar devo werded em Zarathustra zuegschribe, anderi stammet vo
sinene Jünger oder au spöötere Aahänger vo dere Lehr.

De Zoroastrismus isch e dualistischi und philosophischi Hailslehr, wo em Mensch
vermittlet, wien er sich vom Böse abwende cha und sich zum Guete hiiwendet. Im
Chern vo de Vereerig stoot de Ahura Mazda (av. Ahura Mazdā, np. Hōrmaz: »Herr vo
de Waishait«). Us em Ahura Mazda emanieret sechs hailsami Gaister, wo Spenta
Mainiiu (»Hailsame Gaist«) gnennt werded und spööter au underem Name Amescha
Spenta (»Unsterblichi Hailvolli«) vereert wore sind. Die Gaister bizaichnet
Gaisteszueständ oder Sinneszueständ und sind nöd as Wese z bitrachte. Spööter
sind aber die Emanatione zum Tail au persönlicher as Engel denkt woore.

Die sechs hailsame Gaister sind: ascha (»Wooret, Rechti Ornnig«), vohu manah
(»Guets Denke«), chschathra (»Herrschaft«), armaiti (»Füegsamkait, Demuet«),
hauruuatat (»Hailsii, Gsundhait«) und ameretat (»Unsterblichkait«). A dene sechs
Gaister werded sechs Eliment zuetailt.

Denebet gits aber ono schlechti Gaister, wo underem Name angra mainiiu (»Bööse
Gaist«) gnennt weret. Die sind weniger systematisiert. Allne voraa stoot d druj
(»Luug, Truug«), gfolgt vo aka manah (»Schlechts Denke«), aeschma (»Wuet«) und
mereka (»Verderbe«).

D Aahänger vo de rechte Lehr, wie si de Zarathustra verchündet het, werded im
avesta Aschauuan (av. ašāuuan »Aahänger vo de Woret«) gnennt, di andere werded
Dreguuant (av. drəguuant »Aahänger vom Trug«) gnennt. De Dualismus vo dere Lehr
goot ase wiit, as för fili Sache zwee Uusdrück gitt:

Noch de Lehr vom Zarathustra hend, bivor sich d Welt i Guet und Böös uuftailt
het, sich gwüssi Seele för s Gueti, anderi för s Schlechti entschide, di maiste
aber hend sich nöd chöne entschaide und schwanket zwöschet baidne. Die schlechte
Seele sind verloore, die Unentschidne chönet aber för d Lehr und somit för s
Gueti gwunne werde und möged denn nochem Tod au d Brugg Cinuuat (av. Cinuuata
pərətu), wo is Paradiis füert, öberschriite. De hüttig Zuestand vo de duale Welt
isch aber nöd ebig. I de Endzitt stiiget useme See nochenand drai Hailand (av.
saošiiant; np. sošans), wo as posthumi Söö vom Zarathustra geltet und deno werd
s Bösi endgültig vernichtet.

Wo de Först Vistaspa und de Zarathustra gwörkt hend, isch umstritte, em
woorschiinlichste isch Choresmie, e Landschaft im hüttige Usbekistan. Denebet
het di altererbti Religioo witterbistande, mit em Sunegott Mithra (av. Miθra) as
Hoptgott, werum die Religio au Mithraismus gnennt werd, im Gegesatz zum
Mazdaismus, wo nochem Ahura Mazda binennt isch.

D Achämenide (550-330 v.Chr.) wo s Persische Riich uufbaut hend, sind Aahänger
vo de Lehr vom Zarathustra gsii, wie Inschrifte vom Darius I. (549-456 v.Chr.)
und sinene Noofolger zaiget. Nebet em Auramazda sind aber no de Sunnegott Mithra
und d Göttin Anahita vereert wore, wa uf e Vermischig vo de noije Lehr, em
Mazdaismus, mit de alte Religioo, em Mithraismus, hiidüütet.

Spööter hend sich denn au meriri Richtige uusbildet. De Zervanismus isch im
Parthische Riich (240 v.Chr.- 224 n.Chr) verbraitet gsii und au a de Grieche
bikannt wore. De noo isch de Zervan (av. zruuān »Ziit«; agr. Aion) vo Aafang aa
gsii. Usem Endlose Liecht isch de Ohrmazd (av. Ahura Mazdā; agr. Horomazes)
emaniert und usem Dunkle de Ahriman (av. Angra Mainiiu; agr. Areimanios). Die
baide sind Widersacher gsii und hend sich bikämpft. De Mithra (agr. Mithras)
isch de Vermittler zwösche beedne. De griechischi Philosoph Plutarch (ca. 45-125
n.Chr.) schriibt i sinere Schrift de Iside et Osiride (»Vo de Isis und vom
Osiris«) i de Kapitel 46f öber d Religio vom Zoroastres (Ζωροάστρης), as usem
Horomazes, em Schöpfer vom Guete, wo Erchenntnis und Liecht isch, sechs Götter
emaniert sind, won de Plutarch uf
Griechisch »Waishait«, »Woolwöle«, »Woorhaftigkait« oder »Woolverhalte« gnennt
het. Usem Areimanios, em Schöpfer vom Bööse, wo Unwüssehait und Dunkli isch,
saied aber sechs Dämone emaniert.

I de Sassanidezitt (224-650) het de Zoroastrismus sini grööst Blüeti erfaare und
au noch der Underwörfig vom Iran dör muslimischi Herrscher het sich die Religioo
zwoor chöne hebe, isch aber immer mee zruggdrängt wore. De Zoroastrismus het au
e düttliche Iiflus uf de iranischi Islam, em Schiismus, uusgüebt. Doch abem 11.
Joorhundert sind d Aahänger vom Zoroastrismus as »Füürabetter« immer mee
verfolgt wore. Vili sind uf Indie gfloche, wo si hüt no di religiöis Gmainschaft
vo de Parse bildet.

Wie starch sich de Zoroastrismus bi iranische Völcher verbraitet het, wo witter
ewegg gwonnt hend, isch nöd bikannt, do schriftlichi Züügnis spärlich sind. Bi
de Sogder het sich de Manichäismus verbraitet, e Mischig zwöschet em
Zoroastrismus, Christetum und Buddhismus. De Manichäismus isch vom Perser Mani
(216-276) gstiftet wore. Im Kushan-Riich (Afghanistan, Pakistan, NW-Indie) het
sich e polytheistischi synkretischi Religioo uusbildet, wo e Mischig vo
Zoroastrismus, Mithraismus, Hinduismus und Buddhismus gsii isch.

Im Röömische Riich het sich de Mysteriekult vom Mithras verbraitet, wo aber
mitem Zoroastrismus nöme vill z tue gha het. I de moderne Forschig werd zudem
postuliert, as de Zoroastrismus au starche Iifluss uf di christliche Lehr
uusgüebt het.

D Aazaal vo de Zoroastrier isch schweer eruierbar. 69’600 lebet z Indie, 5’000 z
Pakistan, 20’000 im Iran und im Weste vellicht 25 Tuusig, im ganze guet 120’000.
Do s kulturelli Umfeld vo de ainzelne Gruppe verschiden isch, hend sich d
Aasichte recht veränderet.

Bi de Parse (ind. Pārsi »Perser«), wo vor alem im indische Bundesland Gujarat
und i de Stadt Mumbai lebet, macht sich e spüürbare hinduistische Iifluss
bimerkbar, mit ere Tendenz d Amescha Spenta z Personifiziere. De im Weste
bikanntist Parsi isch de Popstar Freddie Mercury (Farroch Bulsara; 1946-1991) vo
de Rockband Queen.



https://als.wikipedia.org/wiki/Zen

Dr Zen-Buddhismus oder Zen isch e Ströömig oder Linie im Mahayana-Buddhismus, wo
in China vom 5. Joorhundert noch dr Zitewändi aa entstande und wääsentlig vom
Daoismus beiiflusst worde isch. Dr chinesischi Naame Chan (chin. 禪, Chán) stammt
vom Sanskritwort Dhyana (ध्यान), wo as Chan’na (禪那, Chán’nà) in s Chinesische
überdräit worde isch. Frei übersetzt bedütet Dhyana so vil wie „Zuestand vo dr
meditative Versänkig“, was uf s grundlegende Charakteristikum vo dere
buddhistische Ströömig aanewiist. Si wird dorum mänggisch au as
Meditazioons-Buddhismus bezäichnet.

Dr Chan-Buddhismus isch in Südostasie vo Mönch verbräitet worde und es isch e
koreanischi (Seon, korean. 선) und e vietnamesischi (Thiền) Dradizioon entstande.

Vom 12. Joorhundert aa isch Chan au uf Japan cho und het dört as Zen e nöiji
Usbräägig überchoo. Die isch in dr Nöizit in dr Weste choo und dört nöi
interpretiert worde. D Begriff wo zum Zen ghööre und in Öiropa und de USA brucht
wärde, stamme mäistens us em Japanische. Aber au koreanischi, vietnamesischi und
chinesischi Schuele si sit churzem im westlige Kulturkräis iiflussriich.

Es wird vilmol gsäit, ass Zen „nüt“ wurd biete: käi Leer, käi Ghäimnis, käini
Antworte. Im ene Kōan (公案) säit dr Zen-Mäister Ikkyū Sōjun (一休宗純) zu äim, wo am
verzwiifle gsi isch:

Es bedütet, ass mä s Lääbe mit allem wo mit em chunnt, söll lääbe. Dr
unmittelbari Zuegang zu däm, wo am äifachste vo allem isch, isch für e Mesnch as
e Wääse vo Verstand aber versperrt – es gseet us, wie wenn d Stimm vo de
Gedanke, wo nie ruejig isch, iin mit hartnäckige Ideä und urdäilende Vorstellige
wurd blockiere. Wil jeede an dr Illusion vom ene Iich chlääbe blibt, entstoot
immer wider nöis Liide (Dukkha). Zen cha das Durenander lööse, und zletscht cha
mä sogar ässe, wemm mä hungrig isch und schloofe, wemm mä müed isch. Zen isch
nüt Bsundrigs. Es het käi Ziil.



https://als.wikipedia.org/wiki/Wikiquote

Wikiquote [ˌvɪkiˈkwoʊt] isch es freis Online-Projekt wo wie d Wikipedia uf dr
Wikimedia-Software basiert. S Ziel vo Wikiquote isch es, uf Wiki-Basis es freis
Kompendium vo Zitaate in jeder Schpraach z schaffe, also e freii Zitaatesammlig.
Au Sprichwörter werde im Wikiquote gsammlet.

S Alemannisch Wikiquote isch am 24. März 2007 gründet wore un im April 2008 noch
eme Bschluss vo de Alemannische Gmeinschaft mit dr Alemannische Wikipedia, em
Wiktionary, em Wikibooks un em Wikisource verschmulze wore. Hite isch s
Alemannisch Wikiquote as Alemannischi Spruch- un Zitatsammlig e eigene Namenruum
innerhalb vo dr Alemannische Wikipedia.

Di düütschschprachigi Version vo Wikiquote isch am 18. Juli 2004 gschtartet
worde. D Artikel über Zitaate büüted (sowiit bekannt) e Quelleaagaab und werded
wenns gaat i di düütschi Schpraach übersetzt. Für zuesätzlichi Informatione
sorged Links in d Wikipedia.

Wiederholt isch bemänglet worde, dass Wikiquote sich a viele Schtelle dr
Urheberrechtsverletzig schuldig machi, wil im düütsche Ableger unzähligi unfreii
Zitaat vo Urheber, wo no keini 70 Jahr tot sind, enthalte sind, ohni dass die
urheberrechtlich gschützte Zitaate imene Kontext stöhnd, wo dene ihri Wiedergaab
als Beleg rechtfertige würded. Nähers lueg Zitaatesammlung



https://als.wikipedia.org/wiki/Wappen

Es Wappe isch es Zeiche in Form vomene Schild für e Person bzw. Personegruppe
wie zum Biischpiil für

D Regle zur Beschriibig und Gschtaltig vo Wappe, Ihri Herkunft und Bedüütig
werded i dr historische Hilfswüsseschaft vo dr Heraldik (Wappekund) beschriebe.

D Wappe sind in ihrer klassische mittelalterliche Form i dr erschte Hälfti vom
12. Jahrhundert, dr Ziit vo de Chrüüzzüg -also im Zämehang mit em Uuftrete vo
grosse Ritterheer- entschtande.

I de Ritterheer hät mer wege dr Rüschtig nümme düütlich zwüsched Fründ und Find
chönne underscheide. So isch e farblichi Kennzeichnig uf de Schutzschilde oder
Fahne erforderlich worde. Debii sind kontraschtierendi Farbe gegenenand gsetzt
worde, um d Erkennbarkeit au us dr Entfernig z erhöhe. D Heraldik redt da vom
Gegesatz vo Farbe (rot, schwarz, blau, grüen) und Metalle (wiiss (als silber
beschriebe) und gelb (gold)).

S Wort "Wappe" (mittelhochdüütsch wâpen) isch i siinere Herkunft identisch mit
em Wort "Waffe". Dr Bedüütigswandel vo wâpen=Waffe zu wâpen=Abzeiche uf de Waffe
hät sich bereits im 12. Jahrhundert vollzoge. Bsunders geignet zur Aabringig
sind Schild und Helm gsii. Sie werded drum d Hauptbeschtandteil vo de Wappe.

I dr Wappebeschriibig (Blasonierig) wird s Uusgseh vom Wappen beschtimmt, und
chann denaa i underschiedlicher Wiis dargeschtellt werde. Als Hoheitszeiche
diened, devoo abwiichend, aber i.d.R. beschtimmti Darschtelligsmuschter.

I dr Darschtellig vomene Wappen werded nur d Farbe rot, blau, grüen und schwarz
und d Metall gold (gelb) und silber (wiiss) verwendet, wil d Ferwürkig vomene
Wappe uf de Kontrascht berueht. Zur Erkennbarkeit uf Dischtanz treit au di teils
erheblichi Schtilisierig vo de Figure bii. A dene Darschtelligsforme lönd sich
historischi Wappe ziitlich iiordne.

Meischtens gits zur Entschtehig vo de einzelne Wappe e Entschtehigsgschicht, wo
erchlärt, warum es Fabelwese, es Wappetier, es Symbol oder e beschtimmti Farb
gwählt worde isch. Hüüfig handlets sich debii um so gnännti redendi Wappe, wo dr
Inhalt vo de Näme z verdüütliche versuecht.

S Wappe vonere Familie dörfed nur Nachfahre vomene berechtigte Träger vo dem
Wappe träge, wo in direkter, männlicher Linie vo dem abstammed. Als Nachwiis vo
dr Berechtigung zur Füehrig vomene beschtimmte Wappe häts müesse inere
Wapperolle iitreit sii. Es git allerdings kei zentrali Wapperolle, wo alli Wappe
drin verzeichnet sind.

S Wappe isch historisch unmittelbar mit em Name vonere Familie verbunde. Drum
findet dr § 12 BGB (Namensrecht - Schutz des Namens) in Düütschland wege dr
analoge Aawendig vo dr Vorschrift dur d Rechtschprechig au im Wapperecht Iigang.
Jede füehrigsberechtigti Träger vomene Familiewappe chann jedem, wo nöd
füehrigsberechtigt isch, d Wiiterfüehrig undersäge. Füehrigsberechtigt isch, wer
nachwiise chann, dass er vom Schtammvater - wo dr Wappeschtifter benännt hät -
abschtammt. Zur Rechtssicherheit sött drum jede Wappeschtifter siis Wappe i eini
vo de Wapperolle iiträge laa.

„Eine heraldische Nachahmung liegt vor, wenn trotz Abwandlung des Wappens,
Kennzeichens, Emblems etc., die Marke den Charakter der „Darstellung eines
Wappens, Kennzeichens, Emblems etc.“ aufweist und vom Verkehr als ein solches
aufgefasst wird“ (lueg bi Beck'scher Kommentar zum Markenrecht, Dr. Karl-Heinz
Fezer, München 1999, Art. 6ter PVÜ, RdNr.: 4) (Quelle: HABM, 18.2.2002)

S Wappe vonere Familie isch in Düütschland dur s BGB gschützt (Teil vom
Namesrecht) und dörf nur vo Mitglieder vo de entschprechende Familie gfüehrt
werde. E Namesgliichheit berechtigt nöd zur Füehrig; es muess d Verwandtschaft
nachgwiese werde. Zum Schutz vom Wappe isch e Iiträgig i e Wapperolle aber nöd
nötig.



https://als.wikipedia.org/wiki/Vulkan

E Vulkan isch e geologischi Struktur, wo entstoot, wenn Magma (Gstäischmelzi)
bis an d Oberflechi vom ene Blaneet (z. B. dr Ärde) ufstigt. Alli
Begläiterschiinige, wo mit em Ufstiig und em Usdritt vo dr gluetflüssige
Gstäischmelzi verbunde si, bezäichnet mä as Vulkanismus. Bim ene Vulkanusbruch
wärde nit nume gluetflüssigi, sondern au festi oder gasförmigi Stoff freigsetzt.

Im Fall vo dr Ärde schmelze in ere Diefi vo 100 km aa, wo d Tämpratuure zwüsche
1000 und 1300 Grad Celsius hooch si, Gstäi zu zeecblastischem Magma, und das
sammlet sich in groosse, dropfeförmige Mahmahärd in ere Duefi vo 2 bis 50 km.
Wenn dr Druck z grooss wird, stigt s Magma über Spalte und Klüft in dr
Lithosfääre uf. Magma, wo eso an d Oberflechi vo dr Ärde chunnt, wird as Lava
bezäichnet.

Die mäiste Vulkan häi öbbe d Form vom ene Chäigel, und d Näigig vom Hang hängt
drvo ab, wie zeech d Lava isch. D Gstalt cha aber au unregelmäässig si oder wien
e Kupple.

Dr Begriff „Vulkan“ läitet sich vo dr italiänische Insle Vulcano ab. Das isch
äini vo de Liparische Insle im Tyrrhenische Meer. In dr römische Mythologii het
die Insle as d Schmiidi vom Vulcanus gulte, wo dr römisch Gott vom Füür gsi
isch.



https://als.wikipedia.org/wiki/Vasall

Än Vasall,(keltisch gwas, latinisch vassus : Chnächt), isch im Mittlaltär än
Herr, wa schich friwillig als Gfolgsma inu diänscht vamu Herr gschtellt het, und
schich dischum fär bschtimmti militerischi oder diplomatischi Diänschtleischtige
verpflichtut het. Där Vasall het derbi än bschtimmti Azahl Soldatu zer Värfiägig
miessu stellu, umd mit dene dum Diänschtherr in schinu Chriägu unnärschtüzu. Där
Vasall het derfir du Schutz va schinum Lehnsherr gignossu.

Öi en Fürscht het än Vasall chenu si und schich där Oberherrschaft vamu aneru
Fürscht chenu unnerwärfu. Äs giäts Bischpiel derfir isch d'Biziäig vam englischu
und dum französischu Chinig im 12.Jahrhunnärt. Där englisch Chinig het zahlrichi
Bsitzige in Frankrich kha, doch sind di alli Lehnschaftu vam französischu Chinig
gsi. Där Chinig fa England isch alsu dum Chinig fa Frankrich als schine Lehnsma
unnertan gsi. Als Herzog vannär Normandie und fa Guyenne, sowiä Graf fa Anjou,
Maine, Berry, Bretagne, Touraine und Poitou ischär zwar dä mächtigschte Vasall
in Frankrich gsi, abär äbu nur Vasall. Är isch alsu dum Phillip II. zu diänschtu
verpflichtut gsi, obwohlsch das schi hierarchich glichgschtellt sind gsi.

Där Vasall im Feudalismus vam 8. Jahrhunnärt isch där Vorgänger vam Lehnsma im
spetru Mittlaltr gsi. Doch z'Lehnswäsu het schich scho zimli bald fanär
Vasallität unerschidu. Där Vasall isch schinum Dienschtherru nu persönli
verpflichtut, währund dä Lehnsma schich nur ubär schini Lehe in d'Abhängigkeit
vam Lehnsherru bigä het. In summu Fäll isch z'Lehe sogar ärblich gwordu, was
innär ursprünglichu Vasallität nid vorgseh isch gsi. Nur duch d'Vergab fa eigune
Länderie als Lehe hent d'Landsherru vam üsgehundu Mittlaltär irusch Armee chenu
unärhaltu. Da schi schich uf dischi Art immär meh irusch Hüsmacht hent miäsu la
biröibu, im Gäguzug aber irusch Lehnslit immer mächtigär gmacht hent, isch där
Treui-eid bald lächerlich gwordu. D'Lehnsherru hent schliässlich sogar irusch
Lehnliit züäsätzlich miässu bizahlu, um irusch Dienschtleischtige z'ärhaltu.



https://als.wikipedia.org/wiki/Uranus_(Planet)

Dr Uranus (latinisiert, altgr. οὐρανός [uranós], „Himmel“) isch vu dr Sunne us
gsähe mit durchschnittlich 2.9 Milliarde km Entfernig dr sibt Planet im
Sunnesystem un wird zue dr ussere jupiterähnliche (jovianische) Planete
grechnet, dr sognennte Gasriese. Dr Planet isch anno 1781 vum ditsch-britische
Astronom Wilhelm Herschel entdeckt worre un uf dr Himmelsgott Uranos us dr
grichische Mythologi daift.

Mit iber 51.000 km Durchmesser isch dr Uranus viermal so gross wie d Erde un
under günschtigschte Umstände freiäugig sichtbar (+6 Magnitude, die underscht
Grenze fier e sichtbare Stern bi ganz klarem, dunkle Himmel). S blassgrüen
Schibli vu numme 3,5" Winkeldurchmessser isch erscht in Teleskope ab 10 cm
Öffnig as sonigs z erchenne. Physikalisch isch dr Uranus mit em Neptun
verglichbar un nimmt nooch sällem mit guet 14 Erdmasse in dr Masserangfolg vum
Sunnesystem dr viert Platz under dr Planete i. Im Durchmesser lit er chnapp vor
em Neptun uffem dritte Platz – nooch em Jupiter un em Saturn. Wäg em
Wasserisvorchumme im Innere, wo us der Dichti abgleitet wird, werre dr Uranus un
dr Neptun au „Isrise“ gnennt un underschide sich ditlich vum Jupiter un vum
Saturn.

S astronomisch Symbol vum Uranus isch im Marssymbol ähnlich. Im Unterschid zue
sällem het dr Chreis e Zentralpunkt, und dr Pfil uf em Chreis stoht senkrecht. E
anders wit verbreitets Zeichen isch ♅ – e H, wo durch dr Middelstrich e
senkrechte Strich mit eme chleine Chreis am undere Ende goht. S H stoht fier dr
Uranusentdecker Herschel.

Dr Uranus lauft uf ere annächernd chreisförmige Umlaufbahn mit ere Exzentrizität
vu 0,0457 zwischenem Saturn un em Neptun um d Sunne. Si sunnennächschte Punkt, s
Perihel, lit bi 18,324 AE un si sunnefernschte Punkt, s Aphel, bi 20,078 AE. Mit
fascht 3 Mrd. km Abstand het er guet die dopplet Entfernig zue dr Sunne wie dr
nächscht inner Planet Saturn. Sälle Bahnradius basst gnau zue dr 1766
formulierte Titius-Bode-Reihe. Dorum het d Entdeckig vum Uranus as Bestätigung
vu dr domalige, vum Johannes Kepler begründete Sicht vu ere „Weltharmoni“ gulte.

D Bahnebeni isch mit 0,772° numme wänig gege d Erdbahnebene gneigt - dr
gringscht Wert vu alle andere Planete vu dr sognennte Inklination. Fier e Umlauf
um d Sunne - s Uranusjohr - brücht dr Uranus guet 84 Erdejohre. Bi ere middlere
Bahngschwindigkeit vu 6,81 km/s dürts guet zwei Stund, bis er si eigene
Durchmesser uf dr Umlaufbahn zruckglegt het. (D Erde - allerdings numme e Virtel
so gross un fimf Mol schneller brücht etwa sibe Minüte). Die zuenämmmende
Abwichige zwische dr am Afang berechnte un dr datsächliche Umlaufbahn vum Uranus
hän 1846 zue dr Entdeckig vum Neptun gfüehrt.

Dr Uranus drillt sich in 17 Stunde 14 Minüte un 24 Sekunde eimol um si Ax. Wie
bi alle Gasplanete weihe in dr Hochatmospäri starchi Wind im Drillsinn. In
südliche Breite (guet 60°) beweggt sich die sichtbar Atmosphäri vil schneller un
d Rotationsdür isch dert mit 14 Stunde entsprechend chürzer.

D'Nordhalbchugel het mer bim Vorbiflueg vu Voyager 2 am 24. Jänner 1986 - em
bislang einzige Bsuech vu dr Erde in dr Nächi - nit beobachte chänne. Denn as e
Bsunderheit lit d'Rotationsax vum Planet annächernd in sinere Bahnebeni, er
„chulleret“ gwissermasse uf dr Bahn, wenn d'Ax wie anno 1986 in d'Richtig vu dr
Sunne zeigt. D'Axneigig gege s'Bahnebenelot betrait 97,77°, so dass dr Uranus
rucklaifig rotiert. As Folg vu sällere extreme Neigig isch nooch jedem halbe
Umlauf eimol d'Nordhalbchugle un eimol d'Südhalbchugle in dr Sunne zuegwendet.
Mit Usnahm vu ere schmale Äquatorregion herrscht no uf dr jewilige Halbchugle
ständig Dag bzw. Nacht (verglichbar mit em Polardag un dr Polarnacht uf dr
Erde). In dr Nächi vu dr Pole cha e Sunnedag doher bis zu eme halbe Uranusjohr
dure.

2007 isch d'Uranusax zue drDag-un-Nacht-Glichi churz in sinere Äquatorebeni
gläge.

D'Ursache vu dr extreme Axneigig isch nit bekannt. Die verbreitetscht Hypothese
nimmt e Kollision mit eme guet erdgrosse Protoplanet während dr Entstehigsphase
a, wobi, wil si in dr Äquatorebeni liige, d'Uranusmönd erscht denoch entstande
si sotte.

Dr Uranus het ei fier Gasplanete typisch nidrigi Dichti vu 1,27 g/cm³. Dr
Äquatordurchmesser betrait 51.118 km. Säll entspricht zimlig gnau im virfache
Erddurchmesser. Wäge dr relativ schnelle Rotation, verstärcht durch die ring
Dichti, wiist dr Uranus mit eme Poldurchmesser vu 49.946 km e ditlichi Abplattig
vu 1:44 uf. Er isch nooch em Jupiter un em Saturn dr drittgröscht Planet im
Sunnesystem, aber wäge dr ringere Dichti liichter wie dr Neptun.

Im Strukturmodell wird dr Uranus as e flüssige Planet mit ere gasförmige obere
Schicht oder Atmosphäre agsähe, wo nit chlar nooch unde begrenzt isch. Wil sich
dr Druck mit gösserer Diefi iber dr kritisch Punkt erhöht, goht d'Gashülle ohni
Phaseibergang vum gasförmige in e flüssige Zuestand iber. As Oberflächi isch
sälle Beriich definiert, wo dr Druck 1 bar gross isch. D'Oberflächeschweri macht
uf dr 1-bar-Ebeni numme 90 % vu dr Erdschweri us.

Obwohl im Uranus si Dichti eweng ringer wie sälli vum Jupiter isch, het er
andeilmässig meh schwereri Elemente (schwerer wie Wasserstoff un Helium) wie
sälle. Die 22-mol grösser Masse vum Jupiter füehrt nämlig zue ere grössere
Eigegravitation un folglich grössere Eigekompression wie bim Uranus. Sälli
zuesätzlich zusammenziegedi Chraft het die höcher Dichti vum Jupiter zur Folg.
Dät dr Uranus us dr gliche Elemente wie dr Jupiter bestoh, dät er e noch vil
ringeri Dichti ha

D'Hauptbestandteil vu dr obere Schichte vu dr Gashülle sin molekulare
Wasserstoff mit 82,5 ± 3,3 Vol-%, atomars Helium mit 15,2 ± 3,3 Vol-% un guet
2,3 Vol-% Methan.S' Masseverhältnis Helium:Wasserstoff isch mit 0,26 nooch bim
ursprüngliche Masseverhältnis in dr Sunne vu 0,27. As Näbebestandteil folgt
Deuterium mit guet 148 ppm Volumenadeil. As Aerosole werre Ammoniakis, Wasseris,
Ammoniumhydrogensulfid un Methanis diskutiert. Wasserstoff cha (vu dr Erde us)
im Spektrum vum Sunneliecht, wo durch die planetarische Wolken gstreit wird,
noochgwiise werre. S'Verhältnis Wasserstoff zue Helium het durch d'Refraktion
(Brechig) vum Radiosignal vu Voyager 2 durch d'Atmosphäri bestimmt werre chänne,
wo d'Sonde dr Funkschatte vum Planet durchfloge het.

S'Sunneliecht wird vu dr obere Wolkeschichte reflektiert. Sälli befinde sich
under ere Schicht us Methangas. Wenn s'reflektiert Liecht sälli Schicht
durchquert, wird dur s'Methangas dr rötlich Deil vum Liecht absorbiert, während
dr blau Adeil ughinderet passiere cha. Dodurch erschint dr Uranus blaugrüen.

Si Atmosphäri cha in drei Schichte unterdeilt werre: D'Troposhäri in Höchene
zwische −300 un 50 km un Drücke vu 100 bis 0,1 bar. D'Stratosphäri befindet sich
in Höche zwische 50 un 4000 km un d'Drücke betrage 0,1 bis 10–10 bar.
D'Thermosphäri/Korona erstreckt sich vu 4000 km bis zu 50.000 km iber dr
Oberfläche. Es git kei Mesosphäri.

D'Troposphäri isch dr unserscht un dichtischt Deil vu dr Atmosphäri. Mit
stigeder Höchi fallt ihr Temperatur ab. Am undere Ende vu dr Troposphäri, wo
guet 300 km under em 1-bar-Level lit, betrait d'Temperatur guet 320 K (ca.
50 °C). Bis zum obere Beriich vu dr Troposphäri, wo sich in 50 km Höchi
befindet, fallt d'Temperatur uf guet 53 K (-220 °C) ab. Si enthaldet fascht die
gsamt Masse vu dr Atmosphäri un isch au fier dr Grossdeil vu dr planetarische
Wärmiusstrahlig (ferni Infrarotstrahlig) verantwortlich.

D'Wolke bestehe schins us Partikel vu gfrorenem Methan, wo as heisses Gas us
diefere Lage ufgstige un in dr ussere Schichte kondensiert isch. Mer vermuetet,
dass Wasser die undere Wolke bildet, währed die obere Wolke eher us Methan
bestehe. D'Windgschwindigkeite betrage bis zue 200 m/s beziegigswis guet
700 km/h. D'Temperatur betrait bi 1 bar ca. 76 K (−197 °C), bi 0,1 bar 53 K
(−220 °C).

Si effektivi Temperatur lit bi numme 58,1 K (−214 °C), chum mehr wie bim
entferntere Neptun. Sälli Strahligstemperatur isch d'Temperatur, wo
d'Uranusatmosphäri im Berich vu 0,4 bar ufwiist. Die niedrigscht Temperatur in
dr Atmosphäri wird bi 70 mbar mit 52 K (-221 °C) gmesse.

In dr Stratospäri, dr middlere Schicht vu dr Uranusatmosphäri, erhöht sich im
allgmeine d'Temperatur mit dr Höchelag. An dr undere Grenze bi 50 km (bi dr
Tropopause) sin's noch 53 K, währed d'Temperatur in 4000 km Höchi (an dr Grenze
zue dr Thermosphäri) scho 800 bis 850 K betrait. Ursach fier die Erhitzig vu dr
Stratosphäri isch d'Absorption vu solarer UV- und IR-Strahlig durch Methan un
anderi Chohlewasserstoffe, wo sich in sällem Deil vu dr Atmosphäri as Ergebnis
vu dr Methanphotolyse bilde. Dr Wärmetransport vu dr heisse Thermosphäri chönnt
ebefalls dezue wirke. D'Chohlewasserstoffe besetze e relativ enge Beriich in
Höchene vu 100 bis 280 km. Debi betrait dr Druck guet 10 bis 0,1 mbar und
d'Temperature lige zwische 75 und 170 K.

Ethan un Ethin (Acetylen) neige dezue, im chältere undere Beriich vu dr
Stratosphäri un in dr Tropopause näblige Schichte z'forme. Si chönnte deilwiis
fier die detailarm Erschinig vum Uranus verantwortlich si. D'Konzentration vu
Chohlewasserstoffe isch in dr Stratosphäri vum Uranus' oberhalb vu sälle Nebel
wesetlich nidriger wie in dr Stratosphäre vu dr andere Gasriise. Säll un dir
schwach vertikal Durchmischig iber dr Nebelschicht mache d'Stratosphäri vum
Uranus durchsichtiger un as Ergebnis chälter wie sälli vu dr andere Gasplanete.

Die usserscht Schicht vu dr Uranusatmosphäru Uranus' isch d'Thermsphäri un die
sognennt Korona. Si wiist e einheitlichi Temperatur vu 800 bis 850 K uf. Säll
isch viil höcher wie die 420 K in dr Thermosphäri vum Saturn. D'Wärmequelle fier
die Ufheizig sin nit bekannt. Weder solars ultravioletts Liecht noch
Polarliechtaktivitäte chänne gnue Energi defir bereistelle. Verringerti
Wärmiabstrahlig wäge eme Mangel an Chohlewasserstoffe in dr obere Stratosphäri
chännte e Ursach si. Zuesätzlich zue molekularem Wasserstoff enthalte
d'Thermosphäri un d'Korona e grosse Adeil an freie Wasserstoffatome. Sälli ihri
ring molekular Massi chännt zämme mit dr hoche Temperaturen erkläre, worum sich
d'Korona so wit (50.000 km oder zwei Uranusradie) vum Planet eweg usdähnt. Sälli
erwittert Korona isch e einzigartigs Merkmal vum Uranus. D'Korona bremst die
chleine Partikel ab, wo dr Uranus umchreisen - drum sin d'Uranusring sehr
staubarm.

D'Ionoshäri vum Uranus entspricht sinere Thermosphäri zämme mit em obere Deil vu
dr Stratosphäri. Hauptsächlich weiss mer iber d'Ione durch Messige vu Voyager 2
Bscheid, sowie durch Infrarot-Emissione vum H3+-Ions, wo vu erdbundene
Teleskopen feschtgstellt worre sin. D'Beobachtige zeige, dass d'Ionosphäri
Höchene zwische 2.000  un 10.000 km besetzt. Si wird hauptsächlich vu dr
UV-Strahlig vu dr Sunne ufrechterhalte un ihri Dichti hängt vu dr Sunneaktivität
ab. D'Aktivität vu dr Aurora (Polarliecht) isch nit so uffällig wie bim Jupiter
un em Saturn. Die ober Ionosphäri (d'Region vu dr Thermosphäri) isch d'Quelle vu
dr UV-Emission vum Uranus, wp as „Dagesglüehe“ oder „Elektroglüehe“ bekannt
isch. Säll goht ebeso wie d'IR-Strahlig vu dr H3+-Ione numme vu dr
sunnenbeschinene Site vum Planet us. Säll rätselhaft Phänomen, wo bi dr
Thermosphäre vu allene Gasriise uftritt, wird numme as e UV-Fluoreszenz vu
atomarem un molekularem Wasserstoff dütet, wo vu Sunnestrahle mit ere mögliche
Beteiligung vu Photoelektrone agregt wird.

Dr eweng dicker Mantel us Wasser, Methan un Ammoniak het vermuetlich
d'Konsistenz vu Is un beinhaltet dr Grossdeil vu im Uranus sinere Masse. Sälli
dicht Flüssigkeit, wo elektrisch sehr leitfähig isch, wird menkmol au
Wasser-Ammoniak Ozean gnennt.

Sälle Mantel umschliesst e chleine, meglicherwiis flüssige Chern us Silicium un
Ise mit ere in dr Erde verglichbare Masse.

Sälle Ufbau isch mit sällem vum Neptun verglichbar, underschidet sich aber
dütlich vu dr Riiseplanete Jupiter un Saturn. Sälli hän prozentual meh
Wasserstoff un wäniger Helium (ähnlich wie d'Sunne), und ihri Mäntel bestehe
grossdeils us metallischem Wasserstoff. D'Cherne vum Uranus un em Neptun ähnle
jene vum Jupiter un vum Saturn, aber es fählt die starch komprimiert Hülle us
Wasserstoff. Im Zentrum vum Uranus dürft e Druck vu rund acht Millione bar bi
ere Temperatur vu etwa 5000 °C - wäniger wie in Erdchern - herrsche.

Mer vermuetet, dass im Uranus si Materie relativ gliichmässig verdeilt isch. In
Bezug uf interni Wärmequelle isch er e Usnahme under dr ussere Planete. S isch
us bisher unerchlärliche Gründ kei Wärmivorrat meh us dr ursprüngliche
Kontraktion un Stofftrennig vorhande. E möglichi Erchlärig fier s'Fähle vu dr
innere Wärmiquelle bestoht dodrin, dass wägem Ischlag, wo si Rotationsax kippt
ha soll, dr Grossdeil vu dr ursprüngliche innere Hitze verlore gange sei. Nooch
ere andere Hypothese existiere in dr obere Uranusschichten einigi Barriere, wo
dr Wärmitransport us em Innere behindere. Si Energiquelle isch drum numme
absorbierti Sunnestrahlig, denn er strahlt im Underschid zue dr andere
Gasplanete nit meh Wärmi ab, wie er vu dr Sonne erhaldet.

Bilder vu Voyager 2 hän anno 1986 im sichtbare Spektrum praktisch keini
Oberflächedetails zeigt. Wolkebänder oder Stürme, wie mer si suschst uf andere
Gasplanete beobachte cha. het mer chum erchenne chänne. Dr Wolkebänder, wo in
Richtig vu dr Rotation schnell weihe, sin numme sehr schwach usprägt. E möglichi
Erchlärig fier säll verglichswiis ruehig Wetter un die unuffällige
Wolkeformatione chännt in dr schwache innerere Wärmiquelle vum Planet lige.

Die südlich Hemisphäri cha in zwei Regione ufdeilt werre: E helli Polarchappe un
dunkleri äquatoriali Bänder. D'Grenze lit bi ugfähr 45° südlicher Breiti. E
schmals Band, wo dr Planete zwische nem 45te un 50te südliche Breitegrad
umspanne duet, isch s'hellscht gross Merkmal uf dr Oberflächi vum Planet. Es
wird dr südlich „Chrage“ (engl. „collar“) gnennt. D'Polarkappe un dr „Chrage“
sin möglicherwiis e dichti Region vu Methanwolke. Jedoch hän am Afang vum 21.
Jahrhunderts, wo au d'Region vu dr nördliche Polarkappe ins Sichtfeld chumme
isch, s'Hubble-Weltrümteleskop un s'Keck Teleskop uf Hawaii weder e „Chrage“
noch e Polarkappe in dr nördliche Hemisphäri beobachtet. Sällewäg erschint dr
Uranus asymmetrisch: hell in dr Nähe vum Südpol un einheitlich dunkel in dr
Region nördlich vum südliche „Chrage“.

Bis 2007 het sich dr Uranus sinem Äquinoktium gnächeret un drum wird
d'Nordhalbchugle immer meh belüchtet. As Folg vu sällere erhöhte Sunneistrahlig
zeige nejeri Ufnahme vum Hubble-Weltrümteleskop vil stärcher usbildeti Bänder un
erhöhti Wetteraktivität in dr nördliche Hemisphäri. Demnooch herrsche in dr
Atmosphäri vum Gasplanet, trotz sinere grosse Entfernig vu dr Sunne, usprägti
Johreszitte. Er empfangt numme ei Vierhundertschtel vu dr Sunnenwärmi, wo d'Erde
empfangt - 3,5 Watt pro Quadratmeter gege 1400 Watt. D'Sunne erschint vu ihm us
numme as e winzigi Schibe. Trotzdem strahlt si immer noch 1100 mol heller wie dr
Vollmo am Himmel vu dr Erde.

Bilder vum Keck-Observatorium hän anno 2004 zeigt, dass sich Wirbelstürm
deilwiis iber vili Munät lang halte. In dr nördliche Hemisphäri hän d'Forscher e
guet 29.000 km langi Wolkeformation entdeckt. Sälli isch die gröscht bislang
beobachtet Wolkestruktur gsi. Si het sich aber scho e Munät später wiider
ufglöst. Langläbiger het sich e grosse Sturm in dr südliche Hemisphäri zeigt, wo
sich scho sit mehrere Johre us ubekannte Gründe iber fümf Breitegrad riber uffi
un abi bewegt het.

S'Magnetfeld vum Uranus isch ugwöhnlich un het d'Form vu eme Quadrupol mit 2
Nord- un 2 Südpole. Ei Polpaar isch um fascht 60° gegeniber dr Rotationsax
gneigt un het si Ursprung nit im Zentrum vum Planet, sundern isch um ei Drittel
vum Planeteradius uf Süde hi versetzt. Vermuetlich wird es durch Bewegige in nit
allzue grosser Diefi erzügt, möglicherwiise durch ionisierts Wasser. Dr Neptun
het e ähnlich gformts un verschobes Magnetfeld, was druf anidütet, dass die
starch Abwichig nint mit dr Grössi vu dr Axneigig z'due he, sundern mit em
innere Ufbau. D'Magnetosphäri vum Uranus isch iber sinere Nachtsite anno 1986
durch d'Rotation korkeziegerartig verwirbelet gsi.

Die ugwöhnlich Geometri resultiert in ere hoch asymmetrische Magnetosphäri, wo
d'Stärchi vum Magnetfeld in dr südliche Hemisphäri bis zue 0,1 Gauß (10 µT)
gring si, in dr nördliche Hemisphäri bis zue 1,1 Gauß (110 µT) starch si cha.
S'durchschnittlich Feld uf dr Oberflächi betrait 0,23 Gauß (23 µT). Im Vergliich
dezue isch s'magnetisch Feld vu dr Erde an beide Pole etwa gliich starch, un ihr
„magnetische Äquator“ isch annächered parallel mit ihrem physikalische Äquator.
S'Dipolmoment vum Uranus isch 50 mol stärcher wie säll vu dr Erde.

Im Uranus si Magnetosphäri enthaldrt gladeni Deilli: Protone un Elektrone un e
chleine Adeil an H2+ Ione. Dr Partikelfluss isch hoch gnue, um e Verdunkle oder
e Erosion vu dr Mooberflächi ime astronomisch churze Zitrüm vu 100.000 Johre
z'bewirke. Säll chönnt d'Ursach fier die einheitlich dunkel Färbig vu dr Mönd un
vu dr Ring si. Dr Uranus het relativ guet entwickleti Aurorae, wo ass helli Böge
um die magnetische Pole gsähe werre.

Dr Uranus isch wie alli Gasriise im Sunnesystem vu vile sehr chleine Chörper un
Deilli umgä, wo dr Planet in sinem Drillsinn umchreise un mit ihre
underschidlich dicht belegte Umlaufbahne e System vu konzentrische Ringe bilde.
Sälli befinde sich meischtens in dr Äquatorebeni vum Planet un in dr Hauptsach
innerhalb vu dr Roche-Grenze.

S'Ringsystem vum Uranus isch am 10. März 1977 vu James L. Elliot, Edward W.
Dunham un Douglas J. Mink mit em Kuiper Airborne Observatory entdeckt worre.
Sälli Entdeckig isch e Glücksfall gsi. Si hän nämlig plant gha, d'Bedeckig vum
Stern SAO 158687 dur dr Uranus z'beobachte, um so im Uranus si Atmosphäri un
Durchmesser z'undersueche. Bi dr Analyse vu ihrene Beobachtige hän si
festgstellt, dass dr Stern churz vor un nooch dr eigetliche Bedeckig zuesätzlich
je fimfmol churzzittig verschwunde isch. Si hän dodrus gfolgeret, dass es e
Ringsystem um dr Planet gä müesst. D'Ringe sin no vu Voyager 2 direkt
photographiert worre, wo d'Sonde im Jänner 1986 am Uranus vorbigfloge isch.
S'isch nooch im Saturn sinem Ringsystem s'zweit gsi, wo im Sunnesystem entdeckt
worre isch.

Im Uranus si Ringsystem isch wie säll vum Jupiter sehr fein un dunkel. Was
Deilligrössi agoht, bestoht es wie säll vum Saturn sowohl us grobe Partikel un
Brocke mit bis zue 10 Meter Durchmesser, wie au us feinem, aber andeilmässig
viil gringerem Staub. Im Durchschnitt sin d'Deilli grösser wie sälli vu dr
Saturnring, in dr Gsamtzahl aber viil wäniger. Mit Voyager 2 isch festgstellt
worre, dass d'Gsamtmasse vu dr Uranusring ringer wie d'Deillimasse in dr
Cassinische Deilig vu dr Saturnring isch. As uffälligschter Underschid zue Ring
bi andere Gasplanete sin si meischtens schmal, aber scharf begrenzt un durch
grossi, schinbari Leerrüm vunenander trennt. Nit alli vu ihne sin chreisförmig
oder liige in dr Äquatorebeni vum Uranus. Dr hellschte vunene – vum Uranus us dr
elft – wird mit em grichische Buechstab Epsilon (ε) bezeichnet. In sinem im
Planet nächschte Beriich isch er 20 km breit und fascht undurchsichtig, in sinem
im Uranus fernschte Abschnitt isch er aber mit 96 km guet fimfmol breiter un au
fimfmol transparenter. Die innerschte Mönd Cordelia un Ophelia hebe as
Schäfermönd dr dicht Epsilon-Ring vu inne un usse durch ihri Gravitationswirkig
zämme.

Die zwei vum Hubble-Teleskop im Dezember 2005 zledscht entdeckte Ring befinde
sich wiit usserhalb vu dr scho vorcher bekannte elf und sin wesetlich breiter.
Wäge ihrem grosse Abstand zum Uranus werre si s'usser Ringsystem gnennt. Dr
grösser Ring lit in dopplwt so grossem Abstand zum Planet wie die vorcher
bekannte Ring. Dodemit sin 13 Ring bekannt. Im April 2006 hän Photos vum
Keck-Observatorium d'Farbe vu dr neje Ring zeigt: ene isch blau, dr ander rot
gsi.

S'Hubble-Teleskop het anno 2003 au zwei chleini Mönd gfunde, vo welle ein, dr
Mab, si Orbit mit em usserschte nej entdeckte Ring deilt. Sälle Ring My (μ)
zeigt si höchschti Dichti ime Abstand vu 97.700 km zum Uranuszentrum un sini
Ringpartikel chönnte vum Mond Mab stamme.

D'Innechante vu sällem Ring lit 86.000 km vum Planetezentrum entfernt, an dr
Umlaufbahn vum Mond Puck. E Besunderheit vum Ring isch e blaus Lüchte, wo suscht
nu vom E-Ring vum Saturn bekannt gsi isch. Sälle Saturnring bestoht offebar us
sehr feine Iskristalle, wo s'Sunneliecht reflektiere un wo ihri Quelle in
Geysire uf em Saturnmond Enceladus hän. Säll stützt d'Vermuetig, dass die
wäniger wie 0,0001 Millimeter grosse Ispartikel vum Uranusring, wo chlei gnue
sin, um blaus Liecht z'streie, vum sehr ishaltige Uranusmond Mab stamme un durch
Meteoriteischläg ins All beförderet worre sin.

Witter inne lit dr Ring Ny (ν), wo vu rötlicher Farb isch un er bestoht
wohrschins näbe chleine au us grössere Komponente wie dr blau Ring. Si höchschti
Dichti befindet sich ime Abstand vu 67.300 km zum Uranuszentrum. In sinem
Dichtemaximum isch noch kei Mond entdeckt worre. Die innere Ring vum Planete
erschine degege grau.

Im Uranus sini Ringe sin wohrschins relativ jung. Spalte in ihrem Umchreis wie
au Unterschid in ihrer Trüebig len anämme, dass si nit zämme mit em Uranus
entstande sin. D'Materiedeilli in dr Ring chännte emol Deile vu eme Mond gsi si,
wo durch e Ischlag mit hocher Gschwindigkeit oder durch Gezittechräfte
zertrümmeret worre isch.

Es sin 27 Mönd vum Uranus bekannt. Ihri Durchmesser lige zwische 10 un 1600 km.
Fimf vun ene sin gross gnue, um as Zwergplanet igstuft z'werre, wenn si sich
inere eigene Umlaufbahn um d'Sunne befände.

Die beide erschte sin vum Wilhelm Herschel anno 1787 entdeckt worre und si Suhn
John Herschel het si no uf Figure us em Shakespeare sinem Summernachtsdrüm
Titania un Oberon daift. Zwei witteri Mönd, wo dr William Lassell anno 1851
entdeckt het, sin Ariel un Umbriel daift worre. Dr Gerard Kuiper het anno 1948
dr Mond Miranda gfunde. Alli wittere Mönd vum Uranus sin ebefalls uf Figure vum
Shakespeare oder vum Alexander Pope daift worre. Bim Vorbiflueg vu dr Rümsonde
Voyager 2 im Jänner 1986 sin zehn witteri Mönd entdeckt worre. Der Satellit
Perdita isch erscht später uf Bilder vu Voyager 2 identifiziert worre. Zwei
witteri chleini inneri Mönd sin mit em Hubble-Teleskop entdeckt worre. Bis 1997
isch dr Uranus dr einzige Gasriis ohni bekannti „irreguläri Mönd“ gsi. Siterher
sin mit erdbundene Teleskope nün entfernti irreguläri Mönd gfunde worre.

Die ledschte Entdeckige stamme vu anno 2003, wo mit em Hubble-Teleskop näbe zwei
wittere Ring au zwei witteri Mönd entdeckt worre sin. Ein vu sääle zwei Mönd, wo
dr Namme Mab erhalte het, zerbröselet vermuetlich langsam unter em ständige
Bombardement vu Mikrometeorite un bildet dodurch ein vu dr beide nej entdeckte
Ring. Bi sällere Glägeheit isch usserdem entdeckt worre, dass vor allem d'Bahne
vu dr dicht drängte innere Mönd zwische dr Miranda un dr Hauptring keini stabile
Keplerbahne sin, sundern dass die Mönd uf chaotischi Wiis Energi un Drillmoment
ustusche. Nooch im Science-Magazin veröffentlichte Berechnige wär's möglich,
dass in wänige Millione Johre einigi vu dr Mönd, wo sich gegesittig mit sich
chrüzede Umlaufbahne störe chönnte, uf Kollisionskurs gehn.

D'Satellite vum Uranus bilde drei verschideni Gruppe: Ei planetennochi Gruppe
mit chleine Durchmesser un chreisförmige Umlaufbahnen, e mittleri Gruppe mit dr
fimf grosse Satellite, sowie e usseri Gruppe vu chleine Satellite mit sehr
witte, usprägt exzentrische un sehr starch gneigte bzw. gröschtedeils
rucklaifige Umlaufbahne. Under dr grosse Uranusmönd befindet sich aber kein vu
dr Grössi vu dr Galileische Mönd vum Jupiter beziehigswiis vum Saturnmond Titan,
oder au numme vum gröschte Neptunmond Triton.

Die fimf Hauptmönd sin d'Miranda, dr Ariel, dr Umbriel, d'Titania un drOberon.
S'uranisch Satellitesystem isch s'masseärmscht under dr Gasriise. D'Gsamtmasse
vu dr fimf gröschte Mönd zämme isch ringer wie d'Hälfti vum Neptunmond Triton
allei - un demit numme ei Zehntel vum Erdmo. Dr gröscht Satellit, d'Titania, het
e Radius vu numme 789 km. Säll isch wäniger wie d'Hälfti vum Triton, aber eweng
meh wie vu dr Rhea, em zweitgröschte Mond vum Saturn. D'Titania isch demit dr
achtgröscht Mond im Sunnesystem. D'Mönd hän e relativ ringi Albedo. Sälli
erstreckt sich vu 0,20 fier dr Umbriel bis 0,35 fier dr Ariel. D'Mönd sin e
Asammlig us guet 50 % Is un 50 % Felse. S'Is chännt Ammoniak un Chohledioxid
enthalte.

Under dr Mönd schint dr Ariel mit dr wänigschte Ischlagkrater die jüngscht
Oberflächi z'ha, währed dr Umbriel as dr äldischt erschint. D'Miranda besitzt
20 Kilometer diefi Canyons mit Verwerfige, terrassenförmige Schichte, un e
chaotischi Variation in Alder un Merkmole vu dr Oberflächene. Ere Hypothese
z'Folg chännt d'Miranda vor längere Zitt durch e massive Ischlag komplett
useinander gsprengt worre si un sich deno wiider wahllos zämmengfüegt ha. In dr
Miranda ihri jüngscht geologisch Aktivität isch vermuetlich durch
Hitzeentwicklig, hervorgruefe durch Gezittechräfte, beiflusst. Zitwiis muess
d'Umlaufbahn bi ere 3:1 Resonanz mit em Umbriel exzentrischer wie hit gsi si.
Grabebrüch, verbunde mit ufstigede Diapire, sin schins d'Gründ fier die oval
Erschinigsform vum Mond. Au dr Ariel het wohrschins e 4:1 Bahnresonanz mit dr
Titania bildet gha.

S'Diagramm veraschaulicht d'Umlaufbahne vu im Uranus sine irreguläre Mönd, wo
bis 2008 entdeckt worre sin. D'Exzentrizität vu dr Bahne wird durch gäli
Segmente (wo dr Berich vum Perizentrum bis zum Apozentrum iberstriche) un
d'Inklination durch d'Y-Ax dargstellt. D'Satellite oberhalb vu dr X-Ax bewege
sich prograd (rächtlaifig), d'Satellite drunter retrograd (rucklaifig).
D'X-Achse isch mit Gm (Millione km) sowie em betreffede Bruchdeil vu dr
Hill-Sphäri beschriftet. D'Hill-Sphäri beschribt dr gravitativ Ifluss, innerhalb
sällem e Umlauf um dr Planet möglich isch. Si reicht bim Uranus öppe
70 Millione km in dr Rüm.

Anderscht wie bim Jupiter sine irreguläre Satellite cha in dr bekannte
Uranus-Population kei Zämmehang zwische Bahnradius un Inklination gfunde werre.
Stattdesse chänne die retrograde Mönd uf dr Grundlag vum Verhältnis vu grosser
Halbax un Exzentrizität in zwei Gruppe deilt werre. Die inner Gruppe umfasst
Mönd nächer bim Uranus (a < 0,15 rH) un sin mässig exzentrisch (~ 0,2),
nametlich: Francisco, Caliban, Stephano un Trinculo. Die usser Gruppe (a > 0,15
rH) umfasst Satellite mit hocher Exzentrizität (~ 0,5): Sycorax, Prospero,
Setebos un Ferdinand.

Gegewärtigi Theorie iber d'Entstehig un Bildig vum Sunnesystem hän
Schwierigkeite, d'Existenz vum Uranus un em Neptun so wit jensits vu dr Bahne
vum Jupiter un vum Saturn z'erchläre. Si sin z'gross, um sich us dr Materie
z'bilde, wo im früehe Sunnesystem in sällere Entfernig z'erwarte gsi wär. Vilmeh
vermuete einigi Wisseschaftler, dass sich dr Uranus un dr Neptun vil nächer bi
dr Sonne gformt häbe un durch dr Gravitationsifluss vum Jupiter nusgschlüderet
worre seie. Allerdings zeige chürzlich durchgfüehrti Simulatione under
Berucksichtigung vu dr Planetewanderig d'Möglichkeit, dass sich dr Neptun un dr
Uranus in dr Nächi vu ihre jetzige Bahne hätte forme chänne.

Im Uranus si schinbari Helligkeit het vu 1995 bis 2006 zwische +5,6m un +5,9m
gschwankt. Dodemit isch er theoretisch grad noch mit freiem Aug sichtbar
(d'Grenze vu dr Sichtbarkeit lit bi +6,0m). Si Winkeldurchmesser bewegt sich
zwische 3,4″ un 3,7″ (Im Vergliich: Dr Saturn zwische 16″ un 20″, dr Jupiter
zwische 32″ un 45″). Währed sinere Opposition isch dr Uranus drum in ere chlare,
dunkle Nacht under günstige Bedingige theoretisch mit em freie Aug z'sähe. Mit
eme Feldstecher isch er immer liicht z'finde. In grössere Amateurteleskope mit
eme Objektivdurchmesser zwische guet 15 un 23 cm erschint dr Uranus as e blassi
cyanfarbigi Schebe mit ere ditliche Randverdunkelig. Mit eme leischtigsfähigere
Teleskop vu 25 cm oder meh chönnte au Wolkestrukture un einigi vu dr grössere
Mönd wie d'Titania un dr'Oberon z'sähe si.

D'Tabelle lischtet chronologisch markanti Uranus-Konstellatione bis 2012 uf, wie
z. B. Opposition un Konjunktion, ischliesslich Agabe wie die schinbar Helligkeit
un schinbar Grössi:

Dr Uranus isch bi guete Bedingige mit blossem Aug sichtbar, allerdings
entspricht si Helligkeit numme ime in stockdunkler Nacht grad noch erchennbare
Stern vu 6. Grössi. Degege zelle alli in dr Sunne un dr Erde nächere Planete –
vum Merkur bis zum Saturn – mit ere Helligkeit vu mindischtens 1. Grössi zue dr
uffälligschte Objekte am Himmel un sin sit em Altertum un dr Antike as
Wandelstern wohlbekannt. Wäge sinere langsame Bahnbewegig isch dr Uranus au
nooch dr Erfindig vum Fernrohr noch lang as Planet unerkannt blibe un isch bi
vereinzelte Beobachtige fier e Fixstern ghalte worre. Säll het au dr John
Flamsteed due, wo ihn anno 1690 als „34 Tauri“ erschtmols katalogisiert het,
oder dr schwäbisch Astronom Tobias Mayer anno 1756.

Sir Friedrich Wilhelm Herschel het dr Planet zuefällig am 13. März 1781 zwische
zehni un elfi z'Obe mit em selber baute 6-Zoll-Spiegelteleskop entdeckt, wie er
vu sinem Garten us, in dr englische Stadt Bath, e Himmelsdurchmuschterig
durchgfüehrt het, um mit ere stärchere Vergrösserig versuechswis
Fixsternparallaxe z'messe. Er het dr Himmelskörper, wo sich an dr Grenze zwische
dr Sternbilder Stier un Zwillinge bewegt het, aber erscht fier e Komet ghalte,
wil chum ebber dra denkt gha het, dass es meh wie die bis dert sex aldbekannte
Planete gä chännt. Dr Uranus isch dr erscht Planet, wo nit scho in dr Antike
bekannt gsi isch. Innert vu drei Munät nooch sinere Entdeckig het d'Wisseschaft
im Herschel si Fund schliesslich as neje Planet anerchennt. D'Mathematiker un
Astronome Anders Johan Lexell un Pierre-Simon Laplace hän mit ihrene Berechnige
scho bal zeige chänne, dass es sich um e Planet handele muess, wo sich im
19-fache Abstand vu dr Erde um d'Sunne beweggt. Dr Uranus het sich demit gnau in
die vum ditsche Astronom Johann Elert Bode veröffetlicht Titius-Bode-Reihe vu dr
Bahnradie igfüegt, was die sit em Johannes Kepler postuliert „Harmoni vum
Himmel“ schins idrucksvoll bestätigt het. D'Usdähnig vum bekannte Sunnesystem
het sich demit verdopplet gha.

Dr Wilhelm Herschel het sex Johr nooch em Uranus au sini zwei gröschte un
uffälligschte Mönd, d'Titania un dr Oberon entdeckt. Die gross Neigig vu dr
Bahnebene vu dr bis 1986 entdeckte Mönd zue dr Bahnebeni vum Planet um d'Sunne
her durch Analogischluss vu dr grosse bekannte Saturn- un Jupitermönd het scho
früeh zue dr begründete, aber erscht im 20. Johrhundert bestätigte Vermuetig
gfüehrt, dass d'Rotationsax vum Uranus wie d'Mondbahne ebefalls sehr starch
gneigt si müesst.

Wil nooch dr Entdeckig d'Abwichige vu dr beobachtete Positione vum Uranus vu dr
berechnete immer meh zuegnumme hän, het säll Bahnstörige durch e noch ubekannte
wittere Himmelschörper vermuete loh un het zue dr zilte Suechi nooch eme noch
fernere Planete gfüehrt, wo anno 1846 mit dr Uffindig vum Neptun an dr
berechnete Stell erfolgrich gsi isch.

Mit dr Entdeckig vum neje Planet het e Debatte um d'Benennig agfange, wo iber 60
Johr durt het. Dr Herschel selber het dr Planet zue Ehre vum
englisch-hannoverische König Georg III. Georgium Sidus daift – Im Schorsch si
Stern. In Frankrich hän ihn d'Astronome degege im Entdecker zue Ehre as Herschel
bezeichnet, bis dr Bode vorgschlage het, ihn uf dr grichisch Gott Uranos
z'daife. Dr Namme het sich aber erscht gege 1850 durchgsetzt und isch, analog
zue dr römische Namme vu dr anderen Planete, latinisiert worre. In dr römische
Mythologi isch dr Uranus dr Vadder vum Saturn, wo widerum dr Vater vum Jupiter
isch.

Dr Jesuit un Astronom Maximilian Hell het Urania, dr Namme vu dr Muse vu dr
Astronomi vorgschlage gha.

Wie die siibe klassische Planete us dr Astrologi het mer au im Uranus e
Planetemetall zueordne welle, wofier mer s'Platin in Betracht zoge het. Vu
sällem het dr Bode e Symbol as astronomischs Zeiche fier dr Uranus entlähnt. In
sälle modernere Zit het aber 1790 dr ditsch Chemiker Martin Heinrich Klaproth
s'vu ihm im Johr zuvor entdeckt Element „Uranium“ (uf ditsch hit numme Uran
gnennt) uf dr nej Planet daift. In Frankrich un au in England isch e
Uranussymbol verwendet worre, wo eigens entworfe worre isch un mit dr Initiale H
uf Herschel hidütet.

Dr Wilhelm Herschel het in sine Manuskripte vu 1797 scho e Ring um dr Uranus
beschrebe, doch sälli Beobachtig isch as e Täuschig ufgfasst worre. Au nooch dr
Entdeckig anno 1977 hat niemed dr historische Ufzeichnige traut, wil sich d'Ring
vil z'liechtschwach zeigt hän, als dass dr Herschel si eso mit sine Mittel hätt
sähne chänne. Bis dr britisch Forscher Stuart Eves d'Notize undersuecht het un
in dr Agabe Iberistimmige mit dr Grössi, dr Lag un dr Farb vum Epsilon-Ring
gfunde. Im April 2007 het er e These vorgstellt, nooch sällere d'Uranusring vor
200 Johr heller gsi si chänne. Er begründet säll mit ähnliche Veränderige vu dr
Saturnring, wo diffuser un dunkler werre.

Die bisher einzig Rümsonde, wo dr Uranus besuecht het, isch Voyager 2 gsi. Si
isch am 20. August 1977 gstartet. Uf ihrer Grand Tour zue alle vier Riiseplanete
het si anno 1979 am Jupiter e sognenntes Swing-by zum Saturn gmacht, wo si 1981
e wittere Schwung in d'Richtig vum Uranus gnu het. An sällem isch si no - um zum
Neptun witterzfliege - am 24. Jänner 1986 vorbigfloge un het die meischte vu dr
hit vu ihm bekannte Bilder un Date ibermittlet. Ihri Signal vum Uranus – wie au
sällem si reflektierts Liecht – hän d'Erde erscht nooch zwei Stunde un 45 Minüte
erreicht.

Bim Aflueg sin mit dr Sonde näbe dr bis derthi nün bekannte Ring un fimf Mönd
zwei witteri Ring un zehe neji Mönd entdeckt worre. Dr 16. Satellit isch 13 Johr
später uf ihrene photographische Ufnahme entdeckt worre un het nooch wittere
vier Johre mit em Weltrümteleskop Hubble bestätigt werre chänne. Wil dr Uranus
in dr Sunne bi dr Passage si Südpolregion zuegwendet het, isch Voyager 2 zwische
die konzentrische Bahnen vu sine Mönd wie durch die Chreise vu ere ufrächte
Zilschibe gfloge. Wil si e Swing-by in d'Richtig vum Neptun het nämme müesse,
het si durch sälle Umstand nit mehreri Uranusmönd hinderenander afliege chänne.
So het si numme hoch ufglösti Photos vu dr Miranda mache chänne, wo sich aber as
dr geologisch interessantischt vu dr fimf grosse Mönd erwiise het. Es isch noch
s'magnetische Feld mit sinere uregelmässige Struktur, sinere Neigig un sinere
einzigartige chorkeziegerartigi Verwirbelig (Magnetschweif), hervorgruefe durch
die sitwärtig Bewegig vum Uranus, undersuecht worre. E neji Sonde zum Uranus
isch derzit nit plant.



https://als.wikipedia.org/wiki/Symbol

Dr Begriff Sümbool (us em Griechische: öbbis zämmedue) oder au Sinnbild wird im
Allgemäinen für Bedütigsdrääger (Zäiche, Wörter, Geegeständ, Vorgäng etc.)
verwändet, won e Vorstellig bezäichne (vo öbbis, wo nit muess geegewärtig si).
Weeli Vorstellig denn mit dm Wort „Sümbool“ konkret assoziiert (verbunde) wärde
soll, wird in de verschidnige Aawändigsgebiet im Äinzelne speziell definiert.

In alle Lääbensberiich brucht mä Sümbool. In dr Bolitik (Faane, Farbe wie grüen
für en Islamismus, oder Zäiche wie s Hoggechrüz), in dr Religioon (s Chrüz vo de
Christe, dr Halbmond bi de Muslim oder dr Davidstärn bi de Juude), in dr
Wüsseschaft (mathematischi Formle, Strukturformle in dr Chemii, technischi
Zäichnige usw.), im Vercheer, im Sport, in dr Kunst, dr Litratuur usw. Em
Süsteem vo de Sümbool im ene gwüsse Beriich säit mä Sümboolik usser bi Sümbool
wo vor Allem für die braktischi Verständigung im Alldaag brucht wärde, wie
Buechstaabe, Vercheerszäiche usw.



https://als.wikipedia.org/wiki/Sueben

D' Sueben (latiin. Suēbī) waret a Handvoll Stämm von de alde Germanen, also a
Sammelbezeichneng. Aus oim Deil send später d' Alamannen bzw. Alemannen gworda,
was au a Sammelbezeichneng isch, ond dia heutiche Schwaben nadierlich.

Ursprenglich hend's glebt em Nordosta vo dr Germania magna, an dr Elbe bis zur
Ostsee, damols Mare Suevicum ghoissa, also Suevisches Meer. Schwäbisches Meer
isch seither nadierlich an Nama fir dr Bodensee. Viele oinzelne Stämm' hend sich
als Doil vo de Sueben ogseha, laut em Tacitus’ die Semnonen, Markomannen,
Hermunduren, Quaden, Langobarden, manchmol au dia Angeln.

Scho em Johrhondert vor Christi Geburt send Sueben nach Südwesta zoge, zerscht
an dr Rhein, ond dann au drübr, ond hen sich mit dem Römischen Reich oglegt, wo
domols sich en Gallien broidgmacht hat. Dr Julius Caesar hat dann Schlachta
gwonna, em Johr 58 v. Chr. zom Beispiel irgendwo em Elsass gegen dr Ariovist, dr
Könich von de Germana. En seim De bello Gallico schreibt dr Cäsar, daß die
Sueben 100 Gaue mit jeweils 1000 streitbare Männer ghet hen, ond östlich vom
Rhein bis zu de deutschen Mittelgebirge gwohnt hen - nördlich drvo waret dia
Cherusker.

Dia Suebi Nicrenses, dia Neckarsueben, henn en dr Gegend von Lopodunum
(Ladenburg) glebt, em 1. ond 2. Jahrhundert n. Chr. onder römischer Herrschaft,
en dr Civitas Ulpia Sueborum Nicretum. En dr spätantika Tabula Peutingeriana, a
römisch' Stroßakart, isch zwischa Alamannia ond denne Bructuri (=Brukterer) au
scho Suevia eitraga.[1]

En dr Germania vom Tacitus aus em Johr 98 n. Chr., ghörtet alle Elbgermane ond
Ostgermane südlich vom Mare Suebicum, zwischen dr Elbe ond dr Waichsle, von dr
Donau bis zr Ostsee, zom Stammesbund vo de Suebi, mit de Semnone, Langobarde,
Reudigner, Avione, Angle, Wariner, Suardone, Nuitone, Hermundure, Nariste,
Markomanne, Quade, Marsigner, Burer ond Lugier. Dia Hermundure hoißt er "das
vorderste Volk", die Semnone des ogsehenst ond ältest, ond dia Langobarde dia
tapferste onder de suebische Völker. Dr Ptolemäus schreibt om 150 n. Chr. ogfähr
deselbe.

An Silvester 406 isch oin Stamm, wo sich Suebi ghoißa hat, zsamma mit Wandalen
ond Alanen bei Mainz iber dr Rhein ond 409 uf dr Iberische Halbinsel okomma.
Hier hodd mr ausglost wer wo no geht - d' Sueben hend Galicien kriagt. Mr woiß
net gwiiß, welcher Stamm des genau war, mr spekuliert, daß es Donausueben gwäsa
sen, aber mr woiß daß se anno 585 von de Westgoten onderworfen worda senn.

Dr erst Suebenkönich uf dr Iberischa Halbinsel war dr Hermerich († 440), sei
Soh' Rechila (440-448) hat Baetica ond Sevilla erobert.

A paar suebische Wörter fendat mr no heit en dr Portugiesische Sprache, so isch
z. B. des suebische *lawerka zom portugiesische laverca wordem, boides Nama fir
an Vogel, d'Lerche.

Dia letzte Leit von de Quaden hoißet ab em 5. Jh. en de schriftliche Quellen
nemme Quaden, sondern allgemein Suebi (archäologisch genauer Donausueben). Em
Johr 470 waret se mit de Alamannen verbendet, ond um 480 hend se komplett drzua
ghört. Mr hoißt des au "zweite Ethnogenese der Alamannen", weil dia seit Ofang
6. Jh. au Sueben ghoißa hen. Om 540 sen die an dr mittlera Donau zrückbliebene
Sueben von de Langobarden ond em Wacho onderworfa worda, dann hot mr nex mehr
ghört. Dr Jordanes hot no om 550 Sueben ond Alamannen onderschieda, mit Sueben
in dr oigentlicha Alamannia, ond dia Alamannen en de Alpen. Bei de Alamannen hot
sich dr Nama von de Sueben bis en d' Neuzeit ghalta, em spätera Schwabenland.
Suebisieren war em 19. Jahrhundert an Ausdruck fir "Schwobastreich macha".

Dr Kult om de Nerthus war, laut Tacitus, bsonders bei de nördliche Sueben
iblich. Außerdem verzählt de Tacitus von ama heilicha Hain em Land von de
Semnonen. Bekannt isch au dia Frisur der dia Freie von de Sklava ond de übrige
Germanen onderschiede hot, der Suebenknoten. Mr glaubt daß au andere sell
Haartracht traga henn, em Martial seim Epigramm' hoißt's: „Mit zu Knoten
geflochtenen Haaren kamen die Sugambrer“.



https://als.wikipedia.org/wiki/Sudan

D Republik Sudan (arabisch جمهورية السودان , Dschumhūriyyat as-Sūdān) isch ä
Staat in Nordost-Afrika mit Zuegang zum Rote Meer. Bis zue dr Abspaltig vum
Sidsudan am 9. Juli 2011 isch er mit 2,6 Millione Quadratkilometer s'gröscht
Land vu Afrika gsi.

An sine neije Grenze liige im Norde an Ägypte und Libye, im Weschte an Tschad
und die Zentralafrikanisch Republik, im Süde dr Südsudan, im Oschte an Äthiopie
und Eritrea. Mit erä Flechi vo knapp 1,9 Millione Quadratkilometer isch s Land
öbbe fimfmol so grooss wie Dütschland.

E Dail vum ehemolige Gsamtstaat Sudan isch Deil vu dr Großlandschaft Sudan un dr
Sahelzone. Syy Relief wird vu dr Beckelandschaft vum Nil un däm syne Randgebirge
bstimmt. Im Nordoschte lyt s Bärgland vum Dschibal al-Bahr al-ahmar am Rote
Meer, wu bis uf e Hechi vu 2.259 m uffe goht. Im sidlige Gränzberyych zue Uganda
lyt im Immatong-Gebirg dr Bärg Kinyeti, wu mit 3.187 Meter dr hegscht Bärg vum
Land isch. Dr sidweschtli Beckerand bilde d Nordäquatorialschwelle un di
Zentralafrikanisch Schwelle, wu au d Wasserscheide zwisch em Nil- un em
Kongosyschtem sin. Im Weschte lyt e Basaltgebirg uf em Marra-Plato, dr hegscht
Bärg dert isch mit 3.088 Meter dr Marra. Im Zäntrum lige d Nuba-Bärg, wu zwische
500 Meter un 1.325 Meter hoch sin. Im Norde goht s Land uf bode Syte vum Nil in
d Sahara iber, dr Dail weschtli vum Nil nännt mer Libyschi Wieschti, dr Dail
eschtli Nubischi Wieschti. In dr Region um Khartum, wu dr Wyss Nil un dr Blau
Nil zum eigetlige Nil zämmefließe, braite sich wyti, flachi Laimebene uus. Dr
Sidsudan isch in dr Hauptsach bregt vu Iberschwämmigs- un Sumpflandschafte, di
grescht Sumpflandlandschaft isch doderby dr Sudd.

Dr Sudan lit ummitelbar südlich vum nördliche Wendekreis un demit in dr eher
druchene Regione vu dr Trope. Dr Norde het e Wüschteklima. S'Klima isch je
witter sidlich, desto fichter. In dr Rägezyt vu April bis Novämber verdaile sich
d Niderschlagsmängine vu 1.000 Millimeter im Side uf unter 100 Millimeter im
Norde. Di mittlere Monetstämperature lige zwische 24 Grad Celsius un 32 Grad
Celsius. D Tämperature chenne doderby wäg em Wieschteklima im Norde uf 41 Grad
Celsius am Dag styyge un bis uf 4 Grad Celsius in dr Nacht abgheie.

Im Sudan ischliesslich Südsudan het es 2006 zeh Nationalpark gä. S
Schutzbietssyschtem umfasst doderby aber au Naturschutz- un Vogelschutzbiet. Dr
Bärg Barkal mit dr historische Stadt Sanam ghere zum Wälterb vu dr UNESCO un
baidi zämme bilde di antik Hauptstadt Napata vum Chenigryych vu Kusch.

Zue dr Bevelkerig vum Sudan git s unterschidligi Aagabe. Si gehn vu ca. 36
Millione (Berächnig 2006, World Gazetter), iber rund 38 Millione (Schetzig 2006,
Uuswärtigs Amt) bis knapp iber 41 Millione, Berächnig Juli 2006, CIA World Fact
Book 2006). Devu entfalle ca. 28 Millione Lit uf dr Nordsudan un 8 bis 10
Millione uf dr Südsudan. 38,9 Brozänt vu dr Sudanese hän 2003 in Stedt gläbt; S
Balligsbiet isch Khartum. 39,5 Brozänt vu dr Yywohner sin im glyyche Johr jinger
wie 15 Johr gsi. D Bevelkerig wwagst alljohr um 2,55 Brozänt (Stand: 2006).

S Durschnittsalter vu dr Bevelkerig lyt bi 18,3 Johr (Stand: 2006). D
Läbeserwartig lyt bi 58,92 Johr, bi Manne 57,69 Johr un bi Fraue 60,21 Johr
(Stand 2006).

Im ehemolige Staatsgebiet sin 52 Brozänt vu dr Bevelkerig sin Schwarzafrikaner
gsi, 36 Brozänt arabischer Abstammig (Sudanaraber), 9 Brozänt ghere zue
kuschitische Velker (v. a. zue dr Bedscha), 2 Brozänt sin Uusländer (zmaischt
Flichtling us dr verschidne Chrieg z Afrika) un 1 Brozänt zue andere. Mit dr
Unabhängigkeit hän sich die Ethnie entmischt. Mit dr Abspaltig vum Südsudan mit
ere iber 90% schwarzafrikanische Bevölkerig stelle Sudanaraber jetz e knappi
Mehrheit vu dr Iwohner.

Vor dr Abspaltig vum Süde het guet d Helfti vu dr Sudanese Arabisch
(Sudanesisch-Arabisch) gschwätzt, vor allem im Norde (dodervu 42 Brozänt as
Muetersproch). Di ander Helfti schwätzt Afrikanischi Sproche, dodrunter
Nuer-Dinka (12 Brozänt Dinka, 6  Brozänt Nuer; vor allem im Side), Nubisch (9 
Brozänt; am mittlere Nil), Bedscha (8  Brozänt; im Nordoschte), Azande (5 
Brozänt; im Sidweschte), Bari (3  Brozänt; im Sidoschte). E chlaini
Bevelkerigsgruppe schwätzt Ndogo. Änglisch isch as zwoto Amtssproch verbraitet,
im Südsudan alleinigi Amtssproch.

Dr Islam isch im Sudan Staatsreligion. 70 Brozänt vu dr Bevelkerig sin
sunnitischi Muslim, 25 Brozänt Animischte un 5 Brozänt Chrischte. D Nitmuslime
läbe indr Hauptsach im Side vum Land un z Khartum. Mit em Iberdritt zum Islam
oder Chrischtetum isch au ne soziale Ufstiig verbunde. Di sälbscht yygschetzt
Zueschryybig zuen ere Religion entspricht wäge däm im Side aun ere
gsellschaftligen Yyornig Us afrikanische Religione sin in unterschidligem Maß
Vorstellige in di bode abrahamitische Religionen yygflossen un hän byydrait zue
ihre vylfätlige Glaubesforme.

D Scharia-Gsetz, wu im Sudan gälte, sin Dail vun eme staatlige
Islamisierigsbrozäss, wu d Muslimbrieder unter em Hasan at-Turabi zuestimme. D
Aahänger vum ehmolge Mahdi sin bolitisch in dr Hintergrund grote. Unter dr
muslimische Bevelkerig hän sich verschideni Sufi-Orde (Tariqa) wyt uusbraitet.
Doderzue zelle Qadiriyya, di im 19. Johrhundert yygfierte Bruederschafte vu dr
Sammaniya un vor allem vu dr Khatmiyya. Gege dr offiziäll Islam bhaupte sich in
dr draditionäll liberale sudanesische Gsellschaft volksislamischi Ritual wie dr
Zar-Kult.

D Christe sin in dr Mehrhait Aahänger vu dr remisch-katholische Chilche im
Sudan, wu im Side um 1900 in dr Region um Wau glyychzytig mit dr britische
Anglikaner um Bor aafange hän missioniere. Di amerikanisch Presbyterian Church
het bi dr Nuer am Obere Niol missioniert. Syt em Ädn vum Burgerchrieg braite
sich im Side allmeh amerikanisch-evangelikali Gruppierigen uus. S git au Kopte
im Norde, wu zmaischt vu Ägypte stamme.

D Gschicht vum Sudan losst sich bis in d Paharonezyt zruckverfolge. Fir s alt
Ägypte isch Nubie as Liferant vu Gold un Sklave witchig gsi. Aafangs vu dr 12.
Dynaschtii (1991–1785 v. Chr.) isch s an s ägyptisch Chärnland aagschlosse wore.
As Folg vu dr Uflesig vum Neie Ryych ab em 12. Johrhundert v. Chr. isch z Nubie
im 9. Johrhundert v. Chr. dr Staat Kusch entstande, wu bis in s 4. Johrhundert
n. Chr. bstanden isch. In dr Johr 712–664 v. Chr. het Kusch mit dr „kuschitische
Dynaschtii“ iber ganz Ägypte gherrscht.

Im frieje 19. Johrhundert hän di osmanische Vizechenig vu Ägypte aagafnge mit dr
Eroberig vum Sudan. Gege di ägyptisch Bsetzig het vu 1881 bis 1899 unter em
islamisch-bolitische Fierer Muhammad Ahmad, em sälbschternännte Mahdi, dr
Mahdi-Ufstand stattgfunde. Dää giltet as dr erscht erfolgryych Ufstand vun eme
afrikanische Land gege dr Kolonialismus un het am Änd vum 19. Johrhundert zue dr
Bildig vun eme aigene Staat gfiert. S sognännt Kalifat vu Omdurman het s 15 Johr
gee un isch anne 1898 dur e anglo-ägyptischi Strytmacht in dr Schlacht vu
Omdurman zerstert wore. No dr Ruckeroberig vum Sudan isch anne 1899 e
britisch-ägyptisch Kondominium yygrichtet wore. Faktisch isch dr Sudan bis 1953
britischi Kolonii blibe.

Noch em Sturz vum Chenig Faruk vu Ägypte anne 1952 un dr Zyt vu dr isch fir dr
Sudan dr Wäg frei gsi in d Uaabhängigkeit. Am 1. Jänner 1956 isch noch ere
Volksabstimmig d Republik Sudan uusgruefe wore. Us dr Barlemäntswahle isch d
National Unionsbartei (Umma-Bartei, churz UP) as Sigeri fiirigange un ihre
Vorsitzende Ismail al-Azhari isch dr erscht Minischterbresidänt vum Land wore.
Wäg innerbarteilige Differänzen isch no im nämlige Johr syy Rival Abdullah
Chalil neie Minischterbresidänt wore.

Die Situation het dr Oberscht Dschafar Muhammad an-Numairi 1969 zuen eme wytere
Militerbutsch gnutzt. Em Numairi syy Bolitik het sich an syym ägyptische Vorbild
Gamal Abdel Nasser orientiert, s sin sozialistischi un panarabischi Reforme
durgfiert wore. Di Sudanesisch SozialistischeUnion (SSU) isch as ellainigi
Bartei im Staat inschtalliert wore. Anne 1971 isch fir churzi Zyt dur e
kommunistische Butsch entmachtet, derno aber wider yygsetzt wore. Dodruf isch er
zum Bresidänt gwehlt wore, un s isch em 1972 glunge, dr Burgerchrieg zwische dr
sudanesische Regierig un dr Rebällen im Sidsudan (Sudanesischi
Volksbefreiigsarmee SPLA), wu scho 17 Johr gangen isch, mit em
Addis-Abeba-Abchuu z beände. Anne 1981 het er aagfange d Regierig no
islamistische Grundsätz uuszrichte. 1983 het er d Scharia im ganze Land
yygfiert, au im jetz autonome Sidsudan. Är het di sidsudanesisch Regierig
ufglest un dodermit s Addis-Abeba-Abchuu verletzt. Wäge däm isch dr Burgerchrieg
wider uusbroche. Die bolitische Uarueje im Land het d Armee unter em General
Swar ad-Dahab 1985 zum Aalass gnuu fir e wytere Militerbutsch, d Scharia isch
aber in Chraft blibe. Bi dr Wahle 1986 isch wider dr Sadiq al-Mahdi zum
Minischterbresidänt gwehlt wore.

2005 isch e Friidesabchuu unterzeichnet wore zwische dr Regierig z Khartum un dr
Sudanesische Volksbefreiigsarmee (SPLA), dr wichtigschte sidsudanesische
Rebällegruppe. S het em Sidsudan Autonomii gwehrt un siht e Referändum iber d
Uaabhängigkeit vum Sidsudan fir 2011 vor, wu vum 9. bis zum 15. Jänner durgfiert
woren isch. Bi däre Abstimmig hän sich rund 99 % vu dr Wehler fir d
Uuabhängigkait gstimmt.

Dr Sudan isch in 16 Bundesstaate (wilayat) underdailt. Witteri zehe, ehemoligi
Bundesstaate, wo sit 2005 di autonome Region Südsudan bildet hän, sin am 9. Juli
2011 unabhängig worre. Die noochfolgend Tabelle enthaldet au noch dr Südsudan.



https://als.wikipedia.org/wiki/Sicherheitsrat_der_Vereinten_Nationen

Dr Sicherheitsroot vo de Vereinte Natione (ängl. Abchürzig UNSC, United Nations
Security Council), hüfig au as Wältsicherheitsroot bezeichnet, isch s mächtigste
Organ vo de Vereinte Natione. Er setzt sich us fümf ständige (Permanent Members,
au P5 gnennt) und zäh nitständige Mitgliider (Elected Members) beziehigswiis
Staate zsämme. Die fümf ständige Mitgliider (Frankriich, Russland, die
Vereinigte Staate, d Volksrepublik China und s Vereinigte Königriich) hai bi dr
Verabschiidig vo Resolution (Resolutions) en erwiiterets Vetorächt und wärden
dorum au as Vetomächt bezeichnet.

Die konstituierendi Sitzig vom Sicherheitsroot het am 17. Januar 1946
stattgfunde; die und die 23 Sitzige druf si im Londoner Church House abghalte
worde, spöteri Sitzige hai im Hunter College in dr Bronx, im Henry Hudson Hotel
an dr Fifth Avenue in Manhattan und in dr Sperry Gyroscope-Fabrik z Lake Success
stattgfunde, bevor dr Root 1951 si derzitigs Domizil, s UN-Hauptquartier, am
East River in Manhattan bezoge het.

Noch em Ardikel 24 I vo dr Charta vo de Vereinte Natione sötte ihm d
Mitgliidstaate „d Hauptverantwortig für d Wahrig vom Wältfriide und vo dr
internationale Sicherheit“ überdräge. Währed anderi UN-Organ unmittelbar nume
Empfählige chönne abgee, cha dr Sicherheitsroot noch de Bestimmige vom Kapitel
VII vo dr Charta Entscheidige mit Bindigswirkig für d Mitgliidstaate dräffe -
„Massnahme bi Bedrohig oder Bruch vom Friide und bi Aagriffshandlige“. Drbii
bestoht e grundsätzligi Rächtsbindig an d Norme vo dr UN-Charta. Näbe dr
politische Prärogative vom Sicherheitsroot zur Uslegig vo de datbestandlige
Vorussetzige vom Art. 39 in concreto cha si Praxis zur Furtbildig vo bestehendem
Rächt füehre. Noch dr herrschende Meinig darf sich dr Sicherheitsroot drbii aber
nit in e dezidierte Widerspruch zu de anerkannte Rächtsquelle vom Völkerrächt
setze (Uslegig contra legem), wil er kei eigeni Rächtssetzigsbefuegnis het. D
Entscheidige vom Sicherheitsroot underliige allerdings keinere wirksame
Rächtskontrolle.



https://als.wikipedia.org/wiki/Schw%C3%A4bische_Alb

D Schwäbisch Alb isch a Mittelgebirg, wo middla em Schwôbaland leit, ond
Oberschwôba vom schwäbischa Näggarraum drennt. Se ischt rond 220 Kilometr lang,
40 Kilometr broid ond vorlauft vo Sidweschda, wo d ôôgrenzend Baar d'Alb vom
Schwarzwald drennt, nôch Nordoschda bis hender de boirisch Grenz zom Nerdlengr
Riis. Em Sidoschda wuud d Alb vom Donaudal begrenzt, em Nordwäschda markiirt a
steila Bergkande mit aigschniddene Däler da Rand vo dr Alb. Dean Steilhang hoißt
ma da „Albtrauf“. Eigentlich heert dô drmit d Alb uff, abr em weitra Senn kô mr
au noh s Albvorland mit seine Zeigaberg drzuazehla. Dô drondr vorstôht ma
oinzlne Berg, wo e dr Vorzeit au amôl direkt zor Alb gheert hend ond em Lauf vo
Milliona vo Johr durch d Erdabtragong durch Wassr, Eis ond Wend standa bliiba
send ond heid drvoo zeiget, dass d Alb amôl viil greßr gwäa ischt. Em Sidweschda
fendet mr ôôgrenzend d Baaralb ond ibr d Donau nom d Hegaualb ond nô weiter da
Randa, wo manchmôôl au zo dr Schwäbischa Alb zehlet wend.

D Schwäbisch Alb isch mit ihre Berg, Städtla, Kalkfelsa, Wachholderheida,
Troggadäler, Wasserfäll ond Hehla a beliabts Erholungsgebiit vor ällem für d
Leit vo Stuegert ond us-em mittlera Näggrraum.

Vôr rond 17 Milljona Jôhr hend fascht uff dr ganza Wält gewaldige Gasexplosiona
ond hefdige Vulkanausbrich staddgfonda, so au uff dr Schwäbischa Alb ond am Rand
vom heidiga Steilhang. S Bsondre bei de Albvulkan ischt abr, dass-se koi Lava
gschbuckt hend. Dui ischt nemlich kalt wôrra, bevor-se hôt ausdredda kenna. Dô
drvoo zeiget heit noh etliche zom Doil imposande Basaltkegl, zom Beischbiil dr
Georgabärg zwischa Pfullenga ond Reitlenga, d Limburg bei Weile an dr Teck, dr
Weiberg vo Metzenga ond dr Jusi bei Kohlbärg. Vo riisige hischdorische
Gasexplosiona zeigt beischbiilsweis s Randecker Maar. S Steinheimer Becka ond s
Nerdlenger Riis send Krater vo-ma friahener Meteroida-Eischlag.

Dr hechscht Berg vo dr Alb isch dr Lemberg mit 1015 Metr. Weidre Dausadr send dr
Obrhohaberg mit 1.011 Metr, dr Hochberg mit 1.009 Metr, dr Wandbihl mit 1.007
Metr, dr Raina mit 1.006 Metr, dr Pleddaberg, dr Hommlsberg, dr Bol ond dr
Hochwald mit jeweils 1.002 Metr, dr Kehla mit 1.001 Metr ond dr Schôfberg mit
grad 1.000 Metr.

De bekanndeschde Zeigabärg send dr Hohastaufa, 684 m; d Achl, 707 m; ond dr
Hohazollern, 855 m.

Dr Boda uff dr Alb bestôht hauptsächlich ussem weißa Jurakalk. Der lôôt s Wassr
ibrall durchsickra. Drom isch des Gebirge au zemlich wasserarm ond hôt koine
Seea. Noh bis zor Midde vom 19. Johrhondert hend d Älbler s Reagawassr vo de
Dächr raa en Zischderna leida miaßa, wo fenf bis sechs Metr diaf en Boda
neigraba ond mit Ton oder Zement wasserdicht gmacht wôrra send. Firs Viih hôt ma
sognannde Hiila odr Hilba ôôglegt, wo ma s Reagawassr vo de Hiigl ond Dechr
drenaigleidet hôt, damit dia Viicher au ebbes zom Saufa ghet hend. Em Sommer
isch des Wasser oft oogsond ond eklig gwäa. S geniißbare Wassr hot ma oft vo
weither ôôschlebba miaßa.

Dui Wassrdurchlässichkeit vo de Albbeeda ischt au dr Grond drfir, dass-es en
deam Gebirge an Haufa Hehla geit. Enzwischa kennt ma ibr 2.500. A baar drvoo
send zo Schauhehla usbaut worra, wo ma gega a klois Eidriddsgeld besichtiga kô.
De bekanndeschde send d Charloddahehle bei Giinga a dr Brenz mit 587 Metr Lenge,
d Bära- ond Karlshehle mit 292 Metr Lenge em Ortsdoil Erpfenga ond d Neablhehle
mit 813 Metr Lenge em Ortsdoil Geng-genga vo dr Gmoid Sonnabiil, d
Fridrichshehle em Ortsdoil Wemsa vo Hayenga mit 723 Metr Lenge, wo ma mit-ma
Schiffle drennaifahra kô, ond d Laichenger Diafahehle, wo zwar mit koine
nennenswerde Tropfstoi ufweisa kô, dô drfir abr – so sait ma – s geologisch
„Rentgabild“ vo dr Schwäbischa Alb zeigt.

Weil d Kalkstoi vo dr Alb bsondrs wassrdurchlässig send, send se de meischde
Zeit au zemlich drocka. Drom erwermet se sich schnell ond geabet au am Ôbed,
wenn d Sonn am Horizont vorschwendet, noh Werme ab. Des sorgt – neaba de Uffwend
vom Steilhang – fir a guada Thermik. Dô dribr werret d Seglfliagr vo dr
Schwäbischa Alb vo ihre andre deitsche Kollega richdich beneidet. Drom isch d
Alb a bekanntr Ballongsroom vom Luftschbort. Zamma fendet ma deet meh wia 50
Seglflugplätz. De wichdigschde, wo au noh a Seglfluagschual hend, send d
Hahnwoid bei Kirchheim/Teck, dr Hornberg bei Schwäbisch Gmend, dr Farraberg bei
Messenga ond s Klibbaeck bei Schbaichenga.

Dr Schwäbisch Albvorai hot etliche Aussichtsdirm uff Berg gstellt ond an Haufa
Wandrweg markiirt. Dr älteschd Aussichtsdurm isch seller uff dr Teck vo 1889.
Weitre Dirm, vo wo aus sich d Aussicht lohnt, send d Hohe Warte bei St. Johann,
dr Roßbergdurm bei Reitlenga, d Ondrhoos bei Pfullenga, dr Remerstoi-Durm bei dr
gleichnamiga Gmoid, dr Angstberg-Durm bei Trochtlfenga, dr Raichberg-Durm bei
Albstadt-Onschtmeddenga ond dr Gansnescht-Durm bei Fridenga.

D Schwäbisch Albstrôß ischt rond 200 km lang ond hauptsächlich fir d Turischda
gschaffa wôrra. Se fihrt durch abwechslongsreiche Gebiat. Entlang vo dera Strôß
hot’s an Haufa Wandrparkplätz mit Schildr, wo Vorschläg fir Rondwanderonga
enthaldet. Wemmr se vo dr niidriga Alb bis zor hoha befahra will, nô fangt mr
entwedr z Nerdlenga odr en Ôôle ôô. Dia zwoi Doilstrecka dräffet en Heidaheim
zamma. Weitre Staziona, wo sich a Halt lohnt, send Geislenga, Wiisasteig, Bad
Urach, Engstenga, Burladenga, Ebenga ond Meßstedda. Uffhehra duat dui Strôß z
Drossenga, wo scho nemme zor Alb gheert, sondern uff dr Baar leit.



https://als.wikipedia.org/wiki/Scalable_Vector_Graphics

Vorlage:Infobox Dateiformat/Wartung/magic fehltVorlage:Infobox
Dateiformat/Wartung/website fehlt

Scalable Vector Graphics (SVG) isch e Schtandard fir d Bschriibung vun
zwodimensionale Vektorgrafike in de XML-Syntax.

Wil SVG e XML-Owendung isch, konn si mit em Texteditor ufgmacht un bearbeitet
werre un au wie jedes ondre Dateiformat vun geignete Programm ufgmacht werre, z.
B. mit dr freye Vektorgrafik-Programm Sodipodi un Inkscape, wu des als ihr eige
Datenformat ysetze. E SVG-Datei het d Dateiendung .svg bzw. .svgz, wenn s mit
gzip komprimiert worre isch.

Siter August 1998 arbeitet s W3C on de Schpezifikation vun de
Vektorgrafikschproch SVG, wu im September 2001 di erscht Empfehlung (engl.
recommendation) unter em Nome Scalable Vector Graphics (SVG) 1.0 Specification
vereffentligt worre isch.

SVG nutzt d Syntax vun de Extensible Markup Language (ängl. fir „erwiterbari
Usszeichnungs-Sproch“), XML. Die definiert Grafik isch somit in ere
Boumschtruktur us verschiedene Elemente un de zuegwiesene Attribut ufbout.

Jedi SVG-Datei fangt on, wie bi XML-basierte Schproche ieblig, mit de
XML-Deklaration un de Dokumenttypdeklaration, wu de brucht Nomensruum bschribe.
Dezue wird bi Letschterem e Verwiis uf di entsprechend DTD-Datei iigfiegt.
Dodruf folgt s Start-Tag "<svg>". D SVG-Datei wird durich s abschliessend
End-Tag "</svg>" abgschlosse.

(Mit de Attribute "width" (ängl.: Breiti) un "height" (ängl.: Höhi) vum
SVG-Starttag "<svg>" wird d Gress vum Usgabebildschirm bschtimmt.)

Fir die Zytongabe werre logischi Begriff wie begin (ängl.: Start, Beginn) end
(ängl.: End) un dur (ängl. „duration“: Duur) verwendet. Start, Widerholunge etc.
kinne au vun Ereigniss wie Muusberiehrung oder -klick abhängig gmacht werre.

<rect width="100%" height="100%" filter="url(#himmel)" stroke="black"
stroke-width="4"/>

Hie wird e Funktion definiert, wu d DOM-Schtruktur hierarisch durichlauft. Als
erschts wird s Dokument ufgruefe. D Funktion getElementById() rueft jetztert s
Rechteck uff, wu de Nome "jack" het. Sobal d Funktion s Element jack gfunde het,
wird dodruf zuegriffe un d Attribute kinne gändert werre. In derre Funktion wird
s Attribut width mit de Funktion getAttribute() ogschtiirt un im witre mir ere
relativ eidittige Formel gändert. Nochm Definitionsberiich steht s Rechteck mit
de ID jack un im slebe Tag wird de Eventhandler onclick mit de Funktion
wachsen(evt) uf s Rechteck definiert.

E kleins Biispil illuschtriert d Verwendung vun de einzelne Element guet. S
rechts dargschtellt Bild Variable Resistor.svg het de folgend durichkommentiert
Quelltext:



https://als.wikipedia.org/wiki/S%C3%BCdtirol

S Südtirol (italienisch: Alto Adige) köhrt hüt zu Italie. Vor 1919 hat des zur
Habsburger Monarchie Öschtriich-Ungarn und bis 1946 zum Königriich Italie köhrt
und isch de mittler Teil vom historische Tirol gsi. D Landeshauptschtadt isch
Bozen.

S Südtirol lit im Alpekamm uf de Südsite und wird dur d Etsch/Adige prägt, wo
vom Reschepass abe, dor de Vinschgau, noch Meran und Booze flüsst, und bi de
Salurner Klause s Südtirol i Richtig Trentino verloot. Als gröste Näbefluss vom
Etsch im Südtirol chunnt z Booze de Eisack/Isarco dezue. Er bringt s Wasser vom
Brenner obe abe und ninnt z Brixe au no d Rienz us em Pustertal uf.

De höchsti Berg im Südtirol isch de Ortler mit 3905 m Höchi und de tüüfsti Punkt
isch d Etsch i de Salurner Klause. Salurn lit uf 224 m. Witers bekannti
südtiroler Regione sind d Dolomite und d Wiistross bim Kalterersee.

S Südtirol wird in Italien als "Autonome Provinz Bozen – Südtirol" (ladin.
Provinzia Autonòma de Balsan/Bulsan – Südtirol; ital. Provincia Autonoma di
Bolzano – Alto Adige) gführt und köhrt zur Region Trentino-Südtirol. Es isch di
nördlichst Provinz z Italie.

Die italienische Region Trentino-Südtirol (ital. Trentino-Alto Adige; ladin.
Trentin-Südtirol) isch di nördlichst Region z Italie. Sie beschtoht us zwoi
Provinza: Südtirol und Trentino. D Regionalregierung isch in Bozen und Trient.
Im Südtirol wird überwiegend Dütsch und im Trentino überwiegend Italienisch
gsprochä. In boide Provinza wird au Ladinisch gsprocha.

S Südtirol isch en schtändige Zankapfel zwische Italie und Öschterriich gsii, wo
au Chrieg drum gfüehrt worde isch, z.B. im erschte Wältchrieg. Do d
Donaumonarchie Chriegsverlierer gsii isch, isch es siit denn bii Italie bliibe.



https://als.wikipedia.org/wiki/Romanische_Sprachen

Di romanischa Sprocha sind an Zwiig vo da indoeuropäischa bzw. indogermanischa
Sprocha. Im Gegensatz zu da meischta andara Sprochgruppena kennt ma d Urschproch
vo da romanischa Sprocha no zimli guat: Latein (Volkslatein oder Vulgärlatein)
isch im Römischa Riich üba ganz Europa vabreitet wora. Latein säl isch koa
romanische Sproch, sondern zält als italische Sproch.

Dia romanische Schproch mit da meischta Muattaschprochla isch schpanisch, denn
kummen portugisisch, französisch, italienisch, rumänisch und katalan. Dia sechs
Schprocha sind alls Amtsschprocha in mindeschtens oanam Land. A paar andere
romanische Schprocha hond no an meh oda weniga offiziella Schtatus uf nam
regional oda sunsch limitiertem Level, zum Biischpil sardisch oda okzitanisch in
Italia, Rumantsch in da Schwyz oda galicisch in Spania.

Ersch am Ende vom 20. Johrhundat hot ma im Zuge vo da Sensibilisierung vo Rechte
vo Minderheita probiert, eana Eigenschtändigkeit und eana Kultur zum erhalta. Ob
des aba langt, zum dia nicht-offiziella Schprocha zum retta, wird sich ersch
zoaga.

Manche Sprachwissenschaftla (Linguischta) zählend o dia romanisch-basierta
Pidgins und Kreolschprocha zu da romanischa Schprocha. Däne "neuromanischa
Schprocha" (Romania nova) hot ma itoalt in:

Vor allem uf Basis vo Latein und romanischem Ifluss sind oagane Schprocha
entwickelt wora, z.B. Occidental oder Interlingua. Au Esperanto het e starka
romanischa Ischlag.



https://als.wikipedia.org/wiki/Roger_Federer

Dä Roger Federer (* 8. August 1981 z'Basel) isch än Schwizer Tennisspieler, wo
meh Erfolg hät chöne verbueche als jede anderi Schwizer Sportler und vo vilne
Lüt als eine vo de erfolgriichschte Sportler vo allne Zyte agluegt wird.

I sinere Karriere hät er bis hüt scho 18 Grand-Slam- und 18 Masterstitel im
Einzel gune und d'Jahr 2004, 2005, 2006, 2007 und 2009 als Weltranglistenerschte
beändet. Mit äm Stanislas Wawrinka zäme isch er 2008 Olympiasieger im Doppel
worde. Total hät dä "Fedi", wien er vo sinä Fans gnännt wird, scho i 75 Turnier
im Einzel und i 8 im Doppel putzt.

I sinnere Heimet isch de Federer sächsmol zum Schwizer Sportler des Jahres
(2003, 2004, 2006, 2007, 2012, 2014) gwählt worde, sovil mol wie känn andere
Sportler bishär. Zuedämm hät er 2008 mit em Stanislas Wawrinka und 2014 mit em
Davis-Cup-Team (gmeinsam mit em Stanislas Wawrinka, em Michael Lammer und em
Marco Chiudinelli) i de Wertig Team des Jahres gwunne. Im 2003 isch er Schweizer
des Jahres worde.

No i däm Jahr het er si nächscht Grand Slam Titu gwunne: Bi de US Open het er
wieder mau de Andy Roddick gschlage. Im Jahr 2007 het er ändlech wölle de Grand
Slam gwinne. Doch leider isch es ihm nid glunge d French Open zgwinne. Aber er
het a nüa Rekord ufgsteut: Er het d'Australian Open ohni Satzverluscht gwunne!
In Wimbledon het er de Rafael Nadal i 5 Sätz bezwunge und a de US Open de Novak
Djokovic i 3 Sätz.

De Roger Federer wohnt mit sinere Familie z Oberwil BL, hät aber au e Wohnig z
Bäch SZ am Zürisee.



https://als.wikipedia.org/wiki/Republik_Kongo

D Republik Kongo (dt. [ˈkʰɔŋgo], frz. [kɔ̃ˈgo], bis 1960 Mittelkongo, 1969 bis
1991 Volksrepublik Kongo) isch e Republik z Zäntralafrika. D Hauptstadt isch
Brazzaville; s Land isch friejer au unter em Name Kongo-Brazzaville bekannt
gsii. Dr Staat gränzt an Gabun, Kamerun, di Zäntralafrikanisch Republik, di
Demokratisch Republik Kongo (friejer Zaire), di angolanisch Exklav Cabinda un dr
Atlantisch Ozean. Im Human Development Index lyt si uf em 140. Blatz vu 187
(Stand 2013).

D Republik Kongo lyt im usserschte Nordoschte vum Kongobecki un gränzt im
Oschten un Sidoschten an dr Fluss Kongo un däm sy Näbefluss Ubangi. D Hauptstadt
Brazzaville lyt am Pool Malebo, ere seeartigen Uuswytig vum Kongo. Kinshasa, d
Hauptstadt vu dr Demokratische Republik Kongo, lyt am Stade vis-à-vis.

D Republik Kongo lyt uf bode Syte vum Äquator un het dodermit tropisch Klima. Di
zwo Rägezyte gehn vu Jäner bis Mai un vu Oktober bis Mitti Dezämber. Dr
Johresniderschlag lyt bi 1400 mm bis 1900 mm, an dr Kischte weniger. No dr
schmale Kischtenebeni mit Mangrovevegetation un Fychtsavanne goht s Land zuen
eme Hochplatoo ufe, wu an dr Gränze zue Gabun uf bis zue 1040 m aastygt. Mit
57,2 Brozänt isch dr grescht Dail vum Land deckt mit tropischem Rägewald. Im
Nordoschten, am unteren Ubangi un Sangha, git s uusdehnit Sumpfbiet. Dr Kongo
isch erscht oberhalb vum Pool Malebo schiffbar.

Mit 98 % beschdoht d Bevölkerig faschd usschliesslig us Bantuvölker (40 % Kongo,
16 % Bateke, 12 % Mboshi, 1 % Kouyou u.a.), dr Räscht zu 1% us Pygmäe
(hauptsächlig in de Wald- und Sumpfgebiet vom Nordoschten) und ä chliini Zahl vo
Europäer.

Über 50 % vo der Bevölkerig ghöre em Chrischdedum a (öbbe 40 % Katholike, ca.
10 % Protestante, ca. 2 % neuapostolischi Chrischte). 48% vo der Bevölkerig si
Animischte und nume öbbe 2% falle uf chliineri muslimischi Gmeinde und uf
Ahänger vo Sekten wie 5.401 Züüge Jehovas und anderi Glaubesrichtige.

Wäg dr koloniale Vergangehait het s Franzesisch dr Rang vun ere Amts-,
Literatur- un Bildigssproch. Dernäbe git s zwoo offiziälli Nationalsproche:
Lingála un Kituba.

Ab em 5. Johrhundert hän d Bantuvelker, wu aafangs nume im usserschte
Nordweschte vu Zäntralafrika gsidlet hän, aagfange no Siide z expandiere. Ihri
Uusbraitig isch gferderet wore dur dr Ibergang vu staizytlige zue yysezytlige
Tächnike, wu z Zäntralafrika um des Zyt chuu isch. Derwylscht d Velker im Siide
zmaischt Fischer un Waldlandbflanzer gsii sin, wu fascht kai Metall brucht hän,
hän d Metallwärchzyyg, wu in däre Period entwicklet wore sin, d Tächnik vu dr
Landwirtschaft revolutioniert un hän eso zuen ere Verdrängig vu dr Gsellschafte
vu dr Jeger un Sammler im Oschte un Sidoschte gfiert. Im 10. Johrhundert isch d
Expansion vu dr Bantu z Wescht-Zäntralafrika abgschlosse gsii. Di greßere
Bevelkerigszahle hän au aafangs lokali, speter regionali un iberregionali
Handelsnetz megli gmacht, wu vor allem Salz, Yyse un Chupfer ghandlet hän. Im
untere Kongobecki hän syt em 10. Johrhundert Batéké un anderi Bantustämm
gsidlet.

Dur dr Sklavehandel ab em 17. Johrhundert sin die Chenigrych vylmol verwieschtet
wore. Ohni ne aigeständig Staatswäse, wu groß gnue gsii wäre go dr Aktivitete vu
dr europäische Kolonialmächt im Kongobecki entgegezdrätte, isch Zäntralafrika
seli wehrlos gsii. Im 18. Johrhundert hän Europäer, Araber un e baar
afrikanischi Velker dr Sklavehandel uugstert un systematisch chenne uusböue. Vum
16. Johrhundert bis in d Mitti vum 19. Johrhundert sin zwische 13 un 20 Millione
Mänsche vu Afrika as Sklave verschifft wore, dodervu ca. fimf Millione vu dr
Kischt vum Kongo un vu Angola – e riisige Verluscht, wu großi Dail vu dr Region
sozial un wirtschaftli verwieschtet het.

S Rych het zue dr Zyt vu dr Kontaktufnahm dur d Portugiese mit rund 300.000 km²
Dail vu dr hitige Staate Angola, Demokratischi Republik Kongo un Republik Kongo
umfasst.

Anne 1512 isch s sognännt Regimento vum portugiesische Chenig Manuel I. ergange,
e Aawysig an syy Botschafter, ass d Portugiesn em Chenig vum Kongo bi dr
Organisation vu sym Rych sotte byystoh, bim Ufböu vun eme Rächtssyschtem un eme
Heer, bim missionarische Engaschment un bi dr Unterrichtig vum Hof in
portugiesischer Etikette. Im Gegezug het dr Kongo dr Portugiese Handelswar solle
lifere, Sklave, Chupfer un Elfebai.

Noch em Dod vum Afonsos anne 1543 isch dr Diogo I. Chenig wore. Urspringlig isch
är ender portugalfyndlig yygstellt gsii, är het aber 1546 doch wider Missionar
in s Land glade. E Aagriff dur s Volk vu dr Jaga 1569 het zuen eme Hilfruef vu s
Diogos Noofolger, em Alvaro I., an Portugal gfiert. Doch d Befreiig vu dr Jaga
isch e Pyrrhussiig gsii: dr Alvaro I. het sich Portuaglö mieße as Vasall
unterwärfe un dr Kongo isch tributbflichtig wore. Mit däm Schritt isch au formal
di urspringlig poschtuliert Glychwärtigkait vu dr baide Chenigrych am Änd gsii.
Dr Sklavehandel, wu jetz frei het chenne expandiere, het ganzi Landstrich
entvelkeret un wäge däm isch dr Kongo mit dr Zyt verfalle.

Uf em Biet vu dr hitige Republik Kongo het s 14. bis zum 19. Johrhundert s
Chenigrych Loango gee. Bim Hegschtpunkt im 17. Johrhundert isch s Rych vu
Mayombe im Norde bis fascht an d Mindig vum Kongo gange. D Yywohner hän e
nerdlige Dialäkt vum Kikongo gschwätzt, wu au im Kongorych gschwätzt woren isch.

Zwische 1512 un 1570 het si s Volk vu dr Fiote mit sym Chenigreich Loango nerdli
vum Kongo-Fluss vum Kongorych abgspalte un isch bis zum Ändi vum 16. Johrhundert
vun em unabhängig wore. Im 18. Johrhundert het si s Land zuen eme wichtige
Handelszäntrum entwicklet. sich das Land zu einem bedeutenden Handelszentrum.

In dr 1880er Johr isch d Region unter franzesischi Herrschaft chuu. Dr Pierre
Savorgnan de Brazza, wu Brazzaville noch em gnännt isch, het mit dr Abgsandte
vum belgische Chenig Leopold II. um d Kontroll vum Kongobecki grunge. Anne 1885
hän d Dailnämer vu dr Kongokumferänz z Berlin en Abchuu gschlosse iber d
Association Internationale du Congo, wu im Bsitz vum belgische Chenig Leopold
II. gsii isch. D Gsellschaft isch am 1. Augschte as neutrale Kongo-Freistaat mit
em Leopold II. as Souverän in d Verpflichtige vu dr Kongoakte yydrätte, wu vu dr
Kumferänz verabschidet woren isch. Mit Frankrych het si d Kongogsellschaft am 5.
Februar 1885 iber dr Gränzverlauf gainigt ghaa. Zwische 1882 un 1891 het
Frankrych „Schutzverdreg“ mit dr yyhaimische Herrscher weschtli vum Kongo un em
Ubangi gschlosse, dodermit sin die Fliss schließli zur Gränze wore. Scho bal
isch e Militerposchten am Kongo grindet wore, wu d Stadt Brazzaville drus
entstanden isch. Ab 1903 isch s Biet „Mittelkongo“ („Moyen Congo“) gnännt wore.

Anne 1910 het Frankrych syni Kolonie im hitige Kongo, Gabun, Zäntralafrika un
Tschad as Franzesisch-Equatorialafrika nei gornet. Brazzaville isch d Hauptstadt
vu däre Kolony wore. D Stadt het dodmol rund 6000 Yywohner gha, isch aber dur dr
Zuezug vu Wanderarbaiter, wu zum Dail sogar us em Tschad un vu Dahomey chuu sin,
waidli gwachse. Doderdur isch z Brazzaville e bunt Velker- un Sprochgmisch
entstande.

Dur s Abchuu vum 4. Novämber 1911 isch d Dail gege dytschi Zuegständnis z
Marokko un d Abdrättig vum Biet zwische Schari un Logone an s franzesisch
Tschad-Territorium an s Dytsch Rych abdrätte wore, dodermit het di dytsch Kolony
Kamerun e Zuegang zum Kongo iberchuu (Neikamerun). Im Versailler Verdrag isch
des Biet wider Franzesisch-Equatorialafrika zuegschlaa wore.

Wel dr unter Kongo nit schiffbar isch, isch 1924 bis 1934 en Yysebahn vu
Brazzaville bis zum Hafe Pointe-Noire böue wore. No dr franzesische Niderlag
1940 im Zweete Wältchrieg het si d Kolonialverwaltig em freie Frankrych unter em
Charles de Gaulle aagschlosse, Brazzaville isch bis 1943 nominäll Hauptstadt vum
Freie Frankrych gsii.

In dr Nationalversammlig z Paris isch sBiet vu 1945 bis zue dr Unabhängigkait
alliwyl vum Jean Félix-Tchicaya verdrätte wore. Im Johr 1946 isch dr Kongo e
franzeisch Iberseeterritorium wore.

Anne 1958 isch Franzesisch-Equatorialafrika in vier Kolonie ufdailt wore, wu dr
vier hitige Staaten entspräche. Mittelkongo isch am 28. Novämber 1958 as
„kongolesischi Republik“ en autonomi Republik in dr Union française wore un am
15. Augschte 1960 isch d Kolony unabhängig wore as Kongolesischi Republik
(Kongo-Brazzaville) (im Unterschid zue dr domolige Republik Kongo
(Kongo-Leopoldville), dr hitige Demokratische Republik Kongo. D Hauptstadt het
dertemol rund 100.000 Yywohner zellt, um 1980 villicht 400.000.

Dr erscht Bresidänt vu dr unanhängige Republik Kongo isch dr Fulbert Youlou
gsii, en ehmolige katholische Prieschter. Sy Amtszyt isch gchännzaichnet gsii
dur ethnischi un bolitischi Uurueje. Im Augschte 1963 isch er gstirzt wore. Noch
ere churze Militerregierig isch dr Alphonse Massemba-Débat im Dezember 1963
Bresidänt wore, dr Pascal Lissouba Minischterbresidänt. S profranzesisch
Reschyym vum Youlou isch dur e Bolitik vum e gmäßigte Sozialismus ersetzt wore.

Im Februar un März 1964 het d Republik diplomatischi Beziehige zue dr
Volksrepublik China un dr Sowjetunion ufgnuu.

Am 10. Jänner 1966 isch di nei Ainhaitsbartei Mouvement National de la
Révolution (MNR) grindet wore, wu no ihre aigne Satzige as oberscht Organ vum
Staat giltet. Am 23. Juni 1966 isch d Armee in e Nationali Volksarmee umgwandlet
wore. Dr Massamba-Debat isch im Augschte 1968 dur e Butsch gstirzt wore, wu
aafangs dr Alfred Raoul in s Bresidäntenamt brocht ghaa het. Am 31. Dezämber
1968 isch derno dr Major Marien Ngouabi neie Bresidänt wore. Är het d Kongo zuen
ere Volksrepublik gmacht un het. Am 31. Dezember 1969 het dr Ngouabi die
Volksrepublik Kongo proklamiert un si bolitisch an d Sowjetunion aaglähnt. Är
isch am 18. Merz 1977 umbrocht wore.

Anne 1997 isch s im Vorfäld vu dr fir Juli blante Bresidäntschaftswahle zue
Spannige zwische dr Aahänge vum Lissouba un däne vum Sassou chuu. Wu d
Regierigsdruppe vum Lissouba am 5. Juni em Sassou sy Huus z Brazzaville umstellt
ghaa hän, het där in syne Milize befohle, Widerstand z laischte. In viermonetige
Kämpf sin großi Dail vu dr Hauptstadt verwieschtet wore. Aafangs Oktober hän
angolanischi Druppen uf dr Syte vum Ex-Bresidänt interveniert, Mitti Oktober
isch d Regierig gstirzt wore. Syterhär isch dr Denis Sassou-Nguesso wider
Bresidänt.

Di greschte Stedt sin Brazzaville mit 1.138.044 Yywohner, Pointe-Noire mit
630.883 Yywohner, Dolisie mit 114.869 Yywohner un Nkayi mit 56.175 Yywohner
(Stand 1. Jänner 2005).



https://als.wikipedia.org/wiki/Random_House

D Verlaagsgrubbe Random House, Inc. mit dr Dachmarke Random House, wo
drzueghöört, isch im Bsitz vo dr Bertelsmann AG und fungiert as Dachgsellschaft
für alli Bertelsmann-Verlaag.

Dr Naame goot uf s amerikanische Verlaagsundernääme Random House zrugg, wo 1925
dr Bennett Cerf und dr Donald Klopfer gründet häi. 1998 het sä Bertelsmann mit
dr Marke übernoo undhäi die as Dachmarke uf dr ganze Wält etabliert. D
Bertelsmann-Verlaagsgrubbe z Münche isch in d Random House-grubbe integriert
worde und deere iire Naame isch zu Verlagsgruppe Random House GmbH gänderet
worde. Random House isch die grössti Verlaagsgrubbe uf Änglisch uf dr ganze
Wält, und uf Dütsch die zwäitgrössti. S Undernääme chauft sich witer im
Buechgschäft ii.

Random House het 2007 Däil vo sine Büecher (5.000 Ditel, Stand: Februar 2007),
digitalisiert, für dass Suechmaschine si chönne finde. Mit Insight git Random
House sine Kunde d Mööglikäit, e gwüssi Zaal vo Site bro Ditel aazluege. Im
Oktober 2008 het Random House bekannt gmacht, ass si mit Google wurde kooperiere
und ass die digitalisierte Büecher vo Random House in dr Buechsuechmaschine
Google Book Search wurde erschiine.



https://als.wikipedia.org/wiki/Premierminister_des_Vereinigten_K%C3%B6nigreichs

Dr Brömieeminister vom Veräinigte Köönigriich isch dr ranghöggsti Minister in dr
Regierig vom Veräinigte Köönigriich Groossbritannie und Nordirland. Dr ganz
Ditel isch Prime Minister, First Lord of the Treasury and Minister for the Civil
Service of the United Kingdom of Great Britain and Northern Ireland
(Brämieeminister, Erste Lord vom Schatzamt und Minister für e Staatsdienst vom
Veräinigte Köönigriich vo Groossbritannie und Nordirland).

As dr erst Brömieeminister gältet dr Robert Walpole (1721–1742). Dr David
Cameron isch zur Zit im Amt.

Dr Premierminister wird vom Monarch ernennt und es isch Dradizioon, ass er dr
Füerer vo dr Meerhäit im Underhuus nimmt. Wenn käi Bardei d Meerhäit het (Hung
parliament) – was wägenem Meerhäitswaalrecht sälte bassiert, ernennt dr Monarch
dr füerend Politiker von ere Koalizion oder äine vo de bäide Bardeifüerer.

Theoretisch cha dr Monarch dr Brömieeminister (und au die andere
Regierigsmitgliider) entloo wenn er will, aber braktisch drätet dr Brömiee
sälber zrugg, sig s us persönlige Gründ, wil si Bardei d Waale verloore het oder
wil er Understützig vom Underhuus nüme het. Dr Brömieeminister cha im Monarch
vorschloo, s Parlamänt ufzlööse und Nöiwaale z verkünde.



https://als.wikipedia.org/wiki/Philosophie

In dr Filosofii (altgriech. φιλοσοφία, philosophía, latiinisch philosóphia,
wörtlig „Liebi zur Wiishäit“) wird brobiert, d Wält und die menschligi Existänz
z düte und z verstoo.

D Filosofii underschäidet sich vo andere Wüsseschafte in däm, ass si sich nit uf
e speziells Gebiet oder e bestimmti Methodologii begränzt. Si charakterisiert
sich dur d Art, wie si Frooge stellt und wie si an iiri vilfältige
Geegestandsberiich aanegoot.

S oobeländische (westlige) Filosofiere goot bis uf s 6. Joorhundert vor dr
Zitewändi zrugg. Es het zwar scho Aasetz im Alte Egüpte gee, wo zum Bischbil dr
Ptahhotep in dr erste Helfti vom dritte Joorduusig siini Maxime verfasst het,
und im früeje Mesopotamie. Aber erst in dr antike Filosofii het sich sich s
süstematische und wüsseschaftlig orientierte Dänke afo entfalte. Im Lauf vo de
Joorhundert häi sich die underschiidlige Methode und Diszipline vo dr
Wälterschliessig und vo de Wüsseschafte diräkt oder middelbar us dr Filosofii
entwigglet, zum Däil au in Abgränzig zu irrazionale oder religiööse Wältbilder
oder Müthologie.

Im Färne Oste het die chinesischi Filosofii e riisigi Iifluss uf die chinesischi
Zivilisazioon ghaa, und sich vo dört über ganz Ostasie verbräitet. Z China het
sich d Filosofii vom achte Joorhundert vor dr Zitwändi aa afo entwiggle, ere
Periode wo män ere d Zit vo de Hundert Schuele säit, und grundleegendi
Wältaaschauige wie die vom Konfuzianismus, vom Taoismus, vom Legalismus und vom
Mohismus si entstande.

Kärngebiet vo dr Filosofii si d Logik, wo d Wüsseschaft vom folgerichdige Dänke
isch, d Ethik as d Wüsseschaft vom rächte Handle und d Metafüsik, wo die erste
Gründ vom Sii und vo dr Wirkligkäit brobiert z erklääre. Anderi Grunddiszipline
si d Erkenntnisthorii, wo sich drmit beschäftigt, wie mä allgemäin zu Erkenntnis
cha cho, und d Wüsseschaftstheorii, wo undersuecht, wie die underschiidlige
Äinzelwüsseschafte zu Erkenntnis chömme.



https://als.wikipedia.org/wiki/Panamakanal

Dè Panama-Kanaal isch è künstlichi Wassèrschtrõõß, wo öppè 82 Kilometèr lang
isch und d Landèngi vo Panama z Mittelamerika durchschnydet, dè Atlantik mit èm
Pazifik für d Schifffaart vobindet un irè dõmit d Faart um s Kap Hoorn a d
Südschpitzè vo Südamerika erschpaarè duèt. Dè Kanaal isch 1914 eröffnet wore und
isch eini vo dè wichtigschtè Wassèrschtrõßè vo dè Wält; ca. 14.000 Schiff (Stand
2011) bassyret yn pro Johr. Bis jetzt könnet èn nu sognannti Panamax-Schiff
befaarè wiè byschpillswys Containerschiff mit maximal 4.600 Standardcontainer
(TEU); nõch sim 2007 aagfangenè Uusbau (Fèrtigschtellig isch 2015 blaant) söllet
èn d Schiff mit 12.000 TEU benutzè könnè.

Dè Kanaal isch yschlièßlich dè Zuèfaartskanääl uugfähr 82 Kilometèr lang. Er
volauft zwischè dè Städt Colón am Atlantik- un Balboa, èm Vorort vo Panama-Stadt
a dè Pazifikküschtè. Er isch durchgängig zweischpurig für Gegèvokeer uusglait. D
Schiff wörred bi Colón durch d Gatún-Schlüüsè zum Gatunsee aaghobbè, wo uff
26 Metèr übber m Meeresschpygel uffgschtaut isch und faared in uusbaggertè Rinnè
durch dè Gatunsee un dè Río Chagres, durchquered im Gaillard-Kanaal (au Culebra
Cut benamst) èn Bärgruggè un wörred mit dè Pedro-Miguel- un Miraflores-Schlüüsè,
wo dicht uffènandfolge, widder zum Pazifik abbèglõõ.

Dè Kanaal isch sit sinèrè Übbergaab durch d USA a Panama am 31. Dezembèr 1999
unvoüßerlichs Eigètum vom panamaischè Volk un wörd vo dè Panama Canal Authority
(spanisch: Autoridad del Canal de Panamá [ACP]) vowaltet un betribbè, ènèrè
selbstschtändigè panamaischè Behördè mit rund 9.000 Mitarbeiter. D ACP isch a d
Beschtimmigè vom Abkommè übber d Neutralität vom Kanaal bundè, welles èn
Bschtanddeil vo dè Torrijos-Carter-Verträge isch, wo am 7. Septembèr 1977
zwischè dè USA un Panama abgschlossè worrè isch. Si isch deshalb vopflichtet, d
Benutzig vo allè Schiff, au Chriègsschiff, vo allè Nationè ohni Diskriminyrig un
zu glychè Bedingigè z gewäärè – gegè Bezaalig vo dè Transitgebüürè.

Durch d Schlüüsè un dè Puente de las Américas isch d Größi vo de Schiff abber
uff s Panamax-Maß limityrt. Schiff, wo dèmentschprèchend maximal 294,3 Metèr
lang un exakt 32,3 Metèr breit sin, hèn i dè Schlüüsè uff beidè Sitè nõch
61 Zentimetèr Abschtand zu dè Wänd vo dè Schlüüsèkammer.

D Zit, wo für d Durchfaart bruucht wörd, wörd vum Aadrang un vo dè nit seltenè
Näbbel beyflusst. Für buèchti Passagè hèt sie 2011 im Durchschnitt 15,2 Stundè
für diè gsamt Streggi un knapp 11 Stundè vo dè Yfahrt i diè èrscht Schlüüse bis
zu dè Uusfahrt uss dè letschtè Schlüüsè duèrèt.

Im Johr 2011 sin 14.684 Schiff durch dè Kanaal gfaarè, devõ 6.918 Schiff vo dè
Panamax-Klassè. S Transportvolumè hèt 322,1 Mio. PCUMS (Einheitè vo dè Panama
Canal Universal Measurement System) betrait; d Gebüürèerlös hèn sich uff
1,73 Milliardè Balboa (= US-Dollar) belaufè. Am 4. Septembèr 2010 isch dè
chinesische Schüttguèt-Frachter mit èm Namè „Fortune Plum“ (Glückspflumè) als
millionschtes Schiff sit dè Eröffnig durch dè Panamakanaal gfaarè.

Bedütend isch dè Kanaal bsunders für d Transpört zwischè dè Oscht- un dè
Weschtküschtè vo dè USA sowiè für d Impört uss Asiè, sowit si zu dè Oschtküschtè
vo dè USA transportyrt wörred. Diè wichtigschtè Nutzer vom Kanaal sin deshalb d
USA un China. Diè transportyrti Warèmengi entschpricht 6 Prozènt vom
Wält-Seehandel, abber 68 Prozènt vo allè Warè, wo in US-Häfè be- odder entladè
wörrè; für China 23 Prozènt un für Japan 16 Prozènt.

Dè Prys vo dè Passage wörd nõch Art un Größi vom Schiff berèchnet. Sit 2011
gildet è revidyrti, komplexi Gebüürètabellè, welli èn Huufè vo Grund- un
Nebbègebüürè enthaaltè duèt, wiè byschpillswys Lotsè-, Schlepper- un
Lokomotivgebüürè. Als Aahaltspunkt für diè aafallendè Gebüürè könned d
Basisgebüürè vo 74 US-Dollar pro Standardcontainer un vo 134 US-Dollar pro
Passagyr-Bett diènè.

Vor èm Bau vom Kanaal hèt diè kürzescht bruuchbari Seevobindig vo dè
Oschtküschtè zu dè Weschtküschtè vo Nordamerika durch d Magellanstrõß gfüürt.
Durch dè Kanaal isch d Seestreggi New York–San Francisco vo öppè 25.000 uff
zirka 10.000 Kilometèr vokürzt worrè. D Yschparig vo 15.000 Kilometèr
(8.100 Seemeilè) entschpricht bi nèrè eschtimyrtè Schiffsgschwindigkeit vo
15 Knotè ènèrè Vokürzig vo dè Reisezit um rund drei Wochè. Für anderscht ligendi
Relationè, öppè vo/nõch Europa odder vo/nõch China isch d Abkürzig naturgmääß
gringer.

Dè Kanaal isch 1984 vo dè American Society of Civil Engineers i d Lischtè vo dè
historischè Meileschtei vo dè Ingenieursbaukunscht uffgnõ worrè.

Uff dè atlantischè Sitè gildet d Yfaart i d Limón Bay (Bahía Limón) zwischè dè
Wellèbrècher vo Colón un Fort Sherman (Fuerte Sherman) als Aafang vom Kanaal. D
Limón Bay diènt als Reede für wartendi Schiff. S südliche Ènd, wo 8,7 Kilometèr
vo dè Yfaart entfèrnt lyt, isch glychzitig dè Aafang vom 3,1 Kilometèr langè
Zuèfaartskanaal zu dè Gatún-Schlüüsè.

I dè Gatún-Schlüüsè wörred d Schiff zum künschtlich uffgschtautè Gatúnsee
aaghobè, wo im Mittèl 26 Metèr übber m Meeresschpygel lyt.

Vo dè Gatún-Schlüüsè uus isch i dè südweschtlichè Richtig dè Gatún-Damm z sää,
èn 2.300 Metèr langè Staudamm, wo i dè Mitti mit èrè bogèförmigè Bedongmuèr mit
14 großè Staaldoor dè Abfluss us èm See stüèret. Hinter sellem Damm lyt è
Wassèrchraftwärk, wo dè Schlüüsèbetrièb un d Stüèrig vom Damm mit Strom
vosorgèt. Mit èm Damm isch dè Río Chagres so wit uffgschtaut worrè, dass d
Schiff großi Streggè im Gatúnsee faarè könnè un ußerdèmm dè Durchschtich vum
Kanaal durch d Bärg nit bis unter dè Meeresschpygel uusghobbè wörrè hèt müèsè.

Im Gatúnsee folgt dè Kanaal in èrè uusbaggertè un guèt mit Tonnè markyrtè, öppè
29 Kilometèr langè Fahrrinnè im früènèrè Bett vom Río Chagres. D Fahrrinnè
umgôôt deby voschidni Inslè, unter anderem diè gröscht un bekannteschti Inslè, d
Barro Colorado Island (BCI) mit dè glychnamigè Forschigsschtation vo dè
Smithsonian Institution. Uff Grund vo dè sit 1946 durrègfüürtè intensivè
Beobachtig durch internationali Forscher gildet dè tropische Regèwald uff BCI
als dè am beschtè erforschti vo dè Wält. Chlyneri Böötli, wiè d Diènschtböötli
vo dè Panama Canal Authority un brivati Segeljachtè, könned im Gatunsee è Banana
Cut benamsti Abkürzig durch è ängi Passagè zwischè zwei chlynerè Inslè nää.

Dè Gatúnsee gôôt i dè immer no uffgschtaute Deil vom Río Chagres übber, wellem d
Schiff übber 8 Kilometèr lang bis zum Ort Gamboa folgèt. Dört fangt dè rund
13 Kilometèr langi Culebra Cut odder Gaillard-Durchschtich aa, wo d Bärg vo dè
kontinentalè Wassèrscheidè durchschnydèt. Dè Kanaal isch uff sebbèrè Streggi
urschprünglich nu 152 Metèr breit gsi, dõrum isch für großi Schiff kein
Begegnigsvokeer möglich gsi. 2002 isch dè Abschnitt uff 192 Metèr i dè Graadè un
uff 222 Metèr in Kurvè erwiterèt worrè. Sitdèmm ka ständig in beidi Richtigè
gfaarè wörrè, wa zuè nèrè Ziterschparnis vo mee als 16 Prozènt gfüürt hèt.

Kurz vor èm Èndi vom Gaillard-Durchschtich übberquert d Puente Centenario
(Centennial Bridge, Johrhundertbrugg),è sechsschpurigi Schrägseilbrugg, dè
Kanaal in 80 Metèr Höchi.

Uff dè anderè Sitè vom 16,5 Metèr übber m mittlerè Wassèrschpygel vom Pazifik
ligendè See lyt d Yfaart i d Miraflores-Schlüüsè. Uumittelbar nebbè dè
Schlüüsèyfaart fangt dè Miraflores-Damm aa, è 133 Metèr langi Gwichtsschtaumuèr
uss Bedong mit acht aahebbarè Staaldoor für d Stüèrig vom Abfluss uss dè
Pedro-Miguel-Schlüüsè un uss dèmm i dè See mündende Río Cocoli.

Nõch dè Miraflores-Schlüüsè folgt èn natürlichè Zuèfaartskanaal vorby a dè
Hafèaalaagè vo Balboa un unter dè Puente de las Américas (Brugg vo dè beidè
Amerikas) durrè i dè Golf vo Panama. Dè Puente de las Américas hèt è lichti
Höchi vo 61,3 Metèr übber m MHW – Mittleres Hochwassèr, dõrum isch d Höchi vo dè
Schiff uff 57,91 Metèr (190 Fuß) übber dè Wasserlinniè begränzt. Dè Aafang bzw.
s Èndi vom Kanaal uff dè bazifischè Sitè wörd durch è Bojè bi dè Isla Perico am
Ènd von èm langè Damm markyrt. D Streggi vo dè Schlüüsè bis zu dè Bojè isch guèt
12 Kilometèr lang. Dè Damm diènt dört wennigèr èm Schutz vor aabrandendè Wellè.
Er söll villmee dè Ytraag vo Schlamm durch è barallel zu dè Küschtè volaufendè
Strömig vohinderè.

Um bi dè zaalrychè Kurvè un Richtigsänderigè keini Missvoschtändnis uffkõ z lòò,
wörred alli vom Atlantik zum Pazifik faarendè Schiff als southbound (südwärts
faarendi), diè i dè Gegèrichtig zum Atlantik faarendè Schiff als northbound
(nordwärts faarendi) bezeichnet.

Es git somit uff beidè Sitè je drei Schlüüsèkammerè pro Richtig, dotal also
zwölf Schlüüsèkammerè, wo folgendi Maaß hèn:

È Schiff mit gnau dèrè zuèlässigè Breiti un Längi hèt somit a beidè Sitè nõ
0,61 Metèr Abschtand zu dè Kanaalwand un am Bug un Heck nõ 5,33 Metèr Abschtand
zu dè Schlüüsèdoor vo dè kürzerè Kammerè. D Schiffsklass, wo a selli zuèlässigè
Schiffsmaaß aabasst sin, wörd als Panamax bezeichnet. Schiff, wo selli Maaß
übberschrittè duèn, wörred Poscht-Panamax-Schiff benamst.

S Luxuschrützfaarschiff Queen Elizabeth 2 isch so konschtruyrt worrè, dass es
graad no i d Schluusè vom Panamakanaal basst hèt (Panamax-Klass). D Nõchfolgerin
Queen Mary 2 isch dütlich größer un ka dè Panamakanaal zur Zit no nit bassyrè.
Nõch Abschluss vo dè Erwiterigè wörd si s abber bi Nidrigwassèr voruussichtlich
au könnè.

Diè beidè oberschtè Kammerè vo dè Gatún-Schlüüsè, d Pedro-Miguel-Schlüüsè un diè
oberscht Kammerè vo dè Miraflores-Schlüüsè hèn a beidè Èndè uss Sicherheitsgründ
doppelti Schlüüsèdoor im Abschtand vo uugfäär 24 Metèr (80 Fuèß). Diè
Gatún-Schlüüsè hèn somit sechs Door pro Richtig, d Pedro-Miguel-Schlüüsè vir
Door un d Miraflores-Schlüüsè füüf Dppr pro Richtig, zämmè somit 15 Door
beziehigswys i beidi Richtigè dotal 30 Door. Jedes Dor hèt zwei V-förmig zum
Oberwassèr schlièßendi Doorflügèl, wo bim Absenkè vom Unterwassèr vom stygendè
Wassèrdrugg gegènandbresst un abdichtet wörred. Jedè Doorflügel isch 19,81 Metèr
(65 Fuèß) breit un 2,13 Metèr (7 Fuèß) stark. Sini Obberkantè isch als Geehwäg
für s Schlüüsèpersonal uusbildet. Dè unteri Deil vo dè Torflügel enthaaltet
Hohlkörper, wo nèm so vill Uffdrièb gän, dass si sich relativ lycht bewegè lônn.
D Höchi vo dè Doorflügel variyrt je nõch irem Ysatzort zwischè 14,33 Metèr im
oberè Dor vo dè Gatún-Schlüüsè un 25 Metèr i d Miraflores-Schlüüsè (zwischè 47
un 82 Fuèß) un irè Gwicht zwischè 320,96 Tonnè un 600,73 Tonnè (353,8 un
662,2 tons). Urschprünglich sin d Door von èm stäälernè Arm bewegt worrè, wellè
an èm horizontalè Rad mit 6 Metèr Durchmessèr i dè Wänd vo dè Schlüüsèkammerè
aabrocht gsi isch, ähnlich wiè d Pleuelschtangè am Drybrad vpn èrè
Dampflokomotyvè. Dõby hèn zwei 19-kW-Elegtromotorè für d Bewegig von èm
Dorflügel glanget, dè im Notfall au von eim vo dè Motorè bewegt wörrè hèt könnè.
Sit è baar Johr wörred d Doorflügel hûdraulisch bewegt.

Diè barallelè Schlüüsèkammerè sin durch è 18,29 Metèr (60 Fuèß) dicki Bedongwand
drennt, i wellem irem oberè Deil sich èn Gang für s Personal, èn Kabelkanaal un
è Abwassèrleitig befindè. D Sitèwänd sin a dè Basis 15,24 Metèr stark un
vojünged sich nõch obbè uff rund 2 Metèr. Im unterè Deil vo dè drei Wänd
volaufed d Zuè- un Abflussleitigè vo dè Schlüüsèkammerè, wo am Ylass znägscht èn
Durchmessèr vo 6,7 Metèr (22 Fuèß) hèn, wellè nõch 97,5 Metèr (320 Fuèß)
reduzyrt wörd uff 5,49 Metèr (18 Fuèß). All zee elliptischè Quervobindigè unter
m Bodè vo dè Kammerè sin abwechselnd mit dè Sitè- un èm Mittelroor vobundè. Si
hèn jewyls füüf Öffnigè im Bodè vo dè Schlüüsèkammerè, so dass es Wassèr durch
100 Öffnigè im Bodè mit è bitzeli Turbulenzè y- beziehigswys uusflieèßè ka.

D Schlüüsèkammerè wörred allei durch d Schwerkraft vum Wassèr gfüllt un gleert,
s git defür keini Bumpè. Es duèret ugfäär 8 Minutè, um ei Kammerèrè z füllè
beziehigswys zu lèèrè, wa bedütet, dass dè Wasserschpygel vom Niveau vom
Unterwasser uff sell vom Obberwassèr aazhebbè un umkeert. Dè Schlüüsigsvorgang
mit Y- un Uusfaart vo dè Schiff duèret wesèntlich länger als diè gnanntè
8 Minutè. Dõdeby laufed tûpischerwys 101.000 m³ Wassèr uss odder i d Kammerè. D
Schlüüsè hèn kei Sparkammerè. Um Wasser z sparè, ka abber d Vobindig zwischè den
parallelè Schlüüsè gnutzt wörrè. È Schlüüsig im Sinn von èrè Durrèfaart durch
alli Schlüüsè soll 197 Millionè Litèr beziehigswys 197.000 m³ Süèßwassèr
vobruuchè (52 Millionen US-Gallonè).

È zügigi un sicheri Durchfahrt durch d Schlüüsèaalaagè gwäärleischtet diè
beidsitig aabrochtè Zaaradbaanè. Je nõch Größi vom Schiff schlepped vir bis acht
Zaanradlokomotyvè (Treidellok, „Mulis“, nõch dè Laschtdyr benamst) d Schiff
durch d Schlüüsè bezièigswys stabilisyred si gegè d Strômig i dè Schlüüsèkammerè
bim Wassery- un -uuslass. Dôby könned si uff bis zu 45 Graad gächè Rampè von èrè
Schlüüsèkammerè zu dè nägschstè faarè. S Zaaradbaansischteem un d Lokomotyvè sin
vom Edward Schildhauer konschtruyrt worrè, dè zuèschtändige Ingenieur für d
Blaanig vo dè elegtrischè Uusschtattig vo dè Schlüüse, un vo Schenectady, New
York, zu nèm Prys vo 13.000 US-Dollar pro Stugg baut un gliferèt worrè. Um è
besseri Traktion z erreichè, wörred spezielli Zaaschtangè vowendet, wo uff èm
Sischteem Riggèbach beruèd. Diè 2012 im Ysatz befindlichè neuè Lokomotyvè wiged
öppè 45 Tonnè (50 tons) un hèn zwei Aadrybseinheitè mit jewyls 290 PS, gegèübber
dè 170 PS vom Vorgängermodell. Chlyni Schiff wörred degegè in traditionèller Wys
mit vo Hand ghaaltenè Leinè gfüürt.

Dè Wassèrvoluscht durch d Schlüüsigè wörd durch dè Río Chagres uusglichè, woby
dè Gatúnsee als Pufferspycher wûrkt. Well stärker wörrendè Vokeer zwangsläufig
zuè nèm größerè Wassèrvoluscht füürt, isch schu 1935 dè Obberlauf vom Río
Chagres durch dè Madden-Damm zum Alajuelasee uffgschtaut worrè, um diè großè
Wassermassè i dè Regèzit für die Drochèzit spycherè z könnè. Sött dè
Wassèrschpygel vom Gatunsee trotzdèmm unter diè für dè maximaale Düèfgang vo dè
Schiff uusschlaggebèndi Nidrigwassèrmarkè vo 24,84 Metèr (81,5 Fuèß) keièt, wörd
dè zuèlässige Düèfgang schrittwys um jewyls 15 cm reduzyrt, nõch Möglichkeit mit
3-wöchiger Aakündigung.

Extreem hochè Zuèlauf ka witgehend durch diè großè Door vom Gatún-Damm un durch
diè großè Roor i d Schlüüsè abgfüürt wörrè, um dè Wasserschpygel im Gatúnsee nit
übber 26,5 Metèr (87 Fuß) aascjtygè z lò. In großè zitlichè Abschtänd füürt dè
Río Chagres allerdings so èn Huufè Wassèr, dass sowoll dè Alajuela- wiè au dè
Gatúnsee iren maximaalè Füllschtand erreichèd. So hèt dè Schiffsvokehr uff èm
Panamakanaal vom 8. zum 9. Dezembèr 2010 für 17 Stundè unterbrochè wörrè müèsè –
zum drittè Mòll in dè bis dõhy 96-jährigè Gschichtè vom Kanaal.

Nõch dè traditionellè Reglè vo dè Autoridad del Canal de Panamá (ACP) erfolgt d
Durchfaart i dè Reièfolg vo dè Aakunft. Dõby könned Wartezitè von è baar Stundè
entschtòò, im Fall vo dè Schlièßig von èrè Faarschpur wegè Reebaraturarbetè a dè
Schlüüsèkammerè au vo mengè Dääg. Deshalb könned pro Daag 24 Passagè (vo dotal
öppè 40 möglichè Durrèfaartè) in èm komplexè Vofaarè im voruus buècht wörrè, è
25. Bassage wörd vo dè ACP voschteigerèt.

D Autoridad del Canal de Panamá hèt für dè Schiffsvokeer 291 Lotsè un 36
Schleppèr zu dè Vofügig, wòrend i dè Schlüüsè 100 Lokomotyvè im Ysatz sin (Stand
Mai 2012). D Schiff müèn èrè Reiè vo technischè Vorschriftè entschprèchè, wo vor
dè erschtè Passage nõchgwisè wörrè müèn. Im Kanaal bschtòòt Lotsèpflicht, è
Passage wörd vo bis zu drei Lotsè glychzitig begleitet. Vor dè Schlüüsè wörd è
Gruppè vo Pasacables (öppè: Schiffsbefeschtiger) a Bord gnõ, welli d
Lynèvobindig zu dè Lokomotyvè hèrschtelled un bis zu dè Uusfaart uus dè Schlüüsè
übberwached. Im engè un kurvigè Culebra Cut erhaaltet großi Schiff meischt d
Unterschtützig vo ei oder zwei Schlepper. D Högschstgschwindigkeit wörd vo dè
ACP für diè voschidnè Kanaalabschnitt je nõch dè Umschtänd feschtglait,
meischtens wörd mit 6 kn (11 Kilometer/h) gfaarè.

D Gebüürè für è Passage wörred nõch èrè sit 2011 geltendè, komplexè
Gebüürètabellè berechnet, bi derè unterschiddè wörd zwischè Art un Größi vom
Schiff, ob s beladè odder unter Ballascht faarè duèt. Selli Tabellè enthaaltet
èn Huufè vo Grund- un Nebbègebüürè, wiè byschpillswys d Gebüürè für Lotsè,
Pasacables, Lokomotyvè un Schleppèr. Als Aahaltspunkt für diè aafallendè Gebüürè
könned die Basisgebüürè vo 74 US-Dollar pro Standardcontainer un vo
134 US-Dollar pro Bassagyr-Bett diènè. Für è Containerschiff mit dè maximal
möglichè 4.600 TEU würded dõher Grundgebüürè vo 340.400 US-Dollar aafallè
zuzüglich dè gnanntè Nebbègebüürè. Für ein uff d Panamax-Maaß hy konschtruyrtè
Chrützfaartschiff wiè d Coral Princess odder yr Schweschtèrschiff Island
Princess mit jewyls 1.970 Bassagyrbettè wörd deshalb è Grundgebüür vo 263.980
US-Dollar zuèzüglich dè Buchigsgebüür für d Bassage un dè suschtigè Nebbègebüürè
zallt, so dass insgsamt fascht 400.000 US-Dollar aafalled (Stand April 2012).
Zum Voglych: D Queen Elizabeth 2 hèt für iri Panamakanaal-Bassage im Johr 2003
vor dè Umschtellig vo dè Gebüürè uff d Aazahl vo dè Bassagyrbettè nur
99.000 US-Dollar zallè.

Ebbèfalls vor dè Yfüürig vo dè neuè Gebüürètabellè hèt dè högschst Prys für è
voschteigerti Bassage 220.300 US-Dollar für èn Tanker betrait, wo im Auguscht
2006 dõdurch è Warteschlangè vo 90 Schiff bassyrè un è 7-dägigi Wartezit wegè dè
Schlièßung von èrè Schlüüsè vomydè hèt könnè. Diè normal Gebüür hett nu
13.430 US-Dollar bedrait.

Diè nidrigscht Gebüür isch im Johr 1928 für dè US-Amerikaner Richard Halliburton
(1900–1939) aagfallè, dè èrscht Mensch, wo dè Panamakanaal durrègschwummè isch.
Dè wältreisende Journalischt un Õbentüürer isch im April 1928 vo New Orleans uus
gu Mexiko uffbrochè. Dört isch er uff dè Spurè vo Hernán Cortés gwandlet un dè
Popocatépetl beschtigè. Krönendè Abschluss vo sinerè Tour durch Mittelamerika
hèt d Benutzig vum Panamakanaal als Schwimmer wörrè söllè.

D US-Kanaalbehördè isch unter dèm Vorbehalt yvoschtandè gsi, dass si nur èm
„Wassèrfaarzüüg“ d „Durrèfaart“ gschtattè könnè. Halliburton isch deshalb nõch
èm Schiffsmaaß Tonnage vomessè un ygschtuft worrè un hèt gegè è Gebüür vo
36 US-Cent, s nidrigschte jemòlls entrichtete Entgält, sin Blaan umsetzè könnè.
In acht Tagesetappè hèt er diè Streggi inklusiv vo allnè Schlüüsè hinter sich
brocht.

D Autoridad del Canal de Panamá (ACP) unterhaaltet è Vokeerslenkigszentralè, d
Wasserchraftwärk am Gatún- un am Madden-Damm, s thermoelegtrischi Kraftwärch vo
Miraflores, eigeni Leitigsnetz für Stròm, Wassèr un Telefon sowiè voschideni
Schiff zu dè Instandhaaltig vom Kanaal, drunter èn großè Gryferbagger un è
Saugbaggerschiff sowiè è Bohrplattform für d Vorbereitig vo Sprengigè. Vir
Schwimmkrän mit èrè Kapazität vo 75–386 Tonnè dièned unter andrem dè Wartig vo
dè Schlüüsèdoor. Zwei Trinkwassèruffbereitigsaalaagè a dè beidè Endè vom Kanaal
vosorged nit nur d ACP, sondern au großi Deil vo dè umligendè Städt. È
Schiffswerft diènt dè Wartig un Reparadur vo dè Wassèrfaarzüüg vo dè ACP.

Sit 1942 git s d Drèèbrugg i dè Miraflores-Schlüüsè, wo hüt wegè dè nõeglegènè
feschtè Strõßèvobindungè kaum nò gnutzt wörd.

Bi dè Gatún-Schlüüsè git s quer zu dè unterè Yfaartè è einschpurigi beweglichi
Brugg für chlyneri Kraftfaarzüüg. So wiè d Torflügèl vo dè Schlüüsèdoor hèt si
zwei Bruggèdeil pro Yfaart, wo sich bi Schiffsvokeer ebbèso wiè diè offenè
Dorflügèl in Nischè längs dè Schlüüsèwänd befindet, suscht abber wiè èn sich
schlièßendes Dor i d Yfaart dreyt wörrè ka.

Im Raamè vom Uusbauprogramm söll a dè atlantischè Sitè è witeri Schrägseilbrugg
mit zwei Pûlonè baut wörrè.

Dè Panamakanaal wörd sit 2007 uusbaut un erwiterèt. Dezuè wörred uff beidè Sitè,
dè atlantischè un dè pazifischè Sitè, nebbè dè exischtyrendè je è neui,
dreischtufigi Schlüüsèaalaag baut, derrè iri Kammerè 55 Metèr breit un 427 Metèr
lang sy wörred. Diè pazifischi Schlüüsèaalaag umgòt deby mit volängertè
Zuèfaartskanääl sowoll d Miraflores- als au d Pedro-Miguel-Schlüüsè. Diè beidè
Schlüüsè wörred als Sparschlüüsè mit je drei Sparbeggi pro Kammer uusglait.
Ußerdèmm sölle d Fahrrinnè im Gatúnsee erwiterèt un vodüft un dè Culebra Cut
vodüft wörrè. Diè aaltè Schlüüsè sölled witerhy in Betrièb bliibè. Uff dè
atlantischè Sitè wörd è witeri Strõßèvobindig durch è Schrägseilbrugg mit zwei
Pûlonè gschaffè, wo Aafang 2015 eröffnet wörrè soll.

Nõch johrelangè Diskussionè sin im April 2006 d Blään für dè Uusbau vokündet
worrè. È vofassigsgmääßes Referendum isch am 22. Oktobèr 2006 durrègfüürt worrè,
woby 78 Prozènt vo dè Wääler bi 43 Prozènt Waalbedeiligung für dè Uusbau vom
Kanaal gschtimmt hèn. S Ergebnis isch uffgrund vo dè Torrijos-Carter-Vodrääg vo
1978 für d Regyrig vo Panama bindend.

Mit èrè feierlichè Eröffnig am 3. Septembèr 2007, èm 30. Johresdaag vom Abkommè
übber d Rûgggaab vo dè Kontrollè vom Kanaal vo dè USA a Panama, isch dè Uusbau
aagfangè worrè. Im Beisy vom früènerè US-Bräsident Jimmy Carter, zaalrychè
lateinamerikanischè Staatschefs sowiè öppè 40.000 Schauluschtigi hèt dè
Bräsident Martín Torrijos, dè Sohn vom Omar Torrijos, mee als 13 Tonnè
Sprèngschtoff explodyrè lõ. I dè èrschtè Bauphasè hèn rund 47 Millionè
Kubikmetèr Èrde un Stei abtransportyrt wörrè müèsè. Dè Erweiterigsbau söll bis
2015 abgschlossè sy.Vorlage:Zukunft D Regyrig rèchnet mit 7.000 neuè Arbètsblätz
un witerè 35.000 indiräktè Arbètsblätz. Aafang für diè Poschtpanamax-großè
Schlüüsè söll 2014 sy.

Dè finanzièlli Uffwand isch schwèr abzsää. Kritiker beziffered yn uff rund acht
Milliardè US-Dollar, wa rund dè Hälfti vom jöhrlichè panamaischè
Bruttoinlandsbrodukt èntspricht. Alberto Alemán Zubieta, dè Chef vo dè ACP,
bezifferèt d Uusbaukoschtè uff 5,24 Milliardè Dollar. D Finanzyrig söll durch
vorzogeni höcheri Kanaalgebüürè un Kredit sichergschtellt wörrè. D
Kanaal-Behördè rechnet bis 2025 mit Ykünft vo 4,8 Milliardè Euro. D Höchi vo dè
Koschtè sin vor allem deshalb umschtrittè gsi, well unter anderem zuglych è
Kürzig vo dè Rentè diskutyrt worrè isch.

Gegè dè Uusbau vom Kanaal wörred ökologischi Bedenkè is Fäld gfüürt. Èn
vogrößertè Wassèrbedarf vom vogrößertè Kanaal mit eventuell vogrößertè Stauseè
könnt èn erheblichè Ygriff i d Landschaft bedütè. Selli befindet sich zwar nimmi
im Naturzuèschtand, sondern isch scho sit präkolumbischer Zit un bsunders
uffgrund vom Kanaalbau bis 1914 è uusbrägti Kulturlandschaft. Si isch abber nit
zletscht deswegè èn wichtigè ökologischè Läbensraum un au wichtigi
Süßwassèrquällè für d Stadt Panama. Diè neuè Kanaalschlüüsè sölled deshalb als
Sparschlüüsè mit è baar Kammerè uusfüürt wörrè, um dè Gsamtwassèrbedarf zu
minimyrè. Schinbar sölled keini vogrößertè Wasserreservoirs nötig wörrè.

Letschterem hèt dè US-Wissenschaftler un Ingenieur Bert G. Shelton in èm am 5.
Januar 2011 publizyrtè Artikel widderschprochè. Dõdrin hèt er druff hygwisè,
dass è baar Vofaarè bekannt sin, um diè benötigtè Wassermengè z reduzyrè, vo
dennè nu zwei i s Brojèkt ygflossè siget. Shelton git aa, dass bi Aawendig
witeri Kriteriè mit èm glychè odder gringfügig höcherè Koschtèuffwand d
Kapazität vom Kanaal erheblich erwiterèt un dõmit sini Rentabilität erhöht wörrè
könnt, d Versaalzig vom Gatun-See vohinderèt, d Inschtandhaaltigskoschtè
voringerèt un dè Bau vo zuèsätzlichè Vorhaaltebeggè vomidè wörrè könnt. Unter
anderem kritisyrt er dè Bau von èm Damm übber è bekannti tektonischi Fraktur, wo
bi nèm Bruch diè wichtigscht Vpbindig zwischè Atlantischem un Pazifischen Ozean
gfôrdè un è ökologischs Desaschter uuslösè könnt. Shelton üßerèt d Vomuètig,
dass in èrschter Linniè großi finanzielli Interessè für s Feschthaaltè an èm
vorgfasstè un i sinerè Sicht mangelhaftèm Entwurf bi glychzitiger
Fehlinformation vo dè Öffentlichkeit voantwortlich sigèt. Shelton hèt sini
Kritik schu am 12. Juli 2009 in èm offenè Bryf a dè neugwäälte Bräsident Ricardo
Martinelli güßerèt.

1513 hèt dè Spanièr Vasco Núñez de Balboa als èrschter diè Landängi mit èrè
Gruppeè vo Gfolgslüt mit Bötli übberquert. Si sin uff dè Flucht vor èm Galgè un
uff dè Suèchi nõch èm sagèumwobenè Perlè- un Goldland im Weschtè vo Südamerika
gsi. D Idee von èrè Vobindig zwischè m Atlantik un Pazifik durch èn Kanaal i dè
mittelamrikanischè Provinz Darién isch 1523 vom Kaiser Karl V. aagregt worrè. I
sim Uffdraag hèt dè Hernando de la Serna 1527 nõch èm geeignetè Wäg für dè Bau
von èm Kanaal gsuècht.

S èrschti Brojèkt isch 1529 vum Spanier Alvarado de Saavedra Colon uusgarbeitet
worrè. I dè folgendè Johrhundert hèt sich è Reiè vu Bolitiker un Wûssèschaftler
mit dè Frõg von èm Kanaalbau beschäftiget. Aafang vom 19. Johrhundert hèt des
bsunders für dè Alexander vo Humboldt goltè, dè vo 1799 bis 1804 Lateinamerika
erforscht hèt. Nõch Goldfünd z Kaliforniè isch 1848 è Lizènz für è
Ysebaavobindig vogää worrè. 1849–1853 hèn d Goldgräber è Fluss-Land-Routè durch
s Ischtmusgebièt vu Panama für d Reis nõch Kaliforniè gnõ.

Nõch èm finanziellè Erfolg vom Suezkanaal z Ägûptè 1869 eröffnet worrè isch,
isch mo z Frankrych devò uusgangè, dass èn Kanaal vom Atlantik zum Pazifik
ebbèso so eifach z bauè isch. Sellè Gedankè hèt Gschtaalt aagnõ, wo 1876 z Paris
dièSociété Civile Internationale du Canal Interocéanique gschaffè worrè isch,
wodruff 1879 durch französischs Gsetz d Panamakanaal-Gsellschaft gfolgt isch, zu
derrè iren Bräsident dè 73-jöhrige Graf Ferdinand de Lesseps ernannt worrè isch,
dè dè Erbauer vum Sueskanaal gsi isch. D Panamakanaal-Gsellschaft hèt 1878 eini
vo dè Société Civile Internationale du Canal Interocéanique erworbeni Konzession
vo dè kolumbianischen Regyrig übbernõ, diè sognannti Wyse-Konzession, un hèt
1881 mit dè Arbetè aagfangè, wo bis 1889 aaduèret hèn.

Baut wörrè het söllè èn schlüüsèlosè Kanaal übber dè Ischtmus vo Panama mit èrè
Längi vo 73 Kilometèr. Dè Uushùb hät 120 Millionè Kubikmetèr nit übberschtygè
söllè. È Aktiègsellschaft, d Compagnie Universelle du Canal Interocéanique, isch
für d Finanzyrig gründet worrè un hèt genauso hochi Rentabilidät võsprochè wiè
bi dè Sueskanaal-Aktiè. I dè Bauzit vo 1881 bis 1889 sin bim Bau 22.000 Büèzer
(7,5 Menschèläbè pro Daag) i dè Sumpflandschaft a Gäälfièber un Malaria
gschtorbè, derrè iren Erreger no unbekannt gsi isch. Uff Aarõtè vo französischè
Ärzt isch 1883 bim Bau vom Kanaal aagordnet worrè, zum Schutz vor Malaria d
Pfoschtè vo dè Bettè vo dè Büèzer in Wassèreimer z stellè.

D Eimer sin allerdings zuè Brutschtättè vo dè Malariamuggè worrè, d Krankèt hèt
sich ergo rasend schnèll uusbreitet, un dè Bau hèt nit zletscht au deshalb
abbrochè wörrè. Rund um d Bauschtell sin Chrütz gschtandè un Lychè sin in
Essigfässer nõch Europa voschifft worrè, dõmit nit no mee Chrüz hèn müèsè
uffgschtellt wörrè. 287 Millionè US-Dollar sin inveschtyrt worrè.

Wôrend dè Bauarbetè hèt d Compagnie Universelle du Canal Interocéanique mit
großem publizistischèm Uffwand widderholt neui Schuldvoschrybigè emityrt. Dè
ständig stygende Finanzbedarf hèt dõmit nit befridigt wörrè könnè. Ähnlich wiè
bim Bau vom Sueskanaal het è Lottry s notwèndige Kapital ybringè söllè. I dè
französischè Nationalvosammlig isch diè erforderlichi gsetzlichi Ermächtigung
aafangs hoch umschtrittè gsi. D Widerschtänd hèt d Compagnie Universelle du
Canal Interocéanique 1888 durch Bestechig in Form vo Geldzalligè a mee als
hundert Abgordneti übberwundè. È objektivI Brichterschtattig übber diè
technischè un finanziellè Unzuèlänglichkeitè vom Brojèkt sin durch
Journalischtèbschtechig un Yflussnaam uff d Zitigsvolääg durch d Compagnie
Universelle du Canal Interocéanique hintertribbè worrè, d Öffentlichkeit un
Aaleger sin blanmäßig un sischtematisch belogè worrè. 1887  hèt dè Ferdinand de
Lesseps unter m Drugg vo dè schlèchtè Finanzlaag d Blään revidyrt un mit èm
Ingenieur Gustave Eiffel èn Vodraag abgschlossè, um èn Schlüüsèkanaal bis 1890
hèrzschtellè. D Koschtè für dè Schlüüsèkanaal sin uff 1,6 Milliardè Goldfrankè
gschätzt worrè. Wegè Blanungsmängel, falschè geologischè Untersuèchigè,
schlèchter Organisation, Korruption, zaallosè technischè Schwirigkeitè un Pannè
hèn d Franzosè schlièßlich uss finanziellè un bolitischè Übberlegigè uffgää un
dè Bau 1889 ygschtellt.

Am 15. Dezembèr 1888 isch d Zalligsunfähigkeit vo dè Compagnie Universelle du
Canal Interocéanique ytrettè. Wegè dè nichtkommerziellè Unternemmensgegèschtänd
vo dè Gsellschaft, èm Bau von èm Kanaal, isch selli nõch dè dõmòligè
gseòotzlichè Regelig als nichtkonkursfähigi Gsellschaft bhandlet worrè, wa-n-èn
vomögensuusènandersetzends Konkursvofaarè uusgschlossè hèt. Dè Zämmèbruch hèt dè
Panamaskandal uusglöst, ein vo dè gröschtè Finanzskandaal vom 19. Johrhundert z
Frankrych, und i dè Folg hèt sell heftigi öffentlichi Usènandersetzigè un
Bolitikerruggtritt nõch sich zogè.

1894 hèt è Ufffanggsellschaft übbernõ, d Compagnie Nouvelle du Canal de Panama,
wo diè theoretischè Arbetè witergfüürt hèt un dè Gsamtkomplex 1902 für
40 Millionè US-Dollar a d USA vokauft hèt, welli öppè 40 % vo d! bis dörthy
gleischtetè praktischè Arbetè vowendè hèt könnè. D USA hèt sich scho vorher mit
voschidnè Kanaalbrojèkt beschäftigt hèt, um Mittelamerika z durchqueerè, sin
abber bis dörthy zu keim praktikablè Ergebnis glangt. D Blanigè vum Panamakanaal
hèt mit dè Blanigè zum Nicaragua-Kanaal konkurryrt. Sell isch abber nit
realisyrt worrè, well selli Inveschtorè dè Panamakanaal favorisyrt hèn. Nõch èm
Aakauf vo dè Wyse-Konzession hèt d USA von Kolumbiè d Abtrèttig vom
Panamakanaalgebièt volangt. Kolumbiè hèt sich gweigerèt, asè isch dè
Panamakonflikt entschtandè.

Im Novembèr 1903 sin US-Truppè glandet un hèn s Gebièt bsetzt un hèn dè
unabhängige Staat Panama uusgruèfè. D US-Regyrig hèt glaubt, so schnèller dè uss
strategischè Gründ für absolut notwèndig erachtete Kanaal bauè z könnè. Am
18. Novembèr 1903 hèt dè dõmòligi US-Ußèminischter, dè John Hay, un èn ehemõligè
Mitarbeiter vom Ferdinand de Lesseps, dè französische Ingenieur Philippe
Bunau-Varilla èn Staatsvotraag – dè sogenannte Hay-Bunau-Varilla-Votraag
voybart, nõch èm Ènd vo dè Ratifikation am 26. Februar 1904 z Washington
verkündet und uff unbeschtimmti Zit für gültig erklärt – übber d Nutzig von èrè
Kanaalzonè i dè Breiti vo 10 Meilè (16 Kilometern), jewyls 5 Meilè uff beidè
Sitè vo dè Kanaaltrassè, iri Bsetzig un iri unbeschränkti Kontrollè. D USA hèt
dõmit è Kanaalzonè in èrè Größi vo 84.000 Hektar in Beschlaag gnõ. Sie hèt abber
diè territoriali Souveränidät vo Panama zuègsicherèt. Dè Votraag hèt zuèdèmm d
Zallig vo 10 Millionè US-Dollar vorgsää sowiè ab 1913 è jöhrlichi Zallig vo
250.000 US-Dollar in Gold.

Im April 1905 isch dè Kanaalbau èm Ingenieur John Frank Stevens aavotraut worrè.
Er hèt gschpannè, dass diè gröschtè Schwirigkeitè uss Krankètè bschtônn un er
dõher zèrscht d Läbbensumschtänd vo dè Büezer vobesserè muè. Mit sim Ysatz hèt
er sich iren Reschpekt erworbè, so dass er sich mit dè Blanig vo dè Logischtik
un èm Uffbau vo dè Organisation dè eigèntlichè Usèforderig hèt stellè könnè. Als
er dõmit fèrtig gsi isch, hèt er überraschend un zum Vodruss vom Theodore
Roosevelt mit dè Erklärig kündigt, er hebbe sin Votraag uffs Wort erfüllt. In
sellem hèt s gheißè, er sölle solang draa schaffè, bis er selbscht mit
Sicherheit sägè könne, dass es Brojèkt glingt odder schyterè wörd. D Gründ für
sini Kündigung sin umschtrittè. Vomuètet wörd, dass er begriffè hèt, dass er dè
beschte Maa für d Blanig, abber nit für d Uusfüürig isch. È anderi Anekdote
besait, er hebbe eifach dè intressante Deil un diè eigèntlich Isèforderig
bewältiget, d Uusfüürig het yn nu no glangwyled. In èm Brièf vo sim Nõchfolger
an dèm sin Sohn wörd devò gschwätzt, dass dè Mr. Stevens dè Bau so perfèkt
organisyrt hebbe, dass es für yn eigèntlich nût zu duè gääb, ußer d Organisation
z erhaaltè. Im April 1907 hèt dè Stevens dè Kanaal volõ, un d Arbèt isch vom
Generalmajor George Washington Goethals witergfüürt worrè, dè bsunders vom
US-Bräsident Theodore Roosevelt unterschtützt worrè isch. Roosevelt hèt yn u. a.
uusgsèucht, well er als Milidäraaghörigè nit kündigè hèt könnè wie sin
Vorgänger. D Koschtè vom Panamakanaal, wo jetzt mit Schlüüsè un Stauseè baut
worrè isch, hèn sich uff 386 Millionè US-Dollar belaufè, un wôrend dè Bauarbetè
vo 1906 bis 1914 sin 5.609 Büezer a Unfäll un Krankètè (no öppè 1,9 Todesfäll
pro Daag). Insgsamt hèt dè Bau vom Panamakanaal somit circa 28.000 Menschèläbbè
gforderet.

Am 15. Auguscht 1914 hèt s Paketboot „Ancona“ als èrschtes Wassèrfaarzüüg dè
Panamakanaal in voller Längi mit 200 Passagyr a Bord passyrt. Wegè m Uusbruch
vom Èrschtè Wältchrièg sin d Eröffnungsfyèrlichkeitè abgsait un èrscht 1920
nõchgholt. Am 12. Juli 1920 hèt dè US-Bräsident Woodrow Wilson d Wassèrschtrõße
offizièll für dè Schiffsvokeer frei gää.

D Tatsach, dass d USA diè Hoheit übber dè Kanaal un diè Panamakanaalzonè, èn
Landschtreifè entlang vom Kanaal, bhaaltè hèt, hèt widderholt für Spannungè
zwischè dè US-Regyrig un Panama gfüürt. 1935 un 1936 sin diè èrschtè Revisionè
vo dè entschprechendè Abkommè erfolgt, wo unter anderem è Erhöig vo dè jöhrlichè
Zalligè vo dè USA a Panama uff 430.000 US-Dollar un d Gewäärig von èm
Landkorridor durch d Kanaalzonè a Panama vorgsää hèt un dè USA s
Interventionsrächt abgsprochè hèt.

1955 isch è witeri Revision erfolgt, in wellerè d Johrespacht uff 1,93 Millionè
US-Dollar erhöht worrè isch. Zuèdèmm hèt s è Erhöhig vo dè Löön vo dè
panamaischè Büezer vo dè Panamakanaalvowaltig gää. Panama hèt au s Rächt
erhaaltè, Büezer i dè Kanaalzonè mit Uusnaam vo dè US-Bürger z beschtüèrè.

1960 hèt dè US-Bräsident Dwight D. Eisenhower uffgrund vo Beschwèrdè vo dè
Regyrig vo Panama è 9-Pünkt-Programm bekannt gää, welles bsunders vobesserti
Arbèts- un Wònbedingigè i dè Kanaalzonè un dè Bau von èrè Wasserleitig zu dè
Vosorgig vo dè Hauptschtadt Panama-Stadt vorgsää hèt.

Am 17. Septembèr 1960 hèt dè US-Bräsident Eisenhower bekannt gää, dass ab sofort
d Flagè vo Panama gmeinsam mit sellèrè vo dè USA i dè Kanaalzonè als Uusdrugg vo
dè nominellè Souveränidät vo Panama übber sell Gebièt ghisst wörrè söll. S
èrschte Hissè vo dè panamaischè Flagè hèt am 21. Septembèr 1960 uff èm Shaler
Triangle statt gfundè.

1964 isch es zu gwaltsaamè Ussènandersetzigè zwischè Zivilischtè un dè US-Armee
im Flagèschtritt zwischè dè USA un Panama chò.

1977 hèt dè US-Bräsident Jimmy Carter mit General Omar Torrijos d
Torrijos-Carter-Voträäg uusghandlet, nõch dennè dè Kanaal bis zum Johr 2000 a
Panama zruggzgää sig, wa denn am 31. Dezembèr 1999 um 12 Uhr bassyrt isch.
Sitdèmm wörd dè Kanaal vo dè panamaischè Kanaalbehördè Panama Canal Authority
(span. Autoridad del Canal de Panamá – ACP) vowaltet. D Behördè isch autonom,
allerdings wärd iren Vorschtand vom panamaischè Bräsident beschtimmt..

Am 15. Juli 2013 hèn d Behördè è Schiff gschtoppt, welles – voborgè unter
Zuckersäck – zwei Container mit (vomuètlich) Raketèuusrüschtig vo Kuba nõch
Nordkorea transportyrè hèt söllè. Dè Bräsident vo Panama, Martinelli, hèt dezuè
erklärt: „Mo ka nit eifach undeklaryrti Waffè durch dè Panamakanaal
transportyrè. Dè Panamakanaal isch èn Kanaal für dè Fridè un nit für dè Chrièg“.

Im Zämmèhang mit dè Usènandersetzigè um dè Panamakanaal 1964 sin erneut Blään
diskutiyrt worrè, Mittelamerika an èrè anderè Stell z durchschtèchè, well èm
Uusbau vom Panamakanaal Gränzè gsetzt gsi sin un sini Vokeerskapazität Endi vo
dè 1960er Johr erschöpft gsi sin. Erwogè worrè sin Durchschtich z Mexiko,
Nicaragua/Costa Rica, Panama un Kolumbiè. In allè Fäll sött dè neue Kanaal, wo
baut wörd, ohni Schlüüsè aaglegt wörrè, well dè Niveau-Unterschyd zwischè
Pazifik un Atlantik minim isch.

D Mexiko-Blaanig hèt èn Durchschtich am Isthmus vo Tehuantepec vo dè Mündig vom
Fluss Coatzacoalcos am Atlantik èm Fluss nõch zum Golf vo Tehuantepec vorgsää.
Bi konventionellè Arbètsmethodè hèt dè Kanaal 266 Kilometèr lang wörrè söllè un
demit mee als dreimal so lang wiè dè Panamakanaal. D USA het zuèdèmm im Raamè vo
dè Operation Plowshare Sprengigè mit Hûlf vo Nuklearladigè vorgnõ, wo denn è
Kanallängi vo 241 Kilometèr ergää het.

Èn Kanaal durch Nicaragua z bauè hèt au dè Napoleon III. (Frankrychs letschtè
Könnig (1852-1870)) erwogè. Sini Französischi Intervention z Mexiko vom Januar
1862 bis März 1867 hèt mit èrè Nidderlaag (un dè Hyrichtog vom Maximilian I
gendet. D Franzosè hèn yn 1864 als „Kaiser vo Mexiko“ ygsetzt.

Dè Durchschtich durch Nicaragua isch barallel zu dè Gränzè mit Costa Rica
brojektyrt worrè un hèt dè südlich Deil vom See vo Nicaragua durchschnittè, diè
konventionell Trassè hèt 270 Kilometèr un è Trassè mit Hûlf vo
Nuklearschprengigè 225 Kilometèr bedrait. Dè Nicaragua-Kanaal het abber d Gränzè
mit Costa Rica gschnittè un würd dè Pazifik au uff èm Gebièt vo Costa Rica
erreichè. Nicaragua will diè Blään mit èm Gsetz vom 3. Juli 2012 widderbeläbbè.
Sell Gsetz übberdrait dè „Hong Kong Nicaragua Canal Development Investment Co.“
(HKND) d Rächt für znägscht 50 Johr (volängerbar um witeri 50 Johr) für dè Bau
un dè Betrièb vom Kanaal. HKND bzw. sin Bsitzer, Investor Wang Jing, wörd 49
Brozènt un Nicaragua 51 Brozènt vo dè Aadeil ghörè.

Nicaragua will (Stand Dezembèr 2013) Mitti 2014 mit èm Bau vom „El Gran Canal“
aafangè.

S Kanaal-Brojèkt z Kolumbiè hèt èn Durchschtich unter Nutzig vo dè Flussbett vom
Atrato un èm Truando vorgsää un hèt è Längi vo 153 Kilometèr haa söllè. Sit
Aafang vom Johr 2011 wörd zwischè dè Volksrepublik China un Kolumbiè übber dè
Bau von èrè Ysèbaalinniè als „drocheni Konkurrenz“ zum Panamakanaal vohandlet.



https://als.wikipedia.org/wiki/Oscar

Dr Oscar (äigentlig dr Academy Award of Merit) isch e Filmbriis. Er wird jöörlig
vo dr amerikanische Academy of Motion Picture Arts and Sciences (AMPAS) für die
beste Film vom Vorjoor vergee, isch aber wäge dr Zuelassigsbrozeduur bis uf
wenigi Usnaame uf d US-Brodukzioon beschränkt. D Verleijige findet jewils im
Februar z Los Angeles statt und bezücht sich uf Film us em Vorjohr.

D Uszäichnig isch am 12. Februar 1929 vom domoolige Bresidänt vo de MGM Studios,
em Louis B. Mayer, ins Lääbe grüeft worde, fast nüün Joor noch dr Verleijig vom
Photoplay Award, wo as dr erst Filmbrii überhaupt gältet. Dr Oscar wird jedes
Joor in ere Zeremonii vergee, zur Zit in über 30 verschidnige Kategorie. Er het
d Form von ere Statuette vom ene Ritter mit eme Schwärt, wo uf ere Filmrolle
stoot.

Usser für die amerikanische Spiilfilm git s Kategorie für Churz-, Dokumentar-
und Animazioonsfilm. Usländischi Film si in ere Kategorii für sich. Für dass
sich e amerikanische Spiilfilm für d Uswaal cha kwalifiziere, muess er im Joor
vor dr Verleijig mindestens siibe Dääg lang im ene öffentlige Kino im Gebiet vom
Los Angeles County – em Häimetbezirk vo Hollywood – eme zaalende Publikum zäigt
worde si.



https://als.wikipedia.org/wiki/Nikola_Tesla

Dr Nikola Tesla (kyrillisch Никола Тесла, * 28. Junijul./10. Juligreg. 1856 z
Smiljan, Kaiserdum Ööstriich; † 7. Januar 1943 z Nöi York, USA) isch en
Erfinder, Füüsiker und Elektroääscheniöör gsi. Er het e Hufe Nöierige uf em
Gebiet vo dr Elektrotechnik gmacht, bsundrigs vo dr elektrische Energiitechnik,
wie d Entwigglig vom ene Süsteem zur elektrische Energiiüberdräägig, wo mä hüte
as Zwäifaasewäggselstroom bezäichnet.

Dr Tesla isch in dr Nööchi vo Gospić im hütige Kroatie ufgwaggse und vo 1870 uf
s Gümnasium z Karlovac gange. 1875 isch er uf die Technisch Hoochschuel Graz go
studiere, het s Studium noch zwäi Joor abbroche und isch denn z Maribor gsi, bis
en d Bolizei uf Gospić zrugg gschiggt het. 1880 isch er z Prag gsi, denn z
Budapest und isch 1882 uf Bariis, won er sich e baar Möönet um die nöi
installierti elektrischi Belüüchtig am Gare de l’Est kümmeret het.

1884 isch er uf Nöi York und het in dr Firma bim Thomas Alva Edison und het sich
mit däm wäge sim Ghalt verstritte. Er het si äigeni Firma gründet und e
Boogelampe und e nöiartige Kommutator lo badäntiere. Sini Gschäftspartner häi en
betrooge, und 1886 isch d Firma in Konkurs gange. Dr Tesla het denn dr
Superintendänt vo dr Western Union, dr Alfred S. Brown, und dr Aawalt Charles F.
Peck kennegleert und het mit ene d Tesla Electric Company gründet. Er het sich
mit em Zwäifaasewäggselstroom beschäftigt und siibe Badänt überchoo, äins drvoo
für e Zwäifaase-Sünchronmaschine. Dr Groossindustrielli George Westinghouse het
die Badänt ufkauft. Dr Tesla het denn draa gschafft, wie mä Gliichstroom in
Wäggselstroom chönn konvertiere. 1890 het sich in Nordamerika d Netzfrekwuänz vo
60 Härtz, wo dr Tesla iigfüert het und wo au hütte dört üüblig isch, und s
Meerfaasesüsteem bi Westinghouse ändgültig duuregsetzt.



https://als.wikipedia.org/wiki/Niger

Niger (dt.: [ˈniːgər], frz.: [niˈʒɛːʀ]) isch ä Schdaat in Weschdafrika. Si Name
isch idäntisch mit däm vom groosse Schdrom Niger, welem si Oberlauf dur dr
Südweschde vom Wüeschdeschdaat fliesst, wo relativ dicht besiidlet isch.

Niger gränzt im Norde an Algerie und Libye, im Weschde an Mali und Burkina Faso,
im Oschde an Tschad und im Süde an Nigeria und Benin. Niger isch ä Binneschdaat,
drzue ghöre ä Deil vo dr Sahara, em Sahel und em Sudan. Er isch eins vo de
Länder, wo am wenigschde entwicklet si uf dr Welt. Die ehemoligi französischi
Kolonii isch sit 1960 unabhängig. Noch erä Phase vo Schdaatsschdreich und
Ufschdänd vo de Tuareg schiint sich Niger politisch z schdabilisiere.
Exischdänzbedrohend für ä gröschd Deil vo dr nigrische Bevölkerig si d Dürrene
und Nahrigsmittelknappheit, wo immer widr chömme.

Im Zäntrum vu Niger lige d Sandwieschti Erg du Ténéré un s Gebirg Aïr mit em
Mont Idoukal-n-Taghès as hegschtem Gipfel (2.022 m). S Aïrgebirg (Massif Aïr)
isch di sidlig Furtsetzig vum algerische Hoggar- oder Ahaggar-Gebirg.

Im Weschte, Siden un Oschten isch dr Aïr vu andere Wischtine umgee, di grescht
dervu dr eschtlig gläge Ténéré. Är nimmt rund 30 % vum Staatsgebiet yy, wu nume
am sidweschtlige Rand dicht bsidlet isch. Wyter eschtli lyt dr Kaouar, no ne
Wieschti. Die Saharabiet gehn eschtli bis zue dr Gränze vum Tschad. Im Norde
goht dr Ténéré in s Djadoplatoo iber, im Nordoschten ins Tibestigebirg. Die
Wieschtine, wu alli zue dr Sahara ghere, nämme insgsamt rund zwai Drittel vu dr
Staatsflechi yy.

S dritt Drittel vum Niger im Siden un Sidoschten isch Dail vu dr Sahelzone
(Sahel = arab. „Ufer vu dr Wieschti“). Dää Straife lyt am nerdlige Rand vu dr
Druckesavanne. Syt Ändi vu dr Sächzgerjohr het s in dr Dorneheckesavanne e baar
Diirine gee, wu die allmeh in e wieschtenartigi Landschaft verwandlet hän. Im
Sidoschte lyt e Dail vum Tschadsee uf em Biet vum Niger, wu d Uusdehnig vun eme
sich aber bin ere große Drickini hinter d Gränze zum Tschad zruckziet.

D Druckesavanne goht vu Side no Norde in Dorneheckesavanne un bal in Halb- un
Vollwieschtine iber. Im Norde sin wyte Flechine Sand- un Staiwieschtine. As Folg
vun ere fimfjehrige Diiriperiod zwische 1969 un 1974 in dr gsamte Sahelzone isch
dr Grundwasserspiegel gsunken, di natyrli Vegetation isch dailwyys vollständig
abgstorbe, zum Dail au dur Vehbständ vernichtet. Doderdur sin wider d Vehbständ
verringeret wore un d Mänsche hän mieße hungere. Dr Ruum, wu nume vu Nomade cha
gnutzt wäre, het sich in dr Folg um rund 50 km wyter no Side uusdehnt.

Dr Sidweschten isch vum Niger dominiert, em drittgreschte Fluss vu Afrika. Är
fließt uf 650 Kilometer dur s Land. Die Region isch di ainzig im Land, wu
fruchtbar isch.

Anne 1954 isch dr Nationalpark W uusgwise wore, dr ainzig Nationalpark im Niger,
wu iber d Gränze zue Burkina Faso un Benin goht.

Im Side finde sich in dr Druckesavanne in dr Hauptsach haimischi Greser,
Dornehecken un Druckewald. In dr diefer glägene Regione findet mer au Tamarinde,
Affebrotbaim, Kapokbaim un Mahagoni. Dr Bflanzebstand vu dr Savanne het aber in
dr letschte Johr zimli glitte dur Iberwaidig un Drickini. D Biet im Norde sin
praktisch vegetationslos.

D Dierwält vum Niger isch dur di gring Vegetation nit seli arteryych. Im
Nationalpark im Sidoschte läbe Lebe, Antilope, Giraffe, Biffel, Strauß,
Elifanten un Flussbfärd. In dr nerdlige Wischteregione läbe Fennek un Gazelle,
derwylscht mer in dr Bärg vum Aïr unter anderem Pavian un Aïr-Chammhoorgumper
findet. Im Niger git s ais vu dr greschte Schutzgebiet vu dr Ärd, s Aïr un
Ténéré Naturreservat.

Di groß Mehrhait vu dr Nigrer sin Muslim (94 %), dr Räscht vu dr Bevelkerig sin
Chrischte un Aahänger vu indigene Religione.

Rund 52 % vu dr Gsamtbevelkerig ghere zue dr Volksgruppe vu dr Zarma un Songhai,
iber 23 % sin Hausa, rund 8 % vu dr Bevelkerig sind Tuareg-Berber, 6 % sin Beri
Beri (Kanuri) un 4,3 % Fulbe. Derzue git sim Land iber 3000 Franzose, zmaischt
in dr Stedt.

75 % vu dr Bevelkerig schwätze Hausa as Erscht- oder Zwootsproch, wyteri Sproche
sin Songhai-Djerma (22 %), Fulfulde (10 %), Tamaschagh (e Tuareg-Berbersproch,
10 %), Kanuri (4 %) un anderi. Offiziälli Amtssproch isch Franzesisch.

No dr Verfassig, wu am 18. Juli 1999 dur Referendum billigt, am 19. Februar 2010
aber vu dr Militärjunta suschpendiert woren isch, isch Niger e semibresidial
Republik un e barlementarischi Demokrati. Staatsoberhaupt un Oberbefählshaber vu
dr Strytchreft isch dr Bresidänt, wu uf fimf Johr gwehlt woren isch. D Exekutive
isch bin ere Regierig unter Vorsitz vun eme Bremierminischter, d Legislative bi
dr Nationalversammlig gläge, eme Aichammere-Barlemänt mit 83 Abgordnete, wu au
allio fimf Johr diräkt gwehlt wore sin.

Anne 1999 isch dr Bresidänt Ibrahim Baré Maïnassara, wu 1996 bin eme
Militärbutsch di bolitisch Fierig ibernuu un e demokratischi Ornig yyglaitet gha
het, bin eme Militärbutsch verschosse wore; zum Bresidänt het sich dr Daouda
Malam Wanké uusgriefe. No Wahle het anne 2000 aber dr Tandja Mamadou s
Bresidäntenamt ibernuu. Im Demokrati-Index 2008 vu dr Zytschrift The Economist
isch dr Niger aber uf Blatz 128 vu 167 Länder gläge un het dodermit wyter zue dr
autoritäre Regime zellt.

Am 20. Oktober 2009 sin Barlemäntswahle abghalte wore; d Wahle sin im Vorfäld
scho heftig kritisiert wore, wel dr Bresidänt Mamadou Tandja scho syt zwoo
Amtszyten im Amt gsi isch un no dr Verfassig kai dritti Amtszyt megli isch. Wäge
däne umstrittene Wahlen het di Weschtafrikanisch Wirtschaftsgmainschaft (ECOWAS)
d Mitglidschaft vu Niger uusgsetzt.

Am 19. Februar 2010 zum Militärbutsch chuu. Unter dr Junta, wu vum
Gschwaderkommandeur Salou Djibo aagfiert woren isch, isch dr Tandja Mamadou
gstirzt un feschtgsetzt wore. No aigene Aagabe hebe si s Land vor „Armuet,
Entdyschig un Korruption“ welle schitze. Bi däre Revolte sich s zue drei Dote un
eme Dutzed verletzte Soldate chuu. Dr Luftverchehr isch dur dr „Oberscht Rot fir
d Widerhärstellig vu dr Demokrati“ uusgsetzt un d Landesgränze zuegamcht wore.

Am 31. Jänner 2011 hets Bresidäntschaftswahle gee zämme mit Barlemäntswahle.
Zwische dr beede Kandidate Mahamadou Issoufou un Seini Oumarou het s derno am
12. März e Stichwahl gee, wu sich dr Oppositionsbolitiker Mahamadou Issoufou mit
58 % vu dr Stimme durgsetzt het.



https://als.wikipedia.org/wiki/Niederalemannisch

Niideralemannisch heißt mer diä alemannische Dialäkt, wu nerdlig vu dr Isoglosse
k/ch (k/ch-Liniä) gschwätzt wäre. Dä Begriff wird do noch em Karl Bohnenberger
un sinere Gliiderig 1924 verwändet. Zum Niederalemannische ghert s Elsass (üsser
em Südoschtdeil vum Sunggaü), d Ortenaü, d Boor, s meischt vum Briisgaü, s
ditsch Bodeseevorland un Konschtanz, s Allgai, dr grescht Deil vu Voradelbärg un
fascht dr ganz Liächtestei. Do heißts also Kind anstatt Chind.

Dr alt Stadtbasler Dialäkt isch e niideralemannischi Insle im Hochalemannische,
er isch jetz aber uf em Ruckzug. In dr Schwiz sin suscht numme no e baar
Ortschafte im Nord-Oscht-Ecke vu dr Kanton Appezäll un St. Galle
niideralemannisch - do heißts Khind oder Kchind - un z Graubünde sin 4 vu 34
Belegort vum Sprochatlas vu dr ditsche Schwiz as niideralemannisch (Khind)
üsgwiise - do drunter Chur.

Im ditsche Bodeseevorland gits e Ruckzug vum Bodeseealemannische, s Schwebisch
dringt virschi.

E ähnlige Verlaüf wiä d k/ch-Liniä hän verschiideni anderi Liniä, so d Liniä
Hiiser/Hüüser (= Häuser). So isch Hiiser, Miis, Liis e ander Kennzeiche vum
Niideralemannische, im Hochalemannische heißts Hüüser, Müüs, Lüüs (Üsnahme
bstätige d Regel - im hochalemannische Sundgau heißts Fiir, im
niideralemannische Vorarlbärg Füür)). Des Liniäbindel isch
Sundgaü-Bodesee-Schranke gnännt wore.

Wäge dr große Dialäktunterschiid im Niideralemannische wird dr weschtlig Deil aü
Oberrhiinalemannisch gnännt, dr eschtlig Deil Bodeseealemannisch. D Gränz
zwische däm Wescht- un däm Oschttyp laüft dur dr Schwarzwald an eme Bindel vu
Isoglosse entlang:

Im Süde vum Niideralemannische schliäßt sich s Hochalemannisch a. Diä
Wescht-Oscht-Spaltung setzt sich aü im Hochalemannische furt - lueg dert un bi
Weschtalemannisch un Ostalemannisch.



https://als.wikipedia.org/wiki/Neolithikum

D Jungstäizit, au Neolithikum (vom altgriech. νέος neos ,nöi, jung‘ und λίθος
lithos ,Stäi‘), isch definiert as d Epoche in dr Gschicht vo dr Menschhäit, wo
mit em Übergang vo de Jeeger- und Sammlerkultuure zu sässhafte Buure mit
domestizierte Dier und Pflanze aagfange het.

Dr Übergang zur neolithische Wirtschaftswiis wird as die Neolithischi
Revoluzioon bezäichnet. Iirer Verbräitig säit mä Neolithisierig und die isch in
de verschiidene Regioone vo dr Wält underschiidlig verloffe. Die Nomadischi
Lääbenswiis isch wo dr Ackerbau und d Veehaltig ufchoo si, gege d Sässhaftigkäit
in Dorfgmäinschafte iiduscht worde. Dr Ackerbau isch au d Grundlaag gsi für e
Gsellschaft, wo d Arbet däilt worden isch. Ass mä d Naarig sälber broduziert het
und Vorrööt het chönne halte, het d Mensche vo dr natüürlige Umwält unabhängiger
gmacht und si d Basis gsi drfür, ass d Bevölkerig het afo waggse. Dä Brozäss
isch vor öbbe 12'000 Joor zum erste Mol im Gebiet vom Fruchtbaare Halbmond
verloffe, vor allem grad süügöig vo de Taurus- und de Zagrosgebirg. No bevoor s
archeologischi Beleeg git drfür, ass in de Dörfer Hüüser us Holz oder Stei baut
worde si, het s in dere Regioon scho monumentaali Tämpelaalaage gee, wie uf em
Göbekli Tepe oder z Nevalı Çori (Südosttürkei).

S Ändi vo dr Jungstäizit in de verschidnige Regioone vo dr Wält het aagfange, wo
d Lüt dört häi afo Chupfer verarbäite (Chupferstäizit). Si isch aber erst
spööter dur d Bronsezit abglööst worde. In Afrika süüdlig vo dr Sahara isch uf d
Jungstäizit diräkt d Iisezit choo.



https://als.wikipedia.org/wiki/Museum

S Museum (griechisch μουσεῖον, mouseíon, Musètempèl – urschprünglich s Heiligtum
vo dè Musè, welli Schutzgöttinnè vo dè Künscht, Kultur un Wûssèschaftè gsi sin)
isch è Inschtitution, wo è Sammlung vo bedütsamè un lehrrychè odder
exemplarischè Gegèschtänd uffbewaart, kategorisyrt, erforscht un Deil devò
usschtellt (meischtens für d Öffentlichkeit).

S Wort „Museum“ daucht zum èrschtè Mõl i dè hellenistischè Antikè uff. Im 3.
Johrhundert v. Chr. isch s Museion von Alexandria als eini vo dè bedütendschtè
Forschigsyrichtungè vo dè Antikè gründet worrè, irè aagliderèt isch d Bibliothek
vo Alexandria gsi. 1546 isch dè èrschti druggte „Museums“-Katalog vom
Humanischtè Paolo Giovio übber èn Deil vo sim Huus im italiènischè Como
erschinnè: „Musaei Joviani Descriptio“. Vo dört wäg hèt s Wort als Bezeichnig vo
voschidnè Sammligè hèrhaaltè müèsè. Als allgemeinè Begriff i dè Öffentlichkeit
fungyrt d Bezeichnig èrscht sit èm uusgehendè 18. Jahrhundert (nebbè Pinakothek
odder Glyptothek).

Dè Kurator isch dè Voantwortlichè von èrè Sammlig odder Uusschtellig von èm
Museum. Meischtens wörd hüt vo dè Bsuècher è Ydrittsgèld erhobbè, wa im Erhaalt
vo dè Sammlig un dè Aalaag zguètchunnt; oftmòlls isch es a eim Daag i d Wuchè
odder wènnigschtens zu bschtimmtè Stundè von èm Daag möglich, einzelni Museè
unentgeltlich z bsuèchè.

Zyl von èm Museum isch s, Gegèschtänd, Musealiè uss zmeischt vogangenè Zitè zuè
nèm bschtimmtè Thema fachgrächt un duèrhaft uffzbwaarè un dè Bsuècher
zuègänglich z machè. Èrscht dõdurrè wörred uss Deponaat Exponaat. Sell gschièt
in Duèr- un Wechsèluusschtelligè; Bschtänd, wo mò uss Blatzmangel nit ständig
zeigè cha (Deponaat), wörred im Depot vowaart.

In èm Konzèpt vom museum of ideas gòt s – statt dè Gegèschtänd – um Ideè un
Konzèpt. Es diènt ußerdèmm als Ort vo dè Diskussion un èm thematischè Uusduusch.

Nõch dè Übberzügig vo dè Wûssèschaft solled Museè Zügnis vo dè Gschichtè vo dè
Menschheit bwaarè un zeigè: zum Ablauf vo unserè historischè, technischè,
soziokulturellè, vo unserè physischè, psychischè un philosophischè, au vo
unserer künstlerischè Entwicklig.

Nõch Uffassig vom Dütschè Museumsbund vo 1978 darf è öffentlichs Museum keini
kommerzielli Struktur uffwysè (sell gildet abber nit für Privatmuseè), muss
fachlich gleitet un wûssèschaftlich betreut wörrè un è wûssenschaftlichi Sammlig
füürè. Im Zentrum muè stets s originale Objèkt stòò. Dõdruus folgt, dass zum
eintè eimõlig ygrichteti Duèruusschtelligè, zum anderè Uusschtelligè mit
übberwigendem Multimedia-Ysatz, abber au Uusschtelligshallè ohni eigeni
Sammligsbeschtänd nit als Museè voschtandè wörrè dürfed.

È Museum, wo Deil von èrè Universität isch, wörd au Universitätsmuseum benamst.
Meischtens wörd dört d Gschichtè vo dè Universität dargschtellt un entsprèchendi
Exponaat zeigt. Zu dè bekannteschtè vo söttigè Universitätsmuseè z Dütschland
zellt s Museum vo dè Ruprecht-Karls-Universität Heidelbärg odedr s „Uniseum“ vo
dè Universität Fryburg. È anders Konzèpt vofolgt s 2006 gründete dezentrale
Museum vo dè Universität Tübingè. S vo allem wûssèschaftsgeschichtlich un
kulturwûssèschaftlich uusgrichtete MUT will diè bsunderi Bedütig vo dè
Forschungs-, Lehr- un Schausammligè vo Tübingè in temporärè, interdisziplinärè
un forschendè Uusschtelligè vomittlè. Dõmit sölled diè lang Gschicht, großi
Vylfalt sowiè ußergwöhnlichi Vollschtändigkeit un Qualidät vo dè
wûssèschaftlichè Sammligè vo dè Universität Tübingè unterstrichè un in èn neuè,
wûssensorièntyrtè Kontext gschtellt wörred.

È bsunderi Rollè spilled Sammlermuseè, Privatmuseè, kirchlichi Museè un
Firmèmuseè. Si erhaaltet un präsentyred diè historischè Sammligè z.B. vo
Inschtitutionè, Betrièb odder Konzèrn. Si sölled mit irer Öffentlichkeitsarbèt
au s Bild vo dè Inschtitution i dè Öffentlichkeit beyflussè.

Hüt leided fascht alli Museè unter Budgetknappheit. Diè obigi Definition sött
dõher kei Hindernis sy, durch aaschprechendi Präsentationè un Uusschtelligsrüüm
gnüègend Publikum aazlockè. In gwisser Wys müèn Museè au èm Zitgeischt Rechnig
drägè un dè Bsuècher è klari Struktur, Zämmèhäng un au d Möglichkeit zu eignem
Handlè biètè.

In Dütschland un Öschterrych isch dè Begriff Museum nit gschützt. Um trotzdèmm
èn gwissè Standard für Museè z gwôrleischtè, isch im Johr 2002 z Öschterrych s
Museumsgüètesigel vo ICOM-Öschterrych un dè Museumsbund Öschterrych gschaffè
worrè.

Museè sin oftmòls uss Wunder- odder Kunschtkammerè vom Adel odder kirchlichè
Würdèdräger odder spezièllè brivatè Kunschtsammligè hèrvor.

Dè erschte für è söttigi Sammlig errichtete Gebäudetrakt (un dõmit dè èrschte
Museumsbau) nördlich vo dè Alpè isch diè zwischè 1558 un 1563 erbaute
Kunschtkammer vo dè Wyner Hofburg gsi, dènnè iri Fundamènt im März 2013 entdeggt
worrè sin. Z Basel hèt d Stadt 1661 eini vom Vokauf is Uusland bedrooti brivati
Sammlig, s Amerbach-Kabinett, un hèt si 1671 öffentlich zuègänglich gmacht. 1688
hèt dè Johann Daniel Major z Kyl è öffentlichs natur- un kulturgschichtlichs
Landesmuseum eröffnet, s Museum Cimbricum. In einigè Städt im dütschè Sprõchruum
isch es im 19. Johrhundert zu bürgerlichè Neugründungè cho: Kunschthallè Bremè,
Stätischs Kunschtinschtitut z Frankfurt am Main, Hamburger Kunschthallè,
Kunschthallè Wyn, Museum Wysbadè etc. Villfach sin abber Vorein – in chlynem
Styl bzw. für lokali Gegèbèheitè tätig worrè, z. B. Bezirks- odder Bergbaumuseè.

Z Braunschweig isch 1754 s Herzog-Anton-Ulrich-Museum eröffnet worrè. S isch
nõch èm Britischè Museum s zweiti öffentlichi Museum gsi, abber s èrschti Museum
vom europäischè Kontinent.

Hüt zièned Museè z London un Paris bsunders villi Bsuècher aa; unter dè zee
meischtbsuèchtè Museè vo dè Wält befindet sich keins z Dütschland. Hüüfig wörd
in Museè inveschtyrt, um s internationali Prestige vo Städt z erhöè.

Mittels bsunderè Formè wiè èm Erlebnismuseum drait mò im gwandlètè
Besuècherintresse Rechnig.

Diè i dè Fachwält witgehend anerkannti Beschrybig vo dè Museumsfunktionè stammed
vom International Council of Museums (ICOM), welles è Museum als „è
gmeinnützigi, ständigi, dè Öffentlichkeit zuègänglichi Yrichtig im Diènscht vo
dè Gsellschaft un irer Entwicklig, wo zuè Studiè-, Bildig- un Unterhaltigszwèck
materièlli Zügnis vo Menschè un irer Umwält aaschafft, bewaart, erforscht,
bekannt macht un uusschtellt“ bezeichnèt. Selli Funktionsbeschrybig wörd i dè
Literadur villfach als Definition bezeichnèt.

Nebbè dè Museumspädagogig, dè Reschtauryrig un Wèrterhaltig unterhaaltet
sämtlichi Museè Schausammligè (ständigi Uusschtelligè) sowiè seer hüüfig
Sonderuusschtelligè (au mit Wärch vo anderè Museè). Witeri Uffgaabè könned d
Füürig von èrè Studièsammlig odder von èm Magazin sy. Mengi Museè unterhaaltet
zuèdem Bibliothekè.

Deilwys wörd au dè Standpunkt vodrèttè, Museè, reschpektyv dennè iri Kuratorè
söttet au i dè Forschig tätig sy.

Gegèschtand vo dè Museology isch nit s Museum, au wenn sell naheligend sy mag.
Museology isch im èchtè Sinn è Wûssèschaft, wo sich mit èm Phänomeen vo dè
Musealidät befassè duèt. Dõdeby stòt d Frõg im Mittelpunkt, ob un in wellem
Umfang è Objèkt Bedütungsdräger für sini Umwält isch. Vo zentralem Intresse isch
dõdeby s Bezièigsgflecht, i wellem è Objèkt wòrgnõ wörd. Sell gildet sowoll für
dè Urschprungs- un Vobringigskontext vom Objèkt, wiè au für d Konnotation, wo s
Objèkt bzw. si Bild durch dè Wissens- un Erfaarigshintergrund vom Betrachter
erhaaltè duèt.

Vo praktischer Relevanz sin diè Erkènntnis vo dè Museology vor allem für d
Analûse un Uusgschtaltig vo dè objèktbundenè Kommunikation zwischè
Uusschtelligsmacher un Bsuècher. Als Begründer vo dè Museology könned dè Samuel
Quiccheberg un Johann Daniel Major geltè. Diè moderni Museology hèt dè Zbynek Z.
Stránský (Brno/Brünn) etablyrt. Fortgfüürt un uusgwitet sin sini Wärch im
dütschsprõchigè Ruum u. a. durch dè Fridrich Waidacher (Graz), dèmm si Handbuch
für Allgemeini Museology als eins vo dè Standardwärch für diè moderni Museology
gildet.

Museology wörd z Europa vor allem im Voeinigtè Könnigrych, i dè Nidderlande, z
Finnland, Tschechiè un Kroatiè gleert. I dè Schwiz git s èn Nõchdiplomkurs
„Museumspraxis“ mit èm Titel „Certificate of Advanced Studies“ a dè Hochschuèl z
Chur. Bim Bachelorstudiègang „Museologie und materielle Kultur“, wo im
Wintersemeschter 2010/11 a dè Julius-Maximilians-Universität Würzburg etablyrt
gsi isch, handlet s sich um dè einzige Universidätsschtudiègang z Dütschland.
Desèll isch ab Wintersemeschter 2013/14 durch dè witerfüürende
Maaschterschtudiègang „Museumswissenschaft“ ergänzt worrè. Z Leipzig un Bèrlin
git s èn Studiègang a dè Fachhochschuèlè.

Im Gegèsatz zu dè Museology im engerè Sinn beschäftigt sich diè, z. B. a dè HTW
Bèrlin gleerti Museumskundi mit museumspraktischè Frõgè. Witerhy git s èn
Maaschterschtudiègang Museumsmanagement un -kommunikation (ebbèfalls HTW
Bèrlin). Unter Museography schlièßlich voschtòt mò museali Inszenyrungskunscht.
Dõdeby handlet s sich um d Umsetzig vo dè Szenography uff diè museali
Uusschtellig.

D Wûssèschaft un d Leeri vo dè Vomittlig vo Sammligsguèt isch d
Museumspädagogig.

Museè wörred au als Ort für Voaaschaltigè vowendet, wo in èm ußergwöhnlichè
Raamè stattfindè söttet. Gründ für d Museè sin dè Bruggèschlag dè Thematik vom
Museum suscht eher fèrnschtehendè Personè un d Erschlièßig vo zuèsätzlichè
Ynaamequellè für s eigene Schaffè. Byschpill für Museè, wo nebbè irèm
eigentlichè Schaffè au als Voaaschtaltigsruum fungyred:



https://als.wikipedia.org/wiki/Moschee

D Moschee (arabisch مسجد - masdschid; DMG: masǧid) isch dr Ort , wo d Muslim
zämme bäte, het aber au anderi soziali Funktione.

Die früehje Moscheä si eifachi Grundstück gsi, wo as heilig gulte hai, ähnlig
wie dr Hof vom Mohammed siim Huus z Medina, wo dr Brophet bätet het. D Moschee
isch immer non e öffentlig frei zuegänglige Ort, hützudag im allgemeine im e
Gebäud. Hüfig het s Minarett, ursprünglig eifach en Erhöhig - hüte Dürm, vo wo
us dr Muezzin die Gläubige fümfmol am Dag zum Gebät rüeft. Für die rituelli
Reinigung vor em Gebät het s in dr Nöchi vo dr Moschee e Brunne mit Wasser.
Hüfig isch s grad näben em Iigang.

In dr Wand wo in Richtig vo Mekka zeigt, wo d Kaaba isch, isch dr Michrab, en
Apsidiole, vo wo us dr Imam mit em Rugge zur Gmeind s Gebät leitet. Rächts vom
Michrab isch dr Minbar (Chanzle), dr Sitz vo wo us dr Chatib (Brediger) bredigt.
Mänggisch git s au e Maqsura näbem Michrab, e Holzwand wo ursprünglig dr
Herrscher währed em Bäte vor Mörder sött schütze. Es het keini Sitz. Dr Bode vom
Bätsaal isch aber hüfig mit Teppig bedeggt, wo die Bätende sich chönne druf
chneule und verneige.

Statue und Bilder vo Läbewäse z mache isch im Islam verbote. D Verzierige in de
Moscheä beschränke sich uf geometrischi Muster und Text us em Koran.

D Moschee, siigs e grossi Masdschid dschamia, e Gmeinschaftsmoschee oder e
privati Moschee, wo vo chliinere Gruppe vo Gläubige drait wird, isch vor allem e
Gebätsort. D Masdschid dschamia, wo in vile Länder staatlig kontrolliert wird,
isch sit de früehje Ziite, wo d Herrscher dört sälber zu ihre Unterdane gredet
hai, es Instrumänt in dr Hand vo dr füehrende politische Klass. Vor allem am
Friitig, wo e grösseri Zahl vo Gläubige in d Moschee goht as an de Wuchedäg, cha
e Bredigt grosse Iifluss ha. Dört wo d Brediger nit vollständig under dr
Kontrolle vom Staat si und es grossi soziali und politischi Spannige git, cha e
Bredigt Ufrüehr uslöse. In Ostjerusalem zum Bispil sperrt die israelischi
Bolizei dr Iigang zu de Moscheä uf em Tämpelbärg für Manne, wo jünger as vierzig
si, wenn under dr Wuche öbbis bassiert isch, wo grosse Widerstand in dr
muslimische Bevölkerig uslöst. Au im Iran vom Schah hai die Gläubige, agfüehrt
vo de Geistlige, vil drzue biidrait, ass dr Schah gstürzt worden isch.

Anere Mosche isch hüfig e Madrasa (Koranschuel) agschlosse. Im Middelalter si si
mit ihre Bibliotheke Zentre vo dr Forschig und em Underricht gsi. Eini vo de
grösste Institutione vo dere Art isch d al-Azhar Moschee z Kairo, wo bis hüt in
dr ganze islamische Wält e guete Ruef het. S Niveau vom Underricht an vile
Schuele, vor allem uf em Primarschuelniveau, isch in de Drittwältstaate hüfig
nit sehr hoch. Usser dass d Schüeler dört vor allem religiöse Underricht
überchömme, wärde si mänggisch au politisch indoktriniert, wie s in vile
pakistanische Koranschuele bassiert.

Die islamischi Religion het es umfassends Rächtssystem, d Scharia, entwigglet.
Bis zur Iifüehrig in mängge islamische Länder vo neue Staatsforme, wo vo dene wo
me z Europa kennt beiiflusst si und hüfig e Drennig vo Staat und Moschee mit
sech brocht hai, si d Moscheä Grichtsort gsi. Au hüte no hai si grosse Iifluss
uf die wältligi Rächtssprächig. Z Ägypte zum Bispil dörfe sekulari Gsetz de
religiöse nid widerspräche und Vorscxhrifte us dr Scharia si Deil vom ägyptische
Gsetzbuech worde.

Noch dr rituelle Reinigung usserhalb vo dr Moschee, chömme die Gläubige, wo
bescheideni und suuberi Chleider ahai, barfuess in Bätsaal. D Fraue bliibe
hinder de Manne oder göhn in bsundrigi Bätrüüm. Die Gläubige stöhn in Reihe
hinder em Imam, und mache däm siini Geste noch. Im Verlauf vom Gebät verneige
sich die Gläubige und wärfe sich uf e Bode. Mängisch singe bruefligi Sänger Värs
us em Koran, sust git s kei Musig.

S dütsche Wort "Moschee" chunnt vonere nordafrikanische Form vom hocharabische
مسجد - masdschid, z Ägypte masgid, und maint »Ort vo dr Niiderwärfig« (zum
Bätte). Es isch abgleitet vo dr Wurzle سجد , sadschada »sich niiderwärfe«, wo
sich im Spanische as mesquita und im Italiänische as moschea iibürgeret het.



https://als.wikipedia.org/wiki/Mohammed

Dr Mohammed (arabisch Muhammad محمد [muˈħamːad] ), öbbe 570-632 noch dr
Ziitwändi, isch dr Stifter vom Islam gsi.

Dr Mohammed isch öbbe im Johr 570 z Mekka in Arabie uf d Wält cho–noch dr
sunnitische Dradition am 25. April 571, noch dr schiitische fümf Dääg schböter.
Er het zum Schdamm vo de Kuraisch ghört, wo groosses Aasehe gnosse het. Si
Vadder isch no vor sinere Geburt gschdorbe und si Muetter, won er säggsi gsii
isch. Er isch denn vo siner Groossfamilie ufzoge worde. Im Alter vo öbbe 25 het
er d Witwe Chadidscha (öbbe 555-619) ghürotet, wo zum gliiche Schdamm ghört het
und sehr vermögend gsi isch, und het as Kaufma z Mekka in guete Verhältnis
gläbt.

Uf siine Handelsreise isch er vil in Kontakt mit Jude, Chrischde und Ahänger vo
andere Religione cho und het sich mit Broblem vo dr Sünd und em göttlige Gricht
und andere Froge afo beschäftige. Im Johr 606 isch si jüngschti Dochder, d
Fatima, uf d Wält cho. Vo öbbe 610 aa het er gwüsst, ass är ä Prophet siig und
het de Lüt z Mekka siini Offebahrige afo verzelle. Die hai siini Lehre aber
abglähnt. Wil er vo de polytheischdische Mekkaner wäge siine Lehre agriffe
worden isch, isch er im Johr 622 uf Medina zoge. Das Ereignis, d Hedschra,
gältet sit dr Regierig vom Kalif Omar as dr Afang vo dr islamische Ziiträchnig.
Z Medina het dr Mohammed Ahänger gfunde und isch denn zrugg uf Mekka, und het d
Iiwooner noch mehrere Aläuf im Johr 630 doch no zu siiner Lehr chönne bekehre.
Bis zu sim Dod het er ä groosse Deil vo Arabie zum Islam bekehrt und mit de Jude
dr Verdrag vo Mekka abgschlosse, wo d Jude as Deil vo dr Umma, dr Gmeinschaft vo
de Gläubige, anerkennt. Er isch am 8. Juni 632 gschdorbe.



https://als.wikipedia.org/wiki/Milit%C3%A4r

As Milidäär (vo lateinisch militaris ‚ was dr Chriegsdienst betrifft‘ bzw. miles
‚Soldat‘) oder Stritchreft bezäichnet mä die Chreft vo dr Staatsgwalt, wo mit
Chriegswaffe usgstattet si, zum d Staatshohäit wenn nöötig mit Gwalt z
verdäidige. In de mäiste Staate understütze si au d Bolizei bim Schutz vo dr
innere Sicherhäit, wenn die Hilf brucht, und Hilfschreft im Fall vo Katastroofe.

D Bezäichnig Milidäär (vo französisch militaire) wird au as Sünonüüm für e Zaal
vo Aaghörige vo de Stritchreft (Soldate) verwändet.

Milidäärischi Organisazioone häi e hierarchischi Dienstgradstruktur, wo dr
Befäälsstruktur folgt. Alli Soldate müesse de Befääl vo iire Vorgsetzte folge
und Iischränkige vo iire Freihäite und Grundrächt akzeptiere.

S Milidäär het in de mäiste Staate und au noch em Chriegsvölkerrächt (z. B. dur
d Gämfer Konwenzioone und d Haager Landchriegsornig) e bsundrige Status. In e
Hufe Staate git s e bsundrigi Milidäärgrichtsbarkäit, und in Komflikt zwüsche
Staate grift en internazionals Völkerstroofrächt, wo Verstööss gege s vo Gricht
wie em Internazionale Milidäärgrichtshoof abgurdäilt wärde.



https://als.wikipedia.org/wiki/Milch

Milch oder Milich isch d Flüssikeit, wo Süügedier drmit ihri Junge düen ufzieh.
Si wird im Utter (bim Mensch in dr Brust) produziert und d Jungdier suuge an dr
Zitze zum dringge.

Dr Mensch bruucht Milch au vo Dier, won er domestiziert het, die wichdigste z
Europa si d Chüeh, d Geisse und d Schoof. Es git Kulture, wo Kamel, Ross, Büffel
und anderi Süüger gmolche wärde.

Im dütsche Sproochruum meint me mit Milch im allgemeine d Chuehmilch, bi andere
Milchsorte erwähnt me s Dier, vo welem si chunnt, z. B. Geissemilch,
Schoofsmilch usw. Das isch au d Regelig in dr EU.

In der Milch si Chohlehydrat, Eiwiss, Vitamin und Spurenelemänt glöst. D Adeil
vo de einzelne Inhaltsstoff si aber vo Dierart zu Dierart underschiidlig. Bi
Dierarte, wo e sehr energiiintensive Stoffwächsel hai, isch d Milch bsundrigs
riich an Fett, Protein und Chohlehydrate. Dozue ghört z.B. d Milch vo Walfisch
und Iisbäre. Innerhalb von ere Art hai au s Fuetter, d Haltig, d Laktationsziit
und dr Gesundheitszuestand und s Alter vo de Tiere Iifluss uf d Zsämmesetzig vo
der Milch.

Die hüfigste Protein, wo öbbe 80 % vo der Gsamtproteinmängi usmache, si d
Casein. Die übrige Protein wärde au as Molkeprotein zsämmegfasst. Zu de
Molkeprotein ghöre beta-Lactoglobulin, alpha-Lactalbumin, Rinderserumalbumin,
Immunglobulin und diProteosepepton. D Huut, wo bim lengere Choche vo Milch an
der Oberflechi entstoht, wird dur d Denaturierig vo Albumin verursacht.

S wichtigste Chohlehydrat in der Milch isch d Lactose, drnäbe het s Galactose,
Glucose und Spure vo andere Chohlehydrat. Der pH-Wert vo Milch schwankt zwüsche
6,5 für früschi Milch bis öbbe 4,5 für suuri Milch.

Für d Nahrigsmittelindustrii z Mitteleuropa hützudags si Milchchüeh der
Hauptliferant vo Milch, in de Bärge siis hüfig immer no d Schoof (Schoofsmilch)
und d Geisse (Geissemilch), wo aber in dr Vergangeheit grösseri Bedütig gha hai
as hüte. Au Ross (Stutemilch) und Huusesel (Eselsmilch), Kamel, Dromedar und
Yak, in de Ande in Südamerika sälte au Lama, wärde gmulche. Hoch im Norde wird d
Milch vo de Rendier bruucht, z Asie die vo Wasserbüffel, im arabische Ruum wird,
näbe dr Geisse- und dr Schoofsmilch, au Milch vo Kamel konsumiert.



https://als.wikipedia.org/wiki/Melilla

Melilla [meˈliʎa] (uf Berberisch Mrič) isch e spanischi Stadt, wo an dr
nordafrikanische Küste lit und eso en Exklave bildet. Si gränzt an s Mittelmeer
und an Marokko. S Gebiet umfasst 13,4 km², und het 68.795 Iiwohner.

Melilla isch sit 1497 in spanischem Bsitz; au noch dr Unabhängigkeit vo Marokko
1956 si Melilla und Ceuta, wo ebefalls in Nordafrika lit, spanisch bliibe. Vo
marokkanischer Site wird dr Gebietsaaspruch uf die beide Stedte grundsätzlig
bedont; Marokko het aber nie konkreti Schritt undernoh, se duurezsetze. Sit 1995
hai Ceuta und au Melilla dr Status von ere „autonome Stadt“ (ciudad autónoma),
won ene e baar Befuegniss vo de autonome Gmeinschafte git. Melilla isch en
integrale Bestanddeil vom spanische Staatsgebiet und vo dr Europäischen Union,
het aber e baar Sonderrächt. Im Bsundere ghört s noch Art. 3 Abs. 1 Zollkodex
nid zum Zollgebiet vo dr Europäischen Union.

As Exklave (im wiitere Sinn) vo dr Europäischen Union uf em afrikanische
Kontinänt isch Melilla e begehrts Ziil für illegali Iiwanderer, wo die meiste
von ene hoffe, vo dòrt uf Europa chönne goh. In de letzte Johr hai die spanische
und die marokkanische Behörde d Befestigung und d Überwachig vo dr Gränze massiv
versterkt.

D Stadt lit uf ere Halbinsle vom afrikanische Kontinänt und zringsum het s
Wallanlage.



https://als.wikipedia.org/wiki/Malerei

D Moolerei zelt mit dr Archidektuur, dr Bildhauerei, dr Grafik und dr Zäichnig
zu de klassische Gattige vo dr Bildende Kunst. Si bestoot din, ass mä Farbe mit
Bimsel, Spachdel oder andere Geegeständ uf e Underlaag ufdräit. Näbe dr Daafle-
und Wandmoolerei underschäidet mä no d Glaas- und d Buechmoolerei, drzue chunnt
die kunstgwärbligi Moolerei uf Doon oder Keramik.

S eltiste Züügnis vo dr Moolerei si d Höölemoolereie mit Dierdarstellige us dr
letzte Iiszit und em Jungpaläolithikum.

Moolereie und Zäichnige, aber au Relief und Plastike, si as künstlerischi
Usdrucksforme us dr Zit vo vor 35'000 bis 10'000 Joor bekannt. Öiropäischi
Höölemoolereie het mä vor allem z Schbanie und Frankriich entdeckt, so d
Wandbilder in dr Hööli vo Lascaux in Südfrankriich im Joor 1940. Si zäige
Diermotiiv. Rinder, Hirsch und Rösser si uf beiidruckendi Wiis dargstellt und
ghööre zu de eltiste bekannte Moolereie vo dr Menschhäit.

Bi de Kultuure in Vorderasie isch d Moolerei, und woorschiinlig bsundrigs d
Wandmoolerei sicher früener emol wit verbräitet gsi, aber nume relativ weenig
isch erhalte. Us em Balast vo Mari stamme e baar Bischbil, us de Paläst vo de
Hethiter git s e Hufe Fragmänt, wo mä sich aber us ene kuum e Bild cha mache vo
dr ursprünglige Bemoolig. Vo de Assürer kennt mä au Bischbil, vor allem
Wandmoolereie.

Au us Afrika, Asie und Australie si früeji Felsemoolereie bekannt. Im Noche Oste
git s scho für s Neolithikum Hufe Beleeg für früeji Moolereie. Do sött mä vor
allem erwääne, ass aagmoolti Keramik und Wandmoolerei ufchoo si. Vili Räst vo
Wandmoolereie het mä z Çatalhöyük in dr hütige Türkei gfunde, wo uf 6000 vor dr
Zitwändi datiert wärde.

Spööter begegnet uns d Moolerei im Orient (ab 10.000 vor dr Zitwändi) und z
Egüpte (ab 3000 vor dr Zitwändi) as Wandmoolerei, in dr Minoische Kunst uf Kreta
(2000 vor dr Zitwändi) as Freskomoolerei.

D Moolerei vo de alte Egüpter isch vor allem vo Wandmoolereie us Grabkapälle, vo
Särg und vo de Bilder in de Dootebüecher bekannt.

Im 3. Joorhundert noch dr Zitwändi het dr griechisch Schriftsteller Philostratos
d Moolerei as en Erfindig vo de Götter bezäichnet. D Moolerei isch in dr Antike
hoch aagsee gsi, hööcher sogar as d Bildhauerei. Nume weenigi Räst vo dr antike
griechische Moolerei si erhalte. Im antike Griecheland het mä hauptsächlig uf
Holz gmoolt, aber au uf Stäi, Doon und Stuck. Elfebäi, Glaas und Liinwand si
denn kuum bruucht worde. Noch em Undergang vo dr minoisch-Mykenische Kultur mit
iirer hervorragende Freskomoolerei (zum Bischbil Knossos) isch die griechischi
Wandmoolerei erst im 8. Joorhundert vor dr Zitwändi wider uferstande.

D Zaal und au d Art vo de archeologische Züügniss vo dr römische Moolerei
underschäide sich wääsentlig vo dr griechische Moolerei. Vili Bischbil vo dr
römische Wandmoolerei si erhalte. Es isch offesichtlig e römischs Fenomeen und
nid öbbe nume Zuefall, ass sovil überliiferet isch. Dr Plinius beklagt in sine
naturalia historia 35, 118 ass d Wandmoolerei d Daaflemoolerei wurd verdränge.

D Moolerei vo dr Antike het vor allem in de Wandmoolereie in de Chille und
Winiette vo Büecher überläbt. So isch im Middelalter d Buechmoolerei vo
überragender Bedütig gsi. D Daaflemoolerei as Moolerei uf eme äigeständige
Moolundergrund wie Holzdaafele oder spööter Liinwand, het sich erst im
Middelalter entwicklet.

Die öiropäischi Moolerei isch bis ins Middelalter fast usschliesslig religiöös
brägt gsi, wil s vor allem Instituzioone vo dr Chille gsi si, wo Ufdrääg vergee
häi. Chille und Chlöster si aagmoolt worde und Chillechöör und Aadachtskapälle
si mit Altarbilder gschmückt worde. Anderi Süsche wie Bordret, Schanerbilder,
Landschafte oder Stillääbe si erst im spoote Middelalter und in dr Rönessans
drzue choo.

E bedütendi Entwicklig isch in dr Moolerei vo dr Rönessãs bassiert wo sich d
Technike vo dr Öölmoolerei entwicklet häi, mä d Zentraalperspektive het afo
verstoo, allegorischi Motiiv us dr Antike daargstellt worde si und mä d Mensche
natüürliger und indiwidueller het afo moole dank bessere Kenntniss in dr
Anatomii.

Dr Jan van Eyck (um 1390–1441) het as Erste sälbständigi Bildniss und Bordret
gmoolt; dr Albrecht Dürer (1471–1528) het 1493 s erste bekannte autonoome
Sälbstbildnis in Öiropa gmacht; dr Albrecht Altdorfer (um 1480–1538) het as
erste Mooler d Landschaft as Hauptthema gweelt.

Vor allem die italiänischi Moolerei vo dr Hoochrönessãs in de Stedt Floränz,
Venedig und Rom het bedütendi Wärk vo de Mooler Leonardo da Vinci (1452–1519),
Michelangelo (1475–1564), Raffael (1483–1520) und Tizian (1477–1576)
füürebrocht, wo in Perspektiive, Form, Farbe, Usdruckschraft und moolerischer
Brillianz die Bildendi Kunst in Öiropa bis hüte noochhaltig beiiflusst häi.

Im 17. Joorhundert, wo s Zitalter vom Barock aagfange het, häi e Hufe
niiderländischi Mooler Stillääbe gmoolt. Dr Jan Vermeer (1632–1675) isch in dere
Zit e Mäister vo dr Vedutemoolerei gsi. Anderi bedütendi Mooler si in Italie dr
Michelangelo da Caravaggio gsi, z Schbanie dr El Greco und dr Diego Velázquez, z
Frankriich dr Nicolas Poussin und dr Claude Lorrain, und in de Niiderlande dr
Peter Paul Rubens und dr Rembrandt, wo as Mäister vom Chiaroscuro (Helldunkel)
gälte.

Wo d Fotografii ufchoo isch, het sich d Moolerei nöije Uusefordrige und Ufgoobe
müesse stelle und das isch nid ooni Iifluss uf iiri Entwicklig im 19.
Joorhundert bliibe. Bis Middi vom 19. Joorhundert si d Bilder vor Allem in
Künstlerateliee entstande. Im Braith-Mali-Museum z Biberach an der Riß het s
soonigi Originaalateliee.

Mit de franzöösische Mooler vom Impressionismus foot d Moolerei dusse aa. Zu
dere Richdig ghööre dr Camille Pissarro (1830–1903), dr Édouard Manet
(1832–1883), dr Edgar Degas (1834–1917), dr Paul Cézanne (1839–1906), dr Alfred
Sisley (1839–1899), dr Claude Monet (1840–1926), d Berthe Morisot (1841–1895)
und dr Pierre-Auguste Renoir (1841–1919). Dr Paul Cézanne cha mä, wie in gwüssem
Maass au dr Vincent van Gogh, dr Paul Gauguin und dr Edvard Munch, as
Wäägbereiter vo dr Modärne bezäichne. Grad im Cézanne sini Wärk markiere dr
Übergang. Mä cha gsee, wien er sich immer mee drvo ablööst, d Realidäät abzbilde
und sich mee mit dr räine Form und Farb abgit, wie s d Modärne kennzäichnet.

Wichdigi Ströömige vo dr Modärne si in dr erste Helfti vom 20. Joorhundert dr
Fauvismus, dr Kubismus, dr Dadaismus, dr Surrealismus und die Russischi
Awangarde. Nazionaali Bsunderhäite si dr Expressionismus und die Nöiji
Sachlichkäit z Dütschland, dr italiänisch Futurismus, dr Kubo-Futurismus,
Konstruktivismus und dr Suprematismus z Russland und dr Wortizismus z Ängland.
En anderi Entwicklig isch die abstrakti Moolerei, wo sälber in underschiidligi
Stiilrichdige cha iidäilt wärde. Au dr Tachismus und vor Allem noch 1950 s
Informel si vo Bedütig.

Bedütendi Kunstströömige in dr zwäite Helfti vom 20. Joorhundert si dr
amerikanischi Abstrakti Expressionismus und dr Minimalismus. D Pop Art isch vo
Groossbritannie usgange und het iire Hööhepunkt bsundrigs in de USA ghaa.
Paralleel derzue häi sich dr Fluxus, s Häppening und d Performans entwicklet.
Näbe alle deene Ströömige isch au e modärne Realismus ufchoo, wo dr
Fotorealismus e Bischbil für en isch.

Wie sich d Kunstuffassig veränderet het und Beweegige wie dr Minimalismus sich
bräit gmacht häi, het s e Hufe Lüt gee, wo erkläärt häi, ass d Moolerei am Ändi
sig. In de 1980er Joor häi denn die „ Nöije Wilde“ bzw. „Junge Wilde“ d
Kunstszeene erooberet und d Moolerei isch nöibeläbt worde, zum Bischbil dur die
postmodärne Realiste („Kapitalistische Realismus“) und Ironiker Martin
Kippenberger, Gerhard Richter und Sigmar Polke, wo au kommerziell erfolgriich
gsi si. Am Aafang vom Joorhundert het d Moolerei iiri Posizioon näbe vile andere
Kunstforme (drunder digitali Medie, Ruuminstallazioone, Videokunst) verdäidigt,
au dank em Kunstmäärt, wo immer no (representativi) Daafelebilder, wo
handwärklig häärgstellt si, für sini Kunde verlangt. Es git immer no es
Interässi an dr „Authentizität“ vom Kunstwärk und an dr Figur vom
Künstler-Schenii, vor allem aber isch dr Kunstmäärt es Instrumänt zur Aalaag vo
groosse Gäldsumme worde. Dä Fluss vo Kapitaal wirkt sich aber in de wenigste
Fäll positiv uf d Künstler sälber us. Us soziologischer Sicht ghöört die bräiti
Masse vo de Mooler zu de Working Poor, das häisst, si schaffe, bliibe aber arm.

Bedütendi Mooler noch 1945 si näbe vile andere: dr Andy Warhol, Robert
Rauschenberg, Frank Stella, Barnett Newman, Jasper Johns, Asger Jorn, Georg
Baselitz, Jörg Immendorff, Sigmar Polke, Martin Kippenberger, Albert Oehlen,
Markus Oehlen, Jackson Pollock, Günther Förg, Gerhard Richter, Wolf Vostell und
Imi Knoebel.



https://als.wikipedia.org/wiki/Lyon

Lyon?/i [ljɔ̃] (dütsch veraltet Leyden, latiin. Lugdunum) isch d Hauptstadt vo
dr Regioon Rhône-Alpes und vom Departemänt Rhône im Südoste vo Frankriich.

Lyon het fast e halbi Millioon Iiwooner und isch noch Bariis und Maarsei die
drittgrössti Stadt im Land. Dr Balligsruum het öbbe 1,3 Millioone Iiwooner und
isch dr zwäitgrössti in Frankriich noch dr Île-de-France, em Groossruum Bariis,
wo öbbe 11,5 Millioone Iiwooner het.

Lyon isch dr Bischofssitz vom Erzbistum Lyon vo dr römisch-katholische Chile in
Frankriich mit dr Kathedraale in dr Altstadt. No mee stoot d Basilika Notre-Dame
de Fourvière uuse, wo hööcher isch as die ganzi Stadt. 1871 isch si uf em Spitz
vom Hügel Notre-Dame de Fourvière baut worde.

D Lyoner Gastronomii geniesst en usgezäichnete Ruef. D Vilfalt vo dr
dradizionelle Chuchi het iire Ursprung in dr sältene Kombinazioon us dr Nööchi
zu de Alpe und eme schiffbare Zuegang zum Middelmeer. Nördlig vo dr Stadt lit s
Wiibaugebiet Beaujolais, südlig si d Côtes du Rhône. Historisch isch d Stadt äng
mit de canuts, de Siidewääber, verchnüpft, wo die driibendi Wirtschaftschraft
wäärend dr Industrielle Revoluzioon gsi si. Lyon isch au as Liechterstadt
bekannt, und jeedes Joor wird am 8. Dezämber d „Fête des Lumières“ gfiirt.

Lyon isch dr Sitz vo dr internazionale Polizeibehörde Interpol und vo dr
Internazionale Agentuur für Chräbsforschig (International Agency for Research on
Cancer, churz: IARC).



https://als.wikipedia.org/wiki/Ludwig_van_Beethoven

Der Ludwig van Beethoven (* 16. Dezember 1770 z'Bonn, Dütschland; † 26. März
1827 z'Wien, Öschtriich) ische Komponischt vor Wiener Klassik gsi. Er gilt as de
Komponist, wo d'Musig vo derä Stilepochä zo erärä höchschtän Entwicklig gfüärt
und dä Romantik dä Weg beräität het.

Dä Ludwig van Beethoven isch innärä sehr musikalischä Familiän ufgwachsä.
D'Vorfahrä vo sim Vatär sind Buurän und Handwerchär us äm flämischä Mecheln gsi.
S'niderfränkisch „van“ i sim Familiänamä dütät drof he, das er sich vom
ländlichä „Betuwe“ ableität. Äm Beethoven sin Grossvatär vo vätärlichär Sitä het
au Ludwig van Beethoven gheissän und isch z'Bonn Kapellmäistär gsi. 1740 isch
sin Sohn Johann uf d'Wält cho, wo as Tenor i dä Bonnär Hofkapellä gsungä het.
D'Muätär vom Beethoven, d'Maria Magdalena Keverich, isch am 19. Dezember 1746 as
Tochtär vomänä kurfürschtlichä Choch of d'Welt cho; di mäischtä vo ernä Vorfahrä
sind us dä Moselgegnd cho. Scho met knapp 16i isch si metämä Kurtrierer
Chamrdiänär namäns Laym vöhürotät wordä. Si het än Sohn uf d'Wält brocht, wo abr
scho früä gstorbän isch und met 18i isch si scho ä Witwä gsi. Am 12. November
1767 het si denn zom zwäitä mol ghürotän und zwor met äm Johann van Beethoven.
Erän erschtä Sohn us derän Ehi, dä Ludwig Maria van Beethoven, het d'Nottaufi am
2. April 1769 öbärcho und isch sechs Täg spötär gstorbä.

Äm Beethoven sin Vatär isch vom jungä Mozart beidrockt gsi, wo scho met 6i as
Komponischt uftretän isch und as Wundärchind goltä het. Met äm Zil, us äm Ludwig
ebäfalls äs Wundärchind z'machä, het dä Vatär agfangän, em Klavierunterrecht
z'gee. Au s'Orgäl- und Klarinettäspiel het dä jung Beethoven bald glernt. Di
streng Erzüchig vom Vatär het abr d'Entwicklig vom Buäb behindärät, zom Bispil
wil er mengmol metst i dä Nacht us äm Bett gholt wordän isch, zom dä Fründä vom
Vatär sini Fähigkeitän am Klavier z'demonschtriärä. Das het däzuä gfüärt, dass
dä Beethoven i dä Schuäl oft müäd gsi isch und a Konzentrationsmangäl glettä
het. Met 11i hetär denn of Drängä vo sim Vatär müässä d'Schuäl ufgee.

Kollegä vom Vatär Beethoven am Hof vo Bonn hend äm Ludwig sini Begabig erchennt,
was schliässlich däzuä gfüärt het, dass di witäri musikalisch Usbildig vom
Beethoven i d'Händ vo andärnä Musikär gläit wordän isch. Zo dä bekanntischtä
Fördärär und Lehrär z'Bonn hend dä Christian Gottlob Neefe (Klavier, Orgel und
Komposition) und dä Franz Anton Ries (Violine) zelt. 1782 isch äs dä Neefe gsi,
wo as erschtä Werch vom Ludwig väröffäntlicht het, zom Bispil d’„Variations pour
le Clavecin sur une Marche de Mr. Dressler“. Im glichä Johr isch dä Beethoven äm
Neefe sin Vötretär as Hoforganist wordä. Ä feschti Astellig as (zahltä)
Hoforganist het är met 14i öbärcho. Mit äm Graf Ferdinand Ernst von Waldstein
und dä Familiä Breuning het är iflussrichi Gönner und Freunde öbärcho. I dä
Bonnär Hofkapellä het är Bratsche gspilt, weränd er sich glichzitig im
Klavierspiel immär me värbessärät het. Au as Komponischt isch är tätig gsi, abr
di mäischtän i derä Zit entstandänä Früäwerch sind oodrockt blebän odär spötär i
andärnä Kompositionä värarbäität wordä.

Im Johr 1787 isch dä Beethoven s‘erscht Mol z’Wien gsi. I dä Täschä het är äs
Empfehligsschribä vomKölnär Kurfürscht Max Franz, äm jüngschtä Brüädär vom
Kaisär Joseph II. gha. Äm Beethoven sis Zil isch äs gsi, bim Wolfgang Amadeus
Mozart z‘schtudiärä. Dör s’Wirkä vo vilnä Komponischtä, wiä zom bischpil äm
Joseph Haydn, isch d‘Residenzstadt vom Erzherzog vo Öschtrich und äm
römisch-dütschä Kaisär zom musikalischä Zentrum vo Europa wordä gsi.

Us äm Studium bim Mozart isch abr nüt wordä. Dä Mozart het met där Arbät am Don
Giovanni und weg familiärän und finanziellä Sorgä so vil z’tuä gha, dass är sich
nöd um äm Beethoven sini Usbildig het chönä kümmärä. Trotzdem het dä Mozart dä
jung Beethoven sehr gschätzt. De het em scho ä früäni Form vo sinärä
Fröidämelodie vorgschtellt, wo erscht 1824 i dä 9. Sinfonie vollendät wordän
isch. Zwäi Wochä noch sinärän Aräis isch dä Beethoven abr scho wiedär häigangä,
wil sini Muätär schwär chrank wordän isch.

Anno 1789 het dä Beethoven agfangän a där Universität Bonn z‘schtudiärä; Det
isch är, vor alläm weg äm Eulogius Schneider, i Kontakt met dän Ideä vo dä
Französischä Revolution cho. Sini Begäischtärig fö di revolutionärän Ideä zäigt
sich i sinä Werch. „Wohl tun wo man kann“, het är 1793 gschrebä, „Freiheit über
alles lieben; Wahrheit nie, auch sogar am Throne nicht verschweigen.“

Im Juli 1792 hend sich dä Beethoven und dä Haydn in dä Godesberger Redoute
z’Bonn troffä. Det hend’s abgmacht, dass dä Ludwig van Beethoven zom zwäitä Mol
of Wien räisän und Mäischtärschüälär vom Haydn werdä söll. Finanziärt wordän
isch diä Räis vom Ferdinand Ernst von Waldstein. Dä Beethoven isch nümä häi of
Bonn gangä. Sin Vatär isch gschtorbän, und s‘Kurfürschtätum het 1794 weg dä
französischän Invasion sis End gfundä (und dodämet au äm Beethoven sini amtlich
Stellig). Dä Mozart isch au scho gschtorbä gsi, abr dä Joseph Haydn, där Antonio
Salieri, dä Johann Schenk und dä Johann Georg Albrechtsberger hend dä Beethoven
as Kompositionsschüälär ufgno. Äm Beethoven sin Gönner Graf Waldstein söll
dozmol äm Beethoven gsäit ha: „Durch ununterbrochenen Fleiss erhalten Sie
Mozarts Geist aus Haydns Händen.” Empfehligän und Talent hend äm Zuätrett zo dän
erschtä Hüsär vo Wien vöschafft; Dä Gottfried Freiherr van Swieten und
d‘Fürschtin Lichnowski sind zo sinä bsundärä Gönnär wordä.

As Künschtlär isch dä Beethoven s’e’rschtmol annä 1793 a d’Öffentlichkäit gangä,
zerscht as Komponischt vo sinä drü erschtä Trios (Op. 1) und dä drü
Klaviärsonatä, wo äm Haydn gwidmät gsi sind. Zwäi Johr spötär het är as
Pianischt sis 1. Klaviärkonzert vorgspilt. Sini Chammärämusig isch as vollkommä
neuartig bezäichnät wordä. Er isch zodem as grossartigän Improvisator bekannt
gsi und het imänä Duell dä berüämti Abbé Gelinek gschlagä. Äs git än Anekdotä,
wo‘s häisst, e heg ämol vor ämänä Konzert gmerkt, dass dä Flügl än Halbto z‘tüf
gstimmt gsi seg. Er heg denn sis C-Dur-Konzert (Erschts Klaviärkonzert op. 15)
äfächt im Cis-Dur gspilt, wil är z’lang brucht het, zom s’Inschtrument nöi
stimmä.

Sini Bekanntheit isch no gschtäigärät wordä, won er 1796 im Rahmä vonärä
Kunschträis of Prag, Dresden und Berlin gangän isch. Mä het versuächt än det
z’bhaltän, abr wil er sich z‘Wien as Künschtlär ä gachtäti und gsechäräti
Stellig erworbä gha het, isch är sinärä nöiä Heimät jez und sis ganz Lebä lang
tröi blebä. Spötäri Räisä sind weg sinän Ohräproblem värunmöglicht wordä. Da
hert Schicksal het äm Beethovens sin ganzä Lebensweg bestimmt, will di
künschtlärisch gestaltändä Tätigkäitä vo det a immär meh sis Lebän usgföllt und
di usüäbänd in Hindärgrund drängt het. Sit öpä 1800 isch sis Lebä ziemlich
regälmässig gsi. Im Wintär het är sini Zit gselligän Undärhaltigän und dä Sorg
um d’Uffüärig vo sinä Werch gwidmät; im Summär het är sich mäischtäns vö mehräri
Mönät i äis vo dä Dörfer i dä Nöchi vo Wien zrockzogän und sich met äm Usschaffä
vo sinä Kompositionä beschäftigät. E het än grossä Chräis vo Fründän und
Värehrär gha. Chlinäri Räisä z‘Öschtrich hend vo zit zo zit d‘ Glichmässigkäit
vo sim Lebän undärbrochä. 1809 isch är as Kapellmeister of Kassel wölä holä. As
Reaktion hend sich mehräri vo sinä Gönnär zämägschlossä, drundär au sin
Schüälär, dä Erzherzog Rudolf, zom än met ärä lebänslangä Rentän a Wien
z‘binden.

Met äm Ludwig van Beethoven sinärä körpärlichä Lidänsgschicht beschäftigät sich
Wössäschaftlär bis hüt, was au zo medizinischä Spekulationä gfüärt het.

Analysä, wo s‘US-amärikanisch Argonne National Laboratory z‘Chicago Afang
Dezembär 2005 väröffäntlicht het, bestätigät, dass är scho met undär 20i anärä
schwärä Bleivärgiftig glettä het. S’Labor het än Schädlchnochä vom Beethoven
gröngät. Nochänä hend‘s d‘Wert met ämä frömdä Schädlfragment us dä glichä Zit
värglechä. Noch historischä Brecht het sich i dem Altär äm Beethoven sini
Persönlichkäit värärndärät und er het agfangän, öbär Magän- und Darmbeschwerdä
z‘chlagä.

Äs isch nöd klar, öb au dä Värluscht vom Beethoven sim Ghör of s‘Blei cha
zrockgfüärt werdä. Met öpä 30i hend sich bi em erschti Azäichä vonärän
Otosklerose bemerkbar gmacht, wo sich immär witär värschlimmärät het. Zom sis
immär schlechtäri Ghör uszglichä, het är sis Klaviär met bis zo 4 Saitä bespannä
lo. Anno 1819 isch denn dä Beethoven komplett taub gsi, so dass er selbär käi
Konzert me gge het und au nümä het chönä dirigiärä. Gredt het är met
„Konversationsheftär“, was zimli müäsam gsi isch.

Am 29. Juni 1801 het dä Beethoven sim Jugändfründ Franz Gerhard Wegeler
gschrebä:

Wo sini Schwärhörigkäit, värbundä met dä quäländän Ohrägrüsch, wiedär schlimmär
wordän isch, het är am 6. Oktober 1802 värzwiflät sis „Heiligenstädter
Testament“ gschrebä. Trotzdem het är z‘Häiligästadt di lebendig und heitäri 2.
Sinfonie komponiärt.

Dä Beethoven isch niä värhürotät gsi. Sin Erfolg z‘Wiän het abr däzuä gfüärt,
dass är vo Frauän umschwärmt wordän isch. Er het au undärrechtät und villi vo
sinä Schüälärinnä sind sehr begobti Pianischtinnä gsi. Bsundärs fründschaftlich
isch är i dä Familiä Brunswick ufgno wordä. Drü Schwöschtärän (Therese,
Josephine, Charlotte) und än Brüdär (Franz) sind oni greglätän Untärrecht of dän
ungarischä Güätär vo dä Familiän ufgwachsä gsi, hend abr vill glesä gha, Musig
gmacht und sich of eri äigä phantasievoll Wis bildät gha. Wo si dä Beethoven um
d‘Johrhundärtwendi kennäglernt hend, sind‘s vonänand begäischtärät gsi. Dä
Beethoven het bi enä dähäi glehrt; zercht nöd no ä Stund lang (wiä väribart),
sondärn täglich viär bis föf Stund lang. D‘Therese und d’Josephine hend supär
Klaviär gspilt und sich bäidi in Komponischt värliäbt. Us Briäf an än Fründ vom
Beethoven isch vill öbr diä Zit bekannt.

Wo d‘Familiä noch 18 Täg wiedär of Ungarn gangän isch, het är dä bäidä
Schwöschtärä di viärhändigä Variationä vo „Ich denke dein“ gwidmät. Dä Beethoven
het d‘Familiä z‘Ungarn of eräm Schloss z‘Martonvásár bsuächt, und d’Fründschaft
isch gwachsä.

D‘Fründschaft met dä Brunswick-Gschwöschtärtän isch blebä. D‘Josephine Brunswick
isch vo erärä Muätär metämän ungliäbtä Ma (Joseph Graf Deym) värhürotät wordän
und het viär Chind öbärcho. Wo 1803 dä Graf Deym plötzli gschtorbän isch, hend’s
sich nümä mössä met ernä Gfühl vöränand zrockhebä. Di adälig Josephine het abr
zögärät, än äifachä Bürgär z‘hürotä. D‘Therese het vollär Sorg dä Charlotte
gschrebä: „Aber sage mir, Pepi und Beethoven, was soll daraus werden? Sie soll
auf ihrer Hut sein! Ich glaube in Bezug auf sie unterstrichst Du in dem
Klavierauszug die gewissen Worte: Ihr Herz muß die Kraft haben nein zu sagen,
eine traurige Pflicht, wenn nicht die traurigste von allen.“ Äm Beethoven sini
Taubhäit, sis räizbari Wesän und dä Josephine eri körpärlich Zerbrechlichkäit
hend’s au as Hindärnis gse: Zwei Kranke, was wäre aus ihnen geworden? Zonärä
Hochzit isch äs nöd cho, abr si hend witär zämä Musig gmacht und dä Beethoven
het me as äimol d‘Summärferi amänän Ort i erärä Nöchi värbrocht.
D’Klaviärsonatän Appassionata isch i derä Zit entschtandä. Anno 1810 het
d‘Josephine denn där estnisch Baron Stackelberg ghürotä. Dodämet hend si und dä
Beethoven änand us dän Augä värlorän und d‘Josephine isch i schlechti
Lebänsvärhältniss cho. I ernä Tagebüächär het d‘Therese äs paar Johr spötär
(1817) gschrebä: „Ob Josephine nicht Strafe leidet wegen Luigi's? Weh! – seine
Gattin – was hätte sie nicht aus diesem Heros gemacht!“ und 1847: „Sie waren
füreinander geboren und lebten beide noch hätten sie sich vereint“ (alli Zitat
noch R. Rolland, a. a. O. S. 251–253).

Wo d’Josephine dä Baron Stackelberg ghürotä gha het, sind sich d‘Therese und dä
Beethoven nöchär cho as voränä. D‘Therese isch denn abr i dä Schwiz äm
Pestalozzi begegnät und het eri Beschtimmig i dä Gründig vo Chindärhäim und
-gärtä z’Ungarn gfundä. Si het niä ghürotän und isch ganz i derä sozialä
Tätigkäit ufgangä.

Dä berüämt Briäf „An die unsterbliche Geliebte“ het dä Beethoven 1812 gschrebä.
Öb d‘Therese odr öpr andärsch d‘Empfängärin gsi isch, isch bis hüt (Schtand
2005) nöd klärt. Öpis Lüt värmuätät, dass äs sich bi där Adressatin um d‘Antonie
Brentano handlät; än andäri Kandidatin isch d‘Gröfin Anne-Marie Erdődy
(1779–1837), will dä Beethoven 1815 i eräm Hus z‘Jedlesee gwohnt het.

Ä witäri Frau im Beethoven sim Lebän isch d‘Therese Malfatti gsi. Dä Beethoven
het si 1809 öbr sin Fründ Ignaz von Gleichenstein kennäglernt, wo dä Therese eri
Schwöschtär Anna Malfatti ghürotät het. Im Früälig 1810 het dä Beethoven ä
Hochzit met dä Therese Malfatti plant. D‘Therese Malfatti het äm Beethoven sin
Atrag zrockgwesän, isch abr au nochänä fründschaftlich met em värbundä blebä.

Endi Mai 1810 het dä Beethoven öbr d‘Bettina Brentano eri Schwögärin Antonie
Brentano kennäglernt, wo vo 1809 bis 1812 z‘Wiän glebt het.

Im erschtä Johrzehnt vom 19. Johrhundärt isch dä Beethoven, wo jetzt im nöiä
Käisärtum Öschtrich glebt het, zo äim vo dä berüämtischtä Musikantä vo Öiropa
wordän, au wenn dä Gioacchino Rossini met sinän Opärä zo sim Läidwesä populärär
gsi isch. Sini revolutionär aghuchtä Synfoniä hend bald zomänä feschtä
Bestandtäil vo dä värbräitätän Orchestärkonzert ghört.

Am 8. Dezembär 1813 isch di 7. Synfonie met öbrwältigändäm Erfolg urufgfüärt
wordä. Si isch 30 Johr spötär vom Richard Wagner as „Apotheose des Tanzes“ globt
wordä.

Wehränd äm Wiänär Kongress het dä Beethoven erkennt, dass diä Zämäkunft vo dän
öiropäischä Herrschär no zo witärän Undärdrückigä füärä söt. Er het di
humanistischän und gäischtigä Wert vom Mensch gschätzt. I sinärä Jugänd isch är
vom Schiller begäischtärät gsi, im spötärä Lebä het är sich äm Goethe zuägwendät
und met äm au öbr Briäf kommuniziärt und sich im Juli 1812 z‘Teplitz troffä. Er
het au mehräri Werch vom Goethe värtont und zom Bischpiel d’Schauspielmusig zom
Truurspiel Egmont gschrebä.

Wo 1815 äin vo sinä Brüädärä gschtorbä gsi isch, het är d‘Vormundschaft för em
sin Sohn Karl öbrno. Bald isch abr klar wordä, dass d’Bezüchig zwöschät denä
bäidän ehär schlecht gis isch. Trotz (odr vilicht grad weg) denä privatä
Schwierigkäitä het dä Beethoven 1823 äis vo sinä wichtigschtä Werch
abgschlossän, und zwor d‘Missa Solemnis (Uruffüärig 1824 z‘St. Petärsburg), wo i
erärä Grössi und Schönhäit nüt vom desolatän Umfeld erahnä lot, wo si drinn
entschtandän isch. Dä Beethoven met sinä höchän und täilwis öbrzogänä
moralischän Aschprüch het dä Karl so undär Drock gsetzt, dass är 1826 än
Suizidvärsuäch undärno het. De isch zwor fählgschlagän, isch abr för dä
Komponischt trotzdem ä grossi Belaschtig gsi, wil Selbschtmord dozmols
schtrofbar gsi isch.

Im November 1826 isch dä Beethoven noch ämä langjöhrigä Lebärläidän akut chrank
wordän und het öbr Schmerzän im Undärlib, Appetitlosigkäit und Dorschtgfühl
klagt; sini Gsundhäit het sich rapid värschlechtärät, und am 24. März 1827 het
män äm d’Sakrament gräicht. Am spotä Nomittag vom 26. März isch dä Beethoven i
Gegäwart vo sinärä Schwögärin Johanna und sim Fründ, äm Komponischt Anselm
Hüttenbrenner wehränd ämänä Gwittär gschtorbä – s‘Gewitter isch dör di
meteorologischä Beobachtigä vo dä Wiänär Zitig vom 28. März beschtätigät wordän
„[…] nach vier Uhr abends, Gewitter mit heftigem Hagel- und Schneegestöber, und
dreymaligem Blitz und Donner“ und isch vo villnä Zitgenossän as äs Zäichä vo där
Apotheose vom Beethoven im Moment vo sim Tod gwertät wordä. Där Obduktionsbrecht
vom Arzt Dr. Johann Wagner het of ä Lebärzirrhosän as Todesursach hedütät. Dä
Beethoven het gsäit gha, dass noch sim Tod sin Lichnam obduziärt werdä söll, zom
d‘Ursach för sini früä Taubhäit z‘findä. Im Totäschi vom Dr. Wawruch, sim
chorzzitigä Husarzt, isch nebscht andärnä Hewis värmerkt wordä:„sedebat et
bibebat“ (er isch zvill ghockät und het zvill trunkä). Lut äm Nekrolog vo dä
Wiänär Zitig vom 28. März isch dä Beethoven a dä Wassärsucht gschtorbä.

Öpä zwänzgtusig Menschä hend a dä Beerdigung vom Beethoven täilgno. Sogär
s‘Militär het mössä zo där Ufrechterhaltig vo där Ornig igsetzt werdä. Än vom
Ferdinand Schubert entworfänän Obelisk het sis urschprünglich Grab of äm
Währinger Fredhof gschmückt, wo längscht umgwidmät wordän isch und hüt
Schubert-Park häisst. Anno 1888 isch dä Beethoven im Bisii vom Anton Bruckner
exhumiärt und of dä Wiänär Zentralfredhof brocht wordä, wonär imänän Ehrägrab
(Gruppä 32 A, Nummärä 29) sini endgültig Ruestättä gfundä het. Ä Bronzästatuän
(vom Hähnel modelliert, vom Burgschmied gossä) isch im 1845i i sinärä Vatärstadt
Bonn ufgschtellt wordä, zom en z’ehrä. Än andäri isch im 1880i vom Zumbusch
z‘Wiän errechtät wordä. Anno 1904 isch äs nöis Gebäu a dä Schtell vo sim
Schterbehus z‘Wiän Alsergrund baut wordä, won er vom Oktobär 1825 ah bewohnt gha
het. Det isch hüt ä Gedenktaflän und äs Dennmol vom Komponischt.

I där erschtä Periodä vo sim Schaffä het är sich no eng an Haydn und an Mozart
aglehnt, bis är zo sim ganz äigänä Stil gfundä het. Was en gegänöbr sinä
Vorgängär uszäichnät, isch zerscht ämol di witär Usgschtaltig vo dän öbrnonä
Formä zo grössärä, dä nöiän Ideeän agmessnä Dimensionä. Undär sinä Hend het sich
s‘Menuett zom Scherzo entwicklät, wehränd s‘Finale, vor äm Beethoven mäischtäns
no än häitärän und lebhaft värlaufändän Usgang, zom Gipfälpunkt vo sim jewiligä
Werch wordän isch. Äs het hüfig där erscht Satz a Wucht und Bräiti öbrtroffä. Au
nöi isch di öbärall erkennbar Äinhäit vomänä zämäfassändä Gedankä. Was är i
äinzälnä Werch scho dör dä Titäl dütlich gmacht het (z. B. i dä Klaviärsonatänä
Pathétique und Appassionata und i dä Pastoral-Sinfonie), cha män of d’Mehrhäit
vo sinän Inschtrumentalwerch awendä: dass di seelischä Zuäschtänd i dän äinzälnä
Täil inärän innärä Bezüchig zonänand stönd und drum d‘Werch äigätli as
Tondichtigä bezäichnät werdä chönd.

Di früänä, no i dä Bonnär Zit entschtandnä Werch vom Beethoven umfassät zeh hüt
bekannti Kompositionän us äm Zitrum vo 1782–1785. Si sind vor alläm drum
väröffäntlicht wordä, wil mär än het wöllä zomänä Wundärchind stilisiärä. zodem
sind öpä 30 Werch us dä Johr 1787–1792 bekannt, vo denä dozmols abär no äis
väröffäntlicht wordän isch. Vili dävo het dä Beethoven i spötäri Werch ibaut.
D‘Stöck vom erschtä Zitrum sind no starch vom Stil vom Neefe und vom Sterkel
prägt wordä und hend sich am Mozart orientiärt. Di spötärä Bonnär Johr hend
äigäständigäri Liädär, Kantatän, Ariän und Variationä brocht, wo in äs paar Fäll
scho där analytisch schaffänd Komponischt vo spötärä Zitän erahnä lo het.
D‘Werch im Sonatästil sind däför wenig idrocksvoll gsi und sind zomänä grossä
Täil Fragment blebä; diä Form, wo för dä spötär Beethoven so wichtig gsi isch,
het är sich offäbar erscht i dä Wiänär Zit agäignät.

Di 1. Sinfonie ghört däzuä. Met 29i het si dä Beethoven in Agreff gno und am
Afang vom folgändä Johr vollendät. Si isch met grossäm Erfolg am 2. April 1800
urufgfüärt wordä. Bahnbrechänd sind i derä Zit vor alläm d’Klavierkompositionä
gsi, und zwor i Form vo Konzert, Sonatän und Variation, nöd no i dä Technik,
sondärn au im Zuäschnett vo dä Sätz und äm Ganzä.

Met dä 3. Sinfonie het dä Beethoven zo dä Form vonärän enär monumentalän und
heroischä Sinfonie gfundä. Ursprünglich het si dä Titäl „Sinfonia grande,
intitolata Bonaparte“ träit (benennt noch äm Napoleon). Nochdem är abär erfahrä
gha het, dass dä Napoleon sich am 18. Mai 1804 zom französischä Kaisär gmacht
gha het, het är i grossär Wuät dä Namän us äm Titälblatt glöscht. Sini nöi
Öbärschreft het etz „Heroische Sinfonie, komponiert um das Andenken eines großen
Mannes zu feiern“ gheissä. Hüt werd si mäischtäns met eräm italienischä Titäl
Eroica betitlät. D’Uruffüärig isch im Auguscht 1804 im Wiänär Palais vom Fürscht
Lobkowicz gsi, em isch si etz au gwidmät.

1805 isch äm Beethoven sini äinzig Opärä, Fidelio, urufgfüärt wordä. Si het wiä
vili andäri Werch etlichi Öbärarbäitigän erlebt und ursprünglich „Leonore“
ghäissä. I dä drettän und blibändä Fassig (met där E-Dur-Ouvertürä) isch sie
1814 of d’Bühni cho. Dä Beethoven het metärä käi nöii Weg vo dä dramatischä
Gschtaltig beschrettä. Eri bsundäri Stellig het si immer no weg äm richän und
tüfä, menschlich intäressantän und berüärändä Stoff und d‘ Qualität vo dä Musig.

Är het i sim Läbe d'Opere Fidelio, nüün Simfonie, füf grossi Klavierkonzärt,
Violinkonzärt, Uvertüre, Oratorie, Mässe, Kantate, Klaviersonate, Klavierstück u
Lieder komponirt. Me seit, är sig der bescht Komponischt vor Wiener Klassik gsi.



https://als.wikipedia.org/wiki/Lissabon

38.716666666667-9.1666666666667Koordinaten: 38° 43′ 0″ N, 9° 10′ 0″ W Lissabon,
port. Lisboa, isch d Hauptschtadt vo Bortugal und au vom Regierigsbezirkii mit
em gliiche Name und ligt an ere Bucht vo der Flussmündig vom Tejo im üsserschte
Südweschte vo Europa an der Atlantikküste vo der Iberische Halbinsle.

Lissabon isch dr Sitz von e baar Agenture vo der Europäische Union, drunder die
Europäisch Beobachtigsschdell für Droge und Drogesucht und die Europäisch
Seesicherheitsagentur. Au d Gmeinschaft vo de portugiesischsproochig Länder
(CPLP) het ihre Hauptsitz z Lissabon.

S Schtadtgebiet vo Lissabon entspricht au em Kreis und het ä Flächi vo 83,84 km²
mit 517.802 Iiwohner (Schtand 1. Januar 2005). Im Iizugsgebiet vo der Schtadt
(die so genannti Área Metropolitana de Lisboa) mit de Ortschafte Oeiras,
Cascais, Almada, Amadora und andere läbe mit öbbe 2.683.000 (Schtand 2001)
Iiwohnern meh as 25 % vo der portugiisische Bevölkerig.

D Baixa (dt. Underschtadt) lit direkt am Flussufer vom Tejo und wird vom
Burgberg mit em Castelo de São Jorge, dr Alfama (der Lissabonner Altschtadt) und
em Hügel vom Bairros Alto (dt. Oberschtadt) iigrahmt. Si isch s Geschäfts- und
Bankequardier vo Lissabon.

Noch dr Klimaklassifikation vo Lauer und Frankenberg (1987) isch s Klima vo
Portugal maritim und semihumid und ghört zu der subtropische Klimazone. Wil d
Schdadt direkt am Atlantik lit, wird ihr Klima vom Temperaturverhalte vom Meer
prägt: Nit sehr heissi Summer und verhältnismässig mildi Winter. D Temperaturen
falle nur sälte under 0 °C. Schneefäll si no sältener. D Möned mit de högschte
Niiderschlagswärt si vom November bis zum März (> 100 mm). Dr chüeli
Kanareschtrom, wo in südliger Richtig der Küste noch fliesst, verursacht in der
warme Johresziit hüfig Näbel. Im Winter isch Lissabon im Iiflussgebiet vo
atlantische Tiefusläufer, wo viel Räge an dr Küschte bringe. Dr jöhrlig
Rägedurchschnitt isch 629 mm.

Lissabon isch in 53 Stadtgmeinde (freguesias) iideilt, wo us administrativen
Gründ vier Bezirk (bairros) aghöre:

D Bevölkerig vo der Stadt sälber zellt knapp 550.000, und d Iiwohnerzahl für s
Metropolitangebiet vo Lissabon isch rund 2.800.000 noch em Instituto Nacional de
Estatística (Nationals Inschtitut für Schtatistik). Zum Metropolitangebiet
zelle: Grande Lisboa, uf em nördlige Ufer vom Tejos, und Península de Setúbal im
Süde. D Bevölkerigsdichti vo der Schtadt sälber isch 6.460 Iiwohner pro km².
Lissabon isch eins vo de Metropolitangebiete in Europa, wo am schnellschte
wachst. Noch erä Schätzig vo de Vereinte Natione wird d Bevölkerig no vor 2050
4,5 Millionen zelle.

Wärend d Bevölkerig im Metropolitangebiet wachst, isch i fascht 30 Johr (vo 1981
bis 2007) d Bevölkerig i de Chärnstadt dramatisch zrugg gange. D Zuezügler sind
vorallem Familie, wo dank ehrere finanzielle Mittel för di höche Wohnchoschte
ufcho chöned – vor allem jungi Lüt und Verträter vom Mittelstand sind aber ewägg
zoge. Däre Tendänz versuecht d Stadt entgege zwürke, indäm si i de Innestadt e
Förderig vo Wohnruum betribt.

Lissabon isch näbe Coimbra die wichtigschti Universitätsschtadt z Portugal und
het ä baar Universitäte: D Universität Lissabon (gründet 1290) ghört zu de
ältischte Universitäte in Europa, isch aber noch erä Pause vo meh as 400 Johr
1911 neu gründet worde, wo die medizinische und pharmazeutische Inschdidut, ä
polytechnischi Hochschuel und literaturwissenschaftliche Institut neu
organisiert worde si. Die Technische Universität Lissabon (gründet 1931) isch
eini vo de gröschde Universitäte vo Portugal mit meh as 20.000 Studente und sibe
Fakultäte. Die Neui Universität Lissabon, wo 1973 als dritti staatligi
Universität gründet worden isch, isch sitdäm uf über 14.000 Studente agwachse
und bietet es klassischs Lehrspektrum a. 1968 isch die Katholischi Universität
Portugal gründet worde as Privat-Universität vo der katholische Chille mit vier
Schtandort in Portugal, drvo ischt Lissabon der jüngscht. D Universität Lusíada
Lissabon vo 1986 und die Internationali Universität Lissabon vo 1984 si
Privat-Universitäte.



https://als.wikipedia.org/wiki/Ladinische_Sprache

S Ladinische, au Dolomiteladinisch, isch e romanischi Sprach, won im Norde vo
Italie gredt wird.

S Dolomiteromanisch isch äng mit em Püntnerromanisch und mee oder weniger au mit
dem Furlanische(Friaulische) verwandt. Die drüü Sprache gänd zäme en
Undergruppe, won Rätoromanischi Sprache gheisst. D Einzelheite sind aber
umstritte.

Ladinisch wird vo öppe 30 000 Lüüt als Muetersprach gredt. Es ghört drum zu de
chlinschte Sprache vo Europa, wien au Färöisch und Samisch. D Ladiner sind e
anerkännti sprachlichi Minderheit i de EU und sötted drum in Gnuss vom
europäische Minderheitenschutz cho, bsonders de "Förderig vo Minderheitesprache
i de Schule, i de Verwaltig, vor Gricht und i de Medie" (lis au bim „Status“).

S ladinische Sprachgebiet verteilt sich über drü Verwaltigsregione. Das
verstärcht d Isolierig vo de Talschafte unterenand. Bsunders under em Faschismus
isch das sit 1927 forciert worde.

Ladinisch redt mer i Teil vom Südtirol; vor allem im Grödnertal (Gherdëina) und
em Gadertal (Badia) i de Provinz Bozen und em Fassatal (Fassa) i de Provinz
Trient. Aber au i de Provinz Belluno i de Region Venetie redt mer ladinisch: im
Tal vo Buechestei (Fodom) und öppe 40% vo de Bevölkerig vom wältberüemte Skiort
Cortina d’Ampezzo (Anpëz).

Ladinisch isch in e paar Gmeinde mit ladinische Iiwoner als regionali Behörde-
und Schuelsprach anerkännt. Und zwar i dene Gmeinde: Wulchestei (Sëlva), Abtei
(Badia), Kurfar (Corvara), St. Ulrich (Urtijëi), St.Christina in Gröden (Santa
Cristina), Enneberg (Maréo), Canazei (Cianacei), Vigo di Fassa (Vich) und Pozza
di Fassa, won ali i de Region Trentino-Südtirol sind. Bis hüt sind d Ladiner i
de Region Venetie nöd anerchännt.

S Ladinische isch en Reschte vo de romaische Sprache us em Alperuum, won früener
wiit verbreitet gsi sind. Öb das en einheitlichi rätotomanischi Ursprach gsi
seg, da wird drüber gstritte und under em Name Questione Ladina drüber
diskutiert. Sit em 6. Jahrhundert sind Bajuware us em Norde cho und händ di
romanisch Sprach zruggdrängt. Mit de Vereinigung vo Italie sind nadisna ali
Gebiet, wo mer Ladinisch gredt hät, vo Öschtriich a Italie cho. D Italiener händ
im 19. Jahrhundert und au im 20. Jahrhundert faascht immer behauptet, Ladinisch
seg en italienische Dialäkt. D Ladiner händ aber immer gseid, das stimmi nöd. Au
im Gruber-De Gasperi-Abkomme isch kän Schutz vo de Ladiner vorgse gsi.

Erscht dur s 2. Autonomiestatut für s Südtirol händ d Ladinier i dem Gebiet
Minderheitsrächt übercho.

1988 händ di ladinische Kulturinstitut „Micurá de Rü“ und „Majon di Fascegn“ em
Zürcher Universitätsprofässor Heiri Schmid bätte, für si e gmeinsami
Schriftsprach z schaffe. Im Summer 1998 isch dänn di lang erwarteti „Wägleitig
für de Ufbou von ere gmeinsame Schriftsprach vo de Dolomitenladiner“ usecho, und
sit dänn gits s Ladin Dolomitan.



https://als.wikipedia.org/wiki/Kunststoff

As Kunststoff (umgangssproochlig Blastik, sälte Technopolymer) bezäichnet mä en
organische, polymere Festkörper, wo sünthetisch oder halbsünthetisch us monomere
organische Molekül oder us Biopolymer härgstellt wird. Mä unterschäidet zwüsche
drei groosse Grubbe: Thermoplast, Duroplast und Elastomer.

Kunststoff chönne us lineare Chettene aber au us verzwigte und vernetzte
Chettene bestoo. D Lengi vo de Chettene vo de äinzelne polymere Molekül goot von
e baar dausig Moleküläinhäite bis zu über ere Million vo monomere organische
Moleküläinhäite. Chemiifaasere, Kunstharz in Laggstoff und Chlääbstoff si au
sünthetischi Polymer us monomere organische Molekül. In dr Wirtschaftsstatistik
chömme die Broduktgrubbe aber drennt vor. E Wärkstück us Kunststoff bestoot us
Millione vo seer lange Molekülchettene, wo inenander verschlunge si (Polymer)
und us Grundäinhäite (Monomer) zämmegsetzt sin, wo sich die ganz Zit widerhoole.
Drr Kunststoff Polypropylen zum Bischbil bestoot us Propylenäinhäite, wo sich
vilfach widerhole (Erklärig im Bild rächts).

E wichdigs Merggmol vo Kunststoff isch, ass mä iiri technische Äigeschafte, wie
d Formbarkäit, d Herti, d Elastizideet, d Bruchfestikäit, d
Tämpratuurbeständikait, Wermiformbeständikäit und die chemischi Beständikäit,
dur d Waal vom Usgangsmaterial, vom Härstelligsverfaare und vo de Additiv wo mä
drzue git, in wite Gränze cha variiere. Kunststoff wärde zu Formdäil, Halbzüüg,
Fasere oder Folie witerverarbäitet. Mä brucht sä als Verpackigsmaterialie,
Teggstilfasere, Wermidämmig, Rööre, Boodebeleeg, Bestanddäil vo Lagg, Chläbstoff
und Kosmetika, in dr Elektrotechnik as Material für Isolierige, Läiterblatte,
Ghüüs, im Faarzüügbau als Material für Räife, Bolstrige, Armaturebrätter,
Benzintänk und e Hufe mee.

Sünthetischi Kunststoff macht mä us Monomer oder us Prepolymer dur
Chettipolymerisazioon, Polyaddizioon oder Polykondensazioon. Dr Roostoff isch
mäistens crackts Nafta. Halbsünthetischi Kunststoff entstöön dur d Modifikazioon
vo natürlige Polymer (vor allem Zellulose zu Zelluloid) wäärend anderi
biobasierti Kunststoff wie Polymilchsüüri oder Polyhydroxidbuttersüüri dur d
Fermentazioon vo Zucker oder Sterki härgstellt wärde.

 Wikibooks: Organische Chemie für Schüler/ Kunststoffe — Lern- und
Lehrmaterialie



https://als.wikipedia.org/wiki/Kraft

Chraft isch e grundlegende Begriff in dr Füsik. In dr klassische Füsik verstoot
mä drunder e Iiwirkig vo dusse, won e festgmachte Körper cha verforme und e
beweglige Körper cha beschlüünige. Chreft si zum Bischbil nöötig, zum Aarbet z
verrichde, wo d Energii vom ene Körper oder vom ene füsikalische Süstem
veränderet. D Chraft isch e grichdeti füsikalischi Gröössi, wo dur e Vektor cha
daargstellt wärde. Chreft häi verschidnigi Ursache oder Wirkige, und bechömme
iire Naame mängiisch von ene, wie d Riibigschraft, d Zentrifugalchraft und d
Gwichtschraft. Mänggi Arte vo Chreft häi d Nääme vo Persone überchoo, wo
wääsentlig an iirer Erforschig mitgschafft häi, wie d Coulombchraft oder d
Lorentzchraft.

D Äihäit, wo internazional verwändet wird, isch s Newton. S Formlezäiche für d
Chraft isch mäistens F {\displaystyle F} (vo lat. fortitudo) oder im Dütsche au
K {\displaystyle K} noch em erste Buechstaabe im Wort Kraft.

Dr Chraftbegriff goot uf e Isaac Newton zrugg, wo im 17. Joorhundert mit sine
drei Gsetz d Grundlaage vo dr Mechanik gläit het und d Chraft as zitligi Änderig
vom Impuls definiert het. Er het eso d Chraft as d Ursach für jedi Veränderig
vom Bewegigszuestand vom ene Körper definiert. Er het au verstande, ass wenn äi
Körper uf en andere e Chraft usüebt, vo däm andere Körper e Reakzionschraft uf
dr erst Körper usgoot, wo entgeegegsetzt gliich grooss isch.

In dr Kwantefüsik wird dr Begriff Chraft au im ene überdräite Sinn verwändet,
won er s gliiche bedütet wie Wäggselwirkig und nüt me mit em Begriff vom
mechanische Chraftwektor z due het. Es git vier „fundamentali Wäggselwirkige“,
wo au as Grundchreft vo dr Füsik bezäichnet wärde. Si sin d Ursach nit nume vo
alle bekannte Erschiinigsforme vo de Chreft, sondern au vo allne Brozäss, wo in
dr Füsik bekannt si. Äini vo de vier Grundchreft, d Grawitazioon, wird in dr
allgemäine Relatiwidäätstheorii dur d Chrümmig vo dr Ruumzit beschribe. Die drei
andere Grundchreft wärde im Standardmodäll vo dr Däilifüsik drdur erkläärt, ass
Äichbosone usduscht wärde, wo dorum hüfig au as „Chraftdäili“ bezäichnet wärde.

Dr Ursprung vom Wort „Chraft“ isch altgermanisch, und ursprünglig isch drmit d
Vorstellig vom Aaspanne vo Muskle gsi. Im Dütsche bezäichnet „Chraft“ e
körperligi oder gäistigi Vorussetzig, zum bestimmti Handlige chönne duurefüere
(Muskel- beziejigswiis Gäisteschraft), in dr zwäite Bedütig – wemm mä d
Däätigkäit sälber macht (»e Chraft usüebe«; »under dr Chraft zämmebräche«) – si
d Alldäagsvorstellig vo Chraft und vom füsikalische Fachbegriff seer nooch
zämme.

Sit öbben em Ändi vom 18. Joorhundert wird Chraft au uf Mensche as »Drääger vo
dr Chraft« bezoge (»Aarbetschreft«, »Leerchreft« usw.), im 20. Joorhundert au
für Energii, wo maschinell in mechanischi Form umgwandlet wird
(»Chraftwärk« usw).

Vom griechische Wort für Chraft, δύναμις, chunnt d CGS-Äihäit dyn und d Dynamik,
wo d Leer vo dr Beweegig under em Iifluss vo Chreft bezäichnet. In dr
füsikalische Fachsprooch isch Chraft (beziejigswiis force) spöötistens im
17. Joorhundert mit em latiinische vis gliichgsetzt worde.

Dr Aristoteles und wien er sich Beweegig erkläärt het, isch zum e groosse Däil
dra gschuld, ass ma in dr Füsik dr Begriff vo dr Chraft bis in d Rönessans iine
ungnau und falsch brucht het. Noch iim het jedi Beweegig en Ursach und das wer
im hütige Sinn e Chraft. Wenn d Chraft ufhöört, hört d Beweegig uf. Die Chraft
wirkt dur ummiddelbare Kontakt, si stoot in ere Beziejig zur Gschwindigkäit vom
Körper, und die spöötere Aristoteles-Kommentatore häi das als e
Broporzionalidäät dütet.

Im Middelalter isch us dr aristotelische Leer d Impetustheorii entstande, won e
Grubbe vo Beweegigsleere zämmefasst. Iire gmäinsam Kärn bildet d Idee von ere
Chraft, wo sozusaage im Körper dinne isch, dr Impetus, wo eme Körper vom
ene »erste Beweeger« mitgee worde isch. Dä Impetus im Körper wird mit dr Zit
chliiner, und das wird dur e Widerstand vom Medium, zum Bichbpil dr Luft, no
versterkt. Au do hört jedi Beweegig automatisch uf, wenn dr Körper »kä Chraft me
het«. Im Geegesatz zum Aristoteles het s do kä externe Beweeger brucht. Eso het
mä dänggt, ass d Froog glööst sig, wien e Geegestand, wo in d Luft gheit wird,
sich witer bewegt. D Broporzionalidäät vo dr Chraft im Körper und dr
Gschwindigkäit het mä bhaltet.

Au dr Galileo Galilei het no eso aristotelisch dänggt, isch aber scho ganz nooch
zum Drääghäitsgsetz choo. In däm Gsetz si d Verheltniss umkeert gsi, es het kä
Chraft me brucht, für dass e Beweegig witergoot, sondern e Chraft isch nöötig
gsi, zum e Beweegigszuestand z verändere. Erst wo dr Isaac Newton 1687 sini
Beweegigsgsetz veröffentligt het, isch d Grundlaag gläit gsi, für wie dr Begriff
„Chraft“ hüte bruucht wird. Dr Newton sälber het dr Begriff allerdings nit im
gliiche Sinn brucht, wie die spöötere Generazioone. Bis wit ins 19. Joorhundert
iine häi d Füsiker s Wort Chraft au in Bedütige brucht, wo nit dur d Gsetz vom
Newton deckt gsi si, bsundrigs au in dr Bedütig vo Energii. Bis sich dr modärni
Energiibegriff uusebildet het, het mä zum Bischbil die kinetischi Energii
as »lääbigi Chraft« (vis viva) bezäichnet, e Begriff wo dr Gottfried Wilhelm
Leibniz brägt het und wo im nüünzääte Joorhundert dr Hermann von Helmholtz no
verwändet het.

E Chraft cha über e Wääg-Zit-Mässig bestimmt wärde, wenn si e Beschlöinigung
verursacht. Noch em zwäite Gsetz vom Newton gältet für Körper, wo d Masse m von
ene gliich blibt und wo konstant mit ere Beschlöinigung a beschlöinigt wärde, dr
Zämmehang F → = m a → . {\displaystyle {\vec {F}}=m{\vec {a}}.} Dä Zämmehang cha
mä au in dr abgläitete Äihäit Newton ( N = k g ⋅ m s 2 {\displaystyle \mathrm
{\,N=kg\,\cdot {\tfrac {m}{s^{2}}}} } ) gsee. In dr Braxis wird vilmol us eme
bekannte (am beste lineare) Zämmehang zwüsche dr wirkende Chraft und ere
Gröössi, wo liicht cha gmässe wärde, uf d Chraft gschlosse. Bischbil doodrfür si
d Verformig vom ene elastische Material oder d Änderig vom elektrische
Widerstand vom ene Deenigsmässsträife.

E Chraft cha uf verschidnigi Arte dur d Verformig, wo si verursacht, bestimmt
wärde. In dr Schuel und in e baar äifache Aawändige wärde Chreft mit sogenannte
Fääderechraftmässer über d Veränderig vo dr Lengi vo Schruubefäädere gmässe. Für
daas brucht mä s Gsetz vom Hooke, wo säit, ass gäigneti Fäädere sich
broporzional zur Chraft, wo usgüebt wird, usdeene; es gältet F = D ⋅ Δ l ,
{\displaystyle F=D\cdot \Delta l,} wo Δ l {\displaystyle \Delta l} d Veränderig
vo dr Lengi vo dr Fäädere und D {\displaystyle D} d Fääderekonstante bezäichnet.

Mä cha au s Heebelgsetz bruuche und eso en umbekannti Chraft mit ere bekannte
Chraft vergliiche und bestimme, zum Bischbil dr Gwichtschraft vom ene
Massestück. Im äifachste Fall wird e Woog verwändet, und was die aazäigt, cha
mit Hilf vo dr bekannte Schweeribeschlöinigung g {\displaystyle g} in die
wirkendi Chraft umgrächnet wärde.

Mit em Rasterchraftmikroskop cha mä Chreft uf e chliini Blattfäädere bis öbbe
1 pN noochwiise. Das cha mä bruche, für zum Ooberflechene undersueche. Chreft
bis zu öbbe 5 ⋅ 10 − 24 N {\displaystyle 5\cdot 10^{-24}\mathrm {\,N} } si mit
Hilf vo äinzelne ultrachalte Magnesium-Ione in Paulfalle über d Sünchronisazioon
mit eme extärne Radiosignal gmässe worde.

Zum e Chraft beschriibe, muess mä iire Aagriffspunkt, iire Betrag (also iiri
„Sterki“) und iiri Richdig aagee. Sonige Gröössene, wo dur e Zaalewärt, Äihäit
und Richdig bestimmt wärde, säit mä wektorielli Gröössene, und mä cha sä as
Pfiil im ene Koordinatesüsteem daarstelle. Im ene dreidimensionale kartesische
Koordinatesüsteem het e Chraftwektor drei Komponänte:

D Verformig vom ene Körper chunnt gnau gno nit dur en äinzelni Chraft zstand,
sondern dass an verschiidene Aagriffspünkt underschidligi Chreft wirke. Eso git
s mechanischi Spannige und die cha mä beschriibe, wemm mä d Chraft as e
wektoriells Fäld uffasst: In jedem Aagriffspunkt, wo mit em Ortswektor r →
{\displaystyle {\vec {r}}} bezäichnet wird, cha im Brinzip en anderi Chraft F →
( r → ) {\displaystyle {\vec {F}}({\vec {r}})} wirke. Je nochdäm, wie die Chreft
grichdet si, wird dr Körper usenanderzooge, zämmegstuucht oder verzert.

S Superposizionsbrinzip vo dr Mechanik, wo dr Newton au as „lex Quarta“
bezäichnet het, säit: Wenn uf e Punkt (oder e starre Körper) meereri Chreft F 1
→ , F 2 → , … , F n → {\displaystyle {\vec {F_{1}}},{\vec {F_{2}}},\ldots ,{\vec
{F_{n}}}} wirke, so addiere die sich wektoriell zun ere resultierende Chraft F r
e s → = F 1 → + F 2 → + … + F n → . {\displaystyle {\vec {F_{res}}}={\vec
{F_{1}}}+{\vec {F_{2}}}+\ldots +{\vec {F_{n}}}.} Das häisst, F r e s →
{\displaystyle {\vec {F_{res}}}} macht s gliiche wie alli Chreft F 1 → , F 2 → ,
… , F n → {\displaystyle {\vec {F_{1}}},{\vec {F_{2}}},\ldots ,{\vec {F_{n}}}}
zämme.

Je noch em Äihäitesüsteem brucht mä än anderi Äihäit für d Chraft. Statt Äihäite
wie Dyn, Kilopond, Pound-force oder Poundal wird im internazionale
Äihäitesüsteem (SI) s Newton [ˈnjuːtn̩] verwändet. S Newton isch im Joor 1946
dur d Generalkomferänz für Määss und Gwicht im hütige Sinn festgläit worde as en
Äihäit vo de Basisäihäite Kilogramm (kg), Meter (m) und Sekunde (s):

Dr Chraftbegriff vom Newton basiert uf däm Gedanke: Alli Iiwirkige uf e Körper,
wo zun ere Änderig vo sim Beweegigszuestand füere, si Chreft. D Chraft beschribt
kä Äigeschaft vom ene Körper, sondern wie intensiv d Wäggselwirkig vo zwäi
Körper isch und iiri Richdig. Bin ere Beweegig wo kä Chraft wirkt bzw. wenn d
Chreft im Gliichgwicht si, änderet sich dorum dr Beweegigszuestand vom ene
Körper nit, sondern er bewegt sich witer in ere graade Linie mit ere konstante
Gschwindigkäit oder er bewegt sich au witer gar nid. Das isch dr Inhalt vom
Drääghäitsbrinzip, wie s scho dr Galilei formuliert het.

S Akzionsbrinzip verbindet d Chraft F → {\displaystyle {\vec {F}}} , wo uf e
freie Körper wirkt, mit dr Änderig vo däm sim Impuls p → {\displaystyle {\vec
{p}}} : In jede infinitesimal churze Zitruum d t {\displaystyle \mathrm {d} t}
änderet sich dr Impuls vom Körper um d p → {\displaystyle \mathrm {d} {\vec
{p}}} noch d p → = F → d t . {\displaystyle \mathrm {d} {\vec {p}}={\vec
{F}}\mathrm {d} t.} Dr Impuls vom ene Körper isch s Brodukt vo sinere Masse m
{\displaystyle m} und dr Gschwindigkäit v → {\displaystyle {\vec {v}}} ; es gilt
p → = m v → . {\displaystyle {\vec {p}}=m{\vec {v}}.} Wil d Masse vom Körper in
de mäiste Fäll braktisch konstant blibt (Usnaame si zum Bischbil Rageete oder
Körper mit relatiwistische Gschwindigkäite), schribt mä s zwäite Axiom vom
Newton mäistens in dr Form F → = m d v → d t = m a → {\displaystyle {\vec
{F}}=m{\tfrac {\mathrm {d} {\vec {v}}}{\mathrm {d} t}}=m{\vec {a}}} , wo a →
{\displaystyle {\vec {a}}} für d Beschlöinigung vom Körper stoot.

Us dr Erhaltig vom Impuls chunnt au s Reakzionsbrinzip, wo säit, ass mit ere
Chraft („actio“) vom Körper A uf w Körper B, also F → A → B {\displaystyle {\vec
{F}}_{A\to B}} , immer e gliich groossi Chraft, wo aber genau in die
entgegegesetzti Richdig grichdet isch, („reactio“) vom Körper B uf e Körper A
verbunde isch: F → A → B = − F → B → A . {\displaystyle {\vec {F}}_{A\to
B}=-{\vec {F}}_{B\to A}.} D reactio isch doo nit nume en Art vo passivem
Widerstand, sondern e Chraft, wo aktiv am Wäggselwirkigspartner aagrift. Mä
muess sä vom Gliichgwicht vo de Chreft underschäide, wil d Aagriffspünkt vo F →
A → B {\displaystyle {\vec {F}}_{A\to B}} und F → B → A {\displaystyle {\vec
{F}}_{B\to A}} verschiide si, die bäide Chreft düen enander also nit
kompensiere.

Hützudags wurd mä s eender Δ p → ∼ F → ⋅ Δ t {\displaystyle \Delta {\vec
{p}}\sim {\vec {F}}\cdot \Delta t} schriibe, so dass es em Newton sinere Absicht
wurd entspräche. Wie dr Newton s Wort Chraft brucht het, isch nämlig nit immer
äidütig. Chraft bin em sött mä mäistens as Chraftstoss F → ⋅ Δ t {\displaystyle
{\vec {F}}\cdot \Delta t} interpretiere, wo eme Kärper e zuesätzlige Impuls Δ p
→ {\displaystyle \Delta {\vec {p}}} git.

Wenn am ene Körper meereri Chreft F → i {\displaystyle {\vec {F}}_{i}} aagrife,
wo sich geegesitig ufheebe, d. h., wenn für d Wektorsumme vo de Chreft

gältet, denn reedet mä vom ene Gliichgwicht vo de Chreft und dä Körper änderet
si Beweegigszuestand nit. Bi de Chreft F → i {\displaystyle {\vec {F}}_{i}}
handlet es sich um die sogenannte „iibrägte“ Chreft, wo d Ursache von ene dur
füsikalischi Gsetz vorgee wird, und au um d „Zwangschreft“, wo as Stütz- und
Haltchreft e Beschlöinigung vom Körper verhindere. D Studie vom
Chreftgliichgwicht isch dr Inhalt vo dr Statik.

Für dass mä in dr Statik oder allgemäiner in dr technische Mechanik Süsteem
(z. B. Draagwärk) cha berächne, duet mä Bindige zwüsche de Körper vom Süsteem
und zwüschen em Süsteem und sinere Umwält, wo mä nume chliini Formändrige cha
mache, as „starri Bindige“ idealisiere. Sonigi starri Bindige si mäistens Glänk
zwüsche de Körper oder Laager. Eso goot dr füsikalisch Charakter vo dene Bindige
verlore, und die mechanischi Wäggselwirkig vo de Körper, wo dur die Bindige
bedingt wird, wird dur e Begriff vo de Zwangschreft repräsentiert. D
Zwangschreft verrichte am Süsteem kä Aarbet, wil kä Beweegig von ene chunnt. Die
iibrägte Chreft und d Zwangschreft erfülle zämme d Gliichgwichtsbedingige, s
Gliichgwicht vo de Chreft, wo oobe erwäänt wird, und s Gliichgwicht vo de
Momänt.

S Brinzip vo dr wirtuelle Aarbet säit, ass in dr Statik d Summe vo alle Chreft
(Zwangschreft und Chreft vo usse) muess Null si. S Brinzip vom d'Alembert
erwiteret das Brinzip uf Süsteem vo dr klassische Dünamik, wo Zwangschreft
underworfe si und wird verwändet, zum Beweegigsgliichige ufzstelle.

In dr technische Mechanik underschäidet mä bi usdeente Körper zwüsche
Wolumechreft und Oberflechichreft. Iiri Sterki und Richtig si nume
wooldefiniert, wenn si uf e bestimmts Wolume bzw. e bestimmti Oberflechi bezoge
wärde.

Wemm mä e komplexes Broblem behandlet mit meerere Körper, wo mitenand
(mechanisch) wäggselwirke, oder mit zämmegsetzte Körper (z. B. starre oder
deformierbare Körper) – so schniidet mä s Undersüstem, wo äim intressiert, in
Gedanke vo sinere Umgääbig frei. Jetz duet mä de äinzelne Stück vo dr Oberflechi
vom freigschnittnige Däilsüstem Chreft zueordne, wo an däm Blatz s übrige
Süsteem uf s Däilsüsteem wirke. Mit ere gliich groosse Ooberflechichraft in dr
entgegegsetzte Richdig wirkt denn au s freigschnittnige Däilsüsteem uf s übrige
Süsteem. Dene Chreft säit mä Ooberflechichräft. Si ghöre zu de Kontaktchreft.
Iiri Sterki und Richdig si abhängig von de Schnitt, wo vorhär festgläit worde
si. En Ooberflechichraft macht also nume Sinn, wenn au d Ooberflechi bzw. d
Schnittflechi, wo drzurghöört, aagee wird.

Wolumechreft si Nitkontaktchreft. Wie zum Bischbil d Grawitazion oder dr
Elektromagnetismus grife si am ganze Wolume aa, d. h. au im Innere vom ene
freigschnittnige Körper. Au git mä iiri Sterki erst denn sinnvoll aa, wenn mä
gliichzitig s freigschnittnige Wolume aagit, wo d Chraft druf wirkt. Wenn sich
zum Bischbil e homogene Chlotz im ene homogene Schwerifäld (öbbe e chliine
Chlotz in dr Nööchi vo dr Ooberflechi vo dr Ärde) befindet, denn wirkt d
Wolumechraft F g {\displaystyle F_{g}} uf en. Wemm mä dä Chlotz in Gedanke in dr
Middi verschniidet, so wirkt uf jede Däilchlotz nume no d Wolumechraft F g / 2
{\displaystyle F_{g}/2} (lueg d Abbildig nääbedraa aa). Usserdäm wirke uf die
bäide Schnittflechene vo de Däilchlötz gliich starki Oberflechichreft, won eso
grichdet si, ass si e Actio-Reactio-Chraftbaar bilde.

Von e baar vo de Chreft, wo zur Zit vom Newton no als verschiide aagluegt worde
si, wäiss mä hüte, ass si Usdrucksforme vo elektromagnetische Chreft im Innere
vo dr Materie si. Die Chreft merkt mä

Mit de Gsetz vom Newton cha mä us dr Usgangssituazion und de Chreft, wo wirke,
vorussääge, wie sich e füsikalischs Süsteem entwigglet. Däs isch eso nit nume
für äinzelni Versüech im Labor, sondern im Brinzip au für s Universum als
Ganzes. Wäge däm het sich 18. Joorhundert e deterministischs Wältbild
entwigglet. Noch däm weere alli Eräigniss grundsätzlig im Vorus festgläit, au
wemm mä d Rächnige, wo für e Vorussag nütig si, mäistens braktisch nid cha
mache. Im 20. Joorhundert het sich denn uusegstellt, ass mä d Formle vo dr
klassische Füsik uf dr Eebeni vo de Atom nit cha aawände. S deterministische
Wältbild, wo vo de Formle cho isch, het mä dorum in sinere ursprünglige Form
müesse verwärfe.

Wenn e Chraft wirkt, cha sich d Energii vom ene Körper verändere. E Bischbil
isch d Spanneregii bim Expander. Dr Energii, wo überdräit wird, wenn dr
Aagriffspunkt von ere Chraft um e gwüssi Wäägstrecki verschoobe wird, säit mä au
Aarbet und git ere vilmol s Sümbol W {\displaystyle W} .

Wemm mä e bestimmti Aarbet mit ere chliinere Chraft will läiste, so cha mä das
mit eme Chraftwandler mache. Bichbpil für Chraftwandler si Flaschezüüg, Heebel
oder Gangschaltige. Dr Wääg aber, wo d Chraft uf em usgüebt wird, wird lenger.
Wemm mä zum Bischbil e Chraftwandler aawändet, wo nume e Viertel vo dr Chraft
bruch, so isch das mindestens mit ere Vervierfachig vom Wääg verbunde. Die
Konselwänz vom Energiierhaltigssatz isch in dr »Goldige Reegle vo dr
Mechanik« beschriibe.

Wenn d Chraft konstant isch und in dr Richdig vom ene graade Wääg mit dr Lengi s
{\displaystyle s} wirkt, denn wird d Aarbet, wo mä muess läiste dur d Beziejig

bestimmt. Wenn d Chraft im Winkel α {\displaystyle \alpha } schreeg zur Strecki
wirkt, cha mä d Aarbet dur

usrächne. In dere Gliichig isch s → {\displaystyle {\vec {s}}} dr Wektor vom
Startpunkt zum Ändpunkt vo dr Strecki. Kä Aarbet wird gläistet, wenn d Chraft
mit em Wääg e rächte Winkel bildet: Wemm mä e Gwicht in ere Eebeni dräit, wird
mä zwar müed, aber d Last bechunnt nid mee Energii über.

Ganz allgemäin isch d Aarbet, wo gläistet wird, s Kurvenintegral vo dr Chraft im
Wääg nooch:

Doodrbi si s → 1 {\displaystyle {\vec {s}}_{1}} und s → 2 {\displaystyle {\vec
{s}}_{2}} d Ortswektore vom Aafangs- und vom Ändpunkt vom Wääg.

Wemm mä en Expander, wien er im Bischbil oobe nooche vorchunnt, uf äinere Site
festmacht und s andere Ändi im Ruum bewegt, so ändere sich vo äim Punkt zum
andere süstematisch d Richdig und d Gröössi vo dr Chraft. Wenn d Beweegige
langsam si, sodass es käini Schwingige im Expander git und wemm mä die inneri
Riibig duet vernoochlässige, denn isch d Chraft äifach e Funkzioon vom Ort (e
statischs Wektorfäld). Jedem Ort entspricht e bestimmte Spannigszuestand vom
Expander. Es chunnt nit druf aa, uf welem Wääg s Ändi vom Expander an dä Ort cho
isch. In sonige Fäll reedet mä von ere konserwative Chraft. D Aarbet, wo gegen e
konserwativi Chraft verrichdet wird, isch unabhängig vom Wääg, si hängt nume vom
Aafangs- und vom Ändpunkt ab. Mä bechubbt also Aarbet wo mä gmacht het zrugg
über, wemm mä – uf em gliiche oder uf eme andere Wääg – wider zum gliiche
Usgangspunkt chunnt.

Dr Wärt vom Wäägintegral von ere konserwative Chraft vom ene festen Bezugspunkt
us häisst potenzielli Energii W p o t {\displaystyle W_{pot}\,} , mänggisch au
churz Potenzial. Vilmol isch s äifacher, wemm mä vo dr potenzielle Energii
usgoot (im Bischbil oobe also vo dr Spannigsenergii, wo im Expander gspiicheret
isch) zum d Chraft F → {\displaystyle {\vec {F}}} als iire negative Gradiänt

Es chunnt aber in braktische Fäll nie vor, ass d Aarbet, wo am ene Süsteem
gläistet wird, ganz in potenzielli Energii umgsetzt wird. Es git immer
Riibigschreft und d Aarbet, wo wäge dene gläistet wird, wird in Wermi umgsetzt.
Mänggisch isch s aber genau die Dissipazioon, wo mä will (Fallschirm,
Fitnessgräät, Motorbrämsi).

Gegen e Expander muess e Schwechling gliich vil Chraft aawände wien e
Schwergwichtler. Wemm mä aber e Stääge ufe goot, denn schafft mä gege si
Gwichtschraft F G {\displaystyle F_{G}} , d.h. je schweerer dr Mensch umso mee
muess er schaffe, und in ere Umlaufbaan um d Ärde wurde bäidi nääbenenander
fliege. Wemm mä Beweegige in Chraftfälder beschribt, wie doo im Schweerifäld vo
dr Ärde, isch s vilmol braktisch, wemm d Äigeschaft vom Körper, wo d Chraft zuen
ere broporzional isch, uuserächnet. Dere Äigeschaft (z. b. d Masse m
{\displaystyle m} vom Sportler) säit mä allgemäin d Laadig. Mä wird sä loos,
wemm mä s Wektorfeld vo dr Chraft dur d Laadig däilt. Em Resultat

säit mä d Fäldsterki und si beschribt s Chraftfäld unabhängig vo dr Laadig vom
Probkörper. Dr Fäldsterki g vom Schwerifäld säit mä au d Fallbeschlöinigung.

S Skalarfäld vo dr potenzielle Energii, wo für konserwativi Chraftfälder
existiert, däilt dur d Laadig git s Potenzial vom Chraftfäld.

S Dräimomänt M → {\displaystyle {\vec {M}}} cha mä uffasse as d Chraft F →
{\displaystyle {\vec {F}}} , wo e Dräijig bewirkt. Es isch s Chrüzbrodukt vom
Chraftarm und dr Chraft:

Doo isch dr Chraftarm r → {\displaystyle {\vec {r}}} dr Ortwektor vom Dräipunkt
zum Punkt, wo d Chraft aagrift (Aagriffspunkt). Das bedütet, ass je grösser dr
Abstand zwüschen em Dräipunkt und em Aagriffspunkt isch, umso gröösser isch s
Dräimomänt. Usserdäm macht nume sälli Komponänte vo dr Chraft bim Dräimomänt
öbbis us, wo sänkrächt zur Strecki zwüschen em Dräipunkt und em Aagriffspunkt
isch.

Dräimomänt chömme under anderem vor, wenn d Dräizaal vo Körper, wo chönne drüllt
wärde, gröösser oder chliiner wird. Si spiile denn e Rolle, wo mä mit dere vo de
Chreft bi dr gradlinige Beweegig cha vergliiche. Analog zum Gliichgwicht vo de
Chreft isch s Gliichgwicht vo de Dräimomänt e wichdige Spezialfall.

Wenn e Chraft uf e Flechi wirkt, so isch dr Druck p {\displaystyle p} wo
entstoot gliich dr Gröössi (dr Lengi vom Wektor) vo dr Chraftkomponente F → ⊥
{\displaystyle {\vec {F}}_{\perp }} , wo sänkrächt uf dere Flechi stoot, pro
Flechiinhalt A {\displaystyle A} :

Dr Druck isch en intensivi Zuestandsgröössi vo thermodünamische Süsteem und au
no e lineari Fäldgröössi. Das Konzept isch e Veräifachig vom allgemäine
Spannigstensor.

Dr Underschiid zwüsche de Uffassige vo dr Chraft vom Aristoteles und vom Newton
gseet mä au bi dr „Schiinchraft“, wo mä ere au Drääghäitschraft säit.
Schiinchreft chömme nume in beschlöinigte Koordinatesüsteem vor und existiere
nid, wemm mä sä vom ene Inerzialsüsteem us aaluegt. Mä cha sä aber mässe und
iiri Wirkig isch real. D Bezäichnig chunnt drvo, ass e gäignete Beobachder
usserhalb vom Süsteem sich d Uswirkige äifach mit em Drääghäitsbrinzip cha
erklääre ooni zuesätzligi Chreft.

D Drääghäitschraft isch mit em Brinzip vom d’Alembert verbunde: Äifach gsäit
füert s d Drääghäitschraft vom d'Alembert F → T = − m a → {\displaystyle {\vec
{F}}_{T}=-m\,{\vec {a}}} ii und macht eso us em dünamische Broblem vom e Körper,
wo sich bewegt, e statischs Broblem. In dr technische Mechanik, wo s Brinzip mit
vil Erfolg aagwändet wird, redet mä vom ene »dünamische Gliichgwicht«. In mängge
Fachbüecher wird im d'Alembert si Drääghäitschraft as Gegechraft im Sinn vom
Wäggselwirkigsbrinzip bezäichnet, anderi Fachbuechautore gseen do e Widerspruch
zum Wäggselwirkigsbrinzip, wil s für sä kä Gegechraft git. D Bezäichnig
Schiinchraft wird au drmit erklärt, ass d Drääghäitschraft kä wirkendi Chraft
isch, wie sä dr Newton definiert.

Die spezielli Relatiwidäätstheorii wird anstatt vo de dünamische Gsetz vo dr
klassische Mechanik aagwändet, wenn d Gschwindigkäite, wo vorchömme, gegenüber
dr Liechtgschwindikäit nit chönne vernoochlässigt wärde. In dr spezielle
Relatiwidäätstheorii muess dr Impuls zum relativistische Impuls verallgemäineret
wärde, d Chraft cha denn immer no us F → = d p → d t {\displaystyle {\vec
{F}}={\tfrac {\mathrm {d} {\vec {p}}}{\mathrm {d} t}}} berächnet wärde, aber dr
Impuls isch nüme p → = m ⋅ v → {\displaystyle {\vec {p}}=m\cdot {\vec {v}}} .
Anstatt vo dr Beziejig »Chraft = Masse mol Beschlöinigung«, F → = m ⋅ a →
{\displaystyle {\vec {F}}=m\cdot {\vec {a}}} vom Newton, brucht mä d Gliichig F
→ = d d t m ⋅ v → 1 − v 2 c 2 . {\displaystyle {\vec {F}}\,=\,{\frac {\mathrm
{d} }{\mathrm {d} t}}{\frac {m\cdot {\vec {v}}}{\sqrt {1-{\frac
{v^{2}}{c^{2}}}}}}.}

D Chraft wird zur Minkowskichraft („Viererchraft“) erwiteret, wo mä mäistens as
K μ {\displaystyle K^{\mu }} schribt und us em Viererimpuls berächnet über K μ =
d p μ d τ = γ d p μ d t {\displaystyle K^{\mu }={\tfrac {\mathrm {d} p^{\mu
}}{\mathrm {d} \tau }}=\gamma {\tfrac {\mathrm {d} p^{\mu }}{\mathrm {d} t}}}
mit dr Äigezit τ {\displaystyle \tau } und em Lorentzfaktor γ = 1 / 1 − v 2 c 2
. {\displaystyle \gamma =1/{\sqrt {1-{\frac {\mathrm {v} ^{2}}{c^{2}}}}}.}

Die Gliichig, d »Beweegigsgliichig vo dr spezielle Relatiwidäätstheorii für e
Viererimpuls«, beschribt beschlöinigti Beweegige im ene Inerzialsüsteem. Zwüsche
F → {\displaystyle {\vec {F}}} und K → {\displaystyle {\vec {K}}} git s dr
Zämmehang F → = 1 − v → 2 c 2 K → , {\displaystyle {\vec {F}}={\sqrt {1-{\frac
{{\vec {v}}^{2}}{c^{2}}}}}\,{\vec {K}},} wo K → = ( K 1 , K 2 , K 3 )
{\displaystyle {\vec {K}}=(K^{1},K^{2},K^{3})} dr rüümligi Däil vo dr
Viererchraft K μ {\displaystyle K^{\mu }} isch; dr zitlig Däil, wo nöi
drzuechunnt, beschribt en Energiiänderig, genauer: d E c d τ {\displaystyle
{\tfrac {\mathrm {d} {\tfrac {E}{c}}}{\mathrm {d} \tau }}} (lueg Viererimpuls),
sodass mä au vom Chraft-Läistig-Viererwektor redet.

Die allgemäini Relatiwidäätstheorii erwiteret s Grawitazionsgsetz vom Newton,
won e Gränzfall von ere isch, nämlig wenn d Massedichte und d Gschwindigkäite
chlii gnueg sin. Iiri Grundlage si maassgäblig vom Albert Einstein am Aafang vom
20. Joorhundert entwigglet worde, und si beschribt allgemäin d Wäggselwirkig
zwüsche dr Materie, wo au Fälder iischliesst, uf dr äinte Site und em Ruum und
dr Zit uf dr andere.

D Grawitazionschraft wird in dr allgemäine Relatiwidäätstheorii as geometrischi
Äigeschaft vo dr krümmte vierdimensionale Ruumzit verstande: Energii, Impuls und
Druck vo dr Materie beiiflusse d Geometrii vo dr Ruumzit, wo si din si. Dä
Iifluss cha mä mit em Begriff vo dr »Ruumzitchrümmig« beschriibe. Die rüümlige
und zitlige Koordinate wärde as gliichberächtigt betrachtet, und mä behandlet
alli Ändrige nume no as e geometrischs Brobleem. D Materie, wo e
Grawitazionschraft uf sä wirkt, bewegt sich in dr Ruumzit uf ere Geodäte, also
im naive Sinn »gradus«. Die Graadi as Modäll für d Gradusbeweegig vom e freie
Körper git s nume in nid krümmte (also grawitazionsfreie) Rüüm.

Füsikalisch entspricht d Beweegig dr Geodäte nooch em freie Fall. E groosse Däil
vo dr Schwerchraft wird eso druf zrugggfüert, ass dr Ärdbode, wil d Atom, wo d
Ärde us ene bestoot, sich geegesitig abstoosse, relativ zum ene frei fallende
Gegestand gege oobe beschlöinigt wird. Abgsee vo de Chreft vo de Gezite gspürt e
Mensch uf em Ärdbode also fast die gliichi Chraft, wie wenn er in ere Rageete
wurd stoo, wo gliichmässig beschlöinigt wird. D Chreft vo de Gezite, wo s in
jedem Grawitazionsfäld git, chömme bim ene usdeente Objekt als Verformigschreft
zum Vorschiin. Im Grawitazionsfäld vom ene chuugeleförmige Körper (wie dr Ärde)
zien d Chreft vo de Gezite s Objekt in dr Fallrichdig in d Lengi und stuuche s
sänkrächt zur Fallrichdig zämme. D Chreft vo de Gezite chömme diräkt vo dr
Ruumzitchrümmig und si bsundrigs stark bi Objekt mit seer groosse Masse wie bi
schwarze Löcher.

In Experimänt, wo chliinsti Däili wäggselwirke, bechunnt mä Resultat, wo im
Widerspruch zur klassische Mechanik stöön. Es git Fenomen wo kwantisiert si, das
häisst, si laufe nit kontinuierlig ab, sondern bassiere nume in bestimmte
Porzione – de sogenannte »Kwante«. D Chreft wärde in dr Kwantemechanik wie in dr
klassische Mechanik dur Chraftfälder beschriibe, si sin also nit kwantlet.
Allerdings chönne aaziehendi Chreft e Kwantlig vo de möglige Energie vo de Däili
zur Folg ha. So chönne wäge dr aaziende elektrische Chraft vom Atomkärn d
Elektronen im Atom nume bestimmti Energie ha.

Es git kwantemechanischi Effekt, wo wien e Chraft erschiine, wo mä aber nit uf d
Wirkig vo äinere vo de Grundchreft cha zruggfüere. Zum Bischbil isch s
Pauli-Prinzip d Ursach vo dr Usduschwäggselwirkug, wo under anderem drzue
biidräit, ass sich Atom wo nooch zämme si abstoosse.

Vo 1927 aa het mä brobiert, nit nume die ursprünglige Objekt vo dr
Kwantemechanik, d Partikel, z kwantisiere sondern au Fälder (z. B. s elektrische
Fäld). Us däm si d Kwantefäldtheorie entstande; mä schwätzt au vo dr »zwäite
Kwantisierig«. D Kwantisierig vo de Fälder wird au im Beriich vo dr
Festkörperfüsik und in andere Vildäilitheorie aagwändet.

In dr Kwantefäldtheorii wärde alli Chreft drufzrugggfüert, ass wirtuelli Bosone
usduscht wärde. Die Wäggselwirkigsdäili zu jedere vo de vier Grundchreft si
sozusage äinzelni »Chraftdäili«.

Konkreti Kwantefäldtheorie si d Kwanteelektrodünamik, wo Elektrone, Positrone
und s elektromagnetische Fäld beschribt, und d Kwantechromodünamik, wo die
starki Kärnchraft beschribt, also under anderem wie d Protone und d Neutrone
ufbaut sin. Usserdäm het mä die schwachi Kärnchraft mit dr Kwanteelektrodünamik
zur Theorii vo dr elektroschwache Wäggselwirkig zämmegfüert. S elektroschwache
Modäll bildet mit dr Kwantechromodünamik s sogenannte Standardmodäll vo dr
Elementardäilifüsik. Es behandlet alli bekannte Däili und cha die mäiste
bekannte Vorgäng erkläre. S Schwerifäld (Gravitazion) isch aber nid din, es git
no kä konsistänti Theorii vo dr Kwantegrawitazion und es feele no anderi Sache
im Standardmodäll. Allerdings het mä z. B. s sogenannte Higgs-Däili, wo in dr
Theorii vo dr elektroschwache Wäggselwirkig d Masse vo de „schwache“ Äichbosone
W+, W− und Z erklärt, 2012 vermuetlig gfunde. Im Standardmodäll spiile d
Äichbosone d Rolle vo Chraftdäili, wo Wäggselwirkige vermiddle. Wil Chreft dur
Wäggselwirkigsdäili vermiddlet wärde, isch die Chraft kwantisiert.

In dr hütige Füsik wärde mäistens vier Grundchreft bzw. Wäggselwirkige
underschiide. Wemm mä sä noch dr Gröössi vo dr Koppligskonszante sortiert, won e
Mäss für die relativi Sterk i isch, so si das:

Äins vo de Ziil vo dr Füsik isch s, alli Grundchreft oder Wäggselwirkige in äim
veräihäitligte Gsamtkonzept z beschriibe, in ere »groosse veräihäitligte
Theorii«, wie si in dr Dabälle daargstellt isch. Für daas nimmt mä aa, ass die
Grundchreft zur Zit vom Urknall en äinzigi Chraft gsi si, wo sich denn in die
äinzelne Chreft ufgspalte het, wo sich s Uniwersum abküelt het.

Mä het schon e baar Erfolg gha, zum Bischbil het mä die elektrostatischi
Wäggselwirkig und die magnetischi Wäggselwirkig veräint, wo dur e Magnetismus
und die »magnetische Chreft« beschriibe wärde und as relativistische
Nääbeneffekt vo elektrische Ström erklärbar si. Es isch au scho glunge, die
elektromagnetischi Wäggselwirkig und die schwachi Wäggselwirkig in dr
Kwantefäldtheorii vo dr elektroschwache Wäggselwirkig z beschriibe. Mä het
dorum, so wie mä s hüte gseet, sträng gno nume drei verschidnigi Grundchreft, wo
vonenander unabhängig si.



https://als.wikipedia.org/wiki/Kommunikation

Kommunikazioon (lat. communicatio, ‚Mitdäilig‘) isch dr Usdusch oder s
Überdrääge vo Informazioone. „Informazioon“ isch in däm Zämmehang e
zämmefassendi Bezäichnig für Wüsse, Erkenntnis oder Erfaarig. Mit „Usdusch“ isch
e gegesitigs Gee und Nee gmäint; „Überdrääge“ isch d Beschriibig drfür, ass
drbii Distanze chönne überwunde wärde, oder es isch e Vorstellig gmäint, ass
Gedanke, Vorstellige, Mäinige und anders vo äim Individuum zum en anders
fliesse. Das isch e bestimmti Sichtwiis und metaforischi Beschriibig für en
Alldaag – wemm mä s Fenomeen Kommunikazioon genauer will beschriibe, wird s
immer schwiiriger, e son e Metafere z bruuche.

S Wort „Kommunikazioon“ wird usser in dr ursprünglige Bedütig vo Sozialhandlig
au für anderi Vorgäng in underschidlige Zämmehäng verwändet. D
Kommunikatioonstechnologie wärde immer mee aagwändet und esoisch s zum Bischbil
drzue choo, ass au technischi Aspäkt Däil vom Kommunikazioonbegriff worde si.
Under Kommunikazioon wärde also au s „Überdrääge vo Signal“, „wäggselsitigi
Stüürig“ und in äifache Fäll au „Verbindig“ vo Gräät verstande; in andere
Situazione wird Kommunikazioon uf Instiduzioone oder Undernääme und dene iiri
Ziilgrubbe bezoge. Denn wärde nüm Lääbewääse, sondern organisierti Äihäite (oder
„Süsteem“) as Kommunikatore (Broduzänte und Rezipiänte) aagluegt, zum Bischbil
wenn im Zämmehang mit Schurnalismus, Publizistik oder Marketing vo
Kommunikazioon d Reed isch.

Kommunikazioon isch alldääglig und s gseet us, wie wenn si eso sälbstverständlig
isch, ass mä käini Brobleem drmit cha gsee. Für die mäiste Situazione längt das;
es wer z kompliziert, wemm mä die äigeni Kommunikazioon ständig wurd
hinderfrooge. Erst bi Missverständniss und Misserfolg, wo mit Kommunikazioon
chönne in e Zämmehang brocht wärde, wird d Kommunikazioon zum Brobleem. In dr
wüsseschaftlige Behandlig vo dr Kommunikazioon wird d Froog gstellt, wie
Kommunikazioon cha erkläärt wärde; under was für Bedingige si ablauft; was d
Kriterie si dass si erfolgriich isch; und wie mä Modäll cha mache, wo mä mit ene
Vorussaage cha abkäite und wie mä sött handle.



https://als.wikipedia.org/wiki/Kernwaffe

Kärnwaffe – au Atomwaffe oder Nuklearwaffe – si Waffe, wo d Wirkig von ene vo
kärnphüsikalische Brozäss chunnt, bsundrigs dr Kärnspaldig (Fissionsbombe) und
dr Kärnfusioon (Wasserstoffbombe). Explosivi konvenzionelli Waffe hingeege
bechömme iiri Energii us chemische Reakzioone, wo d Atomkärn drbii unveränderet
bliibe. Zämme mit de biologische und de chemische Waffe ghööre Kärnwaffe zu de
so genannte NBCR-Waffe.

D Chriegsfüerig isch dur d Iifüerig vo dr Kärnspaltig as Waffe revoluzioniert
worde. Scho die erste Kärnwaffe häi Explosioonsenergie ghaa, wo mehr as
zääduusig Donne vo konvenzionellem Sprängstoff entsproche häi. Äi Atombombe het
gnueg Energii freigsetzt, zum e ganzi Stadt z zerstööre, wie s im August 1945
bassiert isch, wo die japanische Stedt Hiroshima und Nagasaki fast vollständig
zerstöört worde si und Hundertduusigi vo Mensche umchoo si. Während em Chalte
Chrieg häi vor allem d USA und d UdSSR Kärnwaffe entwicklet, wo zum Däil 10'000
Kilodonne (10 Megadonne) TNT-Ekwiwalänt ghaa häi. Die sterksti Bombe, wo je zur
Explosion brocht worde isch, isch die sowjetischi Zar-Bombe, en
Wasserstoffbombe, gsi. Si isch am 30. Oktober 1961 bin eme atmosfäärische
Kärnwaffedest zündet worde und het en Energii vo öbbe 57'000 Kilodonne (57
Megadonne) TNT-Ekwiwalänt freigsetzt. Zum Vergliich het d Hiroshima-Bombe e
Sprängchraft vo 13 Kilodonne TNT ghaa. E Bombe mit ere so groosse Chraft hät im
Chriegsiisatz ganzi Balligsgebiet verwüestet. D Tämpratuur im Zentrum von ere
nukleare Explosion isch zwüsche 10 und 15 Millione Grad Zelsius.

Wäge iirer riisige Zerstöörigschraft, aber mee no wäge dr Radioaktivideet und de
Rückständ, wo bi dr Explosioon freigsetzt wärde, si d Kärnwaffe en ärnsti
existenzielli Bedrooig nit nume für d Menschhäit sondern für alles Lääbe uf dr
Wält. Uf dr andere Site dänke mänggi Bolitiker und Bolitikwüsseschaftler, ass
die geegesitigi Abschreckig über 40 Joor lang e diräkte milidäärische Komflikt
zwüsche de Groossmächt USA und UdSSR verhinderet het. Die mäiste Staate uf dr
Wält häi sich drzue verüflichdet, käini Atomwaffe z entwickle, aber usser de
bekannte Atommächt gits immer no Staate, wo an ere atomaare Zfrüstig schaffe. E
baar Staate wie z.B. Nordkorea füehre aktuell (2016) Atomteschts düüre, was
wältwiit als grosses Risiko angluegt wird, z.B. vo dr Internazionaale
Atomenergii-Organisazioon. E Hufe Bolidikwüsseschaftler dänke, ass dr Umgang mit
dr Gfoor vo missbrüüchlichem Erwärb vom betreffende Know-how au dur
terroristischi Organisazione äini vo de grösste Herusfordrige im 21. Joorhundert
sig.



https://als.wikipedia.org/wiki/Kanton_Wallis

Tiitsch: Wallis; Franzesisch: Valais; Italienisch: Vallese; Rätoromanisch:
Vallais.

Ds Wallis bschtejt (mit Üsnahm vam Gibiät jensiits vam Simplonpass) üs dum Tal
vam Rottu vanr Quellu (dum Rhonegletscher) bis zum Gänfärsee und du Situtellinu,
bis zur Wassärschejdu. Uf dr Nordsiitu sind Bärnär und Waadtländär Alpe, im Südu
d’ Wallisär Alpe mit du hegschtu Bärgu vanr Schwiiz (Mischabel- und Monte Rosa
Massiv). D’hegschtu Bärga vanu Wallisär Alpu sind Dufourspitza mit
4'634 m ü. M., dr Dom 4'545 m ü. M., Liskamm 4'527 m ü. M., Wiishoru
4'505 m ü. M., Täschhoru 4'490 m ü. M. und dr bichänntischto Bärg vanr Wält, ds
Mattärhoru 4'478 m ü. M.

Mit dum Aletschgletscher, dum Gornergletscher und dum Fieschärgletscher sind di
drii gregschtu Gletschra vanu Alpu im Wallis.

Durr du Schutz vanu Bärgu zring isch ds Höüipttal vam Obärwallis, vorallum aber
ds unner Vischpärtal ganz trochus und waarums (Steppoklima). D’Wassärvärsorgig
isch durr scho im Mittilalter bichännti Wassärlejtige (Süöne) (Suone, Bisse)
gwährlejschtuti.

Im Oberwallis (im Oschtu va Sidärs, franzesisch Sierre) tüöt mu Wallisertiitsch,
an hechschtalemannischu Dialäkt redu, im Unnerwallis (im Weschtu vam Pfynwaald)
redut mu Franzesisch odär wiä d’Wallisär sägund «Wälsch». Tejlwiis keert mu inu
Siitutälru va Eifisch und Ering nu ds Pattua, an frankoprovenzalischi Mundart.
D’natiirli Spraachgränza isch der Chlej Bach nerdli vam Rottu d’ Raspille
zwischund Sidärs und Salgesch. Südli vam Rottu bildut dr Pfywald
d’Spraachgränza.

Vam Grossu Rat ärlaani Ggsetz miässund vor d’Volchsabstimmig. Ds Volch het ds
Rächt, mit anar Volchsinitiativu sälbscht Värfassigs- und Ggsetzesändrige
vorzschlaa; neetigi sind darfär 8'000 Unnerschrifte.

Ds Wallis bstejt üs 13 Bizirku. Schi sind üs du 13 Zändu antstandu, uf dum
Kantonswappu sinsch durr 13 Stärna dargschtellti. D Bizirka Weschtlich Raro und
Öschtlich Raro sind Zämmuhaftig ejn Zändu.



https://als.wikipedia.org/wiki/Kanton_Jura

Dä Kanton Jura liit im Nord-Weschte vo de Schwiiz. Är isch dä jüngscht Kanton vo
dä Schwiiz und isch wäge massive kulturelle Schpannige nach lokale und
eidgenössische Volksabschtimmige im Jaar 1979 dur d Abschpaltig vom Kanton Bärn
entschtande.

Tüütsch: Jura; Französisch: Jura; Italienisch: Giura; Rätoromanisch: Giura;
Änglisch: Jura; amtlich: République et Canton du Jura (Republik und Kanton
Jura).

Dä Kanton Jura isch im Nord-Weschte vo de Schwiiz und isch än Teil vo dä Gränze
zu Frankriich. Im Süde gränzed Noieburg und Bärn an Jura, im Oschte Solothurn
und Basel-Land.

S jurassische Gebiet vom Fürstbistum Basel, won e Verdeidigungsbündnis mit
Frankriich gha het, het 1792 no zum Heilige Römische Riich ghört. Wo dr Erst
Koalitionschrieg im April vo däm Johr agfange het, hai d Franzose die nördliche
Deil drvo bsetzt, nid aber die südlige Gebiet um Moutier und im Erguel, wo under
em Schutz vo dr Eidgenosseschaft gstande si. Im Septämber 1792 isch die
Französischi Republik usgrüeft worde, und churz druf, am 17. Dezämber 1792 hai
revolutionäri Jurassier die Raurachischi Republik errichdet. Die isch scho im
Johr druf, am 23. März 1793, ufglöst und as Département du Mont Terrible in die
Französischi Republik iigliideret worde. Mit em Friide vo Campo Formio si au die
südlige Deil drzue cho.

D Koalitionsmächt, wo dr Napoleon besigt hai, hai schlussändlig die französischi
Annexion nit anerkennt. D Gebiet nördlich vo Biel sind äm Kanton Bärn 1815 dur d
Entscheidig vom Wiener Kongress us dr Erbmasse vom ehemoolige Fürschtbischtum
Basel (mit Sitz z Pruntrut) als Entschädigung für die verloorene Territorie im
Aargau und i dä Waadt zueteilt worde. Än chline Teil (Bezirk Arlesheim) isch a
Basel gfalle.

Dä Kanton Bärn isch, abgseh vo de wenige grosse Städt, politisch eener
konservatiiv, grööschteteils protestantisch und tüütschschprachig. D Bewohner
vom Gebiet im Jura, wo 1815 erworbe worde isch, sind vorhäär Undertane vom
Fürschtbischof von Basel aber i dä Region Biel und i de südliche Täler scho sit
äm Mittelalter i dr Machtsphäre vo Bärn gsii, und sind eener liberal,
mehrheitlich französischschprachig und – im Nordteil, wo Bärn d Gägereformation
nöd hät chöne underdrücke – katolisch. Drum cha mer bi Volksabstimmige
interessanterwiss öpedie feschschtelle, dass dä Kanton Jura, wo i soziale Frooge
progressiv isch, bi gsellschaftspolitische Frooge konservativ stimmt. So hät er
zum Bischpiil d Frischtelösig oder d Gliichstellig vo gliichgschlechtliche
Partnerschafte abglehnt – im Unterschiid zum Bärner Jura.

Das dä Konflikt, wo schlussändlich 1979 zu dä Abtrännig vom Kanton Jura vo Bärn
gfüert hätt, urschprünglich weniger sprachlich, sondern mee konfessionell gsii
isch, gseet me dadraa, das bi dä Volksabschtimmige über d Kantonsgründig dä
Südteil vom Bärner Jura (Amtsbezirk Neuestadt (La Neuveville), Münschter
(Moutier) und Courtelary), wo zwar ebäfalls französischschprachig aber
proteschtantisch isch, immer drfür gschtumme hätt, bi Bärn z bliibe. Dä
tüütschschprachig Bezirk Laufe isch zwar katolisch, d Sprach hät aber 1975 zum
Entscheid gfüert, bi Bärn z bliibe. Spöter, won s Laufetaal dur de Kanton Jura
vo Bärn trännt gsi isch, häts sich em Kanton Baselland aagschlosse (1994).

An ere Volksabstimmig zur Jurafrog vom 1. März 1970 hät s Bärner Stimmvolk mit
eme Zuesatz zur Staatsverfassig de sibe jurassische Bezirk s Rächt gee, sälber
über ihri politischi Zuekunft z entscheide und de Amtsbezirk Laufe hät s Rächt
überchoo, sich emene andere Nochber-Kanton aazschlüüsse. Am 23. Juni 1974 händ
Wähler im damalige Bärner Jura in ere Volksabstimmig beschlosse, sich vom Kanton
Bärn z tränne und en äigene Kanton z gründe. S aidgenössisch Parlamänt hät im
September 1977 di jurassisch Verfassig guetghaisse. Am 24. September 1978 hät s
Schwizer Volk mit 71 Prozent Jo-Stimme und alli Ständ d Schaffig vom Kanton Jura
ermöglicht, wil si enere entsprächende Änderig vo de Bundesverfassig zuegstimmt
händ. Eso isch för de Kanton Jura de Schritt i d Souveränität uf de 1. Jänner
1979, als 26. Kanton vo de Schwiz, möglich worde.

Dr Kanton Jura bestoht us de drey Bezirk Freibäärge, Delsbärg und Pruntrut. Die
vier andere Jurabezirk Münschter, Neuestadt, Courtelary (im St. Immertal) und
Biel ghöre zum Kanton Bärn. D Freibäärge entspräche em tüppische Bild vom Jura
mit liicht bewaldete, wiitläufige Wäide, wo Chieh und vor alem au Ross druf sin.
S Elsgau (Ajoje) mit de Hauptstadt Pruntrut isch dr Zipfel vo dr Schwiiz, wo e
so wiit uf Frankriich überelampt.

Amtssprach im Kanton isch Französisch. Di einzig tüütschschprachig Gmeind isch
Ederswiler. Uff de Jurahöchene gitts vereinzelt aber no Wiiler und Einzelhööf,
wo traditionell dütsch gschwätzt wird. Es handlet sich dodrby um Siidlige vo de
Täufer (Mennonite), will dene friener dr Bischof vo Basel nume Siidlige über
1'000 m ü. M. erlaubt hett. Bischpill für söttigi Wiiler sin Chaux d’Abel
(teilwys Les Bois) oder Les Mottes (Le Bémont).

Es paar Ort sind wäg dä näche Schprachgränze nöd nur under ihrem französische,
sondern au em tüütsche Name bekannt, so zum Biischpiil Delémont/Delsberg oder
Porrentruy/Pruntrut.

S Parlamänt (le Parlement) vom Kanton Jura beschtaat us 60 Volksverträtter. 20
Mitglider vo dä PDC/CVP 15 Mitglider vo dä PS/SP 12 Mitglider vo dä PLR/FDP 8
Mitglider vo dä PCSI/CSP 3 Mitglider vo CS-PdA/POP (Wahlbündnis vo Trotzkischte
und Kommunischte) 2 Mitglider vo dä UDC/SVP Usserdäm isch s Volk diräkt a de
Gsetzgebig beteiliget, will über Verfassigsänderige obligatorisch und über
Gsetzesänderige uf Aatraag vo mindischtens 2000 Schtimmberächtigte oder acht
Gmeinde vom Volk abgschtimmt wird. Mindischtens 2000 Schtimmberächigti oder acht
Gmeinde chönnd au ä Gsetzes- oder Verfassigsänderig beaträge. Ussländer sind sit
1977 au schtimm- und waalberächtiget; si chönnd aber nöd i kantonali Ämter
gwäält wärde.

Di jurassisch Regierig (le Gouvernement) setzt sich us foif Mitglider zäme. 2
Mitglider vo dä Parti démocrate-chrétien / Chrischtlichdemokratischi Volkspartei
2 Mitglider vo dä Parti socialiste / Sozialdemokratischi Partei 1 Mitgliid vo dä
Parti chrétien-social indépendant/Unabhängigi Chrischtlich-Soziali Partei Dä
Kanton Jura isch zur Ziit näbed äm Kanton Neueburg dä einzig Kanton, wo di
Lingge i dä Regierig d'Meerheit händ.

Uf Bundesebeni schickt dä Kanton Jura je zwei Verträtter in Schtänderat und in
Nazionalrat.

D’Jurabaane (Chemins de fer du Jura, churz CJ) betriibed mehreri Isebaan- und
Buslinie.



https://als.wikipedia.org/wiki/Johann_Christian_Wentzinger

De Johann Christian Wentzinger (urspringlig Christian Wenzinger; * 10. Dezember
1710 z Ehrestette im Brisgau; † 1. Juli 1797 z Friburg) isch e sidditsche
Bildhauer, Moler un Architekt im Rokoko gsii, wu in de Hauptsach im Brisgau
gschafft het. De zweet Vorname Johann het de Wentzinger sit de 1730er Johr
gfiert. De Wentzinger het zue de vilsittigschte Rokoko-Kischtler z Sidditschland
ghert.

Studieraise hän en no de Uusbildig (wahrschins z Friburg) un de Gsellezitt z
Stroßburg 1731 uf Rom un 1737 uf Paris gfiert. No de Furtbilding uf de dertige
Akademie het sich de Wentzinger as Kinschtler verstande, wu iwer em Handwerch un
dodemit nit unter em Zumftzwang gstande isch. Ab 1745 het er vu Friburg us im
gsamte Brisgau un de REgione drumrum gwirkt. Sii no 1761 am Minschterblatz baut,
scho mit frieklassizistische Detail uusgstattet Wohn- un Atelierhuus „Zum
Schönen Eck“ (Wentzingerhuus) beherbergt siter anne 1994 s Friburger Museum fir
Stadtgschicht.

Sii groß Vermege het de Wentzinger em Friburger Armespital vermacht. S
kinschtlerisch un sozial Wirke vun em het d Stadt no zue sine Lebzitte mit de
Ernennig zum Ehreburger un Ehrestadtrot gwirdigt. D Hand vu de Katharina Egg, de
Dochter vum Burgermaischter, isch em awer versait bliwe.

De Wentzinger isch uf em Alte Fridhof begrabe wore. S Wentzingers Teschtament
soll de Grund sii, wurum s de Fridhof hite no git. Er soll verfiegt haa, dass er
d Erbschaft vu siim große Vermege nur em Friburger Stiftigsfond zuekumme ließ,
wenn sii Grab „uf ewigi Zitte“ uf em Fridhof bstoh blieb.

De Wentzinger het vor allem as Bildhauer un Moler gschafft, no aigener Uussag au
as Architekt. De Zittgnosse het er uf alli Fäll as „bauwiise“ Kinschtler gulte,
wu d Mainig vun em bi städtische un private Bauwerk gfrogt gsi isch.

Zue de Hauptwerk vum Wentzinger ghere siini Biiträg zue de Uusgstaltig vu de
Stiftskilche St. Galle, wun er d Uusstattig devu vu 1757–1760 glaitet ghet het:
iwerlewensgroßi Statue am Ussebau, im Kilcheruum Decke- un Kuppelfreske,
Stuckornamentik, allegorischi un szenischi Relief. E umfangriich
Dekorationsprogramm het er scho 1748 in Schloss Ebnet bi Friburg uusgfiert ghet.
Dert het er unter anderem au Garteskulpture (Vier Johreszitte – Original sit
1992 im Wentzingerhuus) un Stuckature gschaffe. Zahlriichi Arwete verwahrt s
Auguschtinermuseum z Friburg. De Ölberg aus Staufen befindet sich hite im
„Liebieghaus“ z Frankfurt am Main.

Im Friburger Minschter findet sich sii Grabmol vum General un Brisacher
Feschtigskommandant Franz Christoph von Rodt (1671–1743) un de Daufstai, wu vu
ihm anne 1768 entworfe bzw. modelliert wore isch. Uusgfiert wore isch de awer
vum Joseph Hörr un em Anton Xaver Hauser.

Dezu het er e Triumphboge fir d Marie Antoinette gschaffe, wu die im Friejohr
1770 uf ihre Bruttfahrt dur Friburg graist isch.

Z Friburg sin newem Wentzingerhuus ai Stroß, zwoo Schuele (Wentzinger-Gymnasium
un Wentzinger-Realschuel) un e Birokomplex (Wentzinger-Hof) noch em Kinschtler
gnennt wore.

Zum 300. Geburtstag vum Kinschtler het s Auguschtinermuseum vum 27. November
2010 bis zum 6. März 2011 e Uusstellig veraastaltet.



https://als.wikipedia.org/wiki/Jazz

Jazz (IPA: [ʤæz]) isch ä Musikrichtig, wo ungfähr um 1900 i dä Südstaate vo dä
USA entstanden und ursprünglich überwiegend vo Afroamerikaner praktiziert und i
vilfältiger Wiis wiiterentwicklet worde isch - hüüfig im Crossover mit andere
Musiktraditione und Genres. Mittlerwiile werded au Musikforme zum Jazz zellt, wo
oft nur wenig bis chuum me mit de afroamerikanische Tradition verbunde sind.

Dä Jazz wird im Hiiblick uf sini künstlerischi Bedüütig hüfig als amerikanischs
Pendant zur „klassischä“ europäische Musik verstandä. Dä Jazz het für fast alli
andere Sparte vo de Musik, vom Pop bis Folk, noii Möglichkeite ufdoo.

Dä Jazz baut uf emene überwiegend europäische Tonsystem uuf und verwendet
europäischi Melodik und Harmonik, musikalischi Forme (zum Biispil Songform),
sowie europäischi Instrument (Blasinstrument, Klavier, Gitarrä, Kontrabass,
grossi und chliini Trommle, Becki). Die europäischi Musikkultur wird im Jazz uf
ä ganz eigeni Art und Wiis gnutzt. Zentral isch ä bsunderi Rhythmik, wo sich uf
s Bewegigsgfühl beziet, (Swing, Groove), intensivi, spontani Interaktione (u.a.
Call and Response) un ä Tonbildig, wo am vokalä Uusdruck orientiert isch. Die
Element, bsunders t Rhythmik, lönd sich zurggfüere druf, wie in afrikanische
Musikkulture d Musik empfunde wird.

Au di noiiere Strömige vom Jazz wiised einzelni musikalischi und ästhetischi
Charakteristika uf, wo mä an ene merkt, dass si zum Jazz ghöre. Zu dänä
Kennzeiche ghöred näbäd de Blue Notes, wo vor allem i früenere Epoche dr Stil
brägt händ:



https://als.wikipedia.org/wiki/Japanische_Sprache

S Japanische isch d'Amtsschprooch in Japan ond uf Angaur in Palau und
d'Mutterschprooch vo ogfähr 127 Milliona Leit.

D'Entwicklungschicht isch ziemlich oklar, abr mr vrmuatet, dass es Japanische
urschpringlich us em Koreanische entschtanda isch.

Es Verb schtot im Japanischa immr ganz am End vom Satz. S Japanische isch a
agglutinierende Schprooch. Des hoist, dass d'Grammatik immr durch Ahänga
funktioniirt. Also: an da Verbschtamm wird a Endung aghängt, je nachdem ob's
Vergangaheit odr Gegawart odr heeflich odr verneint odr soscht ebbes isch. Em
Japanische gibts koi Mehrzahl, koine Artikel, koine Fäll ond koi Gschlecht.
Präpositiona ond Fäll werdat ausdrickt, indäm mr en Partikel noch s Wort
schtällt.

Vadder = chichi Em Vadder seis: chichi no (no: Besitz) Em Vadder sei Bier:
chichi no biiru (no: Besitz) Em Vadder ebbes gea: chichi ni ageru (ni: Richtung:
in/noch) Vom Vadder ebbes kriega: chichi kara morau (kara: Richtung: vo) Dr
Vadder trinkt a Bier: chichi wa biiru o nomu (wa: Subjekt; o: Objekt)

samui hoist kalt. samukatta hoist s isch kalt gsi. Do braucht mr also koi Verb
dafiir.

A Bsonderheit isch, dass mer em Japanischa drui vrschiedene Schrifta bnützt.
Nämlich di sognannte Kanji (schprich: Kanschi) – des send us am Chinesische
iabrnommene Wortschriftzeicha – ond zwoi Silbaschrifta: Hiragana ond Katakana.
Normalerweis bnützt mer des Kanji fir da Wortschtamm ond d'Hiragana fir
d'Endunga ond andre grammatikalische Sacha. Met de Katakana schreibt mer
Fremdwerter odr schpezielle botanische odr andre wissaschaftliche Begriff.

Vadder (chichi) en alle drui Schrifta: Kanji: 父 (Meischt a weng kompliziertere
Zeicha), Hiragana: ちち (Meischt eher runde Zeicha), Katakana: チチ (Meischt eher
eckige Zeicha)

D Wikipedia uff Japanisch S Wiktionary uff Japanisch — e freis Wörterbüech
Wikinews uff Japanisch — Aktuälli Nochrichte Wikibooks uff Japanisch — Lern- und
Lehrmaterialie Wikisource uff Japanisch — Quälletekscht



https://als.wikipedia.org/wiki/J._R._R._Tolkien

Dr J. R. R. Tolkien (1892-1973) isch en änglische Glehrte und Schriftsteller
gsi. Er isch wäge siim Fantasy-Buech Dr Hobbit (The Hobbit) und dr Trilogii Herr
vo de Ring (Lord of the Rings) noch em Zweite Wältchrieg berüehmt worde.

Dr John Ronald Reuel Tolkien isch am 3. Januar 1892 z Bloemfontein in Südafrika
uf d Wält cho. Won er vieri gsi isch, isch er mit siiner Mueter und siim jüngere
Brueder uf Birmingham z Ängland züglet, nochdäm si Vater, a Bankier, z Südafrika
gstorben isch. Im Johr 1900 isch si Mueter katholisch worde und au dr Tolkien
isch e duef religiöse Katholik gsi. Wo si Mueter 1904 gstorben isch, isch e
katholische Briester Vormund vo de beide Brüeder worde. Vier Johr druf het sich
dr Tolkien in en anders Waisechind, d Edith Bratt, verliebt. Si isch spöter si
Inspiration für eini vo siine Romanfigure, d Elbin Lúthien Tinúviel, worde. Si
Vormund het nüt vo dere Liebi welle wüsse, und dr Tolkin het müesse warte bis
1913, won er mit einezwanzig erwachse worden isch, bevor er dr Edith e
Hürotsadrag het chönne mache.

Dr Tolkien isch uf d King Edward's School z Birmingham gange und het denn am
Exeter College z Oxford gstudiert. 1915 her er dr B.A., vier Johr spöter dr M.A.
gmacht. Im Erste Wältchrieg isch er iizoge worde und het an dr Somme kämpft.
Noch em Chrieg het er churzi Ziit am The New English Dictionary mitgschafft, wo
spöter The Oxford English Dictionary worden isch. Er het die änglisch Sproch und
Literatur an de Universitete Leeds (vo 1920 bis 1925) und Oxford (1925 bis 1959)
underrichdet und isch Spezialist gsi für Alt- und Middelänglisch. Er isch sehr
beschäfdigt gsi mit siine akademische Pflichte und het au an andere Universitete
examiniert, so het er numen e baar Publikatione gmacht in dere Ziit, wo aber in
siim Fäld bedütende Iifluss gha hai. Drunder si gsi Sir Gawain and the Green
Knight (1925; mit em E.V. Gordon), d Standardusgob vo däm Wärk, Beowulf: The
Monsters and the Critics, e Vorläsig won er 1936 ghalte het und richdigswiisend
worden isch, und en Usgob vom mittelalterlige Handbuech für Eisiidlere Ancrene
Wisse (1962).

Wälterüehmt isch er mit siine Fantasy-Gschichte worde. Dr Hobbit (änglisch The
Hobbit), e Chinderbuech, isch 1937 usecho und dr Herr vo de Ring (änglisch The
Lord of the Rings), e Trilogii, won e Fortsetzig vom Hobbit isch, 1954-1955.



https://als.wikipedia.org/wiki/Inn

De Inn (lat. Aenus; rätorom. En?/i) isch e Nebefluss vo de Donau und het sini
Quelle im Engadin i de Bündner Alpe. Er isch 517 km lang und flüüsst dör d
Schwiiz, Östriich und Tüschtland, woner bi Passau i Donau ine flüüsst.

De Inn het sini Quelle bim Lunghinsee (Bündnerland) südwestlig vom Piz Lunghin
inere Höchi vo 2'484 m ü. M. nördlich vom Malojapass im Oberengadin und flüüsst
as ersts in Silsersee, dänn in Silvaplanersee und nocher in St. Moritzersee. Er
flüsst dänn witer i nordöstliche Richtig dör s Ober- und Underengadin. Noch de
schwizerisch-östriichische Grenze werd sis Taal Oberinntal gnennt bis abe uf
Innsbruck, em Hoptort vom Tirol, und denn Unterinntal. Vo Kufstein bis Erl im
Tirol bildet de Inn d Grenze zwüschet Östriich und Tütschland. Nochene flüsst er
e Stüggli dör Bayere um denn wider d Grenze zwüschet Östriich und Tütschland z
bilde. I de Grenzstadt Passau mündet er noch 517 km denn i d Donau, wo sälber
öpe 547 km zrugglait het. As Alpefluss füert er vill Wasser und het bi sinere
Mündig i d Donau mee Wasser im Jooresdurchschnitt as die.

Die wichtigste Ort, wo de Inn verbii flüüst sind: Sils Maria, St. Moritz,
Samaade und Schuls im Engadin, Landegg, Imst, Innsbruck, Hall in Tirol,
Rattebärg, Wörgl und Kufstein im Tirol, schliesslich no Roseheim, Wasserburg,
Mühldorf, Altötting und Passau z Bayere.

De ersti grossi Näbefluss, wo vo rächts in Inn flüüsst, isch de Flaz uf Höchi
Samade, und de bringt im Johresdurchschnitt me Wasser als de Inn bis do ane
füert. Bi Zernez mündet d Spöl vo rächts in Inn. Si bringt Wasser vo Livigno us
Italie und vom Ofepass. De ersti grösser Näbefluss, wo vo lings in Inn flüüsst,
isch d Sanna bi Landegg Im Tirol. Si bringt s Wasser vo de Rosanna (us em Gebiet
vo St. Anton am Arlberg) und de Trisanna (us em Paznauntal). Vor Haiming (Tirol)
chunnt dänn us Süde d Ötztaler Ache in Inn. Witeri längeri rächti Siteflüss sind
d Sill vom Brenner obeabe und de Ziller us em Zillertal. Bi Roseheim chunnt vo
lings de Mangfall, wo de Tegernsee entwässeret, und bi Marktl, em Geburtsort vom
Papst Benedikt XVI. chunnt vo rächts d Alz, wo us em Chiemsee chunnt, dezue. De
längst und wasserriichsti Näbefluss vom Inn isch d Salzach, wo bi Haiming z
Oberbayern imündet.



https://als.wikipedia.org/wiki/Hochalemannisch

Hochalemannisch heißt mer diä alemannische Dialäkt, wu südlig vu dr Isoglosse
k/ch (k/ch-Liniä) gschwätzt wäre.

Zum Hochalemannische ghert dr elsässisch Sundgaü, s badisch Markgräflerland, dr
Südschwarzwald, dr Hegau, s Walsergebiit vu Vorarlbärg un fascht diä ganz
alemannisch Schwiz. Im Liächtestei isch numme d Ortschaft Triesenberg as
Hochalemannisch üsgwiise (Voradelbärger Sprochatlas, III 40a). Do iberal isch
also am Wortafang 'k' zu 'ch' verschobe (Kind > Chind); vu däre Sach isch aü 'k'
noch 'l' un 'r' betroffe: schtarch, mälche usw.

S ganz Hochalemannisch wird aü Südalemannisch gnännt. Dr südligscht Deil vum
Hochalemannische wird aü Hegschtalemannisch gnännt. Diä Begriff un ihri
Abgränzig stamme vum Karl Bohnenberger (1924).

D Wescht-Oscht-Spaltung vum Niideralemannische setzt sich im Hochalemannische
furt, so sait mer zum Biispiil im

Oder d Üssproch vum Stammvokal in Speck, Wetter, essen isch im Weschte ä
(iberuffes e oder, anderscht üsdruckt, e hells a; IPA: [æ]), im Oschte e (IPA:
[ɛ]).

Innerhalb vum Weschte un innerhalb vum Oschte vu dr ganze Alemannia gits
bsunderi Ähnligkeite, also zwischem Oberrhiinische un em Alemannisch in dr
Weschtschwiz oder uf dr andere Sitte zwische Schwebisch, Bodeseealemannisch und
Oschtschwizer Alemannisch.

Dr Verlaüf vu jedere vu däne Nord-Süd-Isoglosse isch eweng anderscht - emol
witter weschtlig, emol witter eschtlig. Nördlich vom Rhy, i dè badischè
Alemannia, het mer des Liniäbindel "Schwarzwaldschranke" gnännt. Öbbis gnauer
gsait, volauft è bitzeli unscharf vom Feldbärg übber Schluchsee bis Waldshuèt. D
Hotzewälder z.B. weschtlich vo sellèrè Linniè säget Matte, im Wuètèdal odder
Chläggi sait mò Wisè. D ä-è/e-Isoglosse volauft a dè Gränz zwischè m öschtlichè
Schwarzwald zu dè Baar hy, d.h. uff dè Linniè Hüfingè-Blummbärg. Zwischè dennè
beidè Linniè chas durchuus vorchõ, dass sich dè Dialekt vo Dorf zu Dorf dütlich
voänderè duèt, z.B. zwûschè Achdorf-Grimmelzofè-Stüèlingè. Südlich vom Rhy in dr
Schwiz het mer d Gränz si mähe/si mähet "Bosshartschi Liniä" gnännt, um diä
ozilliäre diä ander gnännte Liniä.



https://als.wikipedia.org/wiki/Herz

D Härz (vo ahd. herza, stammverwandt mit em latiinische Cor, wo in dr Anatomii
brucht wird, und em griechische Kardia, καρδία oder latinisiert Cardia, wo d
Pathologe verwände) si muskuläri Hoolorgan, wo bi verschiidene Diergrubbe
vorchömme und wo mit rhüthmische Kontrakzione Bluet oder Hemolümfe dur e Körper
bumpe und so alli Organ drmit versorge. Hööcherentwiggleti Härz, zum Bischbil bi
de Wirbeldier, schaffe wie e Verdrängerbumpi, wo d Flüssigkäit (s Bluet) mit
Hilf vo Ventil us Bluetgfääss aasuuge (bi Süüger si das d Hool- bzw. Lungeweene)
und dur anderi Bluetgfääss usstoosse (bi Süüger Truncus pulmonalis bzw. Aorta).

D Leer vo dr Struktur, Funkzion und de Chrankhäite vom Härz isch d Kardiologii.
E Lääbe ooni Härz, sig s e natüürligs oder e künstligs, isch für hööcheri Dier
und dr Mensch nit mööglig. S Härz ghöört zu de erste Organ wo sich bim Embryo
entwiggle und cha as springende Punkt uffalle.

Röhreförmigi Härz setze s Bluet oder d Hemolümfe in Beweegig mit
Kontrakzionswälle, wo dur iiri Wänd laufe (Peristaltik). Wäge däm bruuche si
käni Ventil zum verhindere, ass d Flüssikäit in die falschi Richdig fliesst. Son
e Härz funkzioniert wie e Suugbumpi. Die Art vo Härz chunnt bi Arthropode vor,
aber au bi Urochordata (Manteldier) und bi Embryo vo Wirbeldier.

Bi Härz mit Chammere zieht sich e Chammere komplett zämme. Härzchlappe
verhindere, ass s Bluet in die falschi Richdig fliesst. Wäge dr seer starke
Wandmuskulatur schafft son e Härz au no as Druckbumpi und cha e hooche
Bluetdruck erzüüge. Dä Härztüp chunnt bsundrigs bi Wäichdier und bi Wirbeldier
vor.

Høystad, Ole Martin: Kulturgeschichte des Herzens. Von der Antike bis zur
Gegenwart. Aus dem Norwegischen von Frank Zuber. Köln, Weimar, Wien: Böhlau
2006. ISBN 3-412-28705-9



https://als.wikipedia.org/wiki/Heinz-Eugen_Schramm

Dr Heinz-Eugen Schramm (* 22. Dezember 1918 in Ulm; † 22. Dezember 1998 en
Diebenga) war a Autor ond Herausgeber. Seine Biachr send moischdens auf da
alemannisch-schwäbischa Sprochraum bezoga. R hot au da Schwäbischa Hoimadkalendr
rausgäba.

Dr Schramm hot en Diebenga schdudierd. 1952 hat r do mid ara Ärbat ibr da
Mundartdichter Michel Buck zom Dr. phil. promoviert.. Kurz danoch hot dr Schramm
da Aitrog ibr da Michel Buck en dr 'Neuen Deutschen Biographie': Buck, Michel
Richard. In: Neue Deutsche Biographie (NDB). Band 2, Duncker & Humblot, Berlin
1955, ISBN 3-428-00183-4, S. 711 f.. 1966 hort r a Arbat gschrieba in der dr
sognannde ‚schwäbische Gruß‘ auf an vorchristlicha Abwehrzauber zurickgeführd
wurd“.

1961 hot dr Schramm „zur Erforschung und Pflege des schwäbischen Grußes“ d
Götz-von-Berlichingen Academie grendat. A prominets Midglied war dr
Bundesdagasabgordnede Gustav Freiherr von Gemmingen-Hornberg, vo dem dr Schramm
gmoint hot, „es wäre sehr gut, wenn Herr von Gemmingen in Bonn etwas
dazwischenhauen und die Leute mit diesem Zitat schockieren würde. In netter
Form, natürlich,“ denn „es wäre kein Fehler, wenn der Geist Götzens auch den
Bundestag durchwehen würde.“ Schramm hot au zur Dauf vo dem sei Soo (uf dr Nama
'Götz') d Daufred ghalda.



https://als.wikipedia.org/wiki/Hausrind

Als Huusrind odr eifach Rind, oder hüfig als Chueh bezoichnet ma Rinder, wo vom
Urochs abstamme, wo weage ihrem Floisch, ihrere Millich, ihrere Zugleischtig und
ihrem Leader domeschtiziert und züchtet worde si.

Rinder si grossi, schweri Paarhuefer, hai relativ churzi Bei, ä groosse Buuch
und im allgemeine ä Hörnerpaar uf em Chopf, wo in dr Intensivhaltig hüfig
entfärnt wird, für zum Verletzige z verhindere. D Hoor vo de meiste Rinderarte
si churz, aber es git au Rasse wie d Yak oder die schottische Angus, wo
langhöörig si. Farblich sin se imene Spektrum vo rötlig-bruun-schwarz-wiiss, öb
eifarbig oder mehrfarbig, vorzfinde.

S Rind zellt zu de Däuer (hochdytsch „Wiederkäuer“) und het vier Mäge, wo s
Fueter drin verdaut wird. Die mehrfachi mechanischi Verchliinerig vom Fueter im
Muul zsämme mit dr chemische und biologische Zersetzig in de Mäge und em Darm
holt au us schwerverdauligem Fueter ä groosse Deil vo dr Energii use, wo drin
gspeicheret isch. Dank em Däue si Rinder bescheide in dr Qualitet vo dr Nahrig,
bruuche aber groossi Mänge drvo. Wenn si gweidet wärde, frässe si meistens
Greser und mänggisch au Laub. In dr intensive Rinderhaltig, wie mä si us vile
Gegende in Europa und Nordamerika kennt, wärde si mit Grüenfueter wie Gras, Heu,
Strau, Silofueter und Chraftfueter us Chörner mit Diermähl- und andere Zuesetz
gfüeteret.

D Huusrinder ghöre zu de erste domestizierte Dierarte. Die europäische
Huusrinder stamme ursprünglig us Anatolie und em Noche Oste und si vor öbbe
11.000 Johr domestiziert worde. Wie d Zebu stamme si vom Urochs ab. Vo dört hai
si sech verbreitet, so het mä archeologischi Fünd gmacht z Zypere wo bewiise,
ass sit 8.300 vor dr Ziitwändi Rinder uf dr Insle gläbt hai. In Zentralasie het
mä noch witteri Rinderarte domestiziert, so Wildyak. Us em wilde Wasserbüffel
het mä in Süd- und Ostasie dr Huusbüffel züchtet, uf Bali git s s Balirind, und
in Südostasie isch us em grösste Wildrind wo s noh git, em Gaur, s Gayal züchtet
worde.

Es het Kulture ge, wie im alte Ägypte, wo Rindergottheite kennt und verehrt hai.
Z Indie si d Chüe immer no heilig, u me lat se frei ufem Land u i de Stedt la
umeloufe.

Muni isch es Wort für en junge Zuchtschtier. Dä Usdruck wird under anderem i de
Schwyz und im Markgräflerland und täilwys im Brysgau pruucht. I anderne Schwyzer
Dialäkt und im Südbadische säit men em Zuchtstier Hage (Hagi, Hägi).

E kastrierte Muni bzw. Stier isch en Ox (Ochs). Die het me früecher vor
Ochsecharre gspannt und zum Pflüege bruucht.

Am Junge sait me Chalb, wie s ufwachst, wird drus es Rind, e Färse oder en
Galtlig (ostschwizerisch).

En Boirisch-Schwoba sät mr zua deane jonge Maschtschtier Homml. D gloine Kälbla
hoißat Moggala odr Mongala.

D Kuehhaltig am Kaiserstuehl het sich in dr letzschte Johrhunderte un Johrzehnte
dramatisch veränderet. Am Afang isch Viih gmeinschaftlig uf d Almänd driibe wore
- uf Matte oder in dr Wald. In dr mindschtens 10 letschte Generatione het in dr
allermeischte Fäll ganzjährigi Stallhaltig gherrscht. Des Gebiät isch extrem
dicht bsiidlet; alli zwe, drej Killemetter kunnt e Dorf. Diä landwirtschaftlige
Flächene, wu im Verhältnis zu dr Bevelkerig arg glei gsii sin, hän fir
Intensivkültüre miäße verwändet wäre - Härtepfel, Frucht, Gmias, Obst. S
Griänfueter firs Viih isch alli Dag üs dr Rhiinebini gholt wore - oder üs
Flächene in dr Nechi vum Dorf, wu fir nyt anders geignet gsii sin. Uf eme Deil
vu dr Flächene an däne Ort isch aü dr Heiet un dr Ehmdet gmacht wore. Zuedäm sin
Dirrlips (Ruebe) firs Viih aboije wore.

Noch em Zweite Wältgriäg isch d Viihaltig am Kaiserstuehl un in viil andere
dicht bsiidlete Gegnige langsam üsgstorbe - jetz het mer sich mit Bulldegg un
Maschine voll uf d Intensivkültüre konzentriärt un het d Milch drzue kaüft.
Witteri Flächene hän vu Matte zu Äckere oder Räbsticker kenne umgwandlet wäre. E
Kind im e ehmolige Büüredorf am Kaiserstuehl weißt hit viilmol nit besser wiä a
großstedtischs, was e Kueh oder er Ross (nejalemannisch: Pferd) isch.



https://als.wikipedia.org/wiki/Guntram_Saladin

De Guntram Saladin (* 29. Mäi 1887 z Grellinge im Lauffedaal; † 25. Novämber
1958 z Walchwyl im Zugerland) isch en Schwyzer Gërmanischt und Ortsnameforscher
gsy, wo fascht 25 Jaar lang am Schwyzerischen Idiotikon gwürkt hät. Uf in gönd d
Grundsätz vo de Schwyzer Fluernameschrybig zrugg.

De Saladin, wo us eme tipische Lauffetaaler und Schwarzbuebeländer Gschlächt
chunt, isch de Soo vomene Sekundaarleerer gsy. S Gimnaasium hät er a de
Stiftsschuel Äisidlen absolwiert. A den Uniwërsitëëte Züri und Fryburg hät er
Gërmaanischi Filology gstudiert; abgschlosse hät er 1923 mit ere Dissertazioon
zum Theema «Zur Siedlungsgeschichte des freiburgischen Sensebezirks».

1913/14 hät er as Primaarleerer z Walchwyl gschaffet und nach em Uniabschluss
dänn vo 1923 bis 1933 am Progimnaasium z Soorsi. Gfale hät em das nöd bsunders.

I sym Elimänt isch er eerscht a synere Läbesstell am Schwyzerischen Idiotikon
gsy. Deet anen isch er as Naachfolger vom Walter Clauss gholt woorden; aagfange
hät er im Meerze 1933, und er isch em Wöörterbuech bis zu synere Pänsionierig
Ändi 1957 tröi plibe.

Ghüraate hät de Saladin d Emma Hürlimaa, d Tochter vom Walchwyler Stëërne-Wiirt,
und er isch dän au deet wone plibe. I de vile Naachrüeff ghäisst s, wie-n-er
tämperemäntvoll gsy seg und wie-n-er a de Wöörterbuechsitzige für syni Sicht
kämpft und gstritte heg, das d Funke nu so gstobe segid. De Redakzioonskoleeg
Hans Wanner hät gmäint, de Saladin heg «seinem Taufnamen Guntram (‹Kampf› +
‹Rabe›) [...] gelegentlich mehr Ehre gemacht, als ihm förderlich war». Es
ghäisst aber au, er seg en villsytige Mäntsch gsy und heg schuurig gëërn
dihäimen und mit Fründ Musig gmachet. Er isch äine von ganz wenige
Idiotikon-Redaktoore gsy, wo-n-em syni Koleegen e Fäschtschrift gwidmet händ –
wo dän aber, wil er eso unerwaartet gstoorben isch, as Erinnerigsschrift hät
müesen usechoo.

De Saladin isch en akrybische Wöörterbuechschryber gsy. Artikel vo im sind öppe
(immer au mit alne Zämesetzigen und Abläitige!) Sprāch, sprängen, springen,
stauben/stǖben, Stūd, Stud, Stifel, Stëg, stecken/stëcken, Stuck, Stump,
Stampf/stampfen/Stampfi, Stand, Stupf/stupfen, Stōss/stōssen, Strich, Strūch I,
II, III, strecken, Strick/stricken, Strang, sträng, dā/dō, dū, Dieb,
Dāchen/Dācht, Dach, Dechel/Deckel, Tīch I, Tīch II / tīchen, doch, dūch,
taderen/täderen, Täding/tädingen, Tōd/tōd/tȫden, Dūdel, Taffërnen, Taffet,
Dägen, taugen, Tëgel, tëger, Teig, Tugend, decken; zäme mit nöie Redaktoore dän
öppe Dill/Dili (mit em Peter Dalcher), Told/Tolder, tilggen, Tolgg I / II (mit
em Ruedi Trüeb, Tolmätsch, Talpen/talpen, Gedult, Tult, Tamm I / II, verdammen
(mit em Oskar Bandli).

Näbed synere Wöörterbuechaarbet hät de Saladin über hundert namekundlichi
Uufsätz gschribe. Er isch au Obme vo de kantonaalzürcherische
Fluernamekomissioon gsy. Im alte Chaartewëërch vo de Schwyz, em Topograafischen
Atlas, sind di mäischte Fluernäme äitwäders ganz verhoochtüütscht woorde oder
aber es Mischmasch zwüsched Tialäkt und Hoochtüütsch gsy, und i de
Kataschterplään händ d Kantöön d Fluernäme ganz verschide notiert. Scho der
Albert Baachme hät 1916 voorgschlage, me sell d Fluernäme doch i irer
schwyzerische Form schrybe, und hät vier Hauptpünkt gnännt: Zum Eerschte sell me
di langen i, u, ü und di zwäiluutigen ie, ue, üe laa sy und nöd wie-n-im
Hoochtüütsch zu ei, au, äu/eu diftongiere reschpäktyv zu ie, u, ü monoftongiere
(zum Byspii Hus, Himmelrich, Rüti, Riet, Grueb, Güetli); zum Zwäite sell me der
Uusluut laa sy, wie-n-er im Tialäkt isch, aso im Faal vo Apokope ewëgglaa
reschpäktyv as i und li gëë und nöd zu e, lein umsetze, nu s uursprünglich n im
Uusluut sell me bhalte (zum Byspiel Hueb, Rüti, Güetli, aber Halden für
/Haldə/); zum Dritte sell me s ch im Aa-, In- und Uusluut laa sy und nöd zu k
verändere (zum Byspiil Chrutgarten, Walchi, Birch), und zum Vierte sell me gg
und ck laa sy, wies im Tialäkt uusgsproche wëërded, und nöd äifach zu ck mache
(zum Byspiil Brugg). Dëë Voorschlaag isch doozmaal nanig guet aachoo. De Saladin
hät en i de Dryssgerjaar aber wider uufgriffe und verfyneret, es isch e groossi
Diskussioon loosgange – und er hät sich duregesetzt.

S Prinzip isch äifach: En Fluername notiert men esoo, wie-n-er im Tialäkt gsäit
wird. Me schrybt en aber nöd i Dieth-Schrybig, aso ooni all die umständliche
Toppelbuechstabe – es sei dänn, me tëët en suscht missverstaa: Hus (nöd Huus,
wil jede das automaatisch richtig list), aber öppe Leebere (ooni die
ee-Vertopplig chönt me susch Läbere läse, was faltsch wëër). Isch es Woort mee
oder weniger wie-n-im Hoochtüütsch, dänn laat me di hoochtüütsch Schrybig la
staa (aso Berg, nöd Bäärg) – dëë Punkt hät fryli Gränzfäll, wo immer wider zu
Unzfridehäit gfüert händ. Und: s n im Uusluut blybt, au wänns im Tialäkt
ewëgggfalen isch, wils schwyzertüütsch /Haldə/ isch ekäis hoochtüütsches
«Halde», näi, es chunt vom alte Dativ und Akkusativ «(an der, an die) Halden» –
au dëë Punkt git bis hüt z rede. Die Regle hät d Äidgnosseschaft 1948
voorgschribe. Ire Voortäil lyt uf de Hand: Me cha d Näme dialäktaal notiere,
tuet das aber imene Schriftbild, wo me liecht cha schryben und liecht cha läse.
Kantonaali Abwychigen im Detäi gits aber – i de letschte Zyt sogaar immer mee –,
und zwee Kantöön, s Tuurgi und Schafuuse, sind i jüngschter Zyt ganz uf Dieth
umgschwänkt – was au wider zu vil Stryt gfüert hät.



https://als.wikipedia.org/wiki/Guinea

Guinea (frz.: La Guinée [giˈne]) isch ä Schtaat in Weschdafrika, wo (vo
Nordweschte us im Uhrzeigersinn) an Guinea-Bissau, Senegal, Mali, d
Elfebeiküschde, Liberia, Sierra Leone und dr Atlantik gränzt. Si Unabhängigkeit
het die ehemoligi französischi Kolonii am 2. Oktober 1958 übercho. Drotz siine
Bodeschetz läbt der Grossdeil vo de Bürger in Armuet. Die isch no grösser worde
wäge dr Diktatur vom Sékou Touré, wo vo 1958 bis 1984 duurt het, mit siine
sozialischdische Ambitione. D Hauptschtadt isch Conakry.

Ginea lyt z Weschtafrika zwische 7° un 12° nerdliger Braiti un 8° un 15°
weschtliger Lengi. Vor allem dr Mittel- un Sidoschtdail vumLand lyt uf dr
Obergineaschwelle. E Dail dervu isch s bis 1537 Meter hoch Bärgland vu Fouta
Djallon in dr weschtlige Mitti vum Land. Dr Mont Richard-Molard, wu im usseschte
Sidweschte vum Land an dr Gränze zue dr Elfebaikischte lyt, isch mit 1752 Meter
dr hegscht Bärg vu beede Staate. S Naturschutzbiet rund um dr Mont Nimba stoht
syt 1982 uf dr Lischt vum Wältärb u dr Mänschhait vu dr UNESCO.

Z Guinea entspringe e baar wichtigi weschtafrikanischi Strem: dr Niger un
mehreri vu syne Zuefliss, dr Gambia un dr Bafing, e Quällfluss vum Senegal. Die
Fliss entwässere ne große Dail vu Weschtafrika.

Z Ginea herrscht tropisch Wächselklima mit regional unterschidli lange Räägen-
un Druckezyte. An dr Kischte isch s fychthaiß mit hoche Niderschleg, eschtli vum
Fouta-Djalon-Platoo gehn d Niderschleg zrugg. D Niderschleg vum
weschtafrikanische Monsun gheie zwischen April un Novämber mit tropische Gwitter
un heftige Stirm; in dr sidlige Räägewaldbiet fange si zmaischt scho im Februar
aa. Dr Hegschtpunkt vum Monsun isch im Juli un Augschte. Vu Novämber bis April
herrscht Druckezyt. Um die Zyt stoht s Land unter em Yyfluss vum
Nord-Oscht-Passat Harmattan vu dr Sahara.

Di drei greschte ethnische Gruppe – unter insgsamt iber 20 Velker – sin in dr
Zwischezyt zum große Dail islamisiert: Mit 40 % stell d Fulbe (Felatta) dr
grescht Aadail, 30 % sin Malinke, d Susu umfasse 20 % vu dr Gsamtbevelkerig. Di
chlainere Volksgruppe, d Kpèlè, d Kissi, d Toma un d Baga, sin mit 10 % zmaischt
Aahänger vu traditionälle Religione.

Derzue git s vor allem in dr Stedt libanesischi Yywanderer, di erschte sin scho
vor ber 100 Johr in s Land chuu; si beherrsche ne Großdail vum Handel un vum
Hotelgwerb. Wu in dr Nochbarländer Sierra Leone un Liberia Burgerchrieg
gherrscht het, sin vu däne Länder e Huffe Flichtling uf Ginea chuu. 2007 sin s
no ca. 40.000 gsii.

SIL International fiert insgsamt 38 Sproche uf, wu z Ginea gschwätzt wäre : Hit
no gschwätzt wäre d Niger-Kongo-Sproche Badyara (6.300 Sprächer), Baga Koga
(5.000), Baga Manduri (4.000), Baga Pokur (3000), Baga Sitemu (4000), Bassari
(8.600), Dan (800), Jahanka (29.000), Kakabe (10.000), Nord-Kissi (287.000),
Kono (90.000), Kpelle (460.000), Kuranko (55.200), Landoma (14.400), Lele
(23.000), Oscht-Limbat (4.000), Konyanka-Maninka (210.000), Oscht-Maninkakan
(3.000.000), Mano (85.000), Manya (25.000), Mbulungish (5.000), Mogofin
(20.000), Nalu (13.000), Pulaar (24.000), Pular (2.550.000), Susu (906.000),
Toma (220.000), Wamey (5.270), Yalunka (55.500), Zialo (25000). Uusgstorbe sin d
Sproche Baga Kaloum un Baga Sobané, fascht verschwunde d Sproche Bullom So,
Kla-Dan un Sankaran-Maninka. Derzue wird N’ko brucht, e Pidgin us verschidene
Mande-Sproche, wu s aber kai Muetersprochler git.

D Sproch vu dr ehmolige Kolonialherre, Franzesisch, isch bis hite di ellainig
Amtssproch.

D Religion, wu z Ginea vorherrscht, isch dr sunnitisch Islam. Rund 90 % sin
Muslim, 5 % Chrischte un 5 % hange draditionälle Religionen aa.

S hitig Biet vu Ginea isch zum große Dail ab vu dr wichtige Handelsruute gläge,
wu wyti Dail vu Weschtafrika vor dr Aachumft vu dr Europäer durzoge hän. D
Transsahararuuten hän nerdli oder weschtli vu Ginea ufghert un andr
Atlantikkischt het s kaini Handelsruute gee. Di meeschte Bewohner hän in chlaine
bolitische Biet gläbt („Haiptlingsdimer“). Im 12. Johrhundert isch im Hochland
vu Fouta Djallon s Rych vu dr Sosso (oder Susu) entstande. Aafangs 13.
Johrhundert hän d Sosso d Schangs gnutzt, wu ne dr Nidergang vum mächtige Rych
Ghana bote het. Des Rych het johrhundertlang iber wyti Dail vum hitige Mali,
Mauretanien un Senegal gherrscht. D Sosso hän jetz ihre Herrschaftsbiet uf d
Randberych vu Ghana uusdehnt un hän churzi Zyt au d Hauptstadt Koumbi Saleh
eroberet.

D Sosso sin speter vu nomadische, islamische Fulbe vu Fouta Djallon verdribe
wore, wu si– andersch wie d Fulbe in andere Dail vu Weschtafrika – z Fouta
Djallon duurhaft nidergloo hän. Anne 1735 händ Fulbe do ne Imamat grindet, also
ne islamische Staat unter dr Fierig vun eme Imam. Des Rych het e gschribeni
Verfassig ghaa un isch bstanfd, bis es d Franzose anne 1896 eroberet hän.

Scho in dr Mitti vum 15. Johrhundert sin erschti Handels- un Entdeckigsschiff vu
dr Portugiese vor dr Kischte vum spetere Ginea gsäglet. Si hän aber lieber mit
dr Bewohner vu dr Gambiamindig wyter nerdli Handel dribe. Wichtig isch unter
anderem dr António Fernandes gsii, wu in dr Johr 1445–1446 d Kischte vu Ginea
erkundet het. Im 16. Johrhundert hän zum erschte Mol Europäer e Gruppe vu Insle
vor Conakry, dr hitige Hauptstadt, als Handelsstitzpunkt brucht. D Portugiese
hän si „Ilhas dos Idolos“ gnännt, also „Insle vu dr Idol (Getterbilder)“, dohär
chunnt ihre hitige Name „Îles de Los“. Bis in d Mitti vum 19. Johrhundert het s
aber kaini Versuech vu europäische Mächt gee, si duurhaft an dr gineische
Kischte feschtzsetze.

Ab ca. 1850 hän d Franzosen aagfange s Biet vum hitige Ginea z kolonialisiere.
Si hän versuecht, dr chlai frei Kischtestraife z erobere, wu zwisch em nerdlige
portugiesischen un em sidlige britische Herrschaftsbiet glägen isch, un vu dert
uus in s Landesinneri vorzdringe. Die frie Kolonialisierig vum Kischtebiet isch
im Name vu dr Antisklavereibewegig gschääne. Franzesischi Marineoffizier hän
Verdreg mit lokale Herrscher gschlosse, wu gängigerwys dr Verzicht uf dr
Sklavehandel mit dr Verpflichtig verbunde hän, Handel mit Gold, Wachs, Elfebai
un Dierfäll vor allem mit dr Franzose z drybe. Syt dr 1880er Johr sin si im
Landesinnere doderby all mee uf heftige Widerstand dur dr islamisch Fierer
Almamy Samory Touré gstoße, wu speter zua aimvu dr Nationalhelde vu Ginea woren
isch. Anne 1882 het er dr Franzose zum ersche Mol e militärischi Niderlag
zuegfiegt. Dr Samory Touré het e großislamisch Rych grindet as Dail vu dr
islamische Erneierigsbewegig, wu im spote 18. un frieje 19. Johrhundert dr ganz
Sudan, alsos Biet zwische dt hitige Staate Senegal un Sudan ergriffe ghaa het.
Dr eschtli dail vum hitige Ginea het zue däm Rych ghert, derzue au s sidli Mali,
di nerdli Elfebaikischte un Dail vu Burkina Faso. Des Rych het s vu ca. 1875 bis
1893 gee. Bis 1891 het s e Fryndschaftsverdrag zwische dr Franzosen un em Samori
Touré gee, derwylscht d Franzose glychzytig ihre Yyflussbiet mit militärische
wie au verdraglige Mittel konsequänt wyter uusdehnt ghaa hän. Ab 1891 het s
uffige Chrieg gee zwische dr Franzose, wu als furt im Oschte zues drängt hän, un
em Samori Touré, Anne 1894 het er sy Rych ca. 600 km wyter eschtli mieße nei
ufböue. („s Zwait Rych vum Samori Touré“). Dodermit het s uf em Biet vu Ginea
ändgiltig kai Macht me gee, wu si dr franzesische Kolonialherre het chenne
enttgege stelle. 1881 hän d Franzose mit em Fulberych Fouta Djallon e
„Schutzverdrag“ abgschlosse. 1896 hän si s Rych Fouta Djallon eroberet, hän dr
„Almami“, dr Herrscher vum Land, umbrocht, hän e Marionetteherrsche yygsetzt un
sällem fryndschaftligi Beziehige zum Samory Touré verbote.

Anne 1885 isch Conakry zum Sitz vum erschte franezesische Guverneer z Ginea
wore, wu bis 1893 au fir d Elfebaikiischte un Dahomey zueständig gsii isch.
Dytschland het syni Aasprich uf di nerdli vu Conakry glägene Regione Kapitaï un
Koba am 24. Dezämber 1885 zurgunschte vu Frankrych ufgee. Di boode Kolonialmächt
Frankrych un Portugal hän no dr Berliner Kongokumferänz dr gnau Gränzverlauf
zwische ihrem Bsitz in eme Verdrag vum 15. Mai 1886 feschtglait. Anne 1897 än si
ne Chopfstyyr yygfiert, wu ene vu do ab dr grescht Dail vu dr Styyryyname vu dr
Kolony brocht het.. Di franzesisch Kolonialherrschaft isch e diräkti Herrschaft
gsii un het si im Gegesatz zue dr britische „indirect rule“ nit uf vorhandeni
traditionälli Strukture gstitzt. Dert wu traditionälli Oberhaipter nitzli gsii
sin, sin si im Amt blibe, wu nit,sin si abgsetzt wore. Z Fouta Djallon isch s
1900, 1905 un 1911 zue Revolte chuu, wu allmol dernoo neii „Almamy“ dur d
Franzose yygsetzt un wyter in ihre Macht bschitte wore sin. Statt mit dr
traditionälle Herrscher, sin d Franzose z Ginea ne Bindnis mit dr yyflussrychen
islamische Bruederschaft vu dr Tijaniyya yygange. Si hän die Bruederschaft gege
anderi Bruederschafte unterstitzt un d Tijaniyya het doderfi ihreSäge zue dr
franzesische Kolonialherrschaft gee.

D Bsetzig vum franzesische „Mueterland“ dur dytschi Druppen anne 1939 isch e
dytlige Yyschnitt fir Franzesische-Weschtafrika gsii. Di franzesische Kolonie
hän si mieße entschaide zwisch em Vichy-Regime, wu mit dr Dytsche kollaboriert
het,un dr Londoner Exilregierig vum Charles de Gaulle, also em „Freie
Frankrych“. D Kolonialherre vu Franzesisch-Weschtafrika – un dodermit
Franzesisch-Gineas – hän si im Gegesatz zue Franzesisch-Equatorialafrika fir
Vichy-Frankrych entschide. D Vichy-Aahänger z Ginea hän d Zwangsarbet forciert
un hän im Yyklang mit dr rassistische Gsetz z Nazidytschland zumerschte Mol
Elemänt vu dr Rassedrännig z Ginea yygfiert. „Nume-fir-Wyssi-Schilder“ sin in
Hotel un Kaffee ufghänkt woren un afrikanischi Chunde sin in Gschäft abdrännt
bedient wore. D Niderlag vu Dytschland un dodermit vu Vichy-Frankrych isch au ne
Niderlag gsii fir die rassistisch Linie vu dr franzesische Kolonialbolitik.

Di sterkscht Bartei z Weschtafrika isch in dr 1950er Johr d Rassemblement
Démocratique Africain (RDA) gsii, wu au di maiscte spetere Fierer vum
frankophone Afrika Mitglid gsii sin. Fierer vu dr RDA z Ginea isch dr Sekou
Touré gsii, en erfolgryche Gwerkschaftsfierer un Uränkel vum Samory Touré. Di
maischte prominänte afrikanische Fierer hän im Fall vin ere sofortige
Unabhängigkait e Balkanisierig vu Weschtafrika un dr wirtschaftlich Zämmebruch
dur dr ibergangslos Wägfall vu dr franzesische Unterstitzig gferchtet. Dr Sekou
Touré het si as ain vu dr Wenige fir e sofortigi Unabhängigkait uusgsproche.
Beriemt isch sy Uusspruch wore, Ginea diei „d Armuet in Freihait em Rychdum in
dr Sklaverei vorzie“. In ere Volksabstimmig hän si 1,13 Millione Gineer gege s
Modäll vu dr änge Bindig an Frankrych uusgsproche – bi 56.000 Jo-Stimme. Am 2.
Oktober 1958 het Ginea unter dr Fierig vum Sekou Tourés as ainzigi vu dr gfrogte
franzesische Kolonie sy Unabhängigkait vu Frankrych verchindet.

Ginea het fir sy Ablähnig vu dr neie Verfassig dyyr mieße zale: Innerhalb vu
vier Wuche het Frankrych 4000 Zivilaagstellti us em Land abzoge - Dekter,
Lehrer, Richter un Tächniker. Si hän durghaueni Delifonlaitige hinterloo,
Chrankehyyser ohni Medikamänt un Biroyyrichtige, wu in d Lagune vu Conakry gheit
wore sin. Frankrych het dr ganz Handel mit Ginea abbroche. In dr erschte Johr
het dr Sekou Touré Unterstitzig bi dr Sowjetunion gsuecht, wun em vor allem bim
Uusböu vu dr Bauxitgwinnig un –verschaffig ghulfe het. Anne 1961 het er die
Beziehige abbroche, wel er e vermuetet het, ass d Sowjetunion bin ere
Verschwerig gege ihn mitgmacht het.

D Unabhängigkait vu Ginea het fir s frankophon Afrika en ähnligi Bedytig ghaa
wie Unabhängigkait vu Ghana im Johr dervor fir s änglischsprochig Afrika. Mit em
Fierer vu Ghana, em Kwame Nkrumah, het dr Sekou Touré di sozialistischen un
panafrikanische Idee dailt. Anne 1958 hän di beede Staate di churzläbig Union vu
afrikanische Staate bildet, wu Mali 1961 bydrätten isch.

Anne 1970 sin us dr benochberte portugiesische Kolony Portugiesisch-Guinea im
Rame vu dr Operação Mar Verde bewaffneti Regimegegner z Ginea yydrunge, wu vu dr
Portugiesen uusgrischtet un unterstitzt wore sin. D Portugiese hän mit em Sekou
Touré en Unterstitzer vu dr militante Befreiigsbewegig PAIGC in ihre Kolony
wellen ewäg haa. Erscht no ne baar Dägmit schwäre Kämpf het di gineisch Armee d
Aagryfer chenne schlaa.

Dr Sekou Touré isch dur dr Premierminischter Louis Lansana Béavogui ersetzt
wore, wu aber nume wenigi Däg regiert het. Scho ai Wuche noch em Dod vum Sekou
Touré, het si am am 3. April 1984 e Militärjunta unter dr Fierig vum Lansana
Conté un em Diarra Traoré ohni Bluet an d Macht butscht. Dr Conté isch zum
Bresidänt erklert wore, dr Traoré zum Premierminischter. Dr Conté het d
Mänscherächtsverletzige vu sym Vorgänger verurdailt, het 250 bolitischi Gfangeni
freigloo un het rund 200 000 Mänsche derzue brocht, uf Ginea retuurzchuu. Är
hetr si vum Sozialismus abgwändet, het s Land aber nit demokratischer gmacht. Au
di wirtschaftli Lag vum Land isch nit besser wore.

Noch em Uusbruch vum Burgerchrieg in dr Nochberländer Liberia un Sierra Leone
1990 sin Döuserti vu Flichtling uf Ginea chuu, zytwys bis zue 700.000.

Syt Dezämber 2013 het si z Sierra Leone, z Liberia un z Ginea s dedlig
Ebolavirus massiv uusbraitet. S isch di grescht Ebolafieber-Epidemy syt dr
Entdeckig vum Virus anne 1976. No Uussag vu dr Organisation Ärztohni Gränze sei
d Epidemy ab Juni 2014 ußer Kontroll grote. Vu Dezämber 2013 bis zum 26. Juli
2015 hän z Ginea offiziäll 3786 Persone chrank mit Ebola un 2520 sin draa
gstorbe. Am 29. Dezämber 2015 isch s Land schließli fir ebolafrei erklert wore.

Anne 2015 isch dr Ebola-Impfstoff VSV-Zebov in ere Fäldstudie mit 7500 Dailnämer
z Ginea erfolgrych teschtet wore.



https://als.wikipedia.org/wiki/Glas

Glas (vo germanisch glasa „s Glänzige, Schimmrige“, au für „Bernstäi“) isch e
Sammelbegriff für e Grubbe vo amorfer Feststoff, wo die wirtschaftli wichdigste
von ene us Siliciumdioxid bestöön.

Die mäiste Gleeser bestöön hauptsächlig us Siliciumdioxid, wie Drinkgleeser oder
Fänsterglas; die Silikat-Gleeser si mäistens dransbaränt und häi vo alle Gleeser
die wirtschaftlig grössti Bedütig. Au Metall, wo amorph fest worde sin, si
Gleeser. Gleeser us organische Materialie si zum Bischbil dr natürligi Bärnstäi
oder vil Kunststoff wie Acrylglas. Mä cha fast us jedem Stoff, wemm män en
schnäll us em flüssige oder gasförmige Zuestand abchüelt, e (metastabils) Glas
mache. Es git e seer groossi Zaal vo Gleeser mit verschidnige Zämmesetzige, wo
wäge iire Äignschafte vo wirtschaftligem oder wüsseschaftligem Inträssi si. Glas
wird für vili Aawändige iigsetzt und es git entsprächend verschidnigi Technike
zum Glas mache und em si Form z gee. E Hufe vo dene Technike si scho seer alt
und wärde au hüte no industriell umgsetzt, ooni dass am Grundbrinzip öbbis
gänderet worde weer.

Glas isch en amorfi Substanz. Gwöönlig wird Glas dur Schmelze erzügt, es cha
aber au gmacht wärde, wemm mä Sol-Gel ufwermt und dur Stoosswälle.
Thermodünamisch wird Glas as gfroreni, underchüelti Flüssikäit bezäichnet. Die
Definizion gältet für alli Substanze, wo gschmulze und denn entsprächend schnäll
abküelt wärde. Das bedütet, ass wenn d Schmelzi zum Glas wird, sich zwar
Kristallkäim bilde, aber dass nit gnueg Zit blibt für e
Kristallisazioonsbrozäss. S Glas wird z schnäll fest, wenn es sich abchüelt und
dorum chönne d Baustäi nid zum ene Kristall umgordnet wärde. Wemm mä s
veräifacht, cha mä sääge, ass dr atomari Ufbau vom ene Glas öbbe däm von ere
Flüssigkäit entspricht. Dr Dransformazioonsberiich, das isch dr Übergangsberiich
zwüsche dr Schmelzi und em Feststoff, lit bi vile Glasarte bi öbbe 600 °C.

Glas cha in seer begränztem Umfang fliesse, aber das cha mä erst bi hööchere
Tämpratuure merke. D Behauptig, ass alti Chillefänster unde dicker sige, wil s
Glas im Lauf vo de Joorhundert wäge dr Schweerchraft abwärts gflosse sig, isch
falsch. Bi Ruumtämpratuur wurd son e Brozäss Millione vo Joor bruche. Wenn s
Glas Stelle het, wo s dicker isch, chunnt das vom domoolige
Brodukzioonsverfaare, wo mä Glaas zu Zylinder ufbloost, die dr Lengi nooch
ufgschnitte und uf ere graade Oberflechi usbräitet het, bis s Glas chalt gsi
isch.



https://als.wikipedia.org/wiki/Gambia

Gambia (Uschbrooch: [ˈgambi̯a]; engl.: The Gambia [ðə ˈgæmbɪə]) isch ä Schdaat
in Weschdafrika, wo an de Ufer vom Gambia-Fluss lit. Mit Usnahm vom enä churze
Küschtenabschnitt an der Mündig vom Fluss in dr Atlantisch Ozean wird Gambia
vollschdändig vom Schdaat Senegal umschlosse. Mit erä Flechi vo ungfähr 11.000
Quadratkilometer isch s Land öbbe halb so gross wie s Bundesland Hesse und dr
chliinschd Flecheschdaat vom Kontinänt. Gambia het ungfähr 1,5 Millione Iiwohner
(Schdand: 2008).

Gambia lyt an dr Weschtkischte vum afrikanische Kontinänt un isch mit 11.295 km²
dr chlaischt Flechestaat z Afrika. Di rund 740 Kilometer lang Gränze goht uf ere
Lengi vu 480 Kilometer un ere Braiti vu 10 bis 50 Kilometer em Verlauf vum
Gambia-Fluss noo. Abgsääne vum Kischtenabschnitt isch Gmabia ganz vum zwanzgmol
greßere Senegal umschlosse. Vylmol wird s Land en Enklave gnännt, was aber nit
stimmt, wel s ebe ne Zuegang zum Altantische Ozean het. Dr uugwehli Gränzverlauf
vum Land chunnt dohär, ass des d Rychwyti vu dr Kanone vu dr britische Schiff uf
em schiffbare Dail vum Fluss gsii isch.

S Klima isch tropisch mit ere uusbregte Räägezyt un ere Druckezyt. D Druckezyt
goht vu Novämber bis Mai. Si isch beyyflusst vum druckene Nordoscht-Wind us dr
Sahara, gnännt Harmattan. D Durschnittstämperature styge doderby uf Wärt zwische
21 un 27 Grad Celsius aa mit Spitzewärt bis iber 40 °C. Di relativ
Luftfychtigkait blybt im Berych zwische 30 un 60 Brozänt.

Gambia het e Kischtelinie vu rund 80 Kilometer Lengi. Eppe
1300 Quadratkilometer, also 11,5 Brozänt vu dr Landesflechi, sin Wasserflechine.
Dodervu het dr Gambia-Fluss – ain vu dr Hauptstrem vu Afrika – mit syne Sytenarm
dr Hauptaadail.

Di geografisch Lag vum Land sorgt zäme mit dr umfangryche Fychtbiet fir e großi
Aazahl vu verschidene Pflanzenarte. Rund 530 Pflanzenarte sin z Gambia bekannt.
Dr Dail vum Senegal, wu im Norden aagränzt, lyt in dr Sahelzone, wyter im Side
vu Weschtafrika schließt si dr tropisch Räägewald (Guineazone) aa. D
Ibergangszone, wu au Gambia din lyt, nännt mer Sudanzone. Vorherrsche duet dr
Vegetationstyp vu dr Fychtsavanne.

Noch ere Landnutzigsstudie vu 1998 sin eppe 45 Brozänt vu dr Landesflechi mit
unterschidlige Waldtype deckt. Dr Aadail vu zuenigem Wald („dense forest“, mit
eme zuenige Chronedach) isch aber nume bi 9 Brozänt gläge, derwylscht rund
dreiviertel vu dr Waldflechi as „Waldsavanne“ klassifiziert woren isch. Nomol
32 Brozänt vu dr Landesflechi sin parkartigi, uffigi Hurscht-Savanne gsii, wu
zmaischt saisonal druf buurt woren isch. Bi dr Umwandlig vu Wald in Ackerfelchi
wäre normal bstimmti Baim stoo gloo, zamischt sonigi, wu Fricht lifere (z.B.
Cordyla pinnata, Baobab), Medizin (z. B. Khaya senegalensis), Fueter fir s Vii
(grien Laub in dr Druckezyt, z.B. Faidherbia albida) oder Fasere (z. B. d Rinde
vum Baobab zum Sail mache). D Waldsavanne cha mer yydailen in e Variante uf
diefgrindigere, bessere Bede mit hechere Niderschleg (busnersch in dr West Coast
Region un in dr weschtlige Helfti vu dr Lower River Region) un in e Variante uf
dr ender flachgrindige Platoo mit gringere Niderschleg im Oschte vum Land. Di
hyfigschte Baumarte sin Khaya senegalensis, Cordyla pinnata, Daniellia oliveri,
Pterocarpus erinaceus, Prosopis africana. Uf dr druckenere Platoo het s derzue
no Bombax costatum un Afzelia africana. Uf dr bessere Bede im Weschte git s
dergege Anogeissus leiocarpa, Parkia biglobosa un Sterculia setigera. Uf große
Flechine isch d Waldsavanne dur Waldbränd, Iberwaidig un starki Nutzig syt
Johrzehnt degradiert un in dr Artenzämmesetzig stark veränderet wore. Statt dr
urspringlige Artevylfalt hän si ender robuschti Pionierpflanze etabliert wie
Terminalia macroptera un verschideni Combretum-Arte. Iber e Strecki vu guet
200 Kilometer ab dr Mindig duryy, het s am Gambia eso wyt, wie dr Yyfluss vum
Salzwasser goht, dr Brackwasserzone, Mangrovewälder. Wyter uffezues un au an e
Dail Zuefliss, wu vylmol nume in dr Räägezyt Wasser fiere, Räscht vu
immergrienem Galerywald. Do wachse näbe dr Baumarte, wu fir d Waldsavanne
typisch sin, au Diospyros mespiliformis, Erythrophleum guineense, Milicia regia,
Borassus aethiopum un e Huffe Liene. Byschpil vum Galerywald sin im Abuko Nature
Reserve un bim Ort Pirang in eme kleinen staatlige Forest Park erhalte blibe.

Am Atlantik lang het s vor dr Iberböuig mit ere turistische Infrastruktur e
Kischtewald (Coastal Woodland) ghaa, wu vor allem dur zuenigi Bständ vu Borassus
aethiopum gchännzaichnet gsii sin, derzue au Allophyllus africanus, Malacantha
alnifolia un Fagara zanthoxyloides. E guet erhaltene un gschitzte Räscht vum
Kischtewald findet mer im Bijilo Forest Park.

Derzue git s z Gambia au Baumarte, wu nit haimisch sin, aber im greßeme Umfang
gsetz wore sin, zem Byschpel Gmelina arborea us Sidoschtasie oder Tectona grandi
(Teakbaum), Mangifera indica (Mango), Azadirachta indica (Niembaum) und
Eukalyptusarte.

Rund 108 Suugerarte het s im Land, zem Byschpel verschideni Antilopenarte, wie d
Sitatunga oder d Buschbeck. S git asu vyl Primate, dodrunter dr Guinea-Pavian un
Grieni Meerchatze, aber au Weschtafrikanischi Stumbenaffen un Husarenaffe.
Erfolgrych het mer di letschte Schimpanse vum Land in e Naturreservat umgsidlet.

S Land isch bekannt fir di groß Vylfalt vu Vegel. Iber 540 Vogelarte sin in dr
Fachliteratur bschribe – e Drittel dodervu sin Zugvegel.

Friejer het dr Gambia as krokodilrychschte Fluss z Afrika gulte; hite findet mer
in dr freie Wildbahn nume no sälte Krokodil, dodrunter s Nilkrokodil un s
Stumpfkrokodil. Zue dr Echse ghert au dr bis zue zwee Meter groß Nilwaran. Sälte
wore sin au d Flusspfärd, wu s no oberhalb vu Elephant Island rund 100 Exemplar
het.

Di gschitzt Kischtelinie isch e beliebt Laich- un Ufwuchsbiet fir verschideni
Fisch. In dr Flussmindig cha mer au als Delfin bschaue.

Wei d Hauptstadt Banjul uf ere Insle liyt, cha si nit wyter expandieren.
Doderdur isch Serekunda in dr Kombo-St. Mary Area di mit Abstand grescht Stadt
un mit 415.962 Yywohner s wirtschaftli un kulturäll Zäntrum vum Land.

Di grescht Bevelkerigsgruppe sin d Mandinka mit eme Aadail vu rund 40 Brozänt,
derno d Fulbe un d Wolof. En Aadail vun eme Viertel verdailt si uf di räschtlige
ethnische Gruppe:

Noch em Ethnologue wäre z Gambia die Niger-Kongo-Sproche gschwätzt (mit
Sprächerzahl anne 2006):

S Änglisch isch au no dr Unabhängigkait vum Verainigte Chenigrych anne 1965
offiziälli Amtssproch blibe un hite au di am meeschte brucht Schriftsproch

Di arabisch Sproch isch im Gambia-Dal en alti Schriftsproch. Im Zug vum
Transsaharahandel sin scho im 10. Johrhundert v. Chr. nordafrikanischi Händler
zue dr weschtafrikanische Herrscherhyyser chuu. Mit dr Aanahm vum Islam isch s
Arabisch as Bildigssproch un as Sproch vu dr Religion in d Region chuu.

D Bevelkerig vu Gambia isch zue 90 Brozänt muslimisch, nyn Brozänt sin Chrischte
un rund ai Brozänt ghert draditionälle indigenen afrikanische Religionen aa.

S Krokodil giltet as hailig. Im Mond sään Weschtafrikaner e Krokodil. Z Gambia
git s drei hailigi Krokodilbeckine, z Kachikally, bi Barra un bi Allahein. Dert
wären in langer Familiendradition Krokodil ufzoge. S Aalänge vun ene soll Glick
bringe. Mythologischi Bedytig het au dr Affebrotbaum (Baobab).

Di fruchtbare Stade vum Gambia-Fluss sin scho syt Johrdöusert bsidlet. E
schriftli Zygnis het dr Karthager Hanno dr Seefahrer um 470 v. Chr. im Bricht vu
syre Rais uf Weschtafrika gee. D Verbindig zum Mittelmeerruum isch erscht mit em
Fall vum Remische Rych un dr Uusbraitig vum Islam abgrisse.

Um d Mitti vum 15. Johrhundert hän e Huffe vum Heinrich em Seefahrer initiierti
Entdeckigsfahrten an dr Weschtspizt vu Afrika gfiert. Dodrunter sin d Seefahrer
Dinis Dias, Alvise Cadamosto un Nuno Tristão gsii. In dr Jorh derno hän
portugiesischi Händler d Ruute mit Schiff as Dransportmittel ibernuu. Zue däm
Zytpunkt isch Gambia Dail vum Rych Mali gsii.

Anne 1618 het dr Chenig James I. ere britische Gsellschaft s Privileg zum Handel
mit Gambia un dr Goldkischte, em hitige Ghana, gee. Au d Niderlande un s
Herzogtum Kurland hän churzi Zyt Kolonien uf em Biet vum hitige Gambia ghaa. Vum
spote 17. bis zum Änd vum 18. Johrhundert hän si Ängland un Frankrych um di
bolitisch un wirtschaftli Herrschaft iber d Fliss z Senegal un z Gambia
gstritte. Dr Pariser Fride vu 1763 het Großbritannie d Herrschaft iber Gambia
gee, d Franzose hän nume ne chlaini Enklave um Albreda im Norde vum Fluss
iberchuu, wu anne 1857 an Großbritannien abdrätte woren isch.

In dr Zyt vum transatlantische Sklavehandel sin iber drei Millione Mänschen as
Sklaven uf Amerika verschlaipft wore. Erscht 1807 het Großbritannien offiziäll
mit em Sklavehandel ufghert, dr Handel z Gambia isch aber vorerscht wytergange.
Anne 1816 hän d Ängländer z Bathurst (hite Banjul) e Militerstitzpunkt böue. In
dr Johr derno isch Banjul zytwyise em britische General-Gouverneur z Sierra
Leone unterstande. Erscht 1888 isch Gambia en aigeständigi Kolony wore. Doderrby
sin d Gränze zwische dr franzesische Kolony Senegal un Gambia ändgiltig
feschtglait wore.

Am 18. Februar 1965 isch Gambia unabhängig un as konschtitutionälli Monarchy in
s Commonwealth ufgnuu wore. Am 24. April 1970 isch Gambia in e Republik
innerhalb vum Commonwealth umgwandlet wore. Dr erscht Bresidänt vu dr Republik
isch dr bishärig Minischterbresidänt David Dawda Kairaba Jawara wore, wu bis
1994 fimfmol widergwehlt woren isch. Am 30. Juli 1981 het im Land e
Butschversuech gee, wu vum Bresidänt Jawara schließli mit Hilf vu sengalesische
Druppe nidergschlaa woren isch. Im Noospiil zum Butsch hän Gambia un Senegal am
12. Dezämber 1981 e Verdrag iber e Verainigung vu dr Armee, dr Währig un em
Wirtschaftsruum in dr Konfederation Senegambia vorgsää het. Die Konfederation
het s vum 1. Februar 1982 bis zum 30. Septämber 1989 gee, wu Gambia us em Bund
wider uusdrätten isch.

Bi dr Bresidäntschaftswahl am 1. Dezämber 2016 het dr Oppositionskandidat Adama
Barrow gege dr langjehrige Amtsinhaber Yahya Jammeh gwunne. Aafangs het dr
Jammeh sy Niderlag yygstande, het des aber ai Wuche speter widerruefe un het
Neiwahle aagchindet. Di international Staategmainschaft (OAU, Verainti Natione,
USA) hän des Verhalte verurdailt un hän en zum Ruggdritt ufgforderet. Wel er d
Macht nit abgee het, sin am 19. Jänner 2017 Druppe us fimf Nochberstaate z
Gambia yymarschiert go d Machtibergab z zwinge. Dr Jammeh het derno ai Dag
speter sy Ruggdritt aagchindet un isch am 22. Jänner in s Exil uf
Equatorialginea gange.

Dr Staat Gambia isch in fimf Regione un zwoo Gmaine (änglisch municipalities), d
Stadt Banjul un d Gmai Kanifing, unterdailt.



https://als.wikipedia.org/wiki/Gallische_Sprache

Gallisch isch e usgstorbeni keltischi Sproch, wo vo de keltischi Stämm in Gallie
un Gebiet, wo dra gränze, gsproche worre isch. D'Gallischi Sproch isch
spöteschtens noochem 6te Johrhundert komplet vum Vulgärlatin bzw. vo germanischi
Sproche verdrängt worre. Gallisch ghört zu de Feschtlandkeltischi Sproche, wobi
s'Gallisch sich warschynlich nüt bsunders vo de brythonischi Sproche
unterschiide het un usserdem bodi P-keltischi Sproche gsi sin. D'inselkeltischi
Sproche unterscheide sich hüt vor allem durch de Wegfall vo dr Morphologi un
d'Aluutmutation. D'sprochlichi Spure erlaube e rächt gueti Rekonschtruktion vum
Gallische. Allerdings sin numme wenigi Verbe, Adjektive, etc. überliifert. Wege
dem wird e detailiirti Rekonschtruktion nie möglich sy.

Gallisch isch im früenere Gallie, öppe em hütige Frankrych, gsproche worre, mit
Usnahm vo denne Regione, wo Aquitanisch (e Vorstuf vum Baskische) gsproche worre
isch (domols warschynts wyter verbreitet wie hüt). Usserdäm isch Gallisch vo de
Kelte i dr hütige Schwiiz un Süddütschland gsproche worre. D'keltischi Sproch vo
Norditalie (Lepontisch) un s'Galatische werre zwar separat bhandlet, hen sich
aber warschynts nüt bsunders vonenander unterschiede. Hütigi Linguischte ordne
s'Gallische zämme mitem Britannische y; d'goidelische Sproche un Keltiberisch
werre dergege als archaischeri Sproche agseh. Nordweschtlich vum Gallische sin
Vorstufe vum Gälische gsproche worre, öschtlich devo Germanisch, im Südoschte
Etruskisch, Italische Sproche un Illyrisch un im Süde Iberisch, Keltiberisch un
Aquitanisch, e Vorstuf vum Baskische.

D'Gallier hen mit Sicherheit verschiedni Dialäkt gredet, d'Sproch isch aber
z'spärlich überlieferet, als dass mer chönt d'Dialäkt noochvollziehe.
Möglicherwys sin d'Dialäkt durch e eventuels prä-indoeuropäisch Subschtrat
verschiede beyflusst gsi; so sin zum Byspiil Flussnämme im hütige Frankrych oft
no vor-keltisch.

Nooch dr römischi Erobrig vo Gallie isch d'Sproch schnäll verdrängt worre.
Warschnynts het sich s'Vulgärlatiin zerscht i de Städt durchgsetzt un
schliesslich au unter de Buure. Bi dr Usbreitig vum Latiinisch hen Händler,
Soldate, Beamte un Siidler e grossi Roll gschpiilt. Spöteschtens im 3. oder 4.
Johrhundert isch s'Latiinisch scho fescht z'Gallie etabliert gsi; em Verschwinde
vum Gallische isch aber mit Sicherheit e langi Zit vo Zweisprochigkeit
vorusgange; d'spötere gallische Inschrifte hen oft viili Fehler. Im 4.
Johrhundert het dr Hieronymus berichtet, dass d'Sproch vo de Galater derre vo dr
Bevölchrig vo Trier ähnlich gsi isch. E grossi Roll bi dr entgültigi
Romanisierig vo Gallie het d'Chrischtianisierig gschpielt, wo s'Latiinisch au i
abglegeni Dörfer brocht het.

S'Gallische het sich bis churz nooch dr fränkischi Erobrig chönne halte. Im 6.
Johrhundert het dr Gregor vo Tours berichtet, dass in synrer Gegend no
vereinzelt Gallisch gsproche worre isch; des isch s'letschti Mol, dass d'Sproch
erwähnt wird. D'Romanisierig isch i Raetia un i de Decumates agri am
langsamschte gsi un so ischs möglich, dass i abglegeni Gegende no bis ins 10.
Johrhundert Keltisch oder z'mindeschtens Galloromanisch gsproche worre isch.

D'erschti schriftlichi Spure sin usem 4te Johrhundert vor Chrischtus
überliiferet, öppe im 3te Johrhundert höre d'Beleg uf. Im 6te Johrhundert sin
vum Gregor vo Tours gallischi Heilsprüch überlifert; bald druf isch d’Sproch
usgstorbe. D'schriftlichi Zügnis vum Gallischi sin z’erscht im Griechischi
Alphabet, spöter au im Latinischi Alphabet gschribe; d'eng verwandti Lepontischi
Sproch isch au imene Altitalische Alphabet gschribe worre. Dass Gallisch nüt
öfters isch gschribe worre, chönnt au mit dr Gheimhaltig vo de gallischi Druide
zammehänge.

Dr lengschti gallischi Teggscht isch 1983 gfunde worre. Er bstoht useme
Zauberspruch, wo uf zwo Bleitafle ygritzt worre isch; d'gnaui Bedütig isch nüt
chlor. Eis vo de wichtigschti Dokument isch dr “Chalender vo Coligny”, wo i dr
Nähi vo Lyons gfunde worre isch. E andrer wichtiger Teggscht isch e
Weihinschrift ufenere Bleitafle, wo binere Quell vergrabe worre isch un em Gott
Maponos gwidmet isch.

Us dr spötere Zit vum Gallische sin mehreri churzi “Liebesbotschafte” erhalte. E
typischi Inschrift isch: ''moni gnatha gabi / buððutton imon (myn Maidli, gib
mer e Müntschi) oder geneta imi / daga uimpi (i bin e hübsches Maidli).
Interessanterwys isch eis vo de erschti schriftlichi Zeugnis vum Alemannische au
e Liebesbotschaft.

I dr Schwiiz sin gallischi Inschrifte selte. E paar Münze mit gallischi
Inschrifte im griechischi Alphabet sin gfunde worre; usserdem e Schwert mit dr
Inschrift KORICIOC (warschynlich dr Name vum Schmiidt) i dr Nähi vo Biel.
D'längschti Inschrift vo de Helvetier isch d'"Bärner Zink Tafel" wo 1980 bi Bärn
gfunde worre isch. Uf dr Tafle stönn viir Wörter im Griechischi Alphabet:
ΔΟΒΝΟΡΗΔΟ ΓΟΒΑΝΟ ΒΡΕΝΟΔΩΡ ΝΑΝΤΑΡΩΡ (Dobnoredo Gobano Brenodor Nantaror). S'isch
allerdings nüt absolut sicher, ob's sich um e gallischi oder e latiinischi
Sprooch handelt, d Inschrift bstoht nämli fascht nume us Flur- un Personename. S
handelt sich um e Widmig zum Gobannus, emene gallo-romanischi Gott vo de
Schmiid. Brenodor isch e Ort (-duron (Stadt, Maart), also “Stadt vum Brennus”).
Nantaror isch vilycht s'Aaretal (nanto – “Tal”). Dobnoredo bedütet wahrschynts
“Wält” (vo dubno). D'Inschrift chönnt also heisse: “Gwidmet Gobannus, wo dur d
Wäld reist, vo de Lüt us Brennoduron usem Aaretal”.

S'sin vorallem drei Schrybige bekannt: die vo Lugano us Gallia Cisalpina (us
Norditalie, für s'Lepontisch bnutzt, wo meischtens als gallischer Dialekt agseh
wird), s'griechischi Alphabet us Gallia Transalpina (Südgallie) un s'latiinischi
Alphabet, wo i Gallie nooch dr römischi Erobrig bnutzt worre isch. S'Alphabet vo
Lugano bnutzt d'Buechstabe: AEIKLMNOPRSTΘUVXZ. S'unterscheidet nüt zwüsche
Stimmhafti un Stimmlosi Chonsonante (Fortis un Lenis): P isch /p/ oder /b/, T
stoht für /t/ oder /d/ un K für /k/ oder /g/. Z stoht für /ts/. U stoht für /u/
un V für /w/. Θ isch warschynlich /t/ un X e /g/.

S'griechischi Alphabet bnutzt d'Buechstabe: αβγδεζηθικλμνξοπρστυχω.
S'unterscheidet zum Teil zwüsche langi un churzi Vokal (ι für s'churzi /ɪ/ un ει
für /i/ aber η un ω stönn sowohl für d'langi wie d'churzi /e/, /e:/ un /o/,
/o:/). χ stoht für [χ] un θ für /ts/. ου stoht für /u/, /u:/ un /w/.

S'latiinischi Alphabet het bnutzt: : ABCDÐEFGHIKLMNOPQRSTUVXZ. Ð het eigetlich
de Balke ganz über de Buechstabe gha, des wird aber im Unicode nonüt aazeigt. G
un K sin mangmol ustuuschbar gsi, Ð, ds un s chönne au /ts/ aazeige. X stoht für
[χ] oder /ks/. Q isch numme sälte bnutzt worre (in mangi archaischi Wörter).

Oberflächlich het s'Gallischi e gwüsse Ähnlichkeit mitem Latiinisch un wyteri
alti Sproche. Des isch uf d'erhalteni indoeuropäischi morphologischi Endige
zruggz'füehre. Des het's de Gallier warschynlich lychter gmacht, Latiinisch
z'lehre. D'Theori wo vo mangi, vorallem französischi Sprochwüsseschaftler,
probagiert wird dass sich Römer un Gallier hen chönne verständige, isch
allerdings nüt haltbar.

D'gallischi Sproch het zu de P-Keltischi Sproche ghört. Des bedütet dass dr
indoeuropäischi Luut /*kw/ zu /p/ isch verschobe worre, e Luutwandel wo au im
Griechischi un mangi Italischi Sproche z'beobachte isch. D'Goidelischi Sproche
un d'Keltiberischi Sproch hen de /k/ Luut erhalte. So isch s'Gallischi Wort für
“Sohn” mapos gsi, s'Uririschi hingege maqi. Ähnlich isch Protoindoeuropäisch
*ekuos (Ross) im Gallische zu epos worre, im Keltiberische zu eqos worre un im
Altirische heisst's ech.

Usserdem isch dr Luut /gw/ zum Stimmhafte Labial-velare Approximant /w/
verschobe worre: uediiumi (i bet) vo gwediūmi. Dr Luut /tst/ isch zu ts/
verschobe worre: neððamon (näher) vo Indoeuropäisch *nedz-tamo. Indoeuropäisch
/ew/ isch zu /ow/ un spöter zu /o:/ worre: *teutā > touta, tota (Volk, Stamm).

Andri phonologischi Entwicklige sin d'Monophthongirig vo -/oi/ zu /i/ im
Maskuline Dativ Singular, d'Apokope vo -/ui/ zu /u:/, un de Luutwandel vo /e/ zu
/i/. Usserdem sin d'Diphthong /ew/ un /ow/ zammegfalle, denooch zu /o:/
monophthongirt worre un schlieslich zu /u:/ worre. So isch teut- (Volk, Stamm)
zu tout-, tot- un schlieslich tut- worre. S'wird au e Monophthongirig vo /ey/ zu
/e:/ vermutet, de Wandel vo langi Vokal im Usluut zu churzi, un d'Entwicklig
vomene dentale Frikativ.

Gallisch het säggs oder siibe Fäll gha. Gnau wie s'Latiinisch het Gallisch e
Nominativ, Akkusativ, Genitiv, Dativ, un viilycht au e Vokativ gha. Gallisch het
statt em latiinische Ablativ e Instrumentalis gha. Usserdem het sich dr Lokativ
möglicherwys erhalte gha. S'gallischi Syntax isch no praktisch unbekannt.
D'Satzstellig isch meischtens SVO (Subjekt, Verb, Objekt) gsi aber vereinzelt
isch au SOV überliifert. In de hütigi keltischi Sproche isch d'Satzstellig VSO,
des isch au us mindeschtens zwei gallischi Inschrifte überliiferet. D'Satzordnig
het durch s'usprägti Kasussytschtem chönne variiere.

D'Konjugation vo de Verbe isch glychfalls fascht nüt überliifert. Gallisch het
ähnlich wie s'Griechisch d'Verbe mit de Endige -mi (athematisch) un -o
(thematisch) erhalte.

S'Gallisch het wie s'Griechisch fümf Modi gha: de Indikativ, Subjunktiv,
Optativ, Imperativ un de Infinitiv. Usserdem het Gallisch mindeschtens drüü
Tempus (Gegewart, Zuechumft un Präteritum) gha.

D'gallischi Sproch het i Weschteuropa mehreri Spure hinterlo. Im Französischi
sin e paar gallischi Wörter erhalte. Mangi Langues d'oïl hen usserdem gallischi
Wörter erhalte, wo in andri Dialekt oder em Standardfranzösisch nüt uftauche. So
wird e Chueh im Normännische als bringie bezeichnet, wenn sii e Fell mit bruuni
Flecke het. Des goht uf Gallisch *brinos (Stock) zrugg. Un e wertloser Gegestand
wird als agobille bezeichnet, vo Gallisch *gobbo (Schnoobel). Usserdem isch
s'französischi Zahlesüschtem vo quatre vingt (80) e Relikt usem Keltische.
D'Luutverschiebig vo /u/ zu /y/ im französische isch möglichwys durch s’Gallisch
beyflusst gsi.

Möglicherwys hen d'Rescht vo dr gallischi Bvölkrig vur Bretagne uf s'Bretonischi
ygwirkt, des isch aber nume Spekulation.

Dass sich im früehere Gallie zwo romanischi Sproche, d'Langues d'oïl un
s'Okzitanisch entwiggelt hen, chönnt mit dr schnellere Romanisierig im Süde
zämmehänge.

Sunscht het d'keltischi Sproch vor allem Flurnämme hinterlo, bsunders i dr
Weschtschwiiz: dunum (bfeschtigti Stadt) isch als don in Yverdon un Moudon, aber
au in Name vu Thun erhalte. Solothurn un Winterthur göhn uf durum (Stadt) zruck.
D'Dreisam un dr Brysgau göhn uf tragisama (schnäll laufe) zruck. Im Schwarzwald
sin Name mit briga (Berg) un cumba (Tal) hüüfig. Zur Zit vum Altalemannische sin
vilycht no Rescht vur keltischi Bvölkrig ume gsi, aber au im Alemannisch gits
fascht ekei keltischi Wörter mee.



https://als.wikipedia.org/wiki/Galileo_Galilei

De Galileo Galilei [ɡaliˈlɛːo ɡaliˈlɛːi] (* 15. Februar 1564 z Pisa; † 8. Jänner
1642 z Arcetri bi Florenz) isch e italienische Mathematiker, Physiker un
Astronom gsi, wo bahnbrechendi Entdeckige uf mehrere Biet vu de
Naturwisseschafte gmacht het. Er isch de Begründer vu de Experimentalphysik, wu
de technisch Fortschritt druf beroiht.

De Galileo Galilei het us ere verarmte Florentiner Patrizierfamilie gstammt. Si
Familiezwiig het de Namme vume bedütede Vorfahre agnu, vum Arzt Galileo Bonaiuti
(15. Johrhundert). Im Galilei si Vadder Vincenzo isch Duechhändler, Musiker un
Musiktheoretiker gsi un het als soniger mathematischi Chenntniss un Interesse
gha; er het de Zämmehang zwische Saitespannig un Tonhöchi undersuecht un debi
die viilliicht erst nitlinear Beziehig vu de Physik entdeckt. Es isch
wohrschinlich, dass de jung Galileo nit bloß systematisch-experimentelli
Undersuechige in Kombination mit streng mathematischer Formuleerig vu sinem
Vadder glernt het, sundern au de Widerwille, uraldi Autoritäte kritiklos
z'akzepteere.

De Galilei isch als Novize ime Chloster erzoge worre un het e Neigig zeigt, in
de Benediktiner-Orde iztrette, isch aber vu sinem Vadder (ageblich?) wäge ere
Augeentzündig heimgholt un deno zum Medizin-Studium uf Pisa gschickt worre
(1580). Viil später het er gsait, er häb mit em Gedanke gspilt, Moler z'werre;
au isch er e anerkännt guete Lutespiiler gsii. Noch veer Johr het er si Studium
abbroche und isch uf Florenz gange um bim Ostilio Ricci, eme Glehrte us de
Schuel vum Niccolò Tartaglia, Mathematik z'studeere. Er het si Läbensunderhald
mit Privatunderricht bestritte, sich mit agwendeter Mathematik, Mechanik un
Hydraulik beschäftigt, un agfange, in de bildete Chreis vu de Stadt mit Vorträg
un Manuskripte uf sich ufmerchsam z'mache. Vor de Accademia Fiorentina het er
mit eme geometrisch-philologische Referat iber d'Topographie vum Dante sinere
Hölle glänzt (Due lezioni all'Accademia fiorentina circa la figura, sito e
grandezza dell'Inferno di Dante, 1588). 1585/86 het er ersti Ergebniss zu de
Schweri vu feste Körper vereffetlicht (Theoremata circa centrum gravitatis
solidorum) un e antiks Problem (Heron) dur Konstruktion vu ere hydrostatische
Woog fer d'Bestimmig vum spezifische Gwicht gleest (La bilancetta, Manuskript).

Anno 1589 het er e Stell als Lektor fer Mathematik an de Universität Pisa
erhalde. De Lohn het chum zum Iberläbe glängt; denno isch es im Galilei glunge,
vorzüglichi Instrument z'baue un z'verchaufe. Au het er e Thermometer
entwicklet, wo allerdings no arg ugnau garbeitet het. Er het d'Pendelbewegig
undersuecht un gfunde, dass d'Periode nit vu de Uslenkig oder em Gwiicht vum
Pendel abhängt. Bis in sini letzte Läbensjohr het ihn s'Problem beschäftigt, wie
mer sälli Entdeckig fer d'Konstruktion vu ere Pendeluhr nutze chönnt.

Fer d'Undersuechig vu de Fallgsetz (usgehend vu de Pendelbewegig) het de Galilei
als Versuechsaornig die schief Ebeni mit Chugle us verschiidene Materialien
igfüehrt. Sälli geniale Idee het's erstmols erlaubt, d'Gschwindigkait vu de -
langsam arollende - Chugle z'messe. So het er d'Beschlünigig entdeckt und
d'Datsach, dass sälli ebbis vu de Gschwindigkait völlig verschides isch. Säll
wiiderum het sich am beste in de Formlesprooch vu de Mathematik darstelle lo.
(Im Galilei si Schüeler un erster Biograph Vincenzo Viviani het d'Behauptig in
d'Welt gsetzt, de Galilei häb in Pisa au Fallversuech vum Schiefe Turm undernu;
in im Galilei sinene Schrifte un Manuskripte findet sich aber kei Hiwiis uf
sonigi Versuech, wo mangels hiriichend gnaue Uhre quantitativ nit uswertbar gsi
wäre. Devu z'underschiide isch s'Turmargument als Gedankeexperiment, wo de
Galilei in sinem Hauptwerch "Dialogo" sehr wohl selber druf igot.)

De Galilei het d'Ergebniss vu sinene mechanische Undersuechige ime Manuskript
zämmegfasst, wo hüt als De motu antiquiora ziteert wird un erst 1890 (?) druckt
worre isch. Dodrin enthaldeni Agriff uf Aristoteles sin vu sinene konservative
Kollege in Pisa ufründlich ufgnu worre un solle dezue gfiehrt ha, dass im
Galilei si Stelle 1592 nit verlängeret worre isch.

S isch in ere guete Protektion z verdanke, dass de Galilei 1592 uf de Lehrstuehl
fer Mathematik in Padua bruefe worre isch, wu sich au de Giordano Bruno Hoffnige
druf gmacht gha het. In Padua, wu zue de riiche un liberale Republik Venedig
ghert het, isch de Galilei 18 Johr lang bliibe. Sälli Zitt soll er später die
glücklichst vu sinem Läbe gnennt ha.

Obwohl si Stell wesentlich besser doteert gsi isch wie die vorig z'Pisa, het de
Galilei si Salär ufbesseret, indem er näbe sine akademische Vorläsige vornähme
Schüeler Privatunderricht erdailt het, dorunder zwai spätere Kardinäl. Ferner
het de Galilei ab 1597 ä "Proportionszirkel" vertriibe – Vorläufer vum
Rechenschieber, wo "Compasso" gnennt worre isch - vu dem het er d Konstruktion
erheblich verbesseret gha un fer d Fertigig het er ä aigene Mechaniker
bschäftigt. Beraits in dem Jahr het er ime Brief an de Johannes Kepler dütlich
z'erchenne gä, was er vum heliozentrische Weltsystem ghalde het: "…unser Lehrer
Kopernikus, wo verlacht worre isch".

Die Supernova vu 1604, wo hüt nooch em Kepler bnannt isch, het ihn zu drei
öffentliche Vorträg veralosst, wun er die aristotelische Astronomi un
Naturephilosophi drin agriffe het. Us de Datsach, dass kai Parallaxe het
festgstellt werre chänne, het de Galilei (wie beraits 1572 de Tycho Brahe)
gschlosse, dass de nöi Stern witt vu der Erde entfernt si müesst, sich also in
de Fixsternsphäri befänd. Nooch herrschender Lehre isch sälli fer uveränderlich
gehalde worre - ä witters Argument gege d'Anschauige vu de „Peripatetiker“, wie
mer d'Aristoteles-Schüeler gnennt het. Sini Undersuechige zue de Bewegigsgsetze
het er au in sälle Johr fortgsetzt.

1609 het de Galilei vum im Johr devor in Holland vum Jan Lippershey erfundene
Fernrohr erfahre. Er het us chäufliche Linse ä Gerät mit ugfähr veerfacher
Vergrößerig baue, drno glärt selber Linse z'schliffe, un het bald ä acht- bis
nünfachi, in spätere Johre bis zue 33fachi Vergrößerig erraicht. De Galilei het
si Instrument - si militärische Nutze isch uf de Hand gläge (es het im Gegesatz
zum Kepler'sche Fernrohr ä ufrechtstoendi Abbildig gliferet) - de venezianische
Regeerig, de Signoria, vorgstellt, was ä diefe Idruck gmacht het und het ihre
s'(völlig illusorisch) allainig Rächt fer d'Herstellig vu sonige Instrument
iberloh, worufhi si Ghalt verdrifacht [nooch andere Quelle verdopplet] worre
isch. Im Gesesatz zue de Darstellig im Drama vom Brecht het de Galilei
d'Grundidee vum Teleskops wohl nit als si aigeni Erfindig ausgä; ä Ghaltskürzig
[-suspension ?] im folgende Johr dütet aber a, dass sich d'Signoria durus
hinders Leecht gfüehrt gfüehlt het.

Als ain vu de erste Mensche het de Galilei ä Fernrohr fer d'Himmelsbeobachtung
gnutzt. Säll het ä Revolution in de Erforschig vu de Himmelskörper bedütet, denn
bis dertna sin d'Mensche uf Beobachtige mit em bloße Aug agwiise gsi. Mit ihm
het d'Teleskop-Astronomi agfange. Er het festgstellt, dass d'Oberflächi vum Mond
rauh un unebe isch, mit Erhebige un Chlüfte. Er het erchennt, dass de dunkel
Dail vu de Mondoberflächi u de Erde ufghellt wird ("Erdschin"). Er het witter
festgstellt, dass d'Planete - im Gegesatz zue de Fixsterne - als Schiibe z'sähe
sin un het die vier grösste Monde vum Jupiter entdeckt. Er het si in Vorbraitig
vu sinem Wexel an de Medici-Hof die Mediceische Gstirne gnennt. Hüt werre si -
usgrechnet uf ä Vorschlag vum Simon Marius, wo si etwa zittglich au entdeckt het
- als die Galileische Mond bezaichnet. Er het beobachtet, dass d'Milchstroß nit
ä näbligs Gebilde isch (wie's im bloße Aug vorchummt), sundern us uzellige
ainzelne Sterne bestot. Sälli Entdeckige (si schließe e Fäderzaichnig vu de
Mooberflächi vu ihm selbet ii), veröffentlicht im Sidereus Nuncius (Sternebott)
vu 1610, hän de Galilei uf ai Schlag berüehmt gmacht. De Sidereus Nuncius isch
innerhalb vu wänige Däg vergriffe gsi.

Im Herbst 1610 het de Großherzog vu de Toskana, Cosimo II. (si ehemolige
Schüeler), de Galilei zum Hofmathematiker un -philosoph und zum Erste
Mathematikprofessor in Pisa - ohni jedi Lehrverpflichtig: ernennt. Er het volli
Freihait kriegt, sich ganz de Forschig z' widme.

Spätistens bi de Umsidlig nooch Florenz het sich de Galilei vu de Marina Gamba,
sineri Hushälteri, wun er dri Chinder gha het vun ere, trennt: d Virginia
(Ordensnamme Maria Celeste, 1600-1634), d Livia (Ordensnamme Arcangela,
1601-1659) un de Vincenzio (1606-1669). Mit Hilf vum ä Bwunderer, de Kardinal
Maffeo Barberini (später Papst Urban VIII.), het de Galilei sini Döchter noch
vor Erraiche vum Mindistalder ime Chloster underbroocht - si hätte als uehelichi
Chinder chum Ussichte uf ä standesgemäßi Hirot gha. De Suhn isch 1613 zue sinem
Vadder nooch Florenz gschickt worre, nochdem Marina Gamba ä Ma nammes Giovanni
Bartoluzzi ghirotet gha het; Galilei het ihn später legitimeert.

Galilei het sini astronomische Beobachtige furtgsetzt un gfunde, dass de Planet
Venus Phase wie de Mond het. Des het aber bloß bedüte chänne, dass d'Venus
zittwiis jensits vu de Sunne, zue andere Zitte aber zwische Sunne un Erde stot.
Doriber het er mit de römische Jesuite um de Christoph Clavius (mit dem het er
beraits 1587 ä kontroversi Diskussion gfüehrt gha) Schriftverkehr gfüehrt. Selli
hän nämlich d'Phasegstalt vu de Venus braits uabhängig vu ihm entdeckt gha. Iber
die kosmologische Konsequenze - s'Ptolemäisch Weltbild isch nimmi länger haldbar
gsi - sin sich d'Mathematiker un Astronome vu de Gsellschaft Jesu meh oder
wäniger im Chlare gsi.

In sinere Begeisterig iber sini wisseschaftliche Erchenntniss het er in sinere
Werchstatt gfertigti Fernrohr an Fründ un anderi Wisseschaftler gschickt. Aber
es hän bloss wänigi Exemplare s'gwünscht Uflösigsvermöge erreicht. So het's
gschähe chänne, dass menki d'Jupitermönd etc. nit hän erchenne chänne un ihm
Tüschigsabsichte understellt hän. Anno 1611 het dr Galilei Rom bsuecht, isch fer
sini Entdeckige hoch gehrt worre un het dur si Teleskop sinene Fründe - drunter
au Jesuite - uverzüglich "le cose nuove del cielo" (die nöientdeckte Gegeständ
am Himmel) zuegänglich gmacht: dr Jupiter mit sinene vier Begleiter, dr
gebirgig, zerklüftet Mo, die „ghörnt“ (d.h. sichelförmig) Venus und dr „drifach“
Saturn. Er isch zum sexte Mitglid vu dr Accademia dei Lincei ernennt worre;
sälli Ehr isch ihm so wichtig gsi, dass er sich ab dert Galileo Galilei Linceo
gnennt het. Bi dem Ufenthalt het er e Audienz bim Papst Paul V. gha un er het si
alde Bewunderer Maffeo Barberini troffe. E Johr später isch dr Barberini debi
gsi, wie dr Galileo ä witteri uhaltbari Behauptig vum Aristoteles mit eme
simple, aber iberzügende Experiment widerlegt het: Iis schwimmt uf Wasser nit
deswäge, wil es (zwar schwerer, aber) flach isch, sundern wil's liichter isch.

D'Entdeckig vu dr Sunneflecke het ihn in e Usenandersetzig mitem Jesuite
Christoph Scheiner verwicklet: mer het sich sowohl um d'Priorität als au um
d'Dütig gstritte. Um d'Vollchummeheit vu dr Sunne z'rette, het dr Scheiner agnu,
dass d'Flecke Satellite seie, wogege dr Galilei d'Beobachtig agfüehrt het, dass
Sunneflecke entsten un vergen (Lettere solari, 1613, erstmols nit in latinischer
Sproch, sundern im Volgare, dr Umgangssproch vu de Toskana, verfasst).

Fer dr Galilei isch's offesichtlich gsi, dass sini astronomische Beobachtige
s'heliozentrisch Weltbild vum Nikolaus Kopernikus gstützt hän, aber kei
zwingende Bewiis gliferet hän: sämtlichi Beobachtige (etwa d'Venus-Phase) sin au
mit em Modell vum Tycho Brahe kompatibel gsi, wo sich Sunne un Mond um d'Erde,
die übrige Planete aber um d'Sunne drille. (Datsächlich isch es erscht de James
Bradley anno 1729 mit dr stellare Aberration glunge, d'Eigebewegig vu dr Erde
gegeniber dr Fixsternsphäri noochzwiise.) Dr Galilei het sich bi dr
Interpretation vu sinene astronomische Beobachtige zuenächst zruckghalde. Gege
s'Kopernikanisch System hän immerhi Bibelstelle gsproche, us dene uf e
Eigebewegig vu dr Sunne het gschlosse werre müesse (am wichtigste d'Stell, wo dr
Josua dr Sunne befiihlt, stillz'sto [Jos. 10, 12]). Aber ihm isch - wohl scho in
sinere Zitt in Pisa - dr Danke chu, d'"Umschwüng" (revolutiones) vu dr Erde um
ihri Ax un um d'Sunne srie d'Ursach fer d' Gezitte: d'Gwässer däte debi
beschlünigt un hi- un herbeweggt werre. Domit het er glaubt, r Bewiis fer
s'kopernikanisch Weltbild in dr Händ z'ha (erst dr Newton het zeigt, dass nit d'
Zentrifugalchraft, sundern d'Aziegigschräft vu dr Masse vum Mo un dr Sunne fer
Ebbe un Flut ursächlich sin).

Kontroversi Diskussione am Florentiner Hof hän dr Galilei no doch veralosst,
z'erchläre, dass e mit em Kopernikanische System verträglichi Bibeluslegig
möglich sei (Brief an sin Schüeler un Noochfolger in Pisa, Benedetto Castelli,
21. Dezember 1613 Originaltext; Brief an d' Großherzogi-Mueder Christine vu
Lothringe, 1615 Originaltext, aber erst 1636 veröffentlicht). Dr Brief an dr
Castelli isch in fählerhafter Abschrift dr Inquisition zuegspilt worre, was
Galilei veralosst het, e korrekti Abschrift hindenochz'sende un in persona nooch
Rom z'reise, um sin Standpunkt z'verträtte.

Im März 1614 isch es im Galilei glunge, s'spezifisch Gwicht vu dr Luft als e
660stel vum Gwicht vum Wasser z'bestimme - herrschendi Meinig isch bis zue dem
Zittpunkt gsi, dass Luft keinerlai Gwicht het. Des isch e witteri Widerlegig vu
ere aristotelische Aschauig gsi. In dere Zitt isch er hüfig als Guetachter fer
dr Grossherzog in technisch-physikalische Froge dätig gsi; als Forscher het er
sich insbesunder mit Hydrodynamik, Liechtbrechig in Glas un Wasser sowie
Mechanik (Beschlünigig) bschäftigt. In dr Johre 1610-1614 het er sich hüfig uf
em Landguet vu sinem Fründ Salviati ufghalde, um si sitt Johre agschlageni
Gsundhrit wiiderherz'stelle.

Anno 1615 het dr Kleriker Paolo Antonio Foscarini (ca. 1565-1616) e Buech
veröffentlicht, wo het bewiise solle, dass die Kopernikanisch Astronomi nit dr
Hailige Schrift widerspreche dät. Dorufhi het die Römisch Inquisition nooch
Vorarbet vum bedütende Chilchelehrer Kardinal Robert Bellarmin e
Undersuechigsverfahre eröffnet. 1616 isch im Foscarini si Buech bannt worre.
Zuegliich sin einigi nit-theologische Schrifte iber Kopernikanischi Astronomi,
dorunder au e Werch vum Johannes Kepler, uf dr Index gsetzt worre. S'Hauptwerch
vum Kopernikus, De Revolutionibus Orbium Coelestium, in sinem Dodesjohr 1543
erschiine, isch nit verbotte worre, sundern „suspendiert“: es het forta bis 1822
im Iflussbereich vu dr Römische Inquisition bloss noch in Bearbeitige erschiine
düerfe, wo betont hän, dass s'heliozentrisch System e blosses mathematischs
Modell sei.

An sällem Verfahre (es isch kei Inquisitionsprozess gsi) isch dr Galilei
offiziell nit bedeiligt gsi. Si Haldig isch aber e offes Gheimnis gsi, au wenn
s'Schriibe an d'Grossherzogi-Mueder (no) nit veröffentlicht gsi isch. Wänigi Däg
nooch dr förmliche Index-Beschlussfassig het dr Bellarmin an dr Galilei e Brief
gschriibe mit dr Versicherig, Galilei häb keinere Lehr abschwöre müesse;
gliichzittig aber het säll Schriibe die noochdrücklich Ermahnig enthalde,
s'Kopernikanisch System in keinere Wiis als Datsach z'verteidige, sundern
allefalls als Hypothese z'diskutiere. Säller Brief isch im Prozess vu 1632/33
als Bewiis fer im Galilei si Ughorsam zitiert worre. Allerdings het es in dr
Akte zwei verschideni Fassige gä, vu dene numme eini korrekt underschriibe un
zuegstellt gsi isch, weshalb im 19. und 20. Johrhundert einigi Historiker agnu
hän, d'Inquisitionsbehörde häb zuugunste vum Galilei e Bewiis gfälscht.

Dr Galilei het sich vu dert a in dr Öffetlichkeit mit em Kopernikanische System
zruckghalde. Ab 1616 het er sich intensiv mit dr Möglichkeit bschäftigt,
d'Bewegige vu dr Jupitermönd als Zittmesser z'nutze, um s' Längegradproblem
z'löse (erfolglos). Er het s'Teleskop erstmols in e Mikroskop konvertiert;
d'Mikroskopi isch fer ihn aber e Beschäftigig vu nidriger Priorität bliibe.

1623 isch im Galilei si alde Förderer, Kardinal Maffeo Barberini, zum Papst
gwählt worre (Urban VIII.). Galilei het ihm sogli si Schrift Saggiatore gwidmet,
ä Polemik gege de Jesuitepater Orazio Grassi iber d'Kometeerschinige vu
1618/1619, iber atomistischi un methodologischi Froge. In sällem Buech, wo er
sit 1620 dra gschafft gha het, het Galilei si berühmt worreni Iberzügig
gusseret, d'Philosophi (nooch em Sprochbruch in sällere Ziit isch dodemit
d'Naturwisseschaft gmaint) stünd im Buech vu de Natur, un säll Buech sai in
mathematischer Sproche gschriibi: ohni Geometri z'beherrsche, verstünd mer kai
ainzigs Wort. Sither giltet Galilei als Begründer vu de moderne, mathematisch
orienteerte Naturwissenschafte, glichzittig enthaltet säll ä chlari Absag an
Alchemi un Astrologi.

Im Saggiatore het er d'Komete als erdnochi optischi Effekt (verglichbar mit
Phänomene wie de Rägeboge oder s' Nordleecht), dodrin uf ä Theori vum
Aristoteles iber Meteor zruckgriffend. Zue de Zitt vu de Kometeerschinige isch
Galilei allerdings us gsundhaitliche Gründe nit in de Lag gsi, selber
Beobachtige az'stelle. Si empirisch nit fundeerti Polemik gege d'Theori vu de
Komete, wo Tycho Brahe un Orazio Grassi vertrette hän, isch als indirekti
Vertaidigig vum kopernikanische System z'verstohe, wo nooch de Mainig vu Galilei
dur d'Anahm sich nit uf Chraisbahne bewegende Himmelskörper bedroht gsi wär.

Mit sällere Polemik het Galilei die ald Feindschaft mit manche Jesuite beläbt.
Aini vu de Folge isch ä anonymi Azaig vum Saggiatore wäge Atomismus un dodemit
Verstoß gege die s' Obendmohl betreffende Dogme vum tridentische Konzil. Under
Zuehilfenahm vum ä Gefälligkaitsguetachte vu Pater Giovanni Guevara hän d'Gönner
vum Galilei im Vatikan sälli Azaig versande. loh. De Wisseschaftshistoriker
Pietro Redondi vermuetet deshalb, dass au im Prozess 1633 ä Azeig wäge Atomismus
un dodemit häretische Asichte bezüglich vum Obendmohl zuegrundlit, wo aber dur
Intervention vu de aigens gschaffene päpstliche Undersuechigskommission uf die
wit wäniger brisant Frog vum Kopernikanismus bzw. vum Ughorsam abglenkt worre
isch.

1624 isch dr Galilei nooch Rom graist un isch sex Mol vum Barberini-Urban
empfange worre, wo ihn ermuetigt het, iber s'Kopernikanisch System z'publiziere,
solange er säll als Hypothese behandle dät; dr Brief vum Bellarmin an dr Galilei
vu anno 1616 het dr Barberini domols nit chennt. Nooch lange Vorarbite un wiider
underbroche dur Krankhete het Galilei 1630 de Dialogo di Galileo Galilei sopra i
due Massimi Sistemi del Mondo Tolemaico e Copernicano (Dialog iber die zwai
wichtigste Weltsysteme, s'Ptolemäisch un s'Kopernikanisch). In sällem Buech het
dr Galilei under anderem si Relativitätsprinzip un si Vorschlag fer d'Bestimmig
vu de Liechtgschwindigkait erchlärt (die erst präzis Messig vu de
Leechtgschwindigkait uf de Erde isch erst 1849 Fizeau glunge.). Als vermaintlich
stärchst Argument fer s'Kopernikanisch System het ihm si - irrigi - Theori vu dr
Gezitte dient.

De Zensuruflag, s'Werch mit ere Schlussredi zuegunste vum Ptolemäische System
z'beschließe, het dr Galilei gmeint noochz'chu, indem er sälli Red ins Mul vum
manifeste Dummkopf Simplicio glegt het. Derzue het er dr Fähler begange, sich
iber e Lieblingsgedanke vum Barberini-Urban lustig z'mache: dass mer e Theori
niemols iber die vu ihr vorhergseite Effekte noochwiise chännt, wil Gott sälli
Effekte jederzitt au uf anderem Wäg vorbringe chännt. Dodemit het dr Galilei dr
Boge iberspanne un d'Protektion vum Papst verspilt, wo - möglicherwiis au us
ussepolitische Gründe - jetz mit voller Härti reagiert het.

Im Juli 1632 het dr Riccardi dr Inquisitor vu Florenz agwiise, er sott
d'Verbreitig vum Dialogo verhindere. Im September het dr Papst dr Galilei nooch
Rom ibstellt. Mit dr Bitte um Ufschub, ärztliche Atteste, Areis un Quarantäne
infolg vu dr Pestepidemi isch aber dr ganz Winter vergange. In Rom het dr
Galilei in dr Residenz vum toskanische Botschafter gwohnt. Afang April 1633 isch
er offiziell vernu worre und het fer 22 Däg e Apartment vu dr Inquisition
beziege müesse. Am 30. April het er in ere zweite Ahörig bechennt, in sinem
Buech girrt z'ha, un het wiider in di toskanische Botschaft zruckdüerfe. Am 10.
Mai het er si schriftlichi Verteidigig, e Bitte um Gnade, igreicht. Am 22. Juni
1633 het dr Prozess stattgfunde. Zuenächst het dr Galilei glügnet, uf
d'Dialogform vu sinem Werch verwiisend, s'kopernikanisch System glährt z'ha. Ihm
isch dr Bellarminbrief (welli Fassig, isch nit bekannt) vorghalde un er im
Unghorsam bschuldigt. Noochdem er sine Fähler abgschwore, si verfluecht un
verabschüt gha het, isch er zue läbenslänglicher Haft verurteilt worre un isch
somit dr Hirichtig uf em Schitterhufe entchu, wo anno 1600 am Giordano Bruno
vollzoge, im Fall vum Galilei aber vu keinere Site agstrebt worre gsi isch. Dass
dr Galilei iberhaupt verurdeilt worre isch, isch under de zueständige zehn
Kardinäle durus strittig gsi; dri vu ihne (drunter dr Francesco Barberini, dr
Neffe vum Papst) hän s'Urdeil nit underschrribe.

Dr Galilei selber het an sinere Iberzügig festghalde. D'Behauptig, dere zuefolg
er bim Verlo vum Grichtssaal gmurmlet ha soll, "Eppur si muove" (un si (d'Erde)
bewegt sich doch), isch historisch nit belegt un usserst uwohrschinlich; si isch
aber scho zue sine Läbzitte verbreitet worre, wie e spanischs Gmälde vu ca.
1643/45 bewiise het. Sälli Wörter sin erstmolig 1757 in dr "Italian Libraries"
vu eme Giuseppe Baretti, eme Ahänger vum Galilei, erwähnt worre.

Dr Galilei isch under Arrest gstellt worre. Nooch wänige Wuche (in dr Botschaft
vum Herzogtum Toscana z'Rom) isch er in d'Ufsicht vum Erzbischof vu Siena
gstellt worre, wo allerdings e glüehende Bewunderer vum Galilei gsi isch un ihn
nooch Chräfte understützt het. In Siena het er si diefi Nidergschlageheit iber
dr Prozess un si Usgang iberwinde chänne. Nooch fümf Munät (Dezember 1633) het
er in si Villa „Gioiella“ in Arcetri zruckchehre düerfe, isch aber under
Husarrest bliibe, verbunde mit em Verbot vu jeglicher Lährdätigkait. Wo er wäge
eme schmerzhafte Leistebruch um Erlaubnis bittet het, Ärzt in Florenz ufzsueche
z'düerfe, isch si Gsuech abglähnt worre mit dr Warnig, witteri sonigi Afroge
däte zue sinere Icherkerig füehre. Gmäss em Urdeil het er wuchetlich die siibe
Buesspsalme (über dri Johr lang) z' bätte gha (sälli Verpflichtig het - solange
si noch gläbt het – si Dochter Suor Celeste ibernu), un sini soziale Kontakt sin
starch igschränkt worre. Immerhi isch es ihm gstattet gsi, mit sinene wäniger
kontroverse Forschige fortzfahre un sini Döchter im Chloster San Matteo
z'bsueche. Sämtlichi Veröffetlichige sin ihm verbotte gsi, aber er het e
usdähnte Briefwexel mit Fründe un Glährte im In- un Usland gfüehrt un het später
zittwilig Besuecher empfange chänne (dorunder dr Thomas Hobbes un dr John
Milton, ab 1641 si ehemolige Schüeler Benedetto Castelli).

Dr Galilei het sitt längerem Problem mit sine Auge gha; 1638 isch er vollständig
erblindet – möglicherwiis e Folg vu sine afangs ohni usreichende Schutz
undernummene Sunnebeobachtige. Aber er het noch churz vor em völlige Verlust vu
sinere Sähchraft d'Libration vum Mond entdeckt. E Gnadegsuech uf Frilossig isch
abglähnt worre. Sini letzte Johr het er in sinem Landhus in Arcetri verbrocht.

Ab em Juli 1633 - noch in Siena - het dr Galilei an sinem physikalische
Hauptwerch Discorsi e Dimostrazioni Matematiche intorno a due nuove scienze
gschafft. Obwohl s'Inquisitionsurdeil kei explizits Publikationsverbot enthalde
het, het sich e Veröffentlichig im Iflussberiich vu dr katholische Chilche als
umöglich rusgstellt. E latinischi Ibersetzig vu dr Discorsi isch 1635 bi
Matthias Bernegger in Strossburg erschine, s'italienisch Original 1636 bi Louis
Elsevier in Leiden.

Inhaltlich het dr Galilei in dr Discorsi Asätz un Ergebniss us sine früehe Johrr
wiider ufgriffe. Die beide nöie Wisseschafte, wo Galilei dodrin begründet, sin
in moderner Sproch Elastizitätsheori un Kinematik. Er het under anderem
noochgwiise, dass die bogeförmig Bewegig vum e Gschoss us zwei Komponente
bestoht: die horizontal wird vu dr Trägheit bstimmt, die nooch unde grichtet
degege vu stetiger Beschlünigig. S'Zämmewirke vu beide füehrt zue ere
parabelförmige Fluegbahn.

Im Spotherbst 1641 het dr begabt Evangelista Torricelli si langjährige (sit
1637) Begleiter Vincenzo Viviani als Assistent un Privatsekretär abglöst, doch
isch scho chlar gsi, dass dr Galilei nimmi lang z'läbe gha het. Er isch am 8.
Jänner 1642 in Arcetri gstorbe. E firlichs Begräbnis ime prunkvolle Grab, wo dr
Grossherzog vorgsähe gha het, isch underbunde worre.

Landläufig wird d'Politik vu de Amtschilche im Galileo gegeniber als Usdruck vu
ere ihre agäblich inhärente Wisseschafts- un Fortschrittsfaindlichkait
verstande. Sälli Sicht chann aber au hinderfrogt werre. Zue im Galilei sinere
Zitt isch d'Hierarchi beraits gspalte. D'Iberlägehait vu de neie Wisseschafte
isch fer d'Päpst un Kardinäl nit wäniger offesichtlich als fer ihri Gegner gsi.
Anderersits hän si, nochdem es ihne grad erst glunge gsi isch, im Champf gege
d'Reformation mithilf vu de Dominikaner- un Jesuite ihr Ifluss in Italie wiider
z'festige, d'Förderig vu de Wissenschafte in Großbritannie, Holland un
Dytschland als fortdauerndi Agriff uf d'Erklärigshohait vu ihre Institutione -
vum dekreteerte Consensus patrum - düte müesse. Im Abwehrchampf gege die
uffiziegend Ufchlärig hän si sich zue us hütiger Sicht starrsinnigem Beharre uf
em Aldherbrochte zwunge gsähne. Gott begründet de Erdchrais ubeweglich...
(1.Chronik 16,30).

Glichzittig het's scho domols mächtigi chilchlichi Stimme gä, wo sich vu de
wörtliche Uslegig vu de Schrift entfernt gha hän un d'Argumentation, Glaube un
Wisseschaft saie trennti Sphäre, akzepteert gha hän. Z.B. het Kardinal
Bellarmin, ä bedütende Theologe un zentrali Persönlichkait vu de Kurie un
Inquisition, gschriibe, dass mer, läg ä wirkliche Bewiis fer s'heliozentrisch
System vor, bi de Uslegig vu de hailige Schrift in de Dat vorsichtig vorgo
müesst. Dr Galileo het glaubt, mit sinere Gezittetheori iber ä sonige Bewiis
z'verfüege. Es schint, dass dr Galilei meh Understützig hätt chriege chänne,
wenn si Ufträtte im Klerus gegeniber bloß bschide gnueg gsi wär. Usdruck vu de
chilchliche Ambivalenz ihm gegeniber isch die rächt mild Ermahnig vu 1616, dr
Galilei sai im "Irrtum vum Glaube" un mög dorum "vu ere Verbraitig vum
kopernikanische Weltbild abluege".

Erst noochdem dr Galilei 1632 mit em Dialogo wiider fer s'kopernikanisch
Weltbild polemiseert het, un die erste Exemplare au noch an sini erchlärte
Gegner (z.B. im Inquisitor Serristori) gschickt het, isch ä formals Verfahre
gege ihn eröffnet worre. Au jetzt noch isch s'Klima - verglichen mit andere
Ketzerprozesse, wo zue Folter un Schitterhufe gfüehrt hän - fründlich un
s'Urdail mild. Noochdem dr Galilei gschwore gha het, ...stets glaubt z'ha,
gegewärtig z'glaube un in Zuechumft mit im Gott sinere Hilf glaube z'welle alles
des, was die katholisch un apostolisch Chilche fer wohr haldet, predigt un
lährt, het er "lediglich" Cherkerhaft erhalde, wo beraits nooch wänige Wuche in
Husarrest umgwandlet worre isch.

D'Tragik vu im Galileo sinem Wirke lit dodrin, dass er - als ä zittläbens
diefgläubigs Mitglid vu sinere Chilche - de Versuech undernu het, ebesälli
Chilche vor eme verhängnisvolle Irrtum z'bewohre. Sini verschidene Ufenthalt in
Rom bis anno 1616 hän au de Zweck gha, Männer (wie dr Bellarmin) devu
z'iberzüge, dass d'Peripatetiker nit ufählbar gsi sin un die Hailig Schrift nit
immer buechstabentrei gläse werre müesst. Au isch het dr Galilei d Iberzügig
gha, die wunderbare Werch vum Herr dur Experiment un Logik (früeher oder später)
vollständig chläre z'chänne; dr Barberini-Urban dagege isch bi sinere Mainig
bliibe, dass die viilfältige Naturerschinige, wo de Allmächtig bewirkt, sich im
bschränkte Verstand vu de Mensche fer immer entziege – womit er sich in bester
Gesellschaft bfunde het (Albert Einstein: "Die Theorie liefert viel, aber dem
Geheimnis des Alten (sc. Gottes) bringt sie uns kaum näher.").

De Inquisitionsprozess gege dr Galilei het zue endlose historische Kontroverse
un zahlriiche literarische Bearbaitige agreegt; under anderem in Bertolt Brecht
sinem Leben des Galilei.

1741 het s'Hailig Officium - d.h. d'Inquisition - uf Bitte vu Benedikt XIV.
s'Imprimatur uf die erst Gsamtusgab vu de Werche vum Galilei gwährt. Under Pius
VII. isch 1822 erstmols ä Imprimatur uf ä Buech erdailt worre, wo
s'Kopernikanisch System als physikalischi Realität bhandlet het - de Autor, ä
gwisse Settele, isch Kanoniker gsi. Fer Nicht-Kleriker isch s'Interdikt wohl
längst belanglos worre.

1979 het dr Johannes Paul II. die Päpstlich Akademi vu de Wisseschafte
beuftragt, de berüehmt Fall ufzarbaite. Am 31. Oktober 1992 isch de
Kommissionsbericht ibergä worre, un dr Johannes Paul II. het ä Red ghalde, wo
oft verchürzt als ä bloßi Entschuldigig dargstellt wird; datsächlich isch es im
Papst dorum gange, s' gegesitig Missversto vu Wisseschaft un Chilche z'haile. Am
2. November 1992 isch dr Galileo Galilei vu de römisch-katholische Chilche
formal rehabiliteert worre.

Galilei het zue erste Wisseschaftler gheert, die die vu Francis Bacon
theoretisch igforderet experimentelli Method bfolgt hän (des het er aber due,
bvor Bacon si Forderig veröffentlicht gha het); zuegliich aber het Galilei uf
ere streng mathematische Bschribig vu de Naturgsetze bstande, au wenn er die üs
hüt gläufig algebraisch Notation no nit verwendet het. Im Galilei si
Iberlegehaitsgfühl gegeniberem Aristoteles het villiicht primär dodruf gründet,
dass er gmaint het, de besser Mathematiker z'sii.

Die gliichmäßig bschleunigt Bwegig het Galilei iber virzig Johre lang
bschäftigt. Si experimentelli Innovation het in de Verwendig vu de schiefe Ebeni
bstande, wo er die Fallgsetz drmit uf ere verlangsamte Zittskala het studeere un
- iber si Puls oder mit Wasseruhre - quantitativ het iberpriefe chänne.

In sinem friehe Manuskript De motu (1590, s.o.) het er no d'Mainig vertrette,
d'Beschleunigig hing vu de Dichti ab. Später isch er dann aber zum Schluss chu,
dass im Vakuum alli Körper die gliich Bschleunigig erfahre. Im Zsämmehang mitem
Turmargument finde sich kinematischi Iberlegige im Dialog iber die zwai
Weltsystem; voll usgarbaitet werre d'Fallgsetz im dritte un veerte vu de veer
Däg vu de Discorsi e Demonstrazioni vu 1636/38.

Eng dodemit zsämme hängt s'Relativitätsprinzip, des in de moderne Physik
Galilei-Invarianz gnennt wird un bsait, dass ä gliichmäßig bweggte Bobachter die
gliiche physikalische Gsetz wohrnimmt wie ö ortsfeste. Galilei isch bi sinene
Schlussfolgerige im erste Bwegigsgsetz vu Isaac Newton rächt noch chu, s'zwait
het er in gwisser Wiis braits vorweg gnu (was Newton später selber zuegä het).

Neieri wisseschaftsgschichtlichi Arbede btone, dass Galilei mit sinene Forschige
zue de Kinematik nit ällainig gstande isch; mit dem Thema hän sich under anderem
Alessandro Piccolomini, Niccolò Tartaglia, Giovan Battista Benedetti, Francesco
Maurolico, Bernardino Baldi, Guidubaldo del Monte, Michael Varro (De motu, Genf
1584) un Francesco Buonamicida (De motu, Florenz 1591) bschäftigt.

Christiaan Huygens het später im Galilei si Idee vu ere vume Pendel gstürte
Uhrmechanik zue de Praxisriifi entwicklet.

Wie ussem Titel vu de discorsi hervorgoht, het Galilei sini Ergäbniss iber
d'Elastizität vume Balke mit em volle Bwusstsi veröffentlicht, dodemit ä neii
Wisseschaft z'bgründe. Die witter Entwicklig het ihm Rächt gä; si Bitrag cha
datsächli als Bgründig vu de Elastizitätstheorie gälte.

Galilei het festgstellte, dass d'Tragfähigkait vu eme Balke größe isch, wemmeren
hochkant, nit flachkant stellt. Er het als erster die usser Blastig in Relation
zue de innere Spannige gsetzt. Ä quantitativi Theorie het er allerdings no nit
ufstelle chänne. Die hüt Neutralflächi gnennt Mengi vu allene Drillaxe het er am
undere Rand vum igspannte Balke statt in de Mitti vum Balkeqerschnitt agordnet.
Korrekture vu dem Irrtum hän sich im 17. un 18. Jahrhundert nit dursetze chänne;
erst am Afang vum 19. Johrhundert het Navier erfolgrich fer ä Richtigstellig
gsorgt.

Im Galilei sini grosse astronomische Entdeckige sin Sunneflecke, Venusphase un
die vier grosse Jupitermönd. Dr Huygens het erchennt, dass hinder dr „Drigstalt“
vum Planet Saturn datsächlich e Ringsystem stecke duet. Im Galilei si Versuech,
mit Hilf vu dr Jupitermönd s'Längeproblem z'löse, het dr Ole Römer furtgsetzt
(au er do erfolglos), wo debi aber „näbebi“ d'Endlichkeit vu dr
Liechtgschwindigkait noochgwiise het

Mehreri vu im Galilei sinene Erfindige sin hüt nur in sinene Ufzaichnige un
Skizze erhalde. Er het under anderem Skizze vu Gräte wie ä Kombination us Kerze
un Spiegel zaichnet, um dodemit s'Leecht durs ganz Hus laite z'chänne, ä
automatische Tomatenginner, ä Daschekamm, wo au als Bsteck het verwendet werre
chänne un ä Art Vorläufer vum Kugelschrriber. Der vu ihm entwicklet
Temperaturmesser isch vu Fahrenheit (1714) entschiidend verbesseret worre.

Revolutionär isch nit bloß gsi, dass Galilei in de Volkssproch Italienisch
publizeert het, sundern au wie: Galilei het ä vorbildli scheens Italienisch
gschriibe, wo stilbildend uf die wisseschaftlich Prosa gwirkt het.



https://als.wikipedia.org/wiki/Freiheitsstatue

D Freihäitsstatue z Nöi York (änglisch Statue of Liberty, offiziell Liberty
Enlightening the World, au Lady Liberty; franzöösisch La Liberté éclairant le
monde) isch e neoklassizistischi Kolossalstatue, wo vom Frédéric-Auguste
Bartholdi gmacht worde isch. Si stoot uf Liberty Island im Haafe vo Nöi York und
isch am 28. Oktober 1886 iigweiht worde. Si isch e Gschänk vom französische Volk
an die Veräinigte Staate gsi. D Statue isch sit 1924 Däil vom Statue of Liberty
National Monument und sit 1984 isch si as Wältkulturerb vo dr UNESCO
klassifiziert.

D Statue stellt d Libertas dar, die römischi Göttin vo dr Freihäit. D Figur het
Roobe aa, stoot uf eme massive Sockel und hebt in dr rächte Hand e vergoldeti
Fackle hoch in d Luft. In dr lingge Hand het si e Tabula ansata mit em Datum vo
dr amerikanische Unabhängigkäitserklärig. Vor iire Füess lit e verbrochnigi
Chetti. D Statue gältet as Sümbol vo dr Freihäit und isch äins vo de bekanntiste
Sümbol vo de Veräinigte Staate. D Figur isch 46,05 Meter hooch und die ganz
Hööchi vom Monumänt isch 92,99 Meter. Si ghört zu de höggste Statue uf dr Wält,
bis 1959 isch si die höggsti gsi.



https://als.wikipedia.org/wiki/Eukaryoten

Unter Eukaryote oder Eukaryonte (Eukaryota; vu altgriechisch εὖ eu ‚guet‘,
‚ächt‘ un καρυωτός karyotos ‚nussartig‘, mänkmol nit ganz korräkt as κάρυον
karyon ‚Nuss‘ ibersetzt) wäre alli Läbewäse zämmegfasst, wu d Zälle ne Zällchärn
hän. D Gruppe vu allne Organisme, wu kai Zällchärn hän, wäre Prokaryote gnännt.
Näbe dr Bakterie un dr Archäe stelle d Eukaryote aini vu dr drei Domäne in dr
Syschtematik vu dr Läbewäse dar.

D Zälle vu dr Eukaryote hän zmaischt e Durmässer vu 10-30 µm. Si sin in dr Regle
vyl greßer wie die vu dr Prokaryote, ihre Volume umfasst eppe s 100 bis
10000fach. Fir s Funktioniere vu dr zelluläre Ablaif iber greßeri Entfärnige
innerhalb vu dr Zälle isch e hechere Organisationsgrad, e Ufdailig vum Zällruum
in Kompartimänt (abgränzti Ryym) un e Transport zwische däne Kompartimänt
ginschtig. Us däm Grund sin eukaryotischi Zälle mit Zällorganälle strukturiert,
wu wie d Organ vun eme Lyyb verschideni Funktione uusiebe. Dr Zällchärn mit em
Hauptaadail vum genetische Material vu dr eukaryotische Zälle het dr Gruppe dr
Name gee. Wyteri Gen chemme je no Art in dr Mitochondrie – Organäll, wu dur
chemischi Reaktione Energi z Verfiegig stelle – un Plaschtide – Organälle, wu d
Photosynthese dryybe - vor. Em intrazälluläre Transport diene d Organälle vum
Endomembransyschtem.

Eukaryote chenne Aizäller oder mehzälligi Läbewäse syy. Die bstehn zmaischt us
ere greßere Zahl vu Zälle mit gmainsamem Stoffwächsel, doderby ibernämme
speziälli Zälltype bstimmti Ufgabe. Di maischte bekannte Mehzäller sin
Eukaryote, dodrunter d Pflanze, Dierer un mehzälligi Pilz.

D Eukaryote stelle aini vu dr drei Domäne in dr biologische Syschtematik, also
di hegscht Kategori zur Klassifizierig vu Läbewäse dar. Di zurzyt aktuäll
Syschtematik vu dr Eukaryote isch vu Adl et al. 2005 ufgstellt wore. Si glidere
d Eukaryote in sechs Gruppe, vylmol „Supergruppe“ gnännt, statt eme klassische
Ranguusdruck:

Näbe däne Gruppe wird bi däne Taxa d Stellig as uusicher aagsääne (incertae
sedis) un si chenne nit yygordnet wäre:

Dur neieri Forschige wäre d Ebriacea zue dr Cercozoa innerhalb vu dr Rhizaria
gstellt un Stephanopogon zue dr Excavata.



https://als.wikipedia.org/wiki/Ethnie

Ethnie (die ethnischi Gruppe) oder Ethnos (vo griechisch ἔθνος, ethnos, „Volk“)
isch e Begriff us der Ethnologii. Völkerkundler (Ethnologe) fasse mit däm
Begriff Populatione vo Mensche zsämme, wo Abstammigssagene, Gschicht, Kultur, d
Verbindig zum ene spezifische Territorium und e Gfüül vo Solidarität mitenander
deile.

S griechische Wort éthnos beschriibt d Abgränzig, wemm me zwüsche Draditione
underscheidet, wo zun ere Gruppe ghöre, und sonige, wo nid drzue ghöre.
Ethnischi Gruppierige definiere sich äntwäder us der gmeinsame Vergangeheit oder
dur e gmeinsami Zuekumftsperspektive. Die Gmeinsamkeit zeigt sich in Dradition,
Sproch, Religion, Chleidig oder Läbensmittel. D Wüsseschafte, wo sich mit Ethnie
befasse, si d Ethnologii, d Völkerkund, die Europäischi Ethnologii (Volkskund),
d Kulturanthropologii/Sozialanthropologii, Religionsethnologii und d
Ethnosoziologii und die Sozialgeographii. As Uswiichbegriff und zur Präzisierig
zum Volksbegriff bezeichnet „Ethnos“ in Abgränzig zum politische Volksbegriff
Demos en ethnische Volksbegriff.

Der Begriff Ethnii isch deilwiis mit däm vo der Volkszueghörigkeit und vo der
Kulturnation verwandt. Bispil si europäischi Ethnie – wie die Dütsche, d Russe
oder asiatischi Ethnie – wie d Turkvölker oder d Chinese. Öb d Indogermane
(Indoeuropäer) ere gmeinsamen Ethnii chönne zuegordnet wärde, isch umstritten.

Währed d Begriff Volk und Ethnii beidi im aktuelle dütsche Wortschatz vorchömme,
git s nume s Adjektiv ethnisch, wo nit historisch belastet isch. S Wort
"völkisch" het z Dütschland en abwiichendi Bedütigskonnotation übercho und isch
in dr Schwiiz sowiso nit bruucht worde.

S Adjektiv ethnisch wird bruucht, für zum e Volks- oder Volksgruppezueghörigkeit
von ere Staatsbürgerschaft z underscheide, wo cha verschiide si. So si nit alli
Staatsbürger vo Finnland, Frankriich, Dütschland, Russland usw. au ethnischi
Finne, Dütschi, Franzose usw. und umkehrt, sondern wohne au usserhalb vo ihre
Nationalstaate.

Dr Begriff ethnisch wiist au druf hi, ass nit noch linguistische Gsichtspünggt
gruppiert wird. So chönne verschiideni ethnischi Gruppe die gliichi Sproch
bruuche (z.B. in Iiwanderigsländer wie d USA, Kanada, usw.) und sogar die gliich
Muetersproch. Anderersiits git s meistens innerhalb vo der Sproch von ere Ethnii
starki Dialäktunderschiid.

In Analogii zum angloamerikanische Sprochgebruuch sait me au sonige Kulture und
Kulturelemänt ethnisch, wo in ere westlige bzw. in der globale Zivilisation as
Überräst vo Urbevölkerige und vo dene ihre Draditionen läbig si. Bispil dodrfür
si die ‹indianische› Uriiwohner vo Nordamerika, wo sich as Aghörigi von ere
„Indianische Nation” („Indian Nation”) und eso von ere gmeinsame Ethnii
verstöhn. Entsprächends gältet für d Uriiwohner vo Australie.

Meistens isch d Sälbstidentifikation mit der eigene ethnische Gruppe so stark,
dass si em Individuum als völlig sälbstverständlig und sogar natürlig erschiint.
Es isch s kollektive Gfüehl, ass me zunenander ghört bzw. anders isch, wo für d
Konstitution von ere ethnische Gruppe dr Usschlag git. Em Konzäpt vo der
kulturelle Differenzierig zwüschen em "Mir" und de kulturell "Andere" sait me
Ethnizität. Ethnischi Gruppe hai weniger z due mit ere unveränderlige
Faktizitet, as vilmeh drmit wie Kollektiv sich sälber und die wo nit drzue
ghöre, aluege. Es git uf der Wält e grossi Zahl vo ethnische „Mir-Gruppe“, won
ere grosse Zahl vo andere ethnische Gruppe gegenüberstöhn. Allerdings si die
Gruppe und ihr Verheltnis zu den „Andere“ nit unveränderligi biologischi
Tatsache. Ethnischi Gruppe si sozial konstruiert und ihri Gränze verändere sich
im Lauf vo der Ziit. Das underscheidet s Ethnizitetskonzäpt wäsentlig vom
überholte Begriff vo de menschlige Rasse, wo von ere physische, biologische
Differenzierig vo der Menschheit usgoht. Ethnischi Gruppe chönne zum Bispil
mitenander verschmelze (vgl. d Mestize z Südamerika) oder sich dur e Komflikt
abspalte (vgl. d Entstehig vo de Schiite dur e Kampf um d Nochfolg vom Prophet
Mohammed im 7. Johrhundert, wo hüte hüfig as eigeni ethnischi Gruppe betrachtet
wärde).

S Verheltnis zwüschen ethnische Gruppe cha je noch de politische, ökonomische
und sozialen Umständ verschiide si. Gsellschafte si braktisch nie ethnisch
homogen und d Ethnii vo ihre Mitgliider cha näbesächlig si oder aber von ere
essentielle Bedütig für die soziali Stellig vom ene Individuum. Kulturelli und
ethnischi Identidete bilde sich in dr Abgränzig zu de „Andere“. Das cha au zum
Ethnozentrismus – d Interpretation vo der Umwält mit de Massstäb vo der eigene
Gruppe – und zu Xenophobii – Angst vor Fremdem, füehre. Ethnozentrismus und
Xenophobii chömme hüfig ins Spiil im Zsämmehang mit politische Debatte zur
Migration.

Im Dütsche wird für ethnischi Gruppe au öfters der Begriff „Volksgruppe“
bruucht. Es chunnt hüfig vor, ass verschiideni Volksgruppe in eim Staatsgebiet
läbe. Zum Bispil het der Vilvölkerstaat Östriich–Ungarn im 19./ 20. Jh. us
verschiidene Ethnie (Dütschsprochigi, Ungare, Slowene, Bosniake, Kroate,
Italiäner, usw.) bestande. Das isch au hüte no so in dr Schwiiz, wo kei
ethnischi Eiheit bildet, sondern us verschiidene ethnische Gruppe (dütsch-,
französisch-, italiänisch-, rätoromanischsprochigi Schwiizer) bestoht. Ganz
allgemein cha me säge, ass so guet wie kei Staat ethnisch homogen isch.
Bsundrigs heterogen si Staate, wo in dr Kolonialziit entstande si und wo d
Kolonialherre ihri Gränze festgleit hai, ohni sich um d Bevölkerig z kümmere, so
zum Bispil d Staate z Süd- und Mittelamerika, Afrika, Asie und Polynesie (z. B.
Indonesie).

Ethnischi Gruppe si nie ganz homogen, au wenn s öfters eso usgseht. D
Zueghörigkeit vom ene Individuum zun ere ethnische Gruppe isch vilschichtig und
im Kontext vo Migration und diasporische Realitäte mänggisch au nit eideutig.
Neui ethnischi Gruppe chönne sich bispilswiise im Zug vo Komflikt bilde oder au
dur Migration. As jüngers Bispil vo däm cha mä d Afroamerikaner erwähne, e sehr
heterogeni ethnischi Gruppe, wo überhaupt erst ufgrund vo de Ereignis in de
letzte 500 Johr entstande isch. D Maroons, wo z Jamaika läbe und wo vo
gflüchtete Sklave abstamme, wo us Westafrika in d Karibik verschleppt worde si,
si en anders Bispil.



https://als.wikipedia.org/wiki/Eiffelturm

De Eiffelturm (frz. La Tour Eiffel) isch s Wohrzeiche und eini vo de beliebteste
Sehenswürdigkeite vo Paris.

De Name chunnt vom Erbauer, em Gustave Alexandre Eiffel. Säller hät en zur
Weltusstellig 1889 baue lo, wo s Hundert-Johr-Jubiläum vo de Französische
Revolution gsi isch. Bis s Chrysler Building z New York fertig gstellt worre
isch, isch de Eiffelturm s höchste Bauwerk gsi, wo vo Mänsche gmacht worde isch.

Hütt isch de Eiffelturm s Wohrzeiche und eini vo de wichtigste Sehenswürdigkeite
vo Paris.

De Eiffelturm isch uss 18.038 Metallteil mithilf vo 2.500.000 Niete vom 26.
Januar 1987 bis 31. März 1989 zämmegsetzt worre. Er wiegt 10.010 Tonne, dodevo
mache d Metalldeil etwa 7.300 Tonne us. Mit de Antenne isch er 324 Meter hoch
und befindet sich uff de Koordninate 48º 51' 32''N 2º 17' 45''E. Bis uff diè
zweit Etagè gits Stègè, i jedem vo dè vir Pfyler. D Stègè im Südpfyler vofüègt
übber 669 Schtufè, welli uèzuès gluèget rächts unnè alli zee Stufè aagschribbè
sin. Selli Stègè am Südpfyler isch au diè einzig, wo de Bsuècher vo unnè uè
beschtygè cha. S git au è Stègè vo dè zweitè Etagè bis i d Spitzè, sebbi isch
abber nimmi für Öffentlichkeit zuègänglich. Für diè Fuèßlaamè gits au Uffzüüg im
Nord-, Oscht- un Weschtpfyler, welli abber ebbèfalls nu bis zu dè zweitè Etagè
gönn. Ab dè zweitè Etagè uèzuès gits für dè Publikumsvokeer nu no èn Lift
zentràl i dè Mitti bis zum Gipfel (frz. sommet) odder dè drittè Etagè, also dè
obberschtè Blattform, wo für Tourischtè zuèglõ isch. Diè dritt Etagè lyt uff èrè
Höchi vo 276 m, diè zweit Etagè lyt uff 116 m, diè èrscht Etagè uff 58 m. Die
oberscht Uussichtsblattform lyt also übber doppelt so hoch wiè diè zweit Etagè.
D Spitzè vom Eiffelturm wörd vo meerèrè Antennè bildet. Mit dè Uusstraalig vom
èrschtè öffentlichè Radiobrogram z Europa im Johr 1921 un èm èrschtè
französischè Fernseebrogramm 1935 hèt s Bauwärch als Sendeturm èn wichtigè
Bydraag für d Hörfunkgschichtè un d Fernsee-Gschichtè gliferèt. Dè Fèrnseeturm
isch diè wichtigschti Sendeaalaag im Großraum Paris.

De Eiffelturm wird immer meh züe-n-re Touristeattraktion. So hät er 2006 über
6,5 Millione Bsüecher gha und d Tendänz stigt. Sit em Bau sin bis 2006 genau
236.445.812 Lüt uffegstyge.

Au im alemannische Sprochruum hät s mindestens ei Bauwerch vom Gustave Eiffel: d
Ysebahnbruck über de Rhy zwüsche Etzwile (Kanton Thurgau) und Hemishofe (Kanton
Schaffuuse). Hüt fahre dört allerdings keini Personezüg meh dure, sondern numme
no Gieterzüg.



https://als.wikipedia.org/wiki/Dareios_I.

Dr Dareios I. (altpersisch Dārayavauš, babylonisch Dariamuš, elamisch
Dariyamauiš, aramäisch Dryhwš, hebräisch Darjaweš, altgriech. Δαρεῖος,
latiinisch Darius; * 549 v. d. Z.; † 486 v. d. Z.), vilmol au Darius dr Groossi
gnennt, isch Groossköönig vom persische Achemenideriich gsi, dr nünt Köönig us
dr Dünastii vo de Achemenide. Si persische Naame bedütet Dä, wo s Guete ufrächt
erhaltet.

Dr Dareios I. gältet näben em Kyros em Groosse as dr bedütendsti Groossköönig
vom altpersische Riich. Zu de Läistige, wo zu deere Iischetzig biidrääge, ghöört
d Ernöijerig vo de Riichsstrukture. Sini Verwaltigsreforme si no lang noch em
Ändi vom Achemenideriich as vorbildlig aagluegt worde. Es isch sogar mööglig,
ass si d Organisazioon vom Römische Riich beiiflusst häi. Dr Dareios het
usserdäm d Künst gförderet, bsundrigs d Archidekdur, het Persepolis gründet und
vor allem Susa usbaut.

In Öiropa isch er aber vor allem wägen em Ufstand vo de Stedt in Ionie bekannt,
won er underdruckt het und wäge de Chrieg, won er denn gege d Grieche gfüert und
verloore het.



https://als.wikipedia.org/wiki/Bregenzerwald

Dor Breogozarwold ischt a Region z Voralbearg (Öschtriich), gnauor i anama
gebirgigo Woldgebiet südöschtlich vo Breogoz, in dor Nöhe vom Bodasee.

Dor Breogozarwold grenzt im Weschto a d Region Bodasee, dio im Rhytal ischt, im
Südo a d Alperegion um Bludez, im Südoschto a s Arlberggebiet und im Nordoschto
a s Kleinwalsertal. Dor Breogozarwold grenzt ou an Bayern (Dütschland); s
Oberallgäu ischt im Nordoschto, s Westallgäu (Landkreis Lindau) im Nordo.

Bregenzerwald ischt z Österreich dio gängige Schribwaise. Im Dütscho wird zum
Tol ou dio (falsche) Schribwaise Bregenzer Wald vorwendot. Im Dialekt, der
allerdings schriftsprochlich nüd oft vorwendot wird hoßt as Breogozarwold.

Weil im Nordo und im Nordoschto Töl vom Allgäu no bis 1814 zu Vorarlberg gehört
händ, und in dor hütigo Grenzregion, wego dor Besidlung durch d Alemanne, s
Niederalemannische vorgherrscht hat, und ou allad no an gwiossa sprachlicha
Austausch zwüschod dom Allgäu und dom Breogozarwold bschtoht, redot ma in am Tol
vöm Breogozwarwold - döm Voadrwold - ou hüt no an dom Allgäuerischo noha
Dialekt, s Wälderisch, das sich vom reschtlicho Vorarlbergisch ussarhebt.

D Gmuonda Langen und Buch sand zwar i dor Region vo Bodasee-Alpenrhy (Rhytal),
sand abor glichzitig trotzdem ou Ort vo dor "Käsestrasse Bregenzerwald".

Alberschwende ischt (as wi o Bildschtuo) a Hofstaig-Gmuond, as ischt ka Wäldar
Gmuond.



https://als.wikipedia.org/wiki/Baden_AG

Bade isch e Gmeind im Kanton Aargau. S isch de Houptort vom Bezirk Bade i de
Schwiiz. D Gmeind het es biz meh als 16.000 Iwohner und isch somit d Gmeind mit
de zweitmeischte Iwohner im Kanton, nach Wettige, aber vor de Kantonshauptstadt
Aarau. D Stadt isch scho i de Römerziit für ihri Thermalquelle bekannt und
während de Ziit vo de Alte Eidgenosseschaft Tagsatzigsort gsi. Sit 1962 ghört au
Dättwil zur Gmeind Bade.

Nachbargemeinde sind Obersiggetal im Norde, Ännetbade und Wettige im Oschte,
Neuehof im Südoschte, Fislisbach im Süde, Birmischtorf und Gäbischtorf im
Weschte und Turgi im Nordweschte. D Exklav Rütihof wird vo Birmischtorf,
Fislisbach und Mellige umschlosse. D Gemeind Turgi het e chlini Enklav mit Wald
und Wiese im Nordweschte vom Badener Stadtgebiet.

Scho in de Römerziit het's z Bade e Siidlig gäh. Römer hei bei de
Thermalquellene am Limmatboge Bäder bauet un öppe im Johr 25 n. Chr isch direkt
im Aaschluss an di Bäder de Ort Aquae Helveticae entschtande. A dere Schtell sin
wichtigi Strooseverbindige zämecho, eini vo Augusta Raurica (Augscht) uf
Vitudurum (Oberwinti) un witer uf Brigantium (Breagaz) un au e Schtroos Richtig
Turicum (Züri)) het's gäh, wo dann witer über d Päss i de Alpe uf Itali gfüührt
het. In de zweite Hälfti vom 3. Johrhundert het's erschti Überfäll vo de
Alemanne gäh und us em 7. Johrhundert git's alemannischi Gräber. Noch vor em
Johr 1000 isch d Burg Stein uf en Schlossbärg bauet worde. Des isch e
schtrategisch wichtigi Schtell an de Klus vo de Limmat. Di erschti urkundlichi
Erwähnig vo de Schtadt Bade isch us em Johr 1040. Di Siidlig het im 13.
Johrhundert s Märträcht übercho und im Johr 1265 wird s «Niderhus» erwäänt. Es
isch spöter s Landvogteischloss worde und het d Brugg über d Limmat gsicheret.
Mit de Eroberig vom Aargau durch di alti Eidgnosseschaft im 1415i isch Bade de
Sitz vom Landvogt vo de Grafschaft Bade worde und au vili Tagsatzige hei hiir
schtattgfunde.

D Gmeindsversammlig vo Noiehof het, wi au de Iiwohnerrot vo Bade am 30. März
2010 de plante Fusion mit de Schtadt Bade zugschtimmt, wo uf de 1. Jänner 2012
het sölle realisiirt werde. D Volksabstimmig het am 13. Juni 2010 schtattgfunde.
S Schtimmvolk vo Noiehof het de Fusion zwar dütlich zugschtumme, d Bevölkerig vo
Bade het si aber knapp abglähnt.

Z Bade gits näbed de Primar- und Bezirksschuel au no e Kanti mit ere
Informatikmittelschuel.



https://als.wikipedia.org/wiki/Arabische_Liga

Di Arabisch Liga (arabisch جامعة الدول العربية‎ dschāmiʿat ad-duwal
al-ʿarabiyya, DMG ǧāmiʿat ad-duwal al-ʿarabīya ‚Liga vu dr arabische Staate‘)
isch e Internationali Organisation vu arabische Staate un isch am 22. Merz 1945
z Kairo grindet wore, wu si au ihre Sitz het. Si bstoht us 22 Mitglider: 21
Nationalstaate z Afrika un z Asie un dr Paleschtinänsische Autonomibiet, wu
international nit anerkännt sin un inoffiziäll dur d PLO verdrätte wäre.

As Hauptziil vum Verbund giltet d Ferderig vu dr Beziehige vu dr Mitglider uf
bolitischem, kulturällem, sozialem un wirtschaftligem Biet (Finanzwäse,
Transport, Kultur, Gsundhaitswäse, Medie). Au soll d Unabhängigkait un
Suveränitet vu dr Mitglidstaate un dr arabische Usseninterässe gwohrt wäre.
Strytfäll vu dr Mitglider unterenander solle verhietet un gschlichtet wäre.
Derzue soll d Anerkännig vu dr Paleschtinänsische Autonomibiet as unabhängige
Staat erraicht wäre.

Hauptorgan vu dr Arabische Liga isch dr Rot vu dr Arabische Liga (Ligarot), wu
us Verdrätter vu dr Mitglidstaate zämmegsetzt isch. Syni Empfählige sin nume fir
die Mitglider verbindlig, wun ene zuegstumme hän. Dr Ligarot dritt alljohr zwai
Mol im Merz un im Septämber ordeli zämme, im Merz daage derby d Staats- un
Regierigschef (Arab Summits). Usserordeligi Sitzige chenne jederzyt yybruefe
wäre.

S Generalsekretariat wird vun eme uf fimf Johre ernännte Generalsekretär
glaitet, syt em 15. Mai 2011 isch des dr Ägypter Nabil al-Arabi, e friejere
Richter vum Internationale Grichtshof z Den Haag un vor syre Bruefig in s Amt
vum Generalsekretär dr Ussenminischter vu syym Haimetland.

Anne 2005 isch e Ibergangsbarlemänt bschlosse wore, wu dr Ufböu vun eme
permanänte Arabische Barlemänt soll vorberaite. S bstoht us vier Delegierte fir
e jedes Ligamitglid, zurzyt also us 88 Delegierte, un daagt z Kairo. S het nume
ne berotendi Funktion. S permanänt Arabisch Barlemänt soll syy Sitz z Damaskus
haa.

D Arabisch Karta vu dr Mänscherächt isch anne 1994 vum Rot vu dr Arabische Liga
verabschidet wore. Wel si nit vu gnue Staate ratifiziert woren isch, isch si nit
in Chraft drätte un bildet kai velkerrächtlig anerkännt Inschtrumänt. E
iberarbaiteti Fassig vu dr Arabische Mänscherächtskarta isch anne 2004 vu dr
Arabische Liga verabschidet wore. D Berotige iber dr Entwurf sin dur s
UNO-Hochkommissariat fir Mänscherächt (UNHCHR) unterstitzt wore.

Dr Hauptgrund, ass di arabische Staate d Liga gschaffe hän, isch dr Versuech
gsii, d Grindig vun eme jidische Staat Israel z verhindere. Scho in dr Johr 1937
un 1938 hän si uf Konferänze gege dr Zuezug vu europäische Jude uf Paleschtina
broteschtiert.

Vorlaifer vu dr Arabische Liga isch s Alexandria-Protokoll vum Oktober 1944
gsii, wu speter mit em Pakt vu dr Liga vu dr Arabische Staate vum Merz 1945 zue
dr Grindig vu dr Liga gfiert het. Di segs Grindigsmitglider sin Ägypte, Irak,
Transjordanie, Libanon, Saudi-Arabie un Syrie gsii. Jemen isch im Mai 1945
byydrätte.

Dr Sitz vu dr Organisation isch vu 1945 bis 1979 z Kairo (Ägypte) gsii. Wäg em
Separatfriide zwische Ägypte un Israel isch d Mitgliidschaft vu Ägypte in dr
Liga 1979 suschpändiert un dr Sitz vu dr Liga uf Tunis (Tunesie) verlait wore.
Wu Ägypte anne 1989 wider in d Liga ufgnuu woren isch, isch dr Sitz anne 1990
wider uf Kairo verlait wore.



https://als.wikipedia.org/wiki/Anarchismus

Anarchismus (abgläitet vo altgriech. ἀναρχία anarchia ‚Herrschaftslosigkäit‘;
Derivazioon us α privativum und ἀρχή arche ‚Herrschaft‘) isch e bolitischi
Ideäleer und Filosophii, wo d Herrschaft vom Mensch über Mensche und jedi Art vo
Hierarchii as Form vo dr Underdrückig vo dr individuelle und kollektive Freihäit
ableent. D Anarchiste wäi e Gsellschaft, won e freiwillige Zsämmeschluss vo
sälbstbestimmte Individue und Kollektiv isch. Under dr Anarchii, wi si s
verstöön, wärde die hierarchische Struktuure vo dr menschlige Gsellschaft
ufglööst – bis zur Abbschaffig vo dr Organisierthäit uf dr Ebeni vom Staat.

Im Middelpunkt stöön Freihäit, Sälbstbestimmig, Gliichberächdigung und
Sälbstverwirkligung vo de Individue und kollektivi Sälbstverwaltig. Dr
Anarchismus wird im ene sozialrevoluzionääre Sinn vo sine Verdräter as Synthese
zwüsche dr individuelle Freihäit wie im Liberalismus und dr soziaale
Verantwordig für d Gmäinschaft wie im Sozialismus verstande.

Mensche, wo noch deene Prinzipie lääbe oder e herrschaftsfreiji Gsellschaft
aasträäbe, wärde as Anarchiste bezäichnet. Mänggisch wird s Adjektiv libertär
(dütsch: freihäitlig) as Sünonüm für „anarchistisch“ brucht.



https://als.wikipedia.org/wiki/Alexandria

31.213529.927661111111Koordinaten: 31° 13′ N, 29° 56′ O Alexandria oder
Alexandrie (altgriech. Ἀλεξάνδρεια, Alexándreia, noch em Alexander em Grosse;
arabisiert الإسكندرية - al-Iskandariyya) isch e Hafestadt an dr Mittelmeerküste
vo Ägypte und Hauptstadt vom Gouvernemänt mit em gliiche Name.

Alexandria lit knapp über em Meeresspiegel uf ere schmale Halbinsle am westlige
Nilarm vom Nildelta an dr Mittelmeerküste. D Entfärnig vo Kairo isch 225 km, d
Stadt Rosette (Raschīd) isch 65 km östlig. Südlig vo dr Innestadt isch dr
Mareotis-See, im Norde die ehemoligi Pharos-Insle, hüte e Halbinsle und e Deil
vom Festland. D Stadt lit im Gouvernemänt mit em gliiche Name und bildet e
Verwaltigsgebiet vo 2679 km².

D Luftfüechtigkeit lit bi 60 bis 70 Brozänt. Dr Wind weiht meistens us em Norde
vom Middelmeer här und isch mässig, cha aber mänggisch au sehr heftig si. Im
Früehlig cha au e heisse, trochene Wüestenwind weihe, dr Chamsin, wo us em Süde
dichti, gääli Wolke us Sand und Staub mitbringt.

Mit 4,31 Millione Iiwohner in dr eigetlige Stadt isch Alexandria hüte noch Kairo
die zweitgrössti Stadt in Nordafrika, mit 4,54 Millione Iiwohnern in dr
Agglomeration dr viertgrösst Balligsruum in Nordafrika und zähtgrösst in ganz
Afrika.



https://als.wikipedia.org/wiki/20er

S'Johr 20 vu de christliche Zittrechnig isch im Römische Riich s'Johr 773 ab
urbe condita gsi. Nooch em (domols au im Römische Riich gültige) Julianische
Kalender isch es ä Schaltjohr mit 366 Däg gsi.

S'Johr 21 vu de christliche Zittrechnig isch im Römische Riich s'Johr 774 ab
urbe condita gsi. Nooch em (domols au im Römische Riich gültige) Julianische
Kalender isch es ä Gmainjohr mit 365 Däg gsi.

S'Johr 22 vu de christliche Zittrechnig isch im Römische Riich s'Johr 775 ab
urbe condita gsi. Nooch em (domols au im Römische Riich gültige) Julianische
Kalender isch es e Gmeinjohr mit 365 Däg gsi.

S'Johr 23 vu de christliche Zittrechnig isch im Römische Riich s'Johr 776 ab
urbe condita gsi. Nooch em (domols au im Römische Riich gültige) Julianische
Kalender isch es ä Gmainjohr mit 365 Däg gsi.

Nooch em Dot vu sinem Suhn Julius Caesar Drusus verliert Chaiser Tiberius
s'Interessi an de Politik. De römisch Senat, dominiert bis zue sinem Sturz 31
dur Lucius Aelius Seianus, gwinnt wiider Iifluss.

S'Johr 24 vu dr christliche Zittrechnig isch im Römische Riich s'Johr 777 ab
urbe condita gsi. Nooch em (domols au im Römische Riich gültige) Julianische
Kalender isch es e Schaltjohr mit 366 Däg gsi.

S'Johr 25 vu de christliche Zittrechnig isch im Römische Riich s'Johr 778 ab
urbe condita gsi. Nooch em (domols au im Römische Riich gültige) Julianische
Kalender isch es e Gmeinjohr mit 365 Däg gsi.

S'Johr 26 vu de christliche Zittrechnig isch im Römische Riich s'Johr 779 ab
urbe condita gsi. Nooch em (domols au im Römische Riich gültige) Julianische
Kalender isch es e Gmeinjohr mit 365 Däg gsi.

S'Johr 27 vu de christliche Zittrechnig isch im Römische Riich s'Johr 780 ab
urbe condita gsi. Nooch em (domols au im Römische Riich gültige) Julianische
Kalender isch es e Gmeinjohr mit 365 Däg gsi.

S'Johr 28 vu dr christliche Zittrechnig isch im Römische Riich s'Johr 781 ab
urbe condita gsi. Nooch em (domols au im Römische Riich gültige) Julianische
Kalender isch es e Schaltjohr mit 366 Däg gsi.

S'Johr 29 vu de christliche Zittrechnig isch im Römische Riich s'Johr 782 ab
urbe condita gsi. Nooch em (domols au im Römische Riich gültige) Julianische
Kalender isch es e Gmeinjohr mit 365 Däg gsi.



https://als.wikipedia.org/wiki/Zirkumzision

D Zirkumzision (vo lat. circumcisio „Beschniidig“), au männligi Beschniidig,
isch s Abschniide vo dr männlichen Vorhut, däilwiis oder vollständig. Si ghört
zu de hüfigste körperlige Iigriff, wo uf dr ganze Wält gmacht wärde.

Dr Grund für d Zirkumzision isch mäistens religiös und kulturell, e medizinische
Indikazion isch sälte. Gegewärtig si schetzigswiis zwüsche 25 % und 33 % vo dr
männlige Wältbevölkerig beschnitte. D Beschniidig vo gsunde Chinder am achte
Läbensdaag gältet im Juudedum as e göttligs Gebot. Dr Koran erwäänt si nit
usdrücklig. Si isch aber in islamisch brägte Länder as Sunna wit verbräitet und
wird im Chinds- oder Jugendalter duregfüert. In de USA isch d Beschniidig im
Buschialter bis vor wenige Joorzäänt wit verbräitet gsi; denn isch d
Beschniidigskwote aber zrugggange. 2010 het mä sä bi 77 % vo de Buebe gmacht. Es
git Gsellschafte, wo d Beschniidig en Iniziazionsritual isch, d Ufnaam vom
Jugendlige in d Gmäinschaft vo de erwaggsene Manne sümbolisiert. D Zirkumzision
isch äini vo meerere Behandligsmögligkäite, wo zum Bischbil bi schwere Forme vo
dr pathologische Fimose as indiziert gältet, wenn abderi Behandlige kä Erfolg
verspräche oder ooni Häiligserfolg bliibe si.

D Zirkumzision isch umstritte, aber mä cha d Diskussion drüber nid vergliiche
mit dr uniwerselle Ächdig vo dr Beschniidig vo wiiblige Genitalie. Im
angelsäggsische Beriich git s scho lenger e gsellschaftligi Debatte zwüschen
Grubben, wo drgege si („Intaktiviste“-Bewegig), und Grubben, wo d Beschniidig
befürworte. Umstritte si vor allem dr medizinisch Nutze und d Risike, bi Chinder
au ethischi und rächtligi Aspäkt und wie mä s im Hiiblick uf d Menscherächt, vor
allem s Rächt uf körperligi Unverseerthäit söll aaluege.



https://als.wikipedia.org/wiki/Zinn

Zinn (ahd., mhd. zin) isch e chemischs Elimänt mit em Sümbol Sn
(latiin. stannum) und dr Ornigszaal 50. Im Periodesüsteem stoot s in dr 5.
Periode und in dr 4. Hauptgrubbe (Grubbe 14) oder Choolestoffgrubbe. Es isch e
Schwermetall, glänzt silbrigwiss und isch so wäich, ass mä s mit eme Fingernagel
cha ritze. Für Metall het Zinn e seer niidrige Schmelzpunkt.

Zinn cha in drei Forme vorchoo, wo verschidnigi Kristallstrukture und Dichtene
häi0:

Natürligs Zinn bestoot us zää verschiidene stabile Isotop; das si mee as bi alle
andere Elimänt. Usserdäm si no 28 radioaktivi Isotop bekannt.

Dr Rekristallisazioon vo β-Zinn zu α-Zinn bi niidrige Tämpratuure säit mä d
Zinnpest.

Wemm mä Zinn verbiegt, macht s e charakteristischs Grüsch, wo men em s
Zinngschrei (au Zinnschrei), säit. Es entstoot wil sich d β-Kristallite
anenander riibe. S Grüsch git s aber nume bi räinem Zinn. Scho niidrig legierts
Zinn het die Äigeschaft nit, z. B. verhindere scho chliini Mänge vo Blei oder au
Antimon s Zinngschrei. S β-Zinn het en abgflachte Tetraeder as
Ruumzällenstruktur, wo us em zuesätzlig no zwäi Verbindige uusechömme.

Uf dr Oberflechi vo Zinn het s en Oxidschicht und es isch dorum seer stabil. Vo
konzentrierte Süüre und Baase wird s allerdings zersetzt und drbii wird
Wasserstoffgaas freigsetzt. Aber Zinn(IV)-oxid isch äänlig inert wie
Titan(IV)-oxid. Zinn wird vo unedlere Metall (z. B. Zink) reduziert, drbii
schäidet sich elementars Zinn schwammig ab oder blibt am Zink chlääbe.

Dradizionell isch Zinn für Hushaltsgegeständ, Gschirr, Duube, Doose und
Zinnfigure verwändet worde. Au Pfife vo Orgle si us Zinnblääch gmacht worde, wo
seer gueti vibrazionsdämpfendi Äigeschafte het.

Hützudags wärde öbbe 300'000 Donne Zinn im Joor brucht, öbbe 35 % für Lot, öbbe
30 % für Wissblääch und öbbe 30 % für Chemikalie und Pigmänt. Dr Gebruuch und
mit em dr Briis stigt die ganz Zit. Die zää grösste Verbruucher uf dr Wält si
2003 China, d USA, Japan, Dütschland, dr Räst vo Öiropa, Korea, dr Räst vo Asie,
Taiwan, Groossbritannie und Frankriich gsi.

Die grösste Broduzänte si d Volksrepublik China (2011 fast d Helfti vom
gförderete Zinn), Indonesie, Peru, Bolivie und Brasilie.



https://als.wikipedia.org/wiki/Zentralafrikanische_Republik

Di Zäntralafrikanisch Republik isch e Staat z Zäntralafrika. Si gränzt (im
Uhrzeigersinn vo Norde) an Tschad, dr Sudan, die Demokratischi Republik Kongo, d
Republik Kongo und Kamerun. D Hauptstadt isch Bangui.

S Land lyt in dr Hauptsach uf em Platoo vu dr Nordäquatorialschwelle (bis 1.420
Meter iber em Meeresspiegel).

S Klima entspricht zem greschtete Deil däm vu dr wägselfyychte Trope un im Side
däm vu dr immerfyychte Trope. Des heißt, s git e fyychti un e druckeni
Johreszyt. Im Norde, an dr Gränze zue dr Druckesavanne, isch d Rägezyt rund vier
Monete lang, derwylscht si im Side iber acht bis zeh Monet goht. Im Norde isch s
vor allem in dr Druckezyt arg heiß, deilwyys bis 40 °C. Znacht sinke dergege d
Wärt deilwyys bis uf unter 10 °C ab. In dr Hauptstadt sin di johreszytlige
Tämperaturunterschid wäg dr Nechi zum Tropische Rägewald dergege gring.

Dr dicht Tropisch Rägewald im Side isch eini vu dr lethscte Zuefluchtsstätte fir
Flachlandgorilla un Waldelifante. do lyt au s Dzanga-Sangha-Schutzgebiet, wu
boodi Arte gschitzt sin. Dr grescht Deil vum Land bstoht us Baumsavanne
(Fyychtsavanne) un liechtem Wald, wu im Norde allmeh in di baumermer
Druckesavanne ibergoht. Zum Dierbstand zelle Elifante, Affe, Antilope, Biffel,
sälteni Vegel, Flusspfärd un Waran.

Vu dr urspringlige Bevelkerigsgruppe, dr Pygmäe, git s hite nimi vil. Im Side
dominiere Bantuvelker vu dr Ngalagruppe (Ngbandi 19% vu dr Bevelkerig, danäbe
Gbakka, Lissongo, Yakoma, Banziri. Derzue chemme im Norde sahelo-sudanischi
Stämm (Banda 21 % vu dr Bevelkerig, Baya 21 %, Mbandja 20 % un Sara) un Nilotide
(v. a. Runga) un im Oschte Azande-Velker (15 % vu dr Bevelkerig), in dr
Urwaldregion au Pygmäe. E baar döusert Europäer, vor allem Franzose, läbe in dr
Stedt.

Mit 5,0 Chinder pro Frau (Stand 2008) het di Zentralafrikanisch Republik e hochi
Geburterote. Si chunnt au doderdur, ass nume 7 % vu dr ghyrotene Fraue modärni
Verhietigsmittel z Verfiegig stehn. 43 % vu dr Bevelkerig sin unter 15 Johr alt,
nume 4 % iber 65. D Läbeserwartig vu dr Fraue lyt bi 44, die vu dr Manne bi 43
Johr.

D Amtssproche sin Sango (syt 1991) un Franzesisch (syt dr Uuabhängigkeit).
Derzue wäre vil indigeni Stammessproche gschätzt, vor allem Ubangi-Sproche, wu
au s Sango derzue ghert. S Sango het derzue au dr Status vun ere Nationalsproch.

Rund 55 Brozänt vu dr Yywohner sin Aahänger vu indigene Religione, rund 30
Brozänt Chrischte (in dr Hauptsach an dr Gränze zue dr Demokratische Republik
Kongo) un rund 15 Brozänt Muslim (vor allem im Norde, Oschte un Nordweschte,
zmeischt Sunnite).

Scho anne 1887 het dr franzesisch Kolonialbeamte Pierre Savorgnan de Brazza s
Territorium zur franzesische Inträssensphäre erklert. 1889 isch in dr hitige
Hauptstadt Bangui dr erscht Militerboschte entstande. Vu do uus het ab 1890 di
militerisch Okkupation vum Land yygsetzt, wu 1900 unter em Name Oubangi-Chari
franzesisch Militärterritorium, un 1906 mit em nerdli dervu glägene
Tschad-Militerterritorium unter eire Verwaltig vereinigt woren isch. Am 25.
Jänner 1910 isch s Territorium zuen ere eigeständige Kolonii innerhalb vu
Franzesisch Äquatorialafrika (AEF) wore. Deil im Weschte vum Land mit dr
Ortschafte Nola, Mbaiki, Berbérati, Carnot un Bouar sin dur s
Marokko-Kongo-Abchuu vum 4. Novämber 1911 an di dytsch Kolonii Dytsch-Kamerun
(Nejkamerun) aagschlosse wore un sin erscht mit em Versailler Vertrag 1919 an
Franzesisch-Äquatorialafrika zruckchuu.

Syt 1946 isch d Kolonii in dr franzesische Nationalversammlig verdrätte gsii.
Abgordnete isch dr Barthélemy Boganda (1910-1959) wore, wu 1949 d Bartei
Mouvement d’Évolution Sociale de l’Afrique Noire (MESAN) gridnet het. Dr MESAN
het am 31. Merz 1957 bi dr Wahle zum Landesbarlemänt sämtligi Sitz gwunne. Am 1.
Dezämber 1958 het Zäntralafrika as Deil vu dr franzesische Kolonie di inner
Autonomii iberchuu. Dr Boganda isch am 8. Dezämber 1958 Premierminischter wore.

Unter em Name „Zäntralafrikanischi Republik“ isch s Land am 13. Augschte 1960 vu
Frankryych in d Uuabhängigkeit entloo wore. Dr David Dacko isch dr erscht
Bresidänt wore. Oppositionälli Gruppe, wu mit em profranzesische Kurs vum Dacko
uuzfride gsi sin, hän im Juni 1960 d Bewegig verloo un hän dr Mouvement pour
l´Évolution Démocratique de l´Afrique Centrale (MEDAC) grindet. Scho im Dezämber
vum nämlige Johr isch MEDAC verbotte wore un syyni Fierer sin verhaftet wore. Dr
MESAN isch vu 1962 bis 1964 Schritt fir Schritt zue dr hegschte Inschtanz im
Staat uusböue wore, was unter anderem di obligatorisch Mitglidschaft fir alli
Burger as Folg ghaa het. Di oppositionälle Chräft sin allmeh unterdruckt wore.
Mit dr friejere Kolonialmacht Frankryych het s e ängi Zämmearbet gee.

No heftige Schueler- un Studänteuurueje im Jänner 1979 mit dr militerische Hilf
us Zaire vil Jugedligi un Oppositionälle verhaftet, gfolteret un hiigrichtet, em
Bokassa wird doderbyy e diräkti Bedeiligung vorgworfe. Dr friejer Bresidänt
Dacko het am 21. Septämber 1979 d Abwäseheit vum Chaiser, wu zuen eme Bsuech z
Libye gsii isch, zuen eme Butsch gnutzt. Dr Chaiser Bokassa isch abgsetzt, d
Republik wider yygfiert wore.

Im März 2013 het s schwäri Kämpf in dr Hauptstadt Bangui gee. D Rebelledruppe vu
dr Séléka hän d Stadt un dr Bresidäntepalascht am 24. Merz unter ihri Kontroll
brocht. Dr Bozizé isch derno in di Demokratisch Republik Kongo gflichtet. Dr
Rebellefierer Michel Djotodia het sich im Augschte 2013 zum Bresidänt ernänne
loo. Drotz ass er d Séléka ufglest het, isch s wider zue schwäre gwaltsame
Konflikt zwische dr ehmolige Rebelle un dr Aahänger vum Bozizé chuu. D Regierig
vu Frankrych un di Afrikanisch Union hän derno mee Druppe in s Land gschickt. Am
10. Jänner 2014 hän dr Djotodia un dr Premierminischter Nicolas Tiangaye ihre
Ruggdritt aagchindet.

Dr Staat glideret sich in 14 Präfekture, zwoo Wirtschaftspräfekture (Préfectures
économiques) un ei autonomi Stadt (Commune autonome):



https://als.wikipedia.org/wiki/Yoga

De Yoga (Sanskrit: योग yoga m., yuj- "aspanne, aajoche, igschirre") isch aini vo
de sechs klassische System i de indische Philosophii. De Patañjali het as erste
i siim Yogasutra de Yoga systematisch dargstellt und beinhaltet ethischi
Grundsätz, Körper- und Atemüebige, Zruggbinde vo de Gidanke und Meditation. Im
Weste werd under Yoga maist nume de Hatha Yoga, bestehend us Körperhaltige und
Atemüebige, gmaint und werd drum vo villne as Sportart oder Wellness bitribe,
ooni oder nu mit gringem spirituellem Kontext. Zudem findet de Yoga au immer mee
Aawendig i Therapie. E Maa, wo regelmässig und ernsthaft Yoga macht, werd Yogi
oder Yogin (skt. yogī) gnennt und e Frau Yogini (skt. yoginī).

D Ursprüng vom Yoga liged im Dunkle. Aahand vo bildliche Darstellige uf
Fundobjekt vo de Industalkultur werd erwoge, as d Wurzle vom Yoga vorarisch
sind. I altindische Schrifte tauchet Zügnis öber de Yoga scho früe uuf, so i de
Upanischade, im indische Nationalepos Mahabharata (6.Jh.v.Chr.) und i de
Bhagavadgita.

De klassischi Yoga isch zerstmol vom Patañjali (2./4.Jh.n.Chr.) im Yogasutra
bischribe wore und isch denn scho früe vo verschidnige Autore kommentiert wore.

De Astanga Yoga (skt. aṣṭāṅgayoga »Achtglidrig Yoga«) isch im Yogasutra vom
Patañjali erchlärt und bistoot us acht Schritt:

De Raja Yoga (skt. राजयोग, rājayoga »Königliche Yoga«) folgt allne Schritt vom
Astanga Yoga, lait aber mee Wert uf Gedankekontrolle, Zruggzüche vom Gaist und
Meditation.

De Bhakti Yoga (skt. भक्ति योग, bhakti yoga »Yoga vo de Hiigoob«) werd i de
Bhagavadgita uusfüerli bischribe. S Ziil isch as de Yogi sini Gidanke ständig uf
Gott richtet. Zu de Praxis ghört s Singe vo Mantre und religiöse Lieder und s
Tanze zu Eere vo Gott. De Bhakti Yoga wert intensiv vo de Hare Krishna uusgüebt.

De Hatha Yoga (skt. हठ योग, haṭha yoga »Chraft Yoga«) isch d Bischäftigung mitem
Körper und em Atem, wo mit Asanas (Körperstellige), Pranayama (Atemregelig) und
anderne Technike schafft. Er isch im 9. Jh.n.Chr. vom Matsyendra und sim
Schüeler Goraksha entwickelt wore, indem si de klassischi Yoga mit tantrische
Methode verbunde hend. Im Gegesatz zu de ältere Philosophie vom Hinduismus
vernaint de Hatha Yoga de Körper nümm, sondern bruucht en wie de Tantra as
Werchzüüg zur Erlösig. As erste het de Svatamarama (14.Jh.) verschidnigi Asanas
bischribe. Noch de Öberliferig gits 8'400'000 Asana, wo de Gott Shiva för all
Arte vo Lebewese ersune het. Aber nu 84 werdet as hervorragend för de Mensch
bitrachtet und nu 32 saiet effizient. Hüt werdet öber hundert Asanas
underrichtet, de B.K.S. Iyengar erchlärt i siim Buech 200 Asanas.

De Kundalini Yoga (skt. कुण्डलिनी योग kuṇḍalinī yoga »Yoga vo de
Schlangechraft«) stoot nöch zum Tantra und sis Ziil isch s Uufwecke vo de
Kundalini oder Schlangechraft. De Kundalini Yoga schafft miteme subtile
Astralkörper, wo under anderem us sibe Hoptenergizentre oder Chakre bistoot und
merere Energiikanäl. Do die Yogarichtig vill mit Symbol und Mantre schafft, isch
e profundi Kenntnis vom Hinduismus wichtig. Die Yogaform schafft mit bsundrige
Körperrainigunge, Atemreglig, Mantra, Mudra, Asana und Meditation.

De Purna Yoga (skt. pūrṇayoga »Volle Yoga«) oder Integrale Yoga werd nüme d
Weltflucht sondern d Iibindig vom Yoga is Alltagslebe gförderet. De Uusdruck
Integrale Yoga isch unabhängig vom Sri Aurobindo und vom Swami Sivananda
gschaffe wore. De Integral Yoga isch e Noischöpfig usem Afang vom 20.
Joorhundert und het Bistandtail us de westliche Kultur iibaut.

De Sri Aurobindo ninnt d Bhagavadgita as Grundlaag för sin Integrale Yoga. De
Yogi söll mit Hiigoob sini Uufgoobe und Werch, Wort und Gidanke em Brahman (s
Absoluti Aini) widme. Statt Bifraijig vom Körper söll de Yogi s Göttliche dör
Meditation und Konzentration abehole und integriere, demit er sich und d
Menschhait positiv witterentwicklet. De Hatha Yoga spillt bim Aurobindo kai
Role.

De Swami Sivananda het di verschidnige Yogarichtige kombiniert: De Yogi söll
zerscht mit Hatha und Kundalini Yoga sini Praxis afange und denn zum Raja Yoga
öbergoo. Denebet söll er Bhakti Yoga und Jñana Yoga uusüebe. Am maiste Bitoonig
aber lait er uf de Karma Yoga, won er as "Dienst a de Menschhait" düütet. S
Helfe a andere Mensche bringt nochem Sivananda de Yogi am schnellste as Ziil.

D Verbraitig vom Yoga i di ganzi Welt und bsunders in Weste abem 20. Jh. het
vili noiji Yogaforme förebroocht. Em bikannteste hüt isch de Iyengar-Yoga
(sprich: Aijengarjooga), wo en bsunders strenge Hatha Yoga isch und de Körper
starch is Zentrum stellt. De Bigründer isch de Südinder B.K.S. Iyengar (*1918),
de vermuetli grööst Yogamaister vom 20. Joorhundert. De Inder Choudhury Bikram
(*1946) het de Bikram Yoga bigründet: e festi Abfolg vo 26 Asana werd i ghaizte
Rüüm döregfüert, wobi d Temperatur zwöschet 30 und 40˚C bitrait. Verbraitet isch
au Yoga för Schwangeri, e sanfti Form vom Hatha Yoga wo d Schwangerschaft
understützt und d Giburt vorbiraitet.

Pilates isch vom Tütsche Joseph Pilates (1880-1967) erfunde wore und leent sich
an Hatha Yoga aa, isch aber vom klassische Yoga scho recht wiit ewegg. De
Lachyoga (Hāsyayoga) isch ane 1995 vom indische Arzt Madan Kataria erfunde wore
und het mit aigetlichem Yoga nünt z tue.



https://als.wikipedia.org/wiki/Wale

D Waal (Cetacea) si en Ornig vo de Süüger mit öbbe 80 Arte, wo usschliesslig im
Wasser lääbe. Es git zwäi Underornige, d Bartewaal (Mysticeti), wo zu de grösste
Dier in dr Gschicht vo dr Ärde zele und Plankton us em Wasser filtriere und vo
däm lääbe, und, d Zaanwaal (Odontoceti), wo röiberisch lääbe und wo au d Familie
vo de Delfin (Delphinidae) zun ene ghöört. Dr alt umgangssproochligi Naame
„Waalfisch“ entspricht nit em hütige wüsseschaftlige Verständnis, wil d Waal
käni Fisch si, sondern akwatischi Landwirbeldier (Meersüüger); in dr Antike und
bis in d Middi vo dr Nöizit het mä sä aber as Fisch aagluegt, was uf en
Aristoteles (4. Joorhundert v. d. Z.) zrugggoot, au wenn er e Hufe verschidnigi
füsiologischi Äänligkäite mit de Landwirbeldier gsee het. Erst dr Carl von Linné
het d Waal 1758 zu de Süüger zelt.

Mit dr Usnaam von e baar Flussdelfinarte lääbe d Waal im Meer. Dr Übergang zum
Lääbe im Wasser het die Süügergrubbe vor öbbe 50 Millione Joor im früeje Eozän
gmacht. D Waal si äng verwandt mit de Baarhuefer (Artiodactyla), bäidi Grubbe
bilden zämme s Taxon Cetartiodactyla. D Beständ vo vile Waalarte si wäge dr
Umwältverschmutzig, dr Fischerei und em industriell betriibene Walfang dütlig
zrugggange.



https://als.wikipedia.org/wiki/Verfassung

D Verfassig vomne Schtaat tuet d rächtlichi Grundlag vo däm Schtaat feschtlege.
D Verfassig schriibt zum Biischpil vor, weli Regierigs- und Verwaltigsform de
Schtaat hät.

I einige Schtaate isch d Verfassig es schriftlichs Dokumänt, i andere, zum
Biischpil in Großbritannie, beschtaht sie us einere Folg vo gschichtlich
gwachsene Gsetztegscht, diä zämme d momentani Verfassig darschtelle tuet. In
Israel, wo s Rächtswäse wägem britische Mandat uf anglosächsische Draditione
berueht, stoosst d Idee von erä Verfassig bi ultrareligiöse Jude uf Widerstand,
wil si nume s Wort vo Gott, so wie s in dr Bible überdrait isch, as Verfassig
akzeptiere. D Knesset, s israelische Parlamänt, het ä Reihe vo Grundgsetz
verabschiidet mit dr Absicht, die schlussändlig zun erä Verfassig zsämmezfasse.

E Verfassig im formelle Sinn isch e zivilisatorischi Errungeschaft, wo
grundlegändi Rächt und Pflichte im Gmeinwese mit Rächtssicherheit tuet regle.

Am 3. Mai 1791 isch z Pole d erschti demokratischi Verfassig in Europa
verabschiedet worde, d zweiti uf de Wält nach de Vereinigte Schtaate. De 3. Mai
isch in Pole immer no en nationale Fiirtyg.

I vilne Schtaate gits Verwaltigsgricht. Diä tüend feschtschtelle, ob einzelni
Gsetzt oder Regierigssbefehl d Verfassig nöd tüed verletze. (lueg
Bundesverfassigsgricht in Dütschland oder de Supreme Court of the United States;
diä Funktione ninnt i de Länder, biischpielswis in Breme, de
Verfassigssgrichtshof oder au Schtaatsgrichtshof wahr). I de iranische Verfassig
hät de sogennanti Wächterrat d Funktion vomene Verfassigsgricht mit letzschter
Kompetänz i allne Entscheidige. Er trifft sini Entscheidige ufgrund dä
imamitische Form vo dä Scharia. lueg au islamischi Rächtsschuele.

E zwenig witreichendi Regle vo Zueschtändigkeite und Verwaltigsabläuf chann
zunere Verfassigschrise füehre.

Under äm Schlagwort „äng:corporate government“ fanged au Firmene a, sich e
Verfassig zgäh, demit e grösseri Transparänz gägeüber Eigetümer und Mitarbeiter
entschtaht.

Für d Bundesrepublik Dütschland gits s Grundgesetz für d Bundesrepublik
Dütschland; wil diä einzelne Bundesländer (Dütschland) eigeni Schtaate sind
(Chennzeiche: Staatsvolch, Schtaatsgwalt und Schtaatsgebiät), hät jedes Land
sini eigeni individuelli (Lands-)Verfassig.



https://als.wikipedia.org/wiki/Vanuatu

Vanuatu (uf Bislama: Ripablik Blong Vanuatu) isch e souveräne Inselstaat im
Südpazifik.

Dr Staat bestoht us 83 Insle bzw. Inselgruppe und het bis 1980 Neui Hebride
gheisse. Hüte het er über 243.000 Iiwohner.

S Inselgebiet vo Vanuatu isch über 1.300 km gross, lit im Südpazifik und zelt zu
Melanesie. Zum Staat ghöre 83 Insle, drvo 67 bewohnti, wo fast alli zur
Inselgruppe vo de Neue Hebride zele. Ihre Ursprung isch meistens vulkanisch. Au
d Banks- und die Torresinsle ghöre geopolitisch zu Vanuatu.

Die meiste vo de Insle si chlii und ohni Bedütig. Die grösste si Espiritu Santo
(3.626 km²) und Malakula (1.994 km²). Dr höchsti Punkt uf Vanuatu isch dr
Tabwemasana mit 1.879 m uf dr InsleEspiritu Santo.

Bemerkenswärt isch dr aktivi Vulkan Mount Yasur uf dr Insle Tanna und dr
Lombenben uf Ambae, wo im Novämber 2005 Aktivität zeigt het. Immer wider hai
Ärdbebe d Insle erschütteret. D Ärdbebe in 2002 hai in dr Hauptstadt Port Vila
erheblige Schade aagrichdet. Noch beide Ärdbebe isch e Tsunami cho.

32,6 % vo dr Bevölkerig si jünger as vierzähni, 63,7 % si zwüsche 15 und 64,
über 64i si nume 3,7 % vo de Iiwohner. Vanuatu het e jöhrligs
Bevölkerigswachsdum vo öbbe 1,5 %, wobii d Geburteroote bi 22,72 pro 1000
Iiwohner und d Dodesroote bi 7,82 pro 1000 Iiwohner lit. D Buschistärblikeit lit
bi 5,4 %. D Läbenserwartig vo dr Bevölkerig lit bi 62,85 Johr (Manne: 61,34,
Fraue: 64,44 Johr). 26 % vo de über 15-jöhrige si Analphabete.

72 % vo dr Bevölkerig gäbe as Muetersprooch eini vo de 108 lokale Sproochen aa.
Mit son e Hufe Sprooche het Vanuatu die höchsti Sprooche-Dichti (Sprooche pro
Iiwohner) uf dr Wält. Bislama wird vo knapp eme Viertel as ersti Muetersprooch
aagee, datsächlich isch es aber die dägligi Sprooch vo de Iiwohner vom
Inselstaat. Näbe Bislama gälten au Änglisch und Französisch as Amtssprooche,
wärden aber kuum me gschwätzt.

Iiwohner ohni e gmeinsami Sprooch hai sich früehner mit Zeichnige verständigt,
wo si in Sand gmoolt hai. Die Sandzeichnige si 2003 vo dr UNESCO as Kulturerb vo
dr Menschheit anerkannt worde.

31,1 % vo dr Bevölkerig ghöre zur presbyterianische Chille, 13,4 % zur
anglikanische. 13,1 % vo de Iiwohner si römisch-katholisch, 10,8 % si
Siibte-Dag-Adventiste und 13,8 % ghöre zun ere andere Glaubensrichtig. Drnäbe
git es non e baar iiheimischi Religione, drunder Cargo-Kült wie d
John-Frum-Bewegig und d Prinz-Philip-Bewegig. (Alli demographische Aagoobe si uf
em Stand vo 2006)



https://als.wikipedia.org/wiki/V%C3%B6lkerwanderung

Völkerwanderung schtoht für a Wanderbewegung, wo a große Zahl vo Menscha us oana
Volksgruppa oder a ganze Volksgruppe in a andres Gebiet umsiedlan, normalerwiis,
will sich eana Lebensbedingunga verschlechtert hond: Verändrunga im Klima, wo zu
Dürrena oder Überschwemmunda füerend, politische Ereigniss, Seuchena oder
Überbevölkarung künnen sölle Wanderbewegunga uslösa. Kond mehrere vo dena
Ursacha zäm, kas dazua ku, dass große Menschagruppa abwandre. Scho 1885 hot E.
G. Ravenstein die siebe Gsetz vo individueller Wanderung (The Laws of Migration)
formuliert.

Der Begriff Völkerwanderung bezieht sich hüt meischtens uf die Wanderbewegunga
vo da germanischa Völker zwüscha m 2. und m 6. Johrhundert. Im engera Sinn
umfaßt’s dia Zit zwüscha 375 (wo d Hunnen in Ostmitteleuropa igfalla sin) und
568 (wo d Langobarden noch Norditalien ku sin) bezeichnet. S’Ende vo da
Völkerwandrung isch glichzittig s’End vo der Spätantike bzw. vo da römische
Kaiserzit gsi, und der Afang vom europäischa Früemittelalter.

Wieso sich dia germanischa Völker ufn Wäg gmacht hond, hot viile Gründ, wo zum
Toal sicher o je noch Gegend unterschiedlich sind. Mitgschpillt hond sicher
Landnot in Nordoschteuropa, wo d’Bevölkerung stark gwachsa isch und dass sich’s
Klima verschlächtert hot. Ganz gnau ka ma des hüt aber num säga. Oanzelne
Schtämm hond agfanga sich bessere Bedingunga z’suacha (zum Toal sicher vertrieba
vo da Hunnen) und hond dadurch andere vo eana Gebiete witerdrängt, was im
Endeffekt a Neuverteilung vo da Schtämm in ganz Europa brocht hot. Dabi isch
aber wichtig, dass "Schtämm" oda "Völker" in der Migrationszit koa konschtante
Einheita gsi sin. An Schtamm isch meh a Rechtsgemeinschaft gsi, wo sich in era
siner Größe und Zämmasetzung albot vaändrat hot, zum Toal also o polyethnisch
gsi isch.

Wichtig an dera Schtell isch der Begriff Ethnogenese. D’Entstehung vo Völker, vo
na ethnischa Identität wird numma als biologische Kategori, sondern immer meh
als an historischer Prozess gsehna. Es git koa so oafache Erklärung, wia ma
früener globt hot, warum sich s‘weströmische Rich ufglöst hot und dia Germana
döt neue Schtaata gründet hond im 5. und 6. Johrhundat. Dass echt d’Germana
schuld gsi sin am Untergang vo Weschtrom, wird scho lang diskutiert, und gilt
hüt als eher unwohrschinli. (Lit.: vgl. jedoch Heather, Fall of the Roman
Empire)

Vo da Goten hot ma lang globt, dass se us Skandinavien kummen, was jetzt aber
ziemli umschtritta isch; noch Christi Geburt hond se uf jede Fall im Gebiet vom
hütiga Polen an da Weichsel gwohnt und sind denn im 2. Johrhundert ans Schwarze
Meer witerzoga. Damit hot d’erschte große Wanderung agfanga, wil se d‘Vandala
und d‘Markomannen noch Süda und d Burgunder ge Weschta verdrängt hond. Und es
isch mit an Grund gsi für die Markomannenkriege, wo s’Römische Rich d Germana
fasch ned meh abdawehr hot. Epper um 290 hond sich dia Goten in
Terwinge/Visigote (wo ned ident sind mit da schpöterra Weschtgote, wiil do no
andre Völker a der Ethnogenese beteiligt gsi sin) und Greutunge/Ostrogote (do
gilt’s gliche für d Oschtogota) toalt. D “Oschtogota“ hond am Schwarza Meer, döt
wo hüt d Ukraine isch, eana Platz gfunda, d‘“Weschtgota“ sind uf da
Balkanhalbinsel nördlich vo da Donau in Siibenbürge bliiba.

Epper glichzitig wia dia Goten sind dia Langobarden vo der Unterelbe ins hütige
Tschechien und öschtliche Öschtriich gwandert.

In da zwoata Hälfte vom 4. Johrhundert sind d‘Hunnen us da zentralasiatischa
Schteppe ge Südrussland ku und hond Wälllena vo germanischa und sarmatischa
Schtämm vor sich hertrieba in Richtung Süd- und Westeuropa. 375 hond d‘Hunna
d‘Oschtrogota gschlaga und d‘Terwingen us eana Gebiet im hütiga Rumänien
vertrieba. Des wird hüt als Afang vo da Völkerwandrung im engara Sinn gsänna.

Da gröschte Toal vo da gschlagana Ostrogota (wo schpöter zu da Oschtgota wora
sin) sind unter hunnische Herrschaft ku, aber uf de Krim hend sich köna d
Krimgota halta. Dia Terwingen (wo schpöter zu da Weschtgota wora sin) sind über
d’Donau ins römische Riich gfloha. Dia meischta Donaugota sind ins Römische
Riich ku und Kaiser Valens hot eana in Thrakien Land zum Siedla gäa. Des isch
aber ned bsundas guat versorgt gsi, drum hond dia neua Bewohner bald amol
revoltiert. In da Schlacht vo Adrianopel hond se gegs Kaiser Valens 378 gwunna.
Unter eanam Führa Alarich I. sind se übern Balkan und Peloponnes zoga und am
Afang vom 5. Jahrhundert noch Italie ku. 410 hond d‘Weschtgoten denn Rom erobert
und damit a ziemliche Endzitschtimmung bi da Römer usglöst. Vo döt weg sind se
witer noch Südweschtgallien zoga und hond um 418 in da Gegend vo Toulouse eana
Tolosanisches Rich gründet. Ab 507 hond d‘Franka, wo scho 486 unter Chlodwig I.
d’Römer us Gallien ussegworfa khet hond und langsam aber sicher Gallien unter
eana Hand brocht hond, d’Weschtgoten besiigt und uf d’iberische Halbinsl
verdrängt. Mit m Sieg vo da Araber 711 isch denn s’Weschtgotariich endgültig
zämgfalla.

Bis d’Hunna ku sin, hot’s eigentlich koa größare Verschiebunge in da Bevölkarung
gä. S’Römische Rich hot sich aber mit da Johr immer meh zruckzoga und hot all
meh mit sich säl und siina innapolitischa Schwierigkeita zum tua khet. Noch m
Tod vo Kaiser Theodosius isch denn 395 s’Riich in zwoa Töla toalt wora:
s‘wescht- und s'oschtrömische Rich. Wil se des (verwaltungstechnisch) scho öfter
gmacht ghet hond, hond d’Lüt damols des ger ned als Riichsteilung gsänna ghet.
Trotzdem hond sich vo döt awäg boade ehemalige Reichshälftena ganz andersch
entwicklet.



https://als.wikipedia.org/wiki/Tim_Berners-Lee

Dr Sir Timothy John Berners-Lee, OM, KBE, FRS (* 8. Juni 1955 z London) isch e
britische Physiker un Informatiker. Är isch dr Erfinder vu dr HTML (Hypertext
Markup Language) un dr Begrinder vum World Wide Web. Hite stoht er em „World
Wide Web Consortium“ (W3C) vor, isch Brofässor am Massachusetts Institute of
Technology (MIT) un het syt 2004 e Lehrstuel an dr Universitet Southampton.

Dr Tim Berners-Lee isch dr Suhn vum Conway Berners-Lee un dr Mary Lee Woods, eme
Mathematiker-Ehbaar, wu dr Manchester Mark I mitentwicklet het. Scho in syre
Juged het er sich mit Computer bscheftigt. Noch em Abschluss an dr Emanuel
School z Battersea het er an dr University of Oxford z Ängland Physik studiert,
wun er 1976 am Queens College abgschlosse het. Är isch derno fir zwai Johr bi dr
Plessey Telecommunications Ltd (Poole, UK) gsii un isch anne 1978 zue D.G Nash
Ltd (Ferndown, UK) gwächslet, wun er as Software-Entwickler gschafft het. In
syre Zyt as berotende Ingenieur het er vu Juni bis Dezämber 1980 syy erschte
Kontakt zum Europäische Chärnforschigszäntrum CERN ghaa. 1981 bis 1984 isch er
Diräktor vu Image Computer Systems z Bournemouth gsii, isch aber 1984 wider zum
CERN zruckchuu.

Ai Broblem am CERN isch gsii, dass e Dail vu dr Laboratorie uf franzesischem
Biet sin un a ander Dail uf em Biet vu dr Schwyz. In dr zwoo Länder het s e
unterschidligi Netzwärch-Infrastruktur gee, wu dr Uusdusch vu Informatione
schwäre gmacht het, zum Dail au uumegli. Anne 1989 het dr Berners-Lee syym
Arbetgeber CERN e Brojäkt vorgschlaa, wu uf em Brinzip vum Hypertext dr wältwyt
Uusdusch un d Aktualisierig vu Informatione zwische Wisseschaftler hätt sotte
aifacher mache. Är het des Brojäkt verwirkligt un het doderzue d
Sytebschrybigssproch HTML, s Transferprotokoll HTTP, d URL (dr Name isch aber
erscht speter ufchuu), dr erscht Browser „WorldWideWeb“ un dr erscht Webserver
„CERN httpd“ unter em Bedribssyschtem NeXTStep entwicklet. Des isch dr Ursprung
vum World Wide Web gsii.

Dr Berners-Lee het di erscht Websyte erstellt, http://info.cern.ch. Die Websyte
git s hite no, vum urspringlige Inhalt git s aber nume no ne Kopi vu anne 1992.
Si erklert unter anderem,

Urspringlig isch des au di erscht aifach Suechmaschin gsii, wel dr Berners-Lee
au no no andri Websyte ußer syre aigene gluegt het.

Anne 1994 het dr Berners-Lee s World Wide Web Consortium (W3C) am Massachusetts
Institute of Technology grindet. Wichtig fir d Entwicklig vum World Wide Web
isch gsii, dass er syy Idee un technische Umsetzige frei wytergee un nit
badäntiert ghaa het. Au uf d Maxime vum World Wide Web Consortium, nume
badäntfreji Standard z verabschide, het er e starke Yyfluss ghaa.

In syym Buech Weaving the Web (dytsch: Der Web-Report, 1999) wird z. B. des
betont:

Em Berners-Lee syy Vorstellig vu dr Zuechumft vum Internet isch s semantisch
Web.

Zurzyt läbt dr Berners-Lee mit syre Frau Nancy un syne Chinder Alice un Ben z
Lexington, Massachusetts, USA. Är isch syter anne 1999 dr Inhaber vum
3Com-Founders-Lehrstuel am Laboratory for Computer Science vum MIT. Derzue
stohgt er em World Wide Web Consortium vor, em vu ihm grindete uffige Forum fir
Unternämme un Organisatione, wu di wyter Entwicklig vum WWW beglaitet.

Fir 2010 isch s World Wide Web fir dr Fridesnnobelbryys vorgschlaa wore. Wel
nume Institutionen mit persenlige Represäntante derfe uuszaichnet wäre, isch dr
Tim Berners-Lee zämmew mit em Larry Roberts un em Vint Cerf vorgschlaa wore.



https://als.wikipedia.org/wiki/Terroranschl%C3%A4ge_am_11._September_2001

Am 11. September 2001 werded dur Terroraaschlääg beidi Türm vom World Trade
Center (WTC) z New York zerschtört und s Pentagon z Washington, D.C. schwer
beschädigt. Dabii sind ca. 3000 Mensche gschtorbe. D Eräigniss an däm Zistig
wärde au churz as 11. Septämber (änglisch September 11 attacks, churz
Nine-Eleven, in Zaale 9/11) bezäichnet.

D Terroraaschleeg am 11. Septämber 2001 si vier koordinierti Entfüerige vo
Fluugzüüg gsi, wo denn brucht worde si, zum Sälbstmordattentaat uf wichdigi
zivili und militärischi Geböid in de Veräinigte Staate vo Amerika mache.

Drei Vercheersflugzüüg si vo je fümf und äis vo vier Dääter zwüsche zää ab Achti
und halb nüüni am Morge Nüi Zork Zit uf Inlandflüüg entfüert worde. D Dääter häi
zwäi von ene in d Dürm vom World Trade Center (WTC) z Nöi York gflooge und äis
in s Pentagon z Arlington (Virginia). S vierte Flugzüüg, wo woorschinlig e
Regierigsgeböid z Washington, D.C. hätt sölle dräffe, isch wäärend Kämpf zwüsche
de Entfüerer und de Passaschier bi Shanksville (Pennsylvania) abgstürzt.

Bi de Aaschleeg si öbbe 3000 Mensche umcho, und si gälte als terroristische
Massemord. Öbbe 15'100 vo öbbe 17'400 Persoone häi sich us de WTC-Geböid chönne
rette.

Dr 11. Septämber 2001 wird vo mängge Historiker as historischi Zesuur bewärtet,
wääred anderi das nid eso gsee. Sitdäm häi d USA versterkt Überwachigsgsetz und
Freihäite bi dr Stroofverfolgig im äigene Land, wie au bi de verbündete Staate,
duuregsetzt und mit dr Terrorbekämpfig begründet.



https://als.wikipedia.org/wiki/Tengwar

D Tengwar sy nes Schriftsyschtem, wo der J. R. R. Tolkien het erfunde. Si chöi
wi nes Alphabet im ängere Sinn bbruucht wärde, aber ou wi ne Konsonanteschrift.

I de Wärch vom Tolkien sy si vom Feanor erfunde worde uf der Grundlag vo de
Sarati vom Rúmil. E Reihe vo Sprachen us der Wält vom Tolkien wärde mit ne
gschribe, z.B. Quenya u Sindarin. Si chöi aber ou zum Schrybe vo anderne Sprache
bbruucht wärde (tatsächlech sy di meischte bekannte Tengwar-Tekschte vom Tolkien
uf Änglisch gschribe).

Für ne spezifischi Sprach z schrybe, bruuchts bi de Tengwar - genau wi bi allnen
andere Schrifte - e spezifischi Orthografy, wo sech nach der Phonology vo dere
Sprach richtet. Bi de Tengwar heiße söttigi Orthografye normalerwys Modi.

I teil Modi, de Tehtar-Modi, wärde d Vokale mit Diakritika (uf Quenya: tehtar)
gschribe; i anderne Modi, de Vollschrift-Modi, mit normale Buechstabe. I teil
Modi stö di erschte vier Buechstabe für /t/, /p/, /k/ u /kʷ/, i anderne für /t/,
/p/, /tʃ/ u /k/. Teil Modi richte sech ehnder nach der Ussprach, anderi ehnder
nach der traditionellen Orthografy.

Syt di erschti offizielli Beschrybig vo de Tengwar im Buech vom Ringchrieg isch
publiziert worde, hei anderi Lüt e Huuffe Tengwar-Modi erfunde für Sprache wi ds
Spanische, ds Dütsche, ds Esperanto oder ou ds Bärndütsch (lueg Weblinks).

D Primärbuechstabe bestöh us ere Kombination vo zwo verschidnige Forme: us emne
Stamm (normal, verlengeret oder verchürzt) und us emne Boge (linggs oder rächts
vom Stamm, eifach oder verdopplet, offen oder gschlosse).

Me ordnet d Primärbuechstaben i vier Spalte (téma uf Quenya), wo de
wichtigschten Artikulationsorten entspräche, und i sächs Zyle (tyelle uf
Quenya), wo de wichtigschten Artikulationsarten entspräche. Beid variiere je
nach Modus.

Di erschte vier Buechstabe, d.h., di oberschten us jedere Spalte, bestöh us emne
normale Stamm (gäg unte verlengeret) und us emnen eifache Boge. Si bezeichne di
stimmlose Verschlusslute us der jewylige Spalte. Im klassische Quenya-Modus sy
das T, P, C u QU. Drum heiße di vier Spalte tincotéma, parmtéma, calmatéma u
quessetéma

Füre Computer sy verschidnigi Tengwar-Schriftarte gschaffe worde. Ussertäm git's
e Vorschlag, d Tengwar i Unicode-Standard ufznäh.



https://als.wikipedia.org/wiki/Tadschikistan

Tadschikistan (tadschik. Тоҷикистон/Todschikiston (kyrillisch) oder
تاجکستان‎(persisch); amtlig Republik Tadschikistan, tadschik. Ҷумҳурии
Тоҷикистон/Dschumhurii Todschikiston (kyrillisch) oder جمهوری
تاجکستان‎(persisch)) isch ä zentralasiatische Schdaat. D Hauptschdadt vo
Tadschikistan isch Duschanbe.

Tadschikistan isch ä Hochgebirgsland, wo an Afghanistan, Usbekistan, Kirgisistan
und d Volksrepublik China gränzt. Mehr as 70 % vo der Flechi si Hochgebirg.
Fascht 50 % vom Schtaatsgebiet liege uf erä Höchi vo 3.000 m über NN oder no
höcher. Dr Oschte vom Land wird vom Pamir-Gebirg und em gröschte Deil vom
Pamir-Hochland brägt. Dört befindet sich au dr höggscht Bärg vom Land, dr
7.495 m hochi Pik Ismoil Somoni (früehner Pik Kommunismus). Im Norde vom Land
erschtreckt sich d Gebirgschetti vom Alai. Nume im üsserschte Norde het
Tadschikistan mit em Ferghanatal Diefland Gebiet, wo vom gröschte Fluss vom
Land, em Syrdarja, chan bewässeret wärde und wo für intensivi Landwirtschaft
bruucht wird. Dr gröscht Deil vom Land cha wäge der Höchi und em Relief nur
extensiv mit Vehzucht gnützt wärde. Dr gröschti See isch dr Kara-Kul (380 km²)
im Oschte vom Land; wiiteri grossi Seä si der Saressee (~ 80 km²) und der
Zorkulsee 38,9 km². Dr gröschd Schtausee isch der Kairakkum-Schdausee (520 km²)
am Syrdarja.



https://als.wikipedia.org/wiki/Stern

E Stärn (latiin. stella und astrum, ahd. sterno) isch in dr Astronomii e
Himmelskörper us Gaas und Plasma, wo e groossi Masse het und sälber lüüchted,
wie zum Bischbil unseri irdischi Sunne. Si äigeni Schwerchraft hebt en zämme und
an dr Ooberflechi isch er 2.200 K bis 45.000 K häiss, Wissi Zwärg chönne
Ooberflechitämpratuure vo bis zu 100.000 K haa. Äini vo de wichdigste
Erkenntniss vo dr modärne Astronomii isch s, ass fast alli Himmelskörper, wo mit
bluttem Aug wie Pünkt usgseen, Stärn si, wo wit äwägg si.

Die mäiste Stärn si Däil vom ene Doppel- oder Meerfachstärnsüsteem und/oder häi
e Blaneetesüsteem. E Hufe Stärn zämme bilde Stärnhüfe und Galaxie. Stärn chömme
in de underschidligste Gröössene, Lüüchtchreft und Farbe vor und wärde dorum
noch bestimmte Äigeschafte klassifiziert. Si si üsserst aktivi Gaasriise, wo im
Innere Millione Graad häiss und seer turbulänt si. Vo iirer glüejende Oberflechi
sände si näben ere intensive Straalig au gladnigi Plasmadäili wit in dr Ruum us
und bilde en Astrosfääre, wo bi unserer Sunne Heliosfääre häisst. D Äigeschafte
vo de Stärn si von ere groosse Bedütig, öb uf eme Blaneet, wo um sä umekräist,
Lääbe mööglig isch oder nit.



https://als.wikipedia.org/wiki/St._Gallen

Sanggale (IPA: saŋ.ˈg̊ːalə; dt. St. Gallen, fr. St-Gall, it. San Gallo, rät.
Sogn Gagl (info) ) isch e Schtadt i de Schwiiz und d Hauptschtadt vom
gliichnamige Kantoo Sanggalle.

Sanggalle liit langzoge im ene Hochtaal zwüschet zwee Hügel, em Rosebärg und em
Froidebärg. Vo dene uus hät me e schöni Uussicht uf t Schtadt und bis zum
Bodesee. Im Weschte vo de Schtadt flüsst d Settere im ene tüüffe Tobel, wo vo
hööche Brugge för Auto und Züüg öberspannt werd.

D Afäng vo de Sidlig Sanggale gönd uf de irisch Mönch Gallus (* öppe 550; † 620
oder 640), emene Schüeler vom Columban zrugg, wo 612 am Fluss Schteinach e
Aisidler-Chlause errichtet hät. Noch sim Tod isch d Aisidelai halbwegs i
Vergessehait groote.

Öppe um 720, also hundert Joor noch em Tod vom Gallus, hät de alemannisch
Prieschter Otmar zu Eere vom Gallus am Wallfahrtsort e Abtei gründet und si
nochem Hailige binennt (lat. monasterium sancti Galli).

Sanggale isch zunere Zuefluchtsschtätt für irischi Glehrti und Künschtler worde,
wo i ihrere Heimat vo de Wikinger und de Däne vofolgt worde sind. Es sind witeri
Ort oder Chile noch em Gallus b'nennt worde. En Originalplan vomene Chloschter,
wo i de Stiftsbibliothek Sanggale ufbewahrt wird und öppe um 820 entschtande
isch, vomittlet e gnaui bildlichi Darschtellig vom ideale Chloschter mit allne
Detail.

Ab 1526 hätt de domolig Bürgermeischter und Humanischt Vadian d Reformation in
Sanggale gfüert.

De Hauppahnhof Sanggale isch für d Oschtschwiiz zentraal. Vo Sanggalen us cha
mer s Rintal, de Bodeseeruum, s Appezöll Inner- und Osserode und d
Zentralschwiiz guet mit em Zug erreiche.

Näbet em Hauptbahnhof gits no d Bahnhööf Sampfide, Hoogge, Brugge und Winkle.
Zmitz dur d Schtadt faart au no d Trognerbahn. Si vebindet Sanggalle mit em
Spiicher und mit Troge im Kantoo Appezell Osserode. D Appezeller Bahn fahrt vo
Sanggalle uf Appezell.

 S. Gallen in der Topographia Helvetiae, Rhaetiae et Valesiae (Matthäus Merian)
im dütschsprochige Wikisource



https://als.wikipedia.org/wiki/Sommer

Dr Summer isch di wermscht vu dr vier Johreszyte in dr gmäßigte un arktische
Klimazone vu dr Ärd. Je nodäm, eb dr Winter uf dr Nord- oder dr Sidhalbchugle
herrscht, wird unterschide zwisch em Nordsummer un em Sidsummer. Dr Nordsummer
findet glychzytig mit em Sidwinter statt.

D Johreszyte entstehn, wel d Ärdrotation nit in dr Ebeni vu dr Umlaufbahn um d
Sunne erfolgt, sundern um 23,4° gnaigt isch. Doderdur lige Sid- un Nordpol im
Wächsel als e halb Johr im Sunneliecht, un dr Zenitstand vu dr Sonne wächslet im
Johreskrais zwisch em sidlige un em nerdlige Wändekrais. An dr geografische Pol
herrscht e halbes Johr lang d „Polardag“, in dr Nechi vu dr Polarkrais git s e
baar Wuche lang Mitternachtssunne un „Wyssi Nächt“.

Astronomisch fangt dr Summer mit dr Summersunnewändi aa, em Zytpunkt, wu d Sunne
sänkrächt iber em Wändekrais vu dr aigene Ärdhelfti stoht un d Däg am lengschte
sin:

Wel d Umlaufbahn vu dr Ärd um d Sunnen um 1,7 Prozänt vun ere Kraisbahn abwycht,
sin di vier Johreszyte nit ganz glych lang. D Nordsummer e weng lenger un milder
wie d Sidsummer, wel d Ärd im Nordsummer e weng wyter ewäg isch vu dr Sunne
(Aphel am 5. Juli) .

Meteorologisch fangt dr Nordsummer am 1. Juni aa un dr Sidsummer am 1. Dezämber,
wel d Meteorologe bi dr Johresyzte alliwyl volli Monet zelle.

Phänologisch cha dr Summeraafang zimli vum astronomische abwyche un hangt unter
anderem ab vu dr Kontinäntalitet vum Klima.



https://als.wikipedia.org/wiki/Skype

Skype [skaɪp] isch e cheschtelose Instant-Messaging-Dienscht, wu syter anne 2011
im Bsitz vu Microsoft isch. Unterstitzt wäre Videokumferänze, IP-Delifony,
Instant-Messaging, Dateiiberdragig un Screen-Sharing. Dr Dienscht losst si nume
mit em zuegherige Aawändigsbrogramm nutze, wu fir e Huffe Bedribssischtem aabote
wird. D Dateniberdragig basiert uf eme proprietäre Netzwärchprotokoll.

Skype Technologies isch im Juli 2003 z Luxemburg grindet wore vum schwedische
Unternämer Niklas Zennström un em dänische Unternämer Janus Friis. D Software
sälber isch vu dr Eschte Ahti Heinla, Priit Kasesalu un Jaan Tallinn entwicklet
wore. Im Septämber 2005 het eBay Skype fir 3,1 Milliarden US-Dollar ufgchauft,
im Mai 2011 isch s schließli an Microsoft verchauft wore fir 8,5 Milliarden
US-Dollar.

Regione vu dr EU, wu befreit sin vu dr Meewärtstyyr, chene syt dr Yyfierig vu
neie Nutzigsbedingige im Juni 2014 kaini cheschtebflichtige Dienscht me nutze,
wel Skype d Erstattig vu dr Meewärtstyyr nit megli macht. Die Regelig bedrifft
zum Byschpel d Schwyzer Enklave Büesinge un Campione d’Italia oder d Insle
Helgoland



https://als.wikipedia.org/wiki/September

De Septämber (latiin. September) isch de nünte Monet vom Johr im
Gregorianisch-Julianische Kalender, un het 30 Däg.

Am 22. odr 23. September isch d' Dagunnachtglichi - dr subsolar Punkt schtoht
gnau über em Äquator un d'Sunne goht an sällem Dag gnau im Oschte uf un gnau im
Weschte unter. An sällem Dag fangt, astronomisch gseh, de Herbscht uf dr
Nordhalbchugle vu dr Erde a, un uf dr Südhalbchugle dr Früehlig.

Im römische Kalender war de September ursprünglich de siibt Monet (lat. septem =
siibe). Im Johr 153 v. Chr. isch de Johresafang allerdings um zwei Mönet füre
verlegt worde, so dass d' Namens- un Zählbeziehig entfalle isch.

In de römische Provinz Chleiasie (Asia minor) het de Monet als erschte vom Johre
golte, wil Kaiser Auguschtus im September Geburtsdag gha het (e kuriosi
Marginalie vo dr Weltgschicht). Sälli lokali Tradition isch später mit dr
Verlegig vu dr Hauptstadt nooch Byzanz im gsamte Oste vum Römische Riich, wo
sich zum Byzantinische Kaiserriich entwicklet het, überno worde un het au in
Russland bis zuem Johr 1700 no golte; erscht drno het me sich de allgemeine
Kalenderregle agschlosse, was de Johresafang agoht. Wo de Senat vorgschlage het,
dr September zu sine Ehre auno umzdaife, het dr Tiberius mit dr Frog abglähnt,
was no mit em drizähnten Caesar si soll.

Z' Dütschland wird sit 1993 am zweite Sunndig im September im Rahme vo dr
European Heritage Days dr Dag vom offene Denkmol unter em Leitschpruch "Gschicht
zuem Alänge" abghalte.



https://als.wikipedia.org/wiki/Schwangerschaftsabbruch

En Abdriibig oder Schwangerschaftsabbruch (medizinisch abruptio graviditatis
oder induzierte Abort) isch s, wenn män ere Schwangerschaft, wo d Frau nid will
oder wo für iiri Gsundhäit gföörlig isch, absichtlig vor dr Zit en Ändi macht.
Dr abdribnigi Embryo oder Fötus überläbt dr Iigriff normalerwiis nit. Dr
medizinisch Begriff Abort isch allgemäiner und umfasst nid nume d Abdriibig
sondern au die natürligi Feelgeburt.

Öb s Abdriibe söll erlaubt si isch scho sit langem e heftig umstrittens Thema.
Uf dr äinte Site git s religiösi und ethischi Vorstellige, gsellschaftligi
Aasprüch und s Rächt uf s Lääbe vom Embryo bzw. vom Fötus, uf dr andere s
Sälbstbestimmigsrächt und mänggisch sogar s Rächt uf Lääbe und Gsundhäit vo dr
Frau. Die underschidlige ethische Beurdäilige häi zum e bräite Spektrum vo
juristische Reegle gfüert, wo von ere fast vollständige Entschäidigsfreihäit vo
dr Schwangere goot bis zu völlige Verbot mit herte Stroofe.

Mit dr Absuugmethode wärde zum Bischbil z Dütschland 70 Brozänt (Stand 2011) vo
de Abdriibige gmacht. Mä cha si vo dr 6. bis öbbe zur 14. Schwangerschaftswuche
p.m. aawände. Dr Iigriff wird fast immer ambulant gmacht und en erfaarene Arzt
macht en in e baar Minute mäistens under ere Lokalanesthesii, sältener mit ere
churze Vollnarkose.

S Standardverfaare bestoot us ere Kombinazioon vo Mifegyne® (au RU-486,
Wirkstoff Mifepriston) und Prostaglandin (Cytotec®). Die so genannti
„Abdriibigsbille“ blockiert d Wirkig vom Gäälkörperhormon (Progesteron) und
berursacht as sich dr Muetermund ufduet. Öbbe zwäi Dääg spööter schluckt d Frau
denn e Prostaglandin, d Gebärmueter ziet sich zämme und stoost d
Gebärmueterschliimhut, dr Fruchtsack und dr Embryo us. Mä cha dä Vorgang mit eme
Spontanabort oder ere sterkere Menstruazioon vergliiche.

Bi dr Kürettaasche oder Usschaabe wird dr Muetermund usdeent und denn dr
Fruchtsack mit em Embryo und dr Gebärmueterschliimhut sorgfältig mit ere
Kürette, das isch e löffelartigs Instrumänt abgschabt. Die Methode isch hüte
fast vollständig vom Absuuge abglöst worde.



https://als.wikipedia.org/wiki/Russisches_Kaiserreich

S Russische Kaiserriich (offizielli Staatsbezäichnig: russisch (Все-)Росси́йская
импе́рия, Transkripzion: (Wse-)Rossijskaja imperija, uf dütsch: (All-)Russischs
Imperium) isch näbe Kaiserriich Russland dr Naame, wo in dr Gschichtswüsseschaft
gebrüüchlig isch für s Russische Riich im Zitruum vo 1721 bis 1917. Au d
Bezäichnige Russischs Zareriich und zaristischs Russland wärde brucht, au wenn
dr Zar Peter dr Grooss dr Zareditel 1721 dur e Ditel vom Kaiser ersetzt het.

Dr Flechi nooch isch s Riich in dr Middi vom 19. Joorhundert am grösste gsi und
s drittgrösste Riich in dr Wältgschicht (noch em Britische Wältriich und em
Mongolische Riich). In dr Nöizit isch es s gröösste zämmehängende Riich gsi. Es
isch as Folg vo dr Februarrevolution 1917 undergange.

Zwüsche 1742 und 1867 het s Kaiserriich die baltische Staate (Estland, Lettland,
Litaue), Finnland, östligi Däil vo Pole, d Nordost-Türkei und Alaska erooberet
und isch eso noch em Mongolische Riich dr grösst Staat in dr Gschicht worde.

S Riich het 1917 an zää Nochberstaate gränzt: Norwääge, Schweede, s Dütsche
Riich, Ööstriich-Ungarn, Rumänie, s Osmanische Riich, Persie, Afghanistan, China
und an s japanische Korea. Es het au an d Ostsee gränzt, an s Schwarze Meer, s
Kaspische Meer, dr Pazifisch Ozean, s Ochotskische Meer, s Beringmeer, die
Ostsibirischi See, d Laptewsee, d Karasee, d Barentssee und an s Wisse Meer.

S Territorium het zletscht öbbe 21,8 Millione Kwadratkilometer umfasst, fast e
Säggstel vom Festland vo dr Ärde. In West-Ost-Richdig, vom Schwarze Meer und dr
Ostsee bis zum Pazifische Ozean si s fast 10'000 Kilometer gsi. Vo Norde uf Süde
het s en Usdeenig vo fast 5000 Kilometer ghaa. S Riich isch in 11 vo de 24
Zitzone vo dr Wält glääge.

1897 het die ersti gsamtrussischi Volkszelig stattgfunde, und mä het 125'640'021
Iiwooner zelt. Finnland, Buchara und Chiwa si do nid iigschlosse.



https://als.wikipedia.org/wiki/Romantik

D Romantik isch e kulturgeschichtligi Epoche, wo d Ufklärig und dr Klassizismus
abglöst het und vom Ändi vom 18. Johrhundert bis wiit in s 19. Johrhundert ine
duurt het.

D Romantik het sich bsundrigs uf de Gebiet vo dr bildende Kunst (1790–1840), dr
Litratuur (1795–1848) und dr Musik (im ganze 19. Johrhundert, ideilt i
Früeromantik, Hochromantik un Spotromantik) güsseret. In dr Politik het d
Romantik dr Nationalismus und dr Freiheitskampf verherrligt, isch denn aber meh
und meh zun ere reaktionäre Geisteshaltig worde, wo anstatt vom nationale
Freiheitsideal, wo die Französischi Revolution verbreitet gha het, ständischi,
hüfig autokratischi Gsellschaftsforme as Ideal anegstellt het.

Im spöötere 19. Joorhundert het d Nöiromantik as Gegebeweegig zum Realismus und
Naturalismus d Ideal vo dr Romantik wiiderbeläbt.

D Ursprüng vo dr Romantik lige i de gsellschaftliche Umbrüch, wo d
Früeindustrialisierig usglöst hän, aber au di reaktionäre Karlsbader Bschlüss vo
1819, wo de Lüt d Hoffnig uf meh Freiheit eweggnoo und si in e bidermeierlichi
Wält tribe hän. Si het geografischi Wurzle z Ängland und kulturgschichtlichi im
dütsche Sturm und Drang, und en wichtige Uslöser isch em Filosof Friedrich
Schleiermacher si Buech «Über die Religion» vo 1799 gsi.

D Grundtheme vo der Romantik si Gfüül, Liideschaft, Individualidät und s
individuelle Erlääbe und d Seel, vor allem die kweelti Seel. D Romantik isch
entstande as Reakzioon uf s Monopol vo dr razionale Filosofii vo dr Ufkläärig
und uf d Strängi Klassizismus, wo vo dr Antike inspiriert gsi isch. Im
Vordergrund stöön Empfindigen wie Seensucht, Mysterium und Ghäimnis. D Romantik
stellt em Razionalismus, wo uf d Zuekumft grichdet isch, und em Optimismus vo dr
Ufkläärig s Individuell und s Numinos gegenüber. Die Charakteristike si
bezäichnend für die romantischi Kunst und für d Lääbesiistellig, won ere
entspricht.

Im hütige, allgemeine Sproochgebruuch bezeichnet dr Begriff Romantik mit em
Adjektiv romantisch d Eigeschaft von ere Sach oder eme Ereignis, wo in de
Mensche en positive Gfühlszuestand erweckt. Das cha sii; d Sehnsucht noch Liebi
oder noch ere haile Wält, so öbbe in de Wortverbindige „romantischi Liebi“,
„romantischi Musig“ oder „e romantische Brief“. Für e „romantischi Affäre“ hät
sich s Wort «Romanze» iibürgered.



https://als.wikipedia.org/wiki/Roboter

E Roboter (e Wortschöpfig vom tschechische Literat Josef Čapek vo 1920; chunt vo
tschechisch robota, wo mit «Aarbet», «Frondienst» oder «Zwangsarbeit» übersetzt
cha wärde) isch e technischi Apparatur, wo üübligerwiis iigsetzt wird, zum im
Mensch mechanischi Aarbet abznee. Roboter chönne stazionäri oder mobili Maschine
si und wärde vo Kompiuterbrogramm gstüürt. D Bedütig vom Wort het sich im Lauf
vo dr Zit e chli veränderet.

Ursprünglig isch dr Begriff nume für humanoidi Roboter verwändet worde. Denn häi
d Entwiggler vo däilautomatische Gräät, wo die immer komplizierter und
sälbständiger worde si, au deene afo Roboter sääge. Aber jeede Kulturkräis het
si äigeni Definizioon. 1983 het mä z Japan 47'000 Roboter zelt, noch de
Richlinie vom Veräin vo de Dütsche Ääscheniöör hätt mä aber nume öbbe 3'000 vo
dene Gräät as Roboter bezäichnet.

2004 si zwäi Millione Roboter im Iisatz gsi. Die dütschi Roboterbransche het
2007 dr Umsatz um 13 Brozänt gstäigeret. Noch Schetzige vom Robotikverband
International Federation of Robotics häi sich im Joor 2010 d Verchöif vo
Industriiroboter uf 120'000 Stück verdobblet. General Motors hät scho 2008 Blään
gha, die erste Auti, wo vom e Roboter gstüürt wärde, vo 2015 aa z teste und vo
2018 aa in Serii z broduziere.



https://als.wikipedia.org/wiki/Ren%C3%A9_Descartes

Dr René Descartes (* 31. März 1596 z La Haye en Touraine; † 11. Februar 1650 z
Stockholm) isch ä französische Philosoph gsi. Er isch dr Begründer vom moderne
Rationalismus und het s Sälbschtbewusstsii as philosophischi Grundlag iigfüehrt
(Cogito ergo sum–I dängg aso exischdier i.) Er het underschiide zwüschem
Schbirituelle und em Materielle, dere Uffassig sait me hützudage dr
'Cartesianisch Dualismus'. In dr Mathematik het er mit dr analytische Geometrii
d Algebra und d Geometrii verbunde. Er isch dr Meinig gsi, ass ä
mechanischdischi Physik d Natur besser beschriibt as die arischtotelischi Physik
und het au brobiert physikalischi Erschiinige z erkläre, aber siini Theorie (wie
d Vortextheorie) si vo bessere vom Isaac Newton abglöst worde.

Dr René Descartes isch am 31. März 1596 z La Haye in Touraine uf d Wält cho. Er
isch an dr Jesuiteschuel La Flèche erzoge worde und het sit 1618 bis 1621 in dä
Armeä vom Moritz vo Nassau und vom Kurfürscht vo Bayre dient. Noch siiner
Entlassig isch er in ganz Europa umegreist, und het sit 1629 meischtens z
Holland gläbt. 1649 isch er noch Stockholm zoge, für zum die schwedischi Königin
Christine z underrichde, isch aber scho vier Möned druf gschdorbe.

Us Angschd vor dr Inquisition, wo 1633 dr Galileo Galilei het lo verurdeile, het
dr Descartes siini Wärk z erscht anonym uusegä. 1637 isch dr Discours de la
Méthode erschiine mit zwei naturwüsseschaftlige Abhandlige Dioptrique und
Météores und mit La géométrie, wo die analytisch Geometrii entwicklet het. 1641
si die latinische Meditationes de prima philosophia zsämme mit Gegedarschdellige
vom des Mersenne, Gassendi, Hobbes und andere und im Descartes siini Antworde
druf, erschiine. 1644 het er Principia Philosophiae uusegä, wo s ganze Syschdem
beschriibe het. 1646 het er für d Brinzässin Elisabeth vo dr Pfalz Traité des
passions de l'âme gschriibe. Posthum isch De homine 1662 uf latinisch uusecho,
und uf französisch as Traité de l'homme zsämme mit em Traité de la lumiè ou le
monde im Johr 1677. Zwei Jugendschrifte, Regulae ad directionem ingenii und
Inquisitio veritatis per lumen naturale si 1701 druckt worde.



https://als.wikipedia.org/wiki/Regionen_Frankreichs

D Regione (frz. Régions, Sg. Région) si die obersti Ebeni vo de Collectivités
territoriales (Gebietskörperschafte) z Frankriich.

Frankriich isch, bis And 2015, in 27 Regione iideilt. 22 vo de Regione befinde
sich in Europa. Ä Region in Europa bestoht us Départements. D Region Korsika
isch ä Collectivité territoriale mit Sonderstatus. Die fünf Regione z Übersee
(Régions d'Outre-Mer: Martinique, Guadeloupe, Réunion, Französisch-Guayana und
Mayotte) entspräche de fünf französische Überseedépartements (Départements
d'Outre-Mer = DOM).

D Regione cha mä dr Grössi noh mit de dütsche Bundesländer vergliiche, si si
aber keini Gliidstaate, wo ä eigeni Verfassig, ä eigeni Regierig, ä eige
Parlamänt un eigeni Gricht hai.

Jedi Region het ä Regionalroot (Conseil Régional), wo alli sächs Johr diräkt
gwehlt wird.

Währed bi de Wahle vo de Regionalrööt 1986, 1992 und 1998 ä reins
Verhältniswahlrächt gulte het, isch bi de Wahle vom März 2004 ä neus
Wahlverfahre iigfüehrt worde. Noch däm git s immer no ä Verhältniswahlrächt noch
Liste, aber mit zwei Wahlgäng und erä Mehrheitsprämie. Wenn im erste Wahlgang
kei Liste die absoluti Mehrheit vo de Stimme gwunne het, findet ä zweite
Wahlgang statt. An däm chönne nume Liste deilnäh, wo im erste Wahlgang meh as
10 % vo de Stimme übercho hai. Gliichzitig bechömme alli Liste, wo im erste
Wahlgang meh as 5 % vo de Stimme übercho hai, d Möglikeit, mit erä andere Liste
z fusioniere. Drei Viertel vo de Sitz vom Regionalroot wärde proportional unter
alli Liste verdeilt, wo im letzte Wahlgang meh as 5 % vo de Stimme übercho hai.
D Liste, wo gwunne het (mit meh as 50 % im erste Wahlgang bzw. mit der grösste
Stimmezahl im zweite Wahlgang) überchunnt zuesätzlig s letzte Viertel vo de Sitz
vom Regionalroot.

Der Regionalroot wehlt ä Präsident (Président) und ä baar Vizepräsidente
(Vice-Présidents) für verschiidnigi Zueständigkeitsberiich, wo d Sälbstverwaltig
vo der Region leite.

Der Regionalpräfekt (Préfet de Région) wird vo der Zentralregierig ernennt und
koordiniert d Tätigkeit vo der Zentralregierig in der Region. D Funktion vom
Regionalpräfekt wird in Personalunion vom Präfekt vom Département usgüebt, in
welem sich der Hauptort vo der Region befindet.

In de Überseeregionen, wo mit de Überseedépartements identisch si, existiere in
jeder näbenander ä Regionalroot und der Generalroot vom Département, wo d
Befuegnis usüebe, wo de Regione beziehigswiis de Départements zuestöhn.

Korsika isch andersch as die übrige Regione und het anstatt vom enä Regionalroot
ä Territorialversammlig (Assemblée territoriale de Corse), wo imme no noch em
reine Verhältniswahlrächt gwehlt wird, und ä Exekutivroot (Conseil exécutif), wo
dere gegenüber verantwortlig isch.

Die hütige französische Regione si 1956 as Programmregione (Régions de
programme) zur Koordinierig vo der staatlige Regionalplanig gschaffe worde. Vo
1960 a hai si Circonscriptions d'action régionale gheisse. 1964 si für d Regione
Kommissione für die regionali wirtschaftligi Entwicklig (Commissions de
Développement Économique Régional) gschaffe worde.

1970 isch Korsika, wo bis denn Deil vo der Region Provence-Alpes-Côte
d'Azur-Corse gsi isch, än eigeni Region worde, drennt vo Provence-Alpes-Côte
d’Azur.

1972 hai d Regione dr Status vo Établissements publics unter dr Leitig vom enä
Préfet de Région übercho. D Commissions de Développement Économique Régional si
vo 1973 a in Regionalrööt (Conseils Régionaux) umbenennt worde. D
Überseedépartements hai 1972 au dr Status vo Regione übercho.

1976 isch s Gebiet um d Hauptstadt Paris, wo bis denn d Bezeichnig Région
Parisienne gha het, under em Name Île-de-France mit de andere Regione
gliichgstellt worde.

Mit de Dezentralisierigsgsetz vo 1982 hai d Regione dr Status vo Collectivités
territoriales (Gebietskörperschafte) übercho, wien en bis denn nume d Gmeinde
und d Départements gha hai.

Korsika isch 1982 ä Region mit Sonderstatus worde und het vo däm Johr a ä diräkt
gwehlti Regionalversammlig. Im Johr 1991 isch s ä Collectivité territoriale mit
Sonderstatus worde.

Anne 2011 isch Mayotte noch ere Volksabstimmig 2009 als Region (ROM/DOM) dezue
cho.

Am 8. Awrìl 2014 hat dr Premier Ministre Manuel Valls erkìndikt ass d Zahl vu de
Franzeesche Regione am 1. Jänner 2016 sott abnämme. Es bliiwe numme noch 18
Regione: 13 uf dr France métropolitaine un 5 in de DOM-TOM.



https://als.wikipedia.org/wiki/Polnische_Sprache

D polnisch Sprach (Polnisch: język polski) ghört zue de lechische Gruppe vo de
weschtslawische Sprache, zuenere Untergruppe vo de indogermanische
Sprachfamilie. Polnisch isch nöch verwandt mit em Kaschubische, em Tschechische,
em Slowakische und em Sorbische, wo vonere Minderheit in Dütschland gschproche
wird.

Polnisch isch d'Landesschprach vo Pole. Näbe de 38 Millione Lüt vo Pole chömmed
noo öppe 15–18 Millione dezue, wo im Uusland Polnisch chönd. Es git au noo
grösseri Sprächerzahle in Russland, Litaue, Wissrussland, de Ukraine und
Tschechie und de andere Nachfolgschtaate vo de ehemalige Sowjetunion, aber au in
Kanada, Irland, Argentinie und Auschtralie. Bedütendi polnischi Minderheite gits
noo i de Vereinigte Schtaate, wo gschätzt wird, dass öppe 6–10 Millione
Polnischsprochigi läbed, und au in Dütschland, Brasilie und Frankriich.

Polnisch wird vo Afang a mit em latinische Alphabet gschribe, im Gegesatz zue
andere slawische Sprache, und bruucht diakritischi Zeiche für d'genau Widergab
vo de polnische Luut.

A, Ą, B, C, Ć, D, E, Ę, F, G, H, I, J, K, L, Ł, M, N, Ń, O, Ó, P, R, S, Ś, T, U,
W, Y, Z, Ź, Ż.

 Polnischi Sprichwörter im dütschsprochige Wikisource D Wikipedia uff Polnisch S
Wiktionary uff Polnisch — e freis Wörterbüech Wikibooks uff Polnisch — Lern- und
Lehrmaterialie Wikinews uff Polnisch — Aktuälli Nochrichte Wikiquote uff
Polnisch — Zitate



https://als.wikipedia.org/wiki/Paul_Klee

Dr Paul Klee (* 18. Dezämber 1879 z Münchebuchsee, Schwiz; † 29. Juni 1940 z
Muralto, Schwiz) isch e Mooler und Grafiker gsi. Er isch zwar in dr Schwiz uf d
Wält cho und ufgwachse, isch aber gschtorbe, bevor er di Schwizer
Staatsbürgerschaft übercho het. Er isch in ängem Kontakt zur
Redaktionsgmeinschaft vo «Der Blaue Reiter» gstande, und het sich dere 1911
aagschlosse. Bis zu sällere Zit isch er hauptsächlig as Grafiker dätig gsi, aber
e Reis uf Tunis 1914 zsämme mit em August Macke und em Louis Moilliet het em zu
siim Durchbruch as Mooler verhulfe. Siis vilsitige Wärk wird em Expressionismus,
Konstruktivismus, Kubismus, Primitivismus und em Surrealismus zuegordnet.

Wie si Fründ, dr russisch Mooler Wassily Kandinsky, het dr Klee vo 1920 aa am
Bauhaus z Weimar und spöter z Dessau Underricht gee. Vo 1931 aa isch er
Profässer an dr Kunstakademii Düsseldorf gsi. Noch dr Machtergrifig vo de
Nationalsozialiste het men en entloo und er isch uf Bärn ins Exil gange. Dört
isch vo 1934 aa währed siine letzte Johr en umfangriichs Spootwärk entstande,
drotzdäm dass si Chrankhet immer schwerer worden isch. Näbe sim künstlerische
Wärk het er kunsttheoretischi Schrifte wie zum Bischbil Schöpferische Konfession
(1920) und Pädagogisches Skizzenbuch (1925) gschriibe. Dr Paul Klee ghört zu de
bedütendste bildende Künstler vo dr Klassische Modärne im 20. Johrhundert.

Dr Paul Klee isch as Ernst Paul Klee am 18. Dezämber 1879 z Münchebuchsee as s
zweite Chind vom dütsche Musiglehrer Hans Wilhelm Klee (1849–1940) und dr
schwiizerische Sängere Ida Marie Klee, geb. Frick (1855–1921), uf d Wält cho. Si
Schwöster Mathilde († 6. Dezämber 1953) isch am 28. Januar 1876 z Walzehuuse uf
d Wält cho. Dr Vater isch vo Tann in dr Rhön gsi und het am Stuttgarter
Konservatorium Gsang, Klavier, Orgle und Giige studiert. Dört het er si spöteri
Frau Ida Frick kenneglehrt. Bis 1931 het dr Hans Wilhelm Klee as Musiglehrer am
Bärnische Staatsseminar z Hofwil bi Bärn gschafft. Däm Umstand isch s z
verdanke, ass dr Klee im Huus vo siine Eltere siini musikalische Fähigkeite het
chönne entwickle; si hai en bis zum Ändi vo sim Läbe begleitet und inspiriert.

Im Johr 1880 isch d Familie uf Bärn züglet, wo si e baar Mol d Wohnig gwächslet
het und denn 1897 en eignigs Huus im Chillefäldquartier bezoge het. Vo 1886 bis
1890 isch dr Klee uf d Brimarschuel gange und het, won er sibni gsi isch,
Giigenunderricht an dr Stedtische Musigschuel afo übercho. Er isch uf dr Giige
bald scho so guet gsi, ass er scho as Elfjöhrige as usserordentligs Mitgliid bi
dr Bärnische Musiggsellschaft het döfe spiile.

Im Klee siini wiitere Inträsse si im Zeichne und Dichde gläge. In siine
Schuelbüecher und -heft het s e Hufe Karikature. Scho früeh het er mit em
Zeichestift d Silhouette vo Stedt won er kennt het wie Bärn, Fribourg und d
Landschaft um sä ume erfasst. Siis zeichnerische Talänt isch aber nit gförderet
worde, wil siini Eltere ihn zum Musiker hai welle lo usbilde. 1890 isch dr Klee
uf s Progymnasium z Bärn gange. Im April 1898 het er aagfange e Dagebuech z
füehre, won er bis zum Dezämber 1918 ergänzt het; er het s im gliiche Johr no
redigiert und ihm d Überschrift „Erinnerungen an die Kindheit“ gee. Im Septämber
1898 het er si Schuelusbildig mit dr Matur am Literargymnasium z Bärn
abgschlosse. Zur wiitere Usbildig het er d Schwiz verloo und isch uf Münche
gange, zum Kunst z studiere. Mit däm Entschluss het er sich gegen e Wunsch vo
siine Eltere ufglehnt. Näbe siim Emanzipationswille het s für ihn non e andere
Grund gee, für zum nid Musig z studiere: Er het dänggt, ass s musikalische
Schaffe si Höhepunggt scho überschritte haig und het die modärnen Kompositione
nit gschetzt.

Z Münche het dr Klee zerst Grafik an ere Privatschuel bim Heinrich Knirr
gstudiert, wil en d Akademii vo de Bildende Künst Münche nid gnoh het, und het
sich 1899 bim Walter Ziegler (1859–1932) in dr Technik vom Radiere und Ätze
usbildet. Dr Klee het s unghemmte studäntische Läbe gnosse und het e Hufe Affäre
mit junge Modäll gha, für zum „eine verfeinerte Sexualerfahrung“ überzcho. Im
Februar 1900 het er en eiges Atelier bezoge und isch vom 11. Oktober 1900 in d
Moolklass vom Franz vo Stuck an dr Kunstakademii gange, wo au dr Wassily
Kandinsky gstudiert het. Dr Klee het sich nid sehr für e Underricht intressiert,
isch nume sporadisch in d Klass cho und het dorum dr Kandinsky denn nid
kenneglehrt. Im Merz 1901 het er d Akademii wider verloo.

Vom 22. Oktober 1901 bis 2. Mai 1902 het er mit em Bildhauer Hermann Haller e
Studiereis uf Italie gmacht, wo über Mailand, Genua, Livorno, Pisa, Rom, Porto
d’Anzio, Neapel, Pompei, Sorrento, Positano, Amalfi, Gragano und Florenz gangen
isch. Drei Erläbniss het er gha, wo für si künstlerischs Usdrucksvermöge
entscheidend gsi si, as Ersts d Renaissance-Architektur z Floränz, d Paläst vo
de Chille, wo d Stadt vo de Medici zum ene Gsamtkunstwärk mache, ihr
konstruktivs Elimänt, die baulige Zahlegheimniss und d Proportionsverheltniss,
as Zweits het dr Klee zum erste Mol im Aquarium vo Neapel d Imagination und
Phantastik vo de Naturforme gseh, deren ihri Farbebracht, s Märlihafte vo dr
Fauna und dr Flora im Meer, und drittens het er die spiilerischi Sensibilität vo
de gotische Daafelemoolereie vo Siena erläbt.

Won er 1902 vo Italie zruggchoo isch, het dr Klee bis 1906 bi siine Eltere
gwohnt und si Läbe as Giiger bi dr Bärnische Musiggsellschaft verdient, und het
an deren ihre Abonnemäntkonzärt au no as Rezensänt und Substitut gschafft. Er
het anatomischi Vorläsige und en anatomische Kurs beleit und so si künstlerischi
Usbildig witergfüehrt. 1903 si die erste vo de zäh Radierige entstande, won er
bis 1905 gmacht het und wo im Zyklus Inventionen zsämmegfasst si. Im Johr 1904
het dr Klee im Chupferstichkabinett z Münche d Illustratione vom Aubrey
Beardsley, William Blake und Francisco de Goya gstudiert, won en, wie au s
grafische Wärk vom James Ensor, in dere Zit dief beiidruckt hai.

Im Mai und Juni vom Johr 1905 het dr Klee zsämme mit siine Jugendfründ, em Louis
Moilliet, wo au Künstler worden isch, und em Schriftsteller Ernst Bloesch
(1878–1945), e Reis uf Baris gmacht, won er sich em Studium vo dr eltere Kunst
im Louvre und in dr Galerii vom Palais du Luxembourg gwidmet het. In däm Johr
het er zum erste Mol dr Impressionismus wohrgnoh und het im Herbst aagfange,
sich mit dr Hinderglasmoolerei afo befasse. 1906 het er z Berlin d
Johrhundertusstellig vo dr dütsche Kunst bsuecht und isch im Septämber vo däm
Johr uf Münche züglet. Dört het er am 15. Septämber d Pianistin Lily Stumpf (*
10. Oktober 1876; † 22. September 1946) ghürotet, won er 1899 bin ere
Kammermusig-Soirée kenneglehrt het. E Johr druf, am 30. Novämber 1907, isch ihre
Bueb, dr Felix, uf d Wält cho. Dr Klee het dr grösst Deil vo dr Chindererziehig
übernoh und dr Huushalt in ihrer Wohnig z Schwabing gfüehrt. D Lily Klee het
Gäld verdient, indäm si nüme as Pianistin ufdräte isch, sondern Klavierstunde
gee het.

Im Mai 1908 isch dr Klee Mitgliid in dr Vereinigung vo de schwiizerische
Graphiker «Die Walze» worde und het im gliiche Johr drei Wärk bi dr Münchner
Secession usgstellt, sächs Wärk bi dr Berliner Secession und isch au bi dr
Usstellig im Münchner Glaspalast drbii gsi. In dr Schwizer Zitschrift «Die
Alpen» het er in de Johr 1911 und 1912 über musikalischi Vorstellige greferiert.

Im Januar 1911 het dr Klee z Münche dr Alfred Kubin kenneglehrt, und won er
vorgha het im Voltaire si Candide z illustriere, het dä en drbii understützt. Zu
däm Zitpunkt isch im Klee siis grafische Wärk sehr wichdig gsi, und si Neigig
zum Sarkastische, Skurrile und Ironische het em Kubin sehr gfalle. Er isch nit
nume e Fründ vom Klee worde, sondern au e bedütende Sammler. 1911 het dr Kubin
dr Klee mit em Kunstkritiker Wilhelm Hausenstein bekannt gmacht und er isch im
Summer e Gründigsmitgliid vo dr Münchner Künstlervereinigung Sema und deren ihre
Gschäftsfüehrer worde. Im Herbst het er d Bekanntschaft vom August Macke und vom
Wassily Kandinsky gmacht. Im Winter het er sich dr Redaktionsgmeinschaft vom
Almanach Der Blaue Reiter aagschlosse, wo dr Wassily Kandinsky und dr Franz Marc
gründet gha hai. Anderi Mitarbeiter si under anderem dr August Macke, d Gabriele
Münter und d Marianne von Werefkin gsi. Dr Klee isch in de wenige Mönet won er
mitgmacht het, zum ene wichdige und eigeständige Mitgliid vom Blaue Reiter
worde, er het sich aber nie vollständig integriert.

D Herusgoob vom Almanach isch aber zugunste von ere Usstellig ufgschobe worde.
Die ersti vo de beide Usstellige vom Blaue Reiter het vom 18. Dezämber 1911 bis
zum 1. Januar 1912 in dr Modärne Galerii Heinrich Thannhauser z Münche
stattgfunde. Dr Klee het denn nüt usgstellt, in dr zweite Usstellig, wo vom
12. Februar bis zum 18. März 1912 in dr Galerii Goltz stattgfunde het, si 17
grafischi Aarbede von em zeigt worde. Die zweiti Usstellig het programmatisch
Schwarz-Weiß gheisse, wil si usschliesslig Druckgrafik berücksichtigt het. Dr
Kandinsky und dr Marc hai dr Almanach Der Blaue Reiter, wo scho 1911 blant gsi
isch, im Mai 1912 im Piper Verlag usegee, und din si mehreri Wärk vom Klee
reproduziert worde. Gliichzitig het dr Kandinsky sini kunsttheoretischi Schrift
Über das Geistige in der Kunst publiziert.

Währed siim zweite Ufenthalt z Baris vom 2. bis 18. April 1912 het dr Klee mit
siiner Frau Lily d Galeri vom Daniel-Henry Kahnweiler aagluegt und d Sammlig vom
Kunsthändler Wilhelm Uhde, Wärk vom Georges Braque, André Derain, Henri Matisse,
Pablo Picasso, Henri Rousseau und Maurice de Vlaminck. Er het dr Henri Le
Fauconnier und dr Karl Hofer droffe und am 11. April dr Robert Delaunay in däm
siim Bariser Atelier. Z Köln si vom 25. Mai bis zum 30. Septämber 1912 uf dr
Internationale Kunstusstellig vom Sonderbund vo de Westdütsche Kunstfründ und
Künstler z Cöln vier Zeichnige vom Klee zeigt worde. Im Dezämber 1912 het er im
Robert Delaunay si Ufsatz Über das Licht (La Lumière) zur Übersetzig für im
Herwarth Walden si Kunstzitschrift Der Sturm z Berlin übercho, wo dr Franz Marc
für ihn us Baris mitbrocht het. Dr Ufsatz isch im Januar vom Johr druf in dr
Kunstzitschrift erschiine. Dr Klee het z Baris im Delaunay siini Fänsterbilder
kenneglehrt. Er het in ene „den Typus eines selbständigen Bildes, das ohne
Motive aus der Natur ein ganz abstraktes Formdasein führt …“ gseh, wie er in ere
Usstelligskritik 1912 gschriibe het. Under em Delaunay siim Iifluss het sich im
Klee siis Verständnis vo Liecht und Farb grundlegend veränderet. Er het brobiert
d Aaregige, won er vom Delaunay siim Wärk überchoo het, in siine Bilder und
Bletter bildlig umzsetze, het ene meh Farbe gee und Effekt nume mit Kontrast und
Donunderschiid überchoo. Vom Septämber 1913 aa het er bi dr Usstellig vom Erste
Dütsche Herbstsalon z Berlin, wo dr Walden organisiert het, Aquarell und
Zeichnige usgstellt.

Am 3. April isch dr Klee zsämme mit em August Macke und em Louis Moilliet zun
ere dreiwöchige Studiereis uf Tunesie ufbroche. D Reis, won en zur Moolerei
brocht het, isch vo Bärn über Lyon und Marseille gange, mit Abstächer uf
Saint-Germain, Sidi Bou Saïd, Karthago, Hammamet, Kairouan und zrugg über
Palermo, Neapel, Rom, Mailand, Bärn uf Münche. Dr Moilliet het im Gegesatz zum
Macke und zum Klee uf dr Reis kuum gmoolt. Dr Klee het as einzige vo de drei
Mooler e Dagebuech gfüehrt, din het er d Iifahrt noch Tunis beschriibe:

D Aquarell vom Klee si abstrakter gsi, dr Macke het chreftigeri Farbe vevorzugt,
währed dr Moilliet sehr vil grossflechiger gmoolt het. Gege s Ändi vo dr Reis
het mä aber doch chönne gseh, wie si sich gegesitig beiiflusst hai, mä muess
nume Wärk vergliiche, wo zur gliiche Zit entstande si, wie Kairouan III vom
Macke, im Klee si Ansicht v. Kairouan und vom Moilliet Kairouan. Dr Klee isch
dur s Farbverständnis vom Delaunay für s intensive Liecht und d Farbe vom Süden
sensibilisiert gsi und het mehreri Aquarell gmoolt, wo au siiner Meinig nooch
für siis spötere Wärk vo grosser Bedütig gsi si. So het er am 16. April in siim
Dagebuech gschriibe:

Im Mai 1914 isch dr Klee e Gründigsmitgliid und dr Schriftfüehrer vo der «Neue
Münchner Secession» worde, wo us em Zsämmeschluss vo Künstler vo dr «Münchner
Secession», dr «Neue Künstlervereinigung», dr «Sema» und dr «Scholle» entstanden
isch. Im Johr druf isch er em Dichter Rainer Maria Rilke begegnet, won e baar
Mönet lang öbbe vierzig Bletter vom Klee in siim Zimmer het döfe haa.“

Im Klee si Vater isch dütsche Staatsbürger gsi und au dr Klee het sich nie in dr
Schwiz lo iibürgere. Wo dr Erst Wältchrieg aagfange het, isch er dorum z
Dütschland wehrpflichdig gsi. Am 5. März 1916 isch er as Landsturmsoldat ufbote
worde und het au erfahre, ass si Fründ Franz Marc am Dag vorhär bi Verdun
gfallen isch. Am 11. März 1916 het er mit siiner militärische Grundusbildig
aagfange und wo die verbii gsi isch, isch er as Soldat hinder dr Front iigsetzt
worde. Am 20. August isch dr Klee zur Flieger-Ersatzabdeilig uf Oberschleissheim
cho, won er Flugzügdransport begleitet und handwärkligi Arbete, wie s Usbessere
vo de Tarnfarbe vo de Flugzüg, gmacht het. Am 17. Januar 1917 isch er an die
Königlich Bayrischi Fliegerschuel z Gersthofe versetzt worde, won er bis zum
Ändi vom Chrieg as Schriiber vom Kassewart bliiben isch. Er het dört e Zimmer
usserhalb vo dr Kasärne gha, won er au während em Chrieg mit dr Moolerei het
chönne wiitermache.

Im Herwarth Walden siiner Galerii Der Sturm het s im Merz 1916 en ersti
Usstellig vo siine abstrakte Aquarell gee, e zweiti im Februar 1917. Siini
Arbeite hai sich guet verchauft, und wil dr Kunstmärt so positiv greagiert het,
het dr Walden neui Wärke von em bstellt. Paradoxerwiise het dr Klee, won er
ufbote worden isch, mit Bilder Erfolg gha, wo grad si Ablähnig vom Chrieg hätte
sölle dokumentiere. 1918 het dr Klee si künstlerische und kommerzielle
Durchbruch z Dütschland erläbt. An dr Walden elei het er so Bilder für 3460 Mark
chönne verchaufe. Im däm Johr isch s Sturm-Bilderbuech Paul Klee erschiine, wo
dr Herwarth Walden uusegee het.

Im Juni 1919 hai d Stuttgarter Akademiistudänte Willi Baumeister und Oskar
Schlemmer bim zueständige Ministerium dr Vorschlag iigreicht, ass dr Paul Klee
as Nochfolger vom Adolf Hölzel zum Profässer an d Akademii vo de bildende Künst
z Stuttgart berüeft wurd. Dr Paul Klee isch däm Vorschlag im Juli positiv
gegenübergstande, er isch aber im Herbst zu nüt cho, wil d Akademii under em
Diräkter Heinrich Altherr ihn abglehnt hai.

Dur d Vermiddlig vom Alexej von Jawlensky hai sich 1919 dr Klee und d Galeristin
Galka Scheyer, wo vo 1924 aa d Künstlervereinigung under em Gruppename
Die Blaue Vier/The Blue Four in de Vereinigte Staate verdrätte het und d
Verbreitig vo deren ihre künstlerische Ideä dur Usstellige und Vordräg het welle
fördere, droffe. Am 12. April 1919 het sich dr Klee z Münche dr Röötrepublik
aagschlosse, won er as Mitgliid vom Root vo de bildende Künstler und vom
Aktionsusschuss vo de revolutionäre Künstler vo Münche aktiv worden isch.
Nochdäm d Röötrepublik am 11. Juni niidergschlage worden isch, het er uf Züri
müesse flüchte. Dört het sich dr Klee mit Künstler vo dr DADA-Gruppe droffe,
under anderem mit em Tristan Tzara, em Hans Arp, em Marcel Janco, em Hans
Richter und mit em Komponist Ferruccio Busoni. Bi däm het er sich für e
Klavierprofessur am Zürcher Konservatorium zugunste vom Gottfried Galston
iigsetzt. Am 1. Oktober 1919 het dr Klee mit em Münchner Kunsthändler Hans Goltz
e Generalverdrätigsverdrag abgschlosse, won er bis 1925 e baar Mol verlengeret
het. Die ersti retrospektivi Einzelusstellig vom Paul Klee isch am 17. Mai 1920
in dr Galerie Goltz z Münche eröffnet worde. Si het 371 Wärk umfasst: Gmäld,
Aquarell, Plastike, Zeichnige und Grafik-Bletter. Im Usstelligskatalog het s e
biographischi Skizze noch eigene Aagoobe vom Künstler gha.

Am 29. Oktober 1920 het dr Walter Gropius dr Paul Klee as Wärkstattmeister für
Buechbinderei an s Staatlige Bauhuus z Weimar grüeft. Er het am 10. Januar 1921
aagfange Underricht z gee. Si Ernennig isch e kulturpolitischi Entscheidig gsi,
wil dr Klee noch dr Novemberrevolution z Münche zerst zwar zögeret het, sich
denn aber zur politische Lingge bekannt het. D Mooler vom Bauhuus hai im Klee
siis Wärk kennt und hai die Richdig in dr modärne Moolerei verdrätte, wo in dr
Galerii Der Sturm z Berlin zeigt worden isch. Im Septämber vo däm Johr isch dr
Klee mit siiner Familie ändgültig uf Weimar züglet. Si Sohn Felix isch kuum
vierzähni gsi und isch dr jüngst Bauhuusschüeler worde.

Z Amerika isch 1920 d Künstlerorganisation «Société Anonyme Inc.» vo dr
Katherine Sophie Dreier und em Marcel Duchamp gründet worde. D Dreier het im
Septämber 1920 dr erst Kontakt mit em Klee ufgnoh, und im Merz 1921 isch er bi
dr Gruppenusstellig «14th Exhibition» drbii gsi, wo vo dr «Société» z New York
organisiert worden isch, und si Wärk isch dört zum erste Mol in de USA
vorgstellt worde. D Dreier het au öbbe einezwanzig vom Klee siine Wärk besässe,
und die si sit 1953 as Nochlass in dr Sammlig vo der Yale University in dr
Beinecke Rare Book and Manuscript Library.

Am Bauhuus het dr Klee 1922 d Wärkstett für Gold-, Silber- und Chupferschmiid
übernoh und drzue sit dr zweite Johreshelfti d Wärkstatt für Glasmoolerei. Im
Februar 1923 het d Berliner Nationalgalerii z Berlin im Chronprinzepalais en
Einzelusstellig organisiert, wo mit 270 Wärk die bis denn zweitgrössti Ustellig
vom Klee gsi isch. Nochdäm sich s Bauhuus dur d Übernahm vom László Moholy-Nagy
für e sogenannte «Vorkurs» (Grundlagenusbildig) im Johr 1923 umstrukturiert het,
isch im Paul Klee si Underricht in dr «Formlehr» e feste Bestanddeil vo dere
Grundusbildig worde, und er het au no d Wärkstatt für Wäberei übernoh.

Am 7. Januar 1924 isch z New York die ersti Einzelusstellig vom Klee in de USA,
wo d «Société Anonyme Inc.» organisiert het, eröffnet worde. Die «16th
Exhibition of Modern Art» in de Galeriirüüm vo dr Société Anonyme het 27 Wärk
vom Künstler umfasst, drunder Rosenbaum, 1920, Herbstblume, 1922, Blumen im
Wind, 1922, Kleines Regattabild, 1922 und Der Hügel, 1922.

Ändi Merz 1924 het dr Klee – in Erinnerig an dr «Blaue Reiter» – mit em Lyonel
Feininger, em Wassily Kandinsky und em Alexej von Jawlensky d Künstlergruppe
«Die Blaue Vier», wo scho 1919 blant worden isch, z Weimar gründet. D Galka
Scheyer het se dört bsuecht, zum d Modalitäte vo dr Gründig z regle und dr
Verdrag zwüschen ihr und de vier Künstler z underschriibe. Dr Zsämmeschluss isch
eso as «freiji Gruppe vo de Blaue Vier» formell bestätigt worde, wo zerst dur
Usstellingen und Vordräg het müesse bekannt gmacht wärden. Er het usser im
Bauhuus-Umfäld vor allem in de USA usgstellt. D Galka Scheyer het ihr Vorhaben
bis si 1945 gstorben isch, realisiert, zerst z New York, denn z Kalifornien
under schwiirigere Bedingige as erwartet. An 600 Universidete und 400 Museä haig
si gschriibe und für en Usstellig vo dr «Blue Four» gworbe. Zerst haig si wenig
Erfolg gha, het d Agäntin in de zwanziger Johr brichdet.

Dr Klee isch 1925 uf Baris gfahre und het vom 21. Oktober bis zum 14. Novämber
in dr Galerii Vavin-Raspail 39 Aquarell usgstellt, si ersti Einzelusstellig z
Frankriich. Dr Katalaog, wo d Usstellig begleitet het, het im Vorwort en
Iileitig vom Louis Aragon gha. E Gedicht vom Paul Éluard mit em Ditel Paul Klee
isch au din gsi. Au im Novämber, vom 14. bis 25., si uf dr erste Usstellig vo de
Surrealiste in dr Galerii Pierre, näben Arbeite vo Künstler wie em Hans Arp, em
Giorgio de Chirico, em Max Ernst, em André Masson, em Joan Miró, em Man Ray, em
Pierre Roy und em Pablo Picasso, zwei Bilder vom Klee zeigt worde. Er isch aber
nie e Mitgliid vo dr Gruppe vo de Surrealiste worde.

Im Juli 1926 isch s Bauhuus uf Dessau züglet und dr Paul Klee het mit siiner
Frau in eim vo de drei Dobbelhüüser gwohnt, wo dr Walter Gropius für d
Bauhuusmeister baut het, in dr andere Helfti vom Huus het s Ehebaar Kandinsky
gwohnt. Vom August bis Septämber isch dr Klee mit siiner Frau und sim Bueb Felix
uf dr Insle Capraia bi Elba gsi, und isch au uf Floränz, Ravenna und Mailand
gfahre. Am 4. und 5. Dezämber isch s Bauhuus Dessau eröffnet worde. Dr Klee het
d Gstaltigslehr für Wäberei übernoh, zitwiis Underricht im Aktzeichne gee und
mit em Kandinsky eigeni und freiji Moolklasse gleitet. D Lehr vo de bildnerische
Elementarmiddel (Bildnerischi Formlehr, Farbelehr) isch dr Usgangspunkt vom Klee
siim System gsi. Si zentrals Aaliige isch die grundlegendi Erfassig vo de
Beziehige zwüsche Linie, Form (Flechi) und Farbe im Bildruum oder innerhalb vom
ene Muster, wo vorgee gsi isch, gsi. Si Aasatz isch zwar rationalistisch gsi, er
het aber er au d Rolle vom Unbewusste anerkennt und het d Kunst as Schöpfigsakt
parallel zur Natur empfunde.

Sit dr Tunisreis 1914 het Klee kei grösseri Reis meh gmacht. Si zweiti Reis in
dr Orient het ihn vom 17. Dezämber 1928 bis zum 17. Januar 1929 dur Ägypte
gfüehrt, won er under anderem Alexandria, Kairo, Luxor und Assuan isch go
aaluege. S Land het en mit siim Liecht, siiner Landschaft und siine epochale
Dänkmööler und deren ihri Proportions- und Konstruktionsgsetz beiidruckt; die
Iidrück spiegle sich in sine spötere Bilder. E Bischbil isch s Ölgmäld
Necropolis us em Johr 1929, wo mehreri monumentali Pyramide in starkfarbig
bänderte Schichte, wo überenander gsetzt si, abbildet.

Im Aaschluss an die Reis si anderi Bilder entstande, wo ebefalls geometrisch
ufbaut si, wie Feuer am Abend. D Klee-Gesellschaft, wo im Johr 1925 vom
Kunstsammler Otto Ralfs gründet worden isch, het ihm die zweiti Reis in dr
Orient möglig gmacht, aber er isch nid so dief beiidruckt gsi wie vo siiner
erste Orientreis. So het er an si Frau Lily gschriibe: „Ich hatte von Tunis
andere Eindrücke mitgebracht und bin überzeugt, daß Tunis viel reiner ist.“ Im
August 1929 si dr Paul und d Lily Klee in de Summerferie zsämme mit de
Kandinskys z Hendaye-Plage an dr südfranzösische Atlantikküste gsi.

Am 1. April 1928 isch dr Gropius as Diräkter vom Bauhuus zruggdräte, wil s
Komflikte mit dä stedtische Behörde gee het. Er het dr Schwizer Archidekt Hannes
Meyer zum neue Diräkter vorgschlage, und dä het für s Bauhuus nit nume d Devise
„Volksbedarf statt Luxusbedarf“ uusegee, sondern au d Zsämmenarbet mit dr
Industrii intensiviert. Wäge däm het s politische Druck voh de ufstiigende
Nationalsozialiste gee und Händel zwüsche de „aagwandte“ und de „freie“ Künstler
wie em Klee het sich zuegspitzt.

Wil im Klee si Familie no z Weimar gwohnt het, het er si Underricht nume
vierzähdäglig gee, was bi Kollege und Studänte Umverständnis gweckt het. Sini
persönlige Läbens- und Arbetsvorstellige het er nüme mit de Ziil vom Bauhuus
chönne veriibare. Im ene Brief vom 24. Juni 1930 an si Frau Lily het dr Klee
zsämmegfasst: „Es wird einer kommen müssen, der seine Kräfte eleganter spannt
als ich.“ S Aagebot vom Bauhuus, ihm erliichtereti Arbetsbedingigen z gee, het
er abglehnt, wil das nit mit siine Ziil veriibar siig.

Im Johr 1931 het dr Klee gnueg gha vom Striit am Bauhuus, und er het am 1. Juli
as Profässer an dr Kunstakademii Düsseldorf afo schaffe. Dr Boste isch em vom
Walter Kaesbach abote worde. Im Wintersemester het dr er e Kurs über Mooltechnik
abghalte, het aber si Wohnig z Dessau bhalte. Z Düsseldorf het dr Klee e
möblierts Zimmer in dr Mozartstrooss gmietet, spöter in dr Goltsteinstrooss, und
er isch zwüsche de beide Stedt im ene vierzähdägige Rhythmus hin und här
pendlet, wil er en Atelier im Gebäud vo dr Akademii gha het und au eins in siim
Wohnhuus z Dessau, und er het aujetz no dört gschafft. Siini Düsseldorfer
Professorekollege si dr Ewald Mataré und dr Heinrich Campendonk gsi.

Im Oktober 1932 isch dr Klee für nüün Däg uf Venedig und Padua gfahre, nochdäm
er vorhär d Picasso-Usstellig im Kunsthuus Züri bsuecht het, won er in eme Brief
us Bärn an si Frau z Dessau as «e neuji Bestätigung» beschriibe het. Die letzte,
sehr farbige Bilder siige e grossi Überraschig gsi, au dr Henri Matisse siig
iibezoge worde, d Format siige meistens grösser als mä dänki. Vili vo de Bilder
wurde dur die zarti Moolerei gwünne. Alles in Allem e siig dr Mooler vo hüte.
[…]“ Am Aafang vo 1933 het er z Düsseldorf e bassendi Wohnig für d Familie
gfunde, und si hai se am 1. Mai bezoge.

Us dr Düsseldorfer Zit stammt eins vo de grösste Bilder vom Klee, wo sust ehnder
in chliinem Format gschafft het, s Gmäld Ad Parnassum us em Johr 1932. Dr Klee,
wo nume mit vier Schüeler gschafft het, het jetzt wider, wie zur Zit vom
Bauhuus, e gsicherets Iikomme gha, aber weniger Verpflichdige, sodass er siini
künstlerische Absichte het chönne verwirklige.

Wo dr Hitler 1933 an d Macht choo gsi isch, hätt dr Klee en «Ariernoochwiis»
sötte bringe. Er isch im nationalsozialistische Blatt Die rote Erde as
«galizische Jud» beschimpft worde, und si Huus z Dessau isch dursuecht worde. Er
het aber druf verzichdet, z bewiise, ass er dütschstämmig siig, wil er sich nit
um d Gunst vo de neue Machthaber het welle bemüehje. Am 6. April 1933 het er an
si Schwöster Mathilde gschriibe:

Dr Klee het sich dr Nochwiis bsorgt; er isch aber vo de Nationalsozialiste as
«entartete Künstler» und „politisch unzueverlässig“ bezeichnet worde und am 21.
April het män en fristlos us siim Amt entloo. Im Oktober het er e Verdrag mit em
Daniel-Henry Kahnweiler siiner Galerii «Simon» z Paris abgschlosse, wo s Monopol
für alli Verchäuf usserhalb vo dr Schwiz überchoo het. Si Nochfolger an dr
Kunstakademii isch dr Franz Radziwill gsi, e Mitgliid vo dr NSDAP, wo anderthalb
Johr spöter einewäg aaklagt worden isch, er haig «entarteti Kunst» gmacht, und
ebefalls si Stellig het müesse ufgee. Dr Klee het sich vo siiner Arbetsgruppe
mit dene Wort verabschiidet: „Meine Herren, es riecht in Europa bedenklich nach
Leichen“.

D Düsseldorfer Wohnig het er am 23. Dezämber 1933 gruumt. S Ehebaar Klee isch no
am gliiche Dag in d Schwiz emigriert und isch am Heiligoobe 1933 bim Klee siine
Eltere z Bärn iizooge. Im Juni 1934, wo d Möbel und Bilder, wo si z Düsseldorf
zruggloo gha hai, z Bärn achoo si, si si in e Dreizimmer-Wohnig im
Elfenauquartier, Kistlerwäg 6, züüglet. Scho im Früehlig 1934 het dr Klee en
Iibürgerigsaadrag gmacht. Dä isch aber ufgrund vom Berliner Abkomme vom 4. Mai
1933 abglehnt worde: Dütschi Staatsbürger hai sich erst um s Schwizer
Bürgerrächt chönne bewärbe, wenn si sich sit fümf Johr ununterbroche in dr
Schwiz ufghalte gha hai.

D Kunsthalle Bärn het am 23. Februar 1935 e Retrospektive vom Klee eröffnet, in
Kombination mit Wärk vom Hermann Haller, wo spöter in reduzierter Form in dr
Kunsthalle Basel zeigt worden isch. Im August vom Johr 1935 het dt Klee e
Bronchitis gha, und dä het sich zun ere Lungenentzündig entwigglet, und im
Novämber het er e Sklerodermie übercho, en unheilbari Chrankhet. Die
Chrankheitsbezeichnig isch in dr Fachlitratur zum erste Mol 14 Johr noch siim
Dod erschiine. D Diagnose vom Klee siiner Chrankhet isch aber hypothetisch, wil
medizinischi Underlage fehle. Wil er chrank gsi isch, isch si Arbet in de
nechste beide Johr nid vorwärts cho. Drotz de Iischränkige dur d Verhertig vo dr
Huut, wo immer schlimmer worden isch, het er vom Früehlig 1937 non emol e sehr
produktivi Schaffensphase erläbt. Er het vil improvisiert und verschidnigi
Usdrucksforme bruucht, drunder Bleistift-, Chriide- und Duschzeichnige. Drbii
het er si Gsundheitszuestand thematisiert, wo immer schlächter worden isch, dur
Darstellige vo liidende Figure und er het afo grösseri Bimsel bruuche, won em s
Schaffe liichter gmacht hai.

Am 19. Juli 1937 isch z Münche d Usstellig «Entartete Kunst» eröffnet worde, wo
dr Klee mit 17 Wärk verdräte gsi isch und wo as Wanderusstellig nochhär z
Berlin, z Leipzig, z Düsseldorf, z Salzburg und in e baar andere Sted zeigt
worden isch. Vom August 1937 aa si die erste zitgenössische Kunstwärk
beschlagnahmt worde, drunder d Wärk vom Klee, wo scho in dr Münchner Usstellig
as «entartet» schlächtgmacht worde si. Denn si no 102 anderi Wärk vom Paul Klee
us dütsche Sammlige as «entarteti Kunst» beschlagnahmt und ins Usland verchauft
worde. E Hufe vo de beschlagnahmte Kunstwärk si über e Berliner Kunsthändler
Karl Buchholz, wo Eigedümer vo dr New Yorker «Buchholz Gallery» gsi isch, uf e
amerikanische Kunstmärt cho. Dr Buchholz isch dr grösst Abnähmer vo dr
«Kommission zur Verwertung der Produkte entarteter Kunst» gsi, denn er het mit
de entsprächende Devise chönne zahle. Er het d Wärk usschliesslig an si Filiale
z New York gschiggt, wil si nume usserhalb vom Dütsche Riich häi sölle verchauft
wärde.

Im April 1939 het dr Klee e zweite Aadrag uf Iibürgerig gstellt. Si Gsuch isch
vo dr Bolizei kritisch überbrüeft worde, denn in dr Öffentlichkeit het mä die
modärni Kunst as e Begleiterschiinig vo dr lingge Bolitik aagluegt. Im e gheime
Bricht vom ene Bolizeibeamte isch im Klee siis Wärk as «e Beleidigung gege die
wirkligi Kunst und e Verschlächterig vom guete Gschmack» beschriibe worde, und d
Press het em understellt, ass si Kunst vo jüdische Händler us rein finanzielle
Gründ gförderet wurd. Drotz em Bolizeibricht het män em Klee am 19. Dezämber
1939 d Bewilligung gee, si Iibürgerungsaadrag iizreiche. Am 16. Februar 1940
isch im Kunsthuus Züri d Jubileumsusstellig «Paul Klee. Neuji Wärk» eröffnet
worde, wo die einzigi Presentation vom Künstler siim Spootwärk, won er sälber
konzipiert het, gsi isch. Es het non e baar Aahörige gee und denn het dr
Gmeindiroot vo dr Stadt Bärn am 5. Juli 1940 ändgültig über d Iibürgerig welle
entscheide. Si Gsuech isch aber nüme bearbeitet worde, wil sich am Aafang vom
April 1940 si Gsundheitszuestand verschlächteret het, und är am 10. Mai e
Kurufenthalt im ene Sanatorium z Locarno-Muralto aagfange het. Er isch am 29.
Juni 1940 gstorbe, ei Wuche vor dr Sitzig in dr Clinica Sant’Agnese z Muralto.
Erst im Johr 1942 isch em postum d Schwizer Staatsbürgerschaft zuerkennt worde.

Im Klee si Biografin, d Carola Giedion-Welcker, het dr Künstler churz vor siim
Dod in siiner Bärner Wohnig bsuecht. Si verzellt, ass dr Klee über d Aagriff vo
dr Press, wo im Zsämmehang mit ere groosse Usstellig vo siim Spootwärk z Züri
veröffentligt worde si, ufgregt und verergeret gsi siig, wil si si Gsuech uf
Iibürgerig empfindlig hätte chönne störe oder sogar veriitle.

Uf em Grabstei vo siim Vater uf em Bärner Schlosshaldefriidhof het dr Felix Klee
im Johr 1946 e brogrammatische Text vom Künstler vo 1920 lo meissle:

Noch em Dod vom Paul Klee isch d Lily Klee z Bärn bliibe. Für dass dr
Klee-Nochlass nid verchauft wurd, hai d Bärner Sammler Hans Meyer-Benteli und
Hermann Rupf under dr Vermiddlig vom Rolf Bürgi, em persönlige Berooter und
Privatsekretär vo dr Lily Klee, zwei Däg vor ihrem Dod am 20. Septämber 1946 dr
ganzi künstlerischi und schriftligi Nochlass vom Künstler erworbe. Am
24. Septämber 1946 hai dr Meyer-Bentely, dr Rupf, dr Bürgi und dr Werner
Allenbach, wo au z Bärn gwohnt het, d Klee-Gsellschaft gründet. Si hai dr ganz
Nochlass, wo öbbe 6000 Wärk umfasst het, dr Gsellschaft überloo. Die het e Johr
spöter d Paul-Klee-Stifdig gründet, wo öbbe 1700 vo de Wärk und mehreri
Schriftstück us em künstlerische Nochlass überchoo het. Im Johr 1950 het d
Stifdig, mit Depositum im KUnstmuseum Bärn, no 1500 Wärk bechoo. Mit däm
Verchauf het d Lily Klee chönne verhindere, ass dr ganzi Nochlass vo ihrem Maa
gmäss em Washingtoner Abkomme, wo d Schwiz churz vorhär underschriibe het,
zugunste vo de alliierte Mächt het chönne liquidiert wärde.

Im Johr 1946, nochdäm dr Felix Klee us dr russische Chriegsgfangeschaft
zruggchoo isch, het d Lily Klee am 16. Septämber wil si wäge dr Nochricht ass
ihre Sohn zrugg isch, e Schlagaafall überchoo, und isch an däm siine Folge am
22. Septämber gstorbe. Zwei Johr druf isch dr Felix Klee mit siiner Familie au
uf Bärn züglet. Dört het er as einzige Erbe siini Rächt am ganze Nochlass
gältend gmacht. Noch vier Johr Striit hai är und d Klee-Gsellschaft Ändi 1952
sich ussergrichtlig güetlig geinigt, und dr Nochlass isch ufdeilt worde. Beidi
Sammlige si z Bärn bliibe und si noch em Dod vom Felix im Zentrum Paul Klee im
Johr 2005 wider vereinigt worde.

Dr Paul Klee isch en Einzelgänger und Individualist gsi, au wenn er wie anderi
Künstler zu siiner Zit mit neue künstlerische Bewegige verbunde gsi isch. Er het
sich vo de Kubiste vom Bateau-Lavoir z Baris underschiide, de Futuriste z
Mailand oder dr spötere surrealistische Bewegig, wo sich uf ere breitere
gmeinschaftlige Basis entwicklet het. Wie zum Bischbil dr Miró und dr Picasso
het dr Klee Motiv vo chindligem Zeichne und vo dr brimitive Kunst vo de
Naturvölker in siim Wärk bruucht. Dr Primitivismus ghört zu de wichdige Phenomen
vo dr Kunst im 20. Johrhundert. D Strichmännli, die vereifachde Umriss, d
Kritzeleie und d Perspektive vo eim, wo wie verwunderet, wunderfitzig uf d
Mensche und ihri Wält luegt, erklärt er mit siiner Disziplin, uf wenigi Stuefe
welle z reduziere. Dr brimitivi Iidruck gieng also uf e „letzte professionelle
Erkenntnis“ zurück, was „das Gegenteil von wirklicher Primitivität“ siig, het er
scho 1909 in siim Dagebuech gschriibe.

D Grafik het im Wärk vom Paul Klee e bsunderi Rolle gspiilt, denn vom Gsamtwärk
si mehr as d Helfti grafischi Wärk. Dodrmit cha dr Klee as eine vo de wichdigste
Grafiker vom früehje 20. Johrhundert gälten. Dr Klee cha as eine vo de
wichdigste Grafiker vom früehen 20. Johrhundert gälte. Für siini Gemälde het dr
Paul Klee underschiidligin Mooltechnike bruucht, drunder Ölfarbe, Wasserfarbe,
Dinte und vil anders. Hüfig het er verschiidnigi Technike mitenander kombiniert,
wobii d Struktur vom Undergrund für ihn e wichdige Bestanddeil gsi isch. Siini
Wärk cha mä mehrere Kunstforme zueordne, em Expressionismus, em Kubismus und em
Surrealismus, doch isch s schwiirig si z klassifiziere. Si spiile uf Dräum,
Dichdig und Musig aa, und glägentlig si Wörter oder Musignote iibettet. Die
spötere Arbeite si zum Deil mit hieroglyphenartige Symbol kennzeichnet, wo d
Linie von ene dr Klee eso beschriibe het: „einen Spaziergang nehmen um seiner
selbst willen, ohne Ziel“.

Dr Klee het nume wenig blastischi Arbeite gmacht, drzue ghöre d Handpuppe, won
er für si Sohn Felix zwüsche 1916 und 1925 gmacht het. Dr Künstler het se nit as
Bestanddeil vo siim Gsamtwärks aagluegt und het se nit in siim Wärkverzeichnis
ufgfüehrt. 30 vo den Ditti si erhalte und wärde im Zentrum Paul Klee z Bärn
ufbewahrt.

Dr Klee het vom Februar 1911 bis zu siim Dod eigehändig en Œuvrekatalog gfüehrt.
Din si im Ganze 733 Daafelebilder (Gmäld uf Holz oder Liine), 3159 farbigi
Bletter uf Babbiir, 4877 Zeichnige, 95 Druckgrafike, 51 Hinderglasbilder und 15
Blastike ufglistet. Öbbe 1000 Wärk het er in de letzte fümf Johr vo siim Läbe
gmacht. Siini Kompositione si erstuunlig populär bi dr Öffentlichkeit, au wenn
si schwiirig zum düte si.

Im Klee siini frühje Chinderzeichnige si erhalte, e baar von ene het dr Klee in
si Wärkverzeichnis ufgnoh. Us de Bärner Johr stamme im Ganze 19 Radierige; zäh
drvo si im Zyklus vo de «Inventione» enthalte, wo zwüsche 1903 und 1905
entstanden isch und wo dr Klee drmit im Juni 1906 bi dr „Internationalen
Kunstausstellung des Vereins bildender Künstler Münchens ‚Secession‘“ zum erste
Mol as Künstler an d Öffentlichkeit dräten isch. D Invention Nr. 11, die
«Pessimistische Allegorie des Gebirges», het dr Klee scho im Februar 1906 us em
Zyklus usegnoh. Die satirische Radierige vom Zyklus, zum Bischbil d «Jungfrau im
Baum/Jungfrau (träumend)» vo 1903 und dr «Greiser Phoenix» vo 1905, si as
«surrealistische Vorposte» gwärtet worde, wie dr Klee spöter in siim Dagebuech
gschriibe het. D «Jungfrau im Baum» chnüpft an s Motiv «Le cattive madri» (1894)
vom Giovanni Segantini aa. D Gstaltig zeigt e Steigerig ins Bizarre, wie si
literarisch in de Wärk vom Alfred Jarry, vom Max Jacob und – z Dütschland – vom
Christian Morgenstern vorchunnt. Däm si groteski Lyrik het e diräkte Iifluss uf
e Klee gha. Si isch kulturpessimistisch, wie au d Wärk vo de Symboliste an dr
Wändi zum 20. Johrhundert. D Invention Nr. 6, d Radierig «Zwei Männer, einander
in höherer Stellung vermutend» vo 1903, zeigt zwei blutti Manne, wo mä nume wäge
ihre Frisure und Bärt as die beide Kaiser Kaiser Wilhelm II. und Franz Joseph I.
cha erkenne. Wil si keini Chleider und Insignie hai, „haben beide keinen
Anhaltspunkt mehr, ob ihre konventionellen Ehrbezeugungen […] angebracht sind
oder nicht. Da sie davon ausgehen, daß ihr Gegenüber höher bewertet werden
könnte“, düen si vorenander antichambriere.

Dr Klee het vo 1905 aa e neuji Technik entwicklet. Er het mit ere Noodle Bilder
in gschwerzti Glasschiibe iikratzt; eso si 57 Hinderglasbilder entstande,
drunder d «Gartenszene» vo 1905 und s «Porträt des Vaters» us em Johr 1906. Mit
dene het er brobiert, Moolerei und Radierig mitenand z verbinde. Im Klee siis
einzelgängerische Früehwärk isch abgschlosse gsi, won er im Johr 1910 uf e
Grafiker und Illustrator Alfred Kubin drofen isch, won en künstlerisch
inspiriert het. Wiiteri wichdigi Kontakt zur moolerische Avantgarde si denn no
cho.

Im Merz 1912 isch dr Paul Klee mit dr Illustration vom Roman Candide fertig
worde, wo 1920 under em Ditel Kandide oder die Beste Welt. Eine Erzählung von
Voltaire mit 26 Illustratione vom Künstler im Verlag Kurt Wolff erschiine isch.

Farbe het dr Klee afo bruuche, won er sich mit dr Farbetheorii vom Robert
Delaunay het afo beschäfdige und ihn im April 1912 z Baris in siim Atelier isch
go bsueche. D Usenandersetzig mit de Arbeite und Theorie vom Delaunay, wo s Wärk
von em zum «orphische» Kubismus, au Orphismus gnennt, grächnet wird, het ihn zur
Abstraktion und zur Autonomii vo dr Farb gfüehrt. Au d Künstler vom «Blaue
Reiter» – vor allem dr August Macke und dr Franz Marc – het d Moolerei vom
Delaunay wäsentlig beiiflusst, und dr Klee as assoziierts Mitgliid vo dr
Redaktionsgmeinschaft vom «Blaue Reiter» het sich siinersits spöter vo ihre
Gmäld lo inspiriere, wil er zu dere Zit si künstlerische Schwerpunkt nonig
gfunde gha het. Er het zwar an de Usstellige deilgnoh und wichdigi Impuls für
siis spötere Wärk übercho, es isch em in dere Zit aber nonig glunge, siini
Vorstelligen vom Umgang mit dr Farb in siine Bilder umzsetze. Är sälber het
siini Versuech as konstruiert aagluegt. In dr Zit, won er bim «Blaue Reiter» gsi
isch, het er as hervorragende Zeichner gulte; dr ändgültig Durchbruch zur
farbige Moolerei het aber erst d Tunisreis im Johr 1914 für e Künstler brocht
und ihn zum eigeständige moolerische Wärk gfüehrt.

Uf dr zwölfdägige Studiereise uf Tunis im April 1914, won er sämme mit em Macke
und em Moilliet blant het, si Aquarell enstande, wo die starke Liecht- und
Farbreiz vo dr nordafrikanische Landschaft in d Art vom Paul Cézanne und die
kubistischi Formuffassig vom Robert Delaunay umgsetzt hai. Es isch nit drum
gange, d Natur noochzmache, sondern Gstaltigen analog zu de Formprinzipie vo dr
Natur z erschaffe, zum Bischbil in de Wärk «In den Häusern von Saint-Germain»
und «Straßencafé». Drbii het dr Klee d Landschaft in e Rasterfäld überdrait,
sodass si in farbigi Harmonii ufglöst worden isch. Gliichzitig si gegestandslosi
Arbeite wie «Abstract» und «Farbige Kreise durch Farbbänder verbunden»
entstande. En ändgültigi Drennig vom Gegestand het s in siim Wärk aber nit gee.
Im Klee siini Versüech und Usenandersetzige mit dr Farb, wo über zäh Johr duurt
hai, hai ihn jetzt zum eigeständige moolerische Wärk gfüehrt, wobii die
farbebrächtigi orientalischi Wält für ihn zur Grundlag vo siine Gstaltigsideä
worden isch.

Noch de Aquarell, wo uf dr Tunisreis entstande si, isch 1915 zum Bischbil s
Aquarell «Föhn im Marc’schen Garten» cho, wo mä din dütlig si neuji Beziehig zur
Farb und d Aaregige dur e Macke und e Delaunay cha gseh. Au wenn mä Elimänt vom
Garte eidütig cha identifiziere, bemerkt mä en wiitere Schritt zur Abstraktion.
In siim Dagebuech het dr Klee zu dere Zit gschriibe:

Under em Iidruck vo siim Militärdienst isch 1917 s Bild «Trauerblumen»
entstande, wo mit siine grafische Zeiche, pflanzlige und fantastische Forme
siini spötere Wärk loot lo vorusahne, wo Grafik, Farb und Gegestand harmonisch
vereint hai. Wil dr Klee z Gersthofe fliegendi und vor allem abstürzendi
Flugzüüg gseh und är in siiner Freizit Fliegerabstürz fotografiert het, si in
siine Bilder zum erste Mol Vögel vorchoo, wo wie Babbiirflugzüüg abgstürzt si,
so im «Blumenmythos» us em Johr 1918.

Im Aquarell «Einst dem Grau der Nacht enttaucht» us em Johr 1918, e
kompositorisch umgsetzts Gedicht, won er vermuetlig sälber verfasst het, het dr
Klee Buechstabe in chliine, farblig vonenander drennte Quadrat ufgnoh und het
die ersti vo dr zweite Strophe mit Silberbabbiir drennt. Uf em Karton, wo s Bild
druf isch, si d Värs oobe nooch handschriftlig ufgschriibe. Dr Klee het sich do
nüme uf em Delaunay siini Theorie gstützt, sondern dr Franz Marc as Vorbild
gnoh, au wenn d Inhalt vo de Bilder vo de beide Mooler nit korrespondiert hai.
Under anderen het dr Herwarth Walden, im Klee si Kunsthändler, dodin e
«Wachablösig» in siiner Kunst gseh. Vom Johr 1919 aa het er immer hüfiger
Ölfarbe bruucht, won er mit Aquarellfarbe und farbige Bleistift kombiniert het.
In dr «Villa R» (Kunstmuseum Basel) vo 1919 het s sichtbari Realitäte wie Sunne,
Mond, Bärg, Bäum und Architekture, und au surrealistischi Versatzstück und
Stimmigswärt.

Zu siine Wärk us dere Zit ghöre zum Bischbil s abstrakte «Betroffener Ort»
(1922), wo grafischi Elimänt het. Us em gliiche Johr stammt s bekannte Gmäld
«Die Zwitscher-Maschine», wo zu de Wärk ghört, wo us dr Nationalgalerii Berlin
uusegnoh worde si. Nochdäm es in dr Usstellig «Entarteti Kunst» z Münche zeigt
worden isch, het es d «Buchholz Gallery» z New York, e Zwiigstell vom Berliner
Kunsthändler Karl Buchholz, kauft. Dä het s 1939 an s Museum of Modern Art
verchauft. S «Zwitschere» im Ditel bezieht sich uf d Vögel, wo ihri Schnabel
ufmache, während d «Maschine» vo dr Kurble representiert wird. S Aquarell wirkt
uf en erste Blick chindlig, mä cha s aber uf mehrer Arte interpretiere. Under
anderem chönnt s e Kritik vom Klee si, wo mit dr Denaturierig vo de Vögel zeigt,
ass d Technisierig vo dr Wält de Gschöpf ihri Sälbstbestimmig wägnimmt.

Wiiteri Bischbil us dere Zit si «Der Goldfisch» us em Johr 1925, «Katze und
Vogel» 1928 und «Hauptweg und Nebenwege» 1929 us dr Gruppe vo siine Lage- und
Streifebilder. Dur Variatione vom Liinwandundergrund und siini kombinierte
Mooltechnike het dr Klee immer neui Farbeffekt und Bildwirkige erreicht.

In dr Düsseldorfer Zit isch im Johr 1932 «Ad Parnassum» entstande, mit
100 × 126 cm eins vo de grösste Bilder vom Klee, wo meistens in chliine Format
gschafft het. In däm mosaikähnlige Wärk, wo im Stil vom Pointillismus gmoolt
isch, chömme wider verschiidnigi Technike und Kompositionsprinzipie zsämme. In
Erinnerig an d Ägyptereis 1928/29 het dr Klee e Farbfäld us einzelne gstämplete
Pünkt ufbaut, und het dene mit e baar Linie, wo au gstämplet gsi si, e
gegeständlige Rahme gee, wo an e Pyramide erinneret. Über em Dach vom «Parnass»
schiint s, wie wenn d Sunne wurd lüüchte. Dr Ditel identifiziert s Bild as dr
Sitz vom Apollon und de Muse. Im letzte Johr z Dütschland, 1933, si e Hufe Gmäld
und Zeichnige entstande; s Wärkverzeichnis umfasst 482 Nummere. S Sälbstportret
us däm Johr – mit em programmatische Ditel «von der Liste gestrichen» – git
Uskumft über wie s em gangen isch: dr Klee het si Professur verlore. S abstrakte
Portret, wo in dunkle Farbe gmoolt isch, zeigt Auge, wo zugmacht si, und e Muul
wo zsämmebrässt isch, dur e Hinderchopf, wo nume aadütet isch, lauft e grosses
„X“ – si Kunst het nüt meh gulte in Dütschland.

Dr Klee het in dere Zit aagfange, grossformatigi Bilder z moole. Für s Johr
1936, won er chrank worden isch, si no 25 Nummere im Wärkverzeichnis ufgfüehrt
gsi, in de Johr druf het er aber sehr vil meh Arbeite gmacht. 1937 si s 264 gsi,
1938 489, und 1939, wo si produktivsts Johr gsi isch, het er 1254 Wärk
ufgfüehrt. Siini Arbeite befassen sich mit ambivalänte Theme, wo siis persönlige
Schicksal und die politischi Situation reflektiere aber au siim Witz Usdruck
gähn: Mä cha as Bischbil si Aquarell «Musiker», e Strichmännligsicht mit zum
Deil eme ärnste, zum Deil eme Muul wo lächlet, und d «Revolution des Viadukts»,
wo eins vo siine bekanntiste Bilder isch und as im Klee si Biidrag zur
antifaschistische Kunst ufgfasst wird, nenne. Im «Viadukt» us em Johr 1937 dräte
d Bruggeböge us dr Reihe, si weigere sich, nume Gliider in dr Chetti z si und
möche Revolution. Vo 1938 het dr Klee no intensiver mit hieroglyphenhafte
Elimänt gschafft. S Gmäld «Insula dulcamara» us däm Johr, wo mit 88 × 176 cm zu
siine grösste Bilder ghört, zeigt in dr Middi vo dene Elimänt e wisses Gsicht,
wo schwarz umrandeti Augehöhlene het und dr Dod symbolisiert. Bitterkeit und
Druurigkeit cha mä in e Hufe vo siine Wärke us dere Zit uuseläse.

1940 het er e vergliichswiis realistischs Stillläbe «Ohne Titel», wo män em
spöter «Der Todesengel» gsait het, fertiggmoolt und het s vor siim Dod
unsigniert uf dr Staffelei lo stoh. Es het sich von de Wärk vorhär stark
unterschiide. Druf si under anderem Blueme, e grüeni Channe, e Skulptur und en
Ängel abbildet gsi. Vo dene drennt het s e Mond uf dunklem Grund. Dr Klee het
sich vor däm Bild aalässlig vo siim 60. Geburtstag lo fotografiere. Es wird
vermuetet, ass er das Wärk as siis künstlerische Vermächtnis aagluegt het.

Noch dr Hürot 1906 und dr Züüglete uf Münche isch dr Paul Klee au journalistisch
dätig gsi. So het er vom Novämber 1911 bis Dezämber 1912 für d Bärner Zitschrift
«Die Alpen» Bidräg über s Münchner Kunst- und Muusigläbe gschriibe. Im
Augustheft vom Johr 1912 het er e Bricht über d Usstellig im Kunsthuus Züri
veröffentligt, wo vom 7. Juli bis 31. Juli stattgfunde het und wo an ere Wärk
vom «Modärne Bund», ere Vereinigung vo Schwizer Künstler, wo vom Hans Arp,
Walter Helbig und Oscar Lüthi gründet worden isch, zsämme mit Wärk vom «Blaue
Reiter» zeigt worde si. Dr Klee het in siim Bricht dr Begriff Expressionismus
bruucht, aber anders, as es siini Zitgenosse do hai. Für e Klee isch mit em
Expressionismus nit nume die künstlerischi Entwicklig vorwärtsdriibe worde,
sondern es isch wirklig Neuland für künstlerische Mögligkeite im Sinn vom ene
«erwiiterete Kunstgebiet» erschlosse worde.

Noch 1912 het dr Klee siini schriftlige Veröffentligunge uf kunsttheoretischi
Ufsetz beschränggt, wo hauptsächlig zwüsche 1920 und 1925 entstande si, und uf
Abhandlige über e Wassily Kandinsky (1926) und e Emil Nolde (1927). 1957 si d
«Tagebücher (1898–1918)» postum veröffentligt worde, 1960 «Gedichte» (au online)
und 1979 «Briefe an die Familie». D Kunsttheorie bedüte näbe de Dagebuechnotize
die wichdigste Quelle und Wägwiiser zu siim Wärk.

Scho währed em Erste Wältchrieg het dr Klee 1918 siini ersti kunsttheoretischi
Usenandersetzig, die «Schöpferische Konfession», aagfange. Veröffentligt het er
se 1920 z Berlin zsämme mit de Bekenntniss vo andere Mooler und Dichder in
«Tribüne der Kunst und der Zeit. Eine Schriftensammlung», usegee vom Kasimir
Edschmid. Dr bekannt ersti Satz draus – «Kunst gibt nicht das Sichtbare wieder,
sondern macht sichtbar». – zeigt im Klee si Gstaltigstendänz, die inneri Wält vo
de Vorstellige sichtbar z mache in siim Wärk. Er isch vom Leonardo da Vinci
usgange, über e Robert Delaunay und e Wassily Kandinsky, het sich in dere
Schrift vo dr Uffassig vo dr simultane Bilderfassig vom Kubismus glöst. Der
chliini Band isch zerst 1919 z Leipzig druckt worde und wird im
Originalmanuskript vo dr Paul Klee Stifdig im Kunstmuseum Bern in eme
Wachsduchheft zsämme mit autobiografische Text vom Klee ufbewahrt.

Im Oktober 1920 isch d Schrift «Farbe als Wissenschaft» erschiine. Dä churz
Text, wo dr Klee uf d Aaregig vom Kunsthistoriker Hans Hildebrandt für s
Farbe-Sonderheft «Das Werk. Mitteilungen des Deutschen Werkbundes» verfasst het,
polemisiert nit nume gege die mathetischi Farbelehr vom Chemiker und Physiker
Wilhelm Ostwald, sondern es si din zwei grundlegendi Hiwiis: Mä bruuchi kei
Farbelehr und d Farbwärt siige relativi Grössene. D Farb wird do zum erste Mol
expressis verbis as Absolutum verstande.

Im erste Band vo de Bauhuusbüecher isch 1923 mit andere Biidräg im Klee siis
«Wege des Naturstudiums» erschiine, won er din d Natur as e «sine qua non» vo dr
künstlerische Arbet beschriibt und wo, drotz aller freie Umformig, dr
Usgangspunkt vom Künstler sött bliibe. Im Johr 1925 isch si «Pädogogisches
Skizzenbuch» as Bauhuusbuech Nr. 2 erschiine. Das isch uf die optischi Erziehig
vom Schüeler grichdet und beschäfdigt sich hauptsächlig mit de grafische und
farbige Usdrucksmiddel.

Am 19. Januar 1924 isch si Bilderusstellig im Jenaer Kunstverein eröffnet worde
und dr Klee het im Prinzessinneschlössli am 26. Januar si bekannte Jenaer
Vordrag ghalte, wo der Künstler in siiner Zit am Bauhuus verfasst het und wo zum
erste Mol 1945 postum under em Ditel «Über die moderne Kunst» im Verlag Benteli,
Bärn-Bümplitz, veröffentligt worden isch. Dr Klee het din s vergliichende Bild
vom Baum, siine Wurzle und dr Chrone entwigglet, wo dr Künstler din dr Stamm in
dr Rolle vom Vermiddler isch, zum das, wo us dr Diefi chunnt, z sammle und
wiiterzleite. Noch em Klee sött die modärni Kunst im Verwandligsprozäss s
veränderete, umgformte Abbild vo dr Natur lo entstoh. Was d Kubiste «création et
non imitation» gnennt hai, het dr Klee as «Wiidergeburt vo dr Natur im Bild»
formuliert.

«Klees Tat ist ganz wunderbar. In einem Minimum von Strich kann er seine ganze
Weisheit offenbaren. Er ist alles; innig, zart, und vieles andere Beste, und
dies vor allem: er ist neu», so beschriibt dr Oskar Schlemmer, dr spöteri
Künstlerkolleg vom Bauhuus, d Bilder vom Paul Klee in siim Dagebuech im
Septämber 1916.

Dr Schriftsteller Wilhelm Hausenstein, im Klee si Fründ, bedont in siim Wärk
Über Expressionismus in der Malerei im Klee si musischi Begabig und resümiert:
«Vielleicht ist Klees Einstellung überhaupt nur dem musikalischen Menschen
begreiflich – wie Klee selbst einer der köstlichsten Geiger von Bach und Händel
ist, die je über die Erde gingen. […] Bei Klee, dem deutschen Klassiker des
Kubismus, ist das Musikalische der Welt als Begleiter, vielleicht sogar
Gegenstand einer Kunst geworden, die einer in Noten geschriebenen Komposition
nicht unähnlich scheint.»

Wo dr Klee im Johr 1925 d Surrealisteusstellig z Baris bsuecht het, isch dr Max
Ernst vo siim Wärk begeisteret gsi. Siini Motiv, wo zum Deil morbid gsi si, hai
d Surrealiste aagsproche. Dr André Breton het em Surreale eigehändig e chli
nochghulfe und im Klee si «Zimmerperspektive mit Einwohnern» us em Johr 1912 im
ene Katalog in «chambre spirit» umdauft. Dr Kritiker René Crevel het dr Künstler
as «Dräumer» bezeichnet, wo us gheimnisvollen Abgründ e Schwarm vo chliine
lyrische Lüüs wurd befreie. Im Paul Klee si Verdraute Will Grohmann het in de
«Cahiers d’art» drgege gsait, ass dr Klee fest uf siine Bei wurd stoh. Er siig
überhaupt kei Dräumer sondern e modärne Mensch, wo as Brofässeor am Bauhuus
Underricht git. Dodruf het dr Breton, wie sich dr Joan Miró dra erinneret, dr
Klee mit eme Bann beleit: Dr Masson und är haige zsämme dr Paul Klee entdeckt.
Au dr Paul Éluard und dr Crevel wurde sich für e Klee intressiere, si haigen en
sogar bsuecht. Doch dr Breton wurd en verachde.

D Kunst vo de Geisteschranke het dr Klee wie au dr Kandinsky und dr Max Ernst
inspiriert, nochdäm im Hans Prinzhorn si Publikation «Bildnerei der
Geisteskranken» 1922 erschiinen isch. 1937 si e baar Bletter us em Prinzhorn
siiner Sammlig in dr nationalsozialistische Propagandausstellig «Entartete
Kunst» z Münche usgstellt worde, si si dä Wärk vom Kirchner, Klee, Nolde und
andere gegenübergstellt worde, zum die aabe z mache.

Im Johr 1949 het dr Marcel Duchamp über e Paul Klee gsait, ass die ersti
Reaktion vor eme Gmäld vom Paul Klee die sehr erfreuligi Feststellig siig, was
jede vo uns het oder hätt chönne mache, wenn mer brobiert hätte, wie in unserer
Chindheit z zeichne. Die meiste vo siine Kompositione wurde uf en erst Blick e
schlichte, naive Usdruck zeige, wie mer en au in Chinderzeichnige chönni finde.
[…] Bin ere zweite Analyse entdecki mä e Technik, wo uf ere grosse Riifi im
Dänke wurd beruehje. E diefs Verständnis im Umgang mit Aquarellfarbe, e
persönligi Methode in Öl z moole, aagleit in schiimbar dekorative Forme, wurde
dr Klee in dr zitgenössische Moolerei lo uusestoh und miechten en
unvergliichlig. Andrersits siig si Experimänt in de vergangene 30 Johr vo vile
andere Künstler as Grundlag für neueri Entwicklige in de underschiidligste
Beriich vo dr Moolerei übernoh worde. Si extremi Fruchtbarkeit zeigi nie
Aazeiche vo Widerholig, wie es gewöhnlig dr Fall siig. Er haig sovil z säge gha,
ass ei Klee nie wie en andere Klee siig.

Im Klee siis Wärk «Angelus Novus», wo 1920 z Weimar entstanden isch, iach emol
imBsitz vom Walter Benjamin gsi. Er het das Wäse mit de bohrende, forderende
Auge, wo so flüchtig und durchschiinend wirkt, berüehmt gmacht, denn er het in
dr Aquarellzeichnig dr «Ängel vo dr Gschicht» gseh und het in de These «Über den
Begriff der Geschichte» über e «Angelus Novus» im Johr 1940 gschriibe:

Dr hochmusikalischi Paul Klee isch im Gegesatz zu siiner Moolerei in dr Muusig
dr Dradition verpflichtet gsi. Weder het er Komponiste vom spoote
19. Johrhundert wie dr Wagner, dr Bruckner und dr Mahler gschetzt, no d Muusig
vo siine Zitgenosse. Dr Bach und dr Mozart si für ihn die grösste Komponiste
gsi; Wärk vom Mozart het er am liebste gha, zum Zueloose wie au zum Spiile.

Im Klee siini Wärk aber hai Donkünstler wie zum Bischbil dr Argentinier Roberto
García Morillo 1943 mit «Tres pinturas de Paul Klee» animiert und die
amerikanische Künstler David Hammond 1958 mit «Welt von Paul Klee», eme
vierdeilige Opus, und dr Gunther Schuller mit «Sieben Studien über Klee’sche
Bilder» in de Johr 1959/60; enthalte si Alter Klang (Antique Harmonies),
Abstraktes Terzett (Abstract Trio), Little Blue Devil, Zwitscher-Maschine
(Twittering Machine), Arab Village, Ein unheimlicher Moment (An Eerie Moment)
und Pastorale. 1950 isch im Giselher Klebe siis Orchesterwärk «Die
Zwitschermaschine» mit em Underditel Metamorphosen über das Bild von Paul Klee
bi de Donaueschinger Muusigdäg ufgfüehrt worde. «8 Pieces on Paul Klee» isch dr
Ditel vom ersten Album vom Ensemble Sortisatio, wo im Februar und Merz 2002 z
Leipzig und im August 2002 z Luzärn in dr Schwiz ufgnoh worden isch. Under
anderem isch s Aquarell «Hat Kopf, Hand, Fuss und Herz» us em Johr 1930 Aalass
zur Komposition «Wie der Klee vierblättrig wurde» gsi, wiiteri Bischbil si
«Angelus Novus» und «Hauptweg und Nebenwege».

Im Klee siini Biografin Susanna Partsch het druf hiigwiise, ass dr Klee siini
Dagebüecher redigiert het, zum in dr Öffentligkeit e positive Iidruck z mache.
Dr Spruch uf siim Grabstei «Diesseitig bin ich gar nicht fassbar»
charakterisieri dr Künstler Klee so, wien er gärn hätt welle aagluegt wärde und
won er as si Programm gseh haig. Dä Text isch zerst im Katalog vo siiner erste
grosse Einzelusstellig bim Kunsthändler Goltz im Johr 1920 gstande und denn im
gliiche Johr im Klee siiner erste Monografii vom Leopold Zahn. Si Fründ und
Biograf Will Grohmann, wo d Monografii von em 1954 erschiine isch, haig dr Klee
no ohni kritischi Distanz beschriibe und dr Text mit em Künstler abgsproche. Es
siige dr Jürgen Glaesemer und dr Christian Geelhaar gsi, wo in dr Middi vo de
1970er Johr e neuen Abschnitt in dr Klee-Forschig iigleitet häige, won e
objektivi Sicht uf e Maler erlaubi. Dr Kunsthistoriker Otto Karl Werckmeister,
wo in de USA läbt, het druf in mehrere Ufsetz und im ene Buech dr neue Forschig
e Grundlag gee und drbii im Klee siis gsellschaftlige und politische Umfäld
iibezooge. E kritischi Edition vo de Dagebüecher, wo dr Wolfgang Kersten 1988
veröffentligt het, het die neuji Sichtwiis ergänzt. Es si wiiteri Studie
entstande, wo im Klee siis Spootwärk under dr Diagnose vo siiner Chrankhet
Sklerodernii analysiert hai.

S Schloss Moyland am Niiderrhii het im Johr 2000 d Usstellig «Paul Klee trifft
Joseph Beuys – Ein Fetzen Gemeinschaft» zeigt. Si isch liicht abgänderet im
Früehlig 2002 im Kurpfälzischen Museum z Heidelbärg widerholt worde. D Kuratore
hai usgwehlti Wärk vom Beuys und vom Klee enander gegenüber gstellt. «Ein Fetzen
Gemeinschaft» – noch em Ditel vo eim vo de Wärk vom Paul Klee us em Johr 1932 –
het uf s Usstelligskonzept verwiise, und het die künstlerischi Ähnligkeit vo de
beide Künstler au im Ditel welle dütlig mache. Zwar hai sich dr Klee und dr
Beuys (1921–1986) nie droffe, aber d Usstellung het dr diräkt Bezug vo usgwehlte
Zeichnige vom Beuys zu Arbeite vom Klee sölle zeige. Beidi Künstler hai sich,
jede uf siini eigeni Art, mit Pflanze und em Spiralwachsdum im Dier- und
Pflanzeriich usenandergsetzt. Au die ganzheitligi Uffassig vom Wäse vo dr Natur
isch ähnlig, und dr Beuys het überrascht festgstellt, ass dr Klee scho 1904
ähnlig gschafft het wie är.

Wo dr Beuys im Johr 1979 in dr Stedtische Galerii im Lenbachhuus «zeige deine
Wunde» ufbaut het, het gliichzitig im Parterre e grossi Usstellig über s
Früehwärk vom Paul Klee stattgfunde, wo Wärk us em Zitruum vo de früehje
Chinderzeichnigen bis zum Johr 1922 umfasst het. Dr Armin Zweite brichtet, ass
dr Beuys mehreri Stunde lang mit grosser Geduld vo Blatt zu Blatt gange siig und
bi e baar Bletter si Brülle usegholt haig, zum si genau aazluege, au wenn im
erste Stock alli uf ihn gwartet haige. Won er aber zu de Candide-Illustratione
cho isch, haig er s Inträssi verlore, und er haig öbbis wie «A ja, nun weiß der
Klee wie’s weitergeht, jetzt ist es nicht mehr interessant für mich» gmurmlet

Under em Ditel «Klee and America» het vo 2006 bis Aafang 2007 e Wanderusstellig
stattgfunde, wo zerst im Merz 2006 in dr «Neue Galerii» z New York zeigt worden
isch, vom Juni in dr« Phillipps Collection» z Washington, D.C. und vom Oktober
bis Middi Januar 2007 in dr «Menil Collection» z Houston. Si het über 60
usgstellti Wärk mit Leihgoobe vo brivate und staatlige Sammler us Amerika und em
Usland umfasst. D Usstellig het an die begeistereti Ufnahm vom Klee siim Wärk in
de Vereinigte Staate in de 1930er und 1940er Johr erinneret – är sälber isch nie
in de USA gsi – wo si Wärk z Dütschland «Entarteti Kunst» dituliert worden isch
und e Hufe Arbeite us dütsche Sammlige in d USA verchauft worde si. Dr Kurator
vo dr Usstellig, dr Josef Helfenstein, het druf hiigwiise, ass dr Iifluss vom
Klee uf die amerikanischi Kunst nonig vollständig undersuecht worde siig und die
Usstellig welli d Gschicht vo dr modärne Kunst um en iiflussriichs, aber öfters
vergässes Kapitel ergänze. Dr Klee haig die junge amerikanische Künstler, wo
sich vom geometrische, abstrakte Stil und vom Surrealismus haige welle befreie,
beiiflusst. Im Klee siini kryptische Zeiche, d Mögligkeite, won er in Bezug uf
jedi Art vo Komposition und jeder formale Froog, wo mä sich cha usdänke, zeigt
het, haig dr junge Generation vo de abstrakte Expressioniste in dr Zit vo de
1940er und 1950er Johr e Wäg in d Freiheit zeigt. Die Wärk, wo bis denn sälte
oder nie usgstellt worde si, hai hauptsächlig amerikanische Sammler ghört,
drunder so bekannte Persönligkeite wie dr Katherine Dreier und em Walter und dr
Louise Arensberg, Künstler wie em Alexander Calder, Mark Tobey oder Andy Warhol,
em Schriftsteller Ernest Hemingway und de Archidekte Walter Gropius und Philip
Johnson. Under de usgstellte Wärk hai sich zum Bischbil d «Zwitscher-Maschine»
us em Johr 1922 befunde.

Zum fümfjöhrige Jubileum vom Zentrum Paul Klee het vom Juni bis zum Septämber
2010 z Bärn d Sonderusstellig «Klee trifft Picasso» mit öbbe 180 Exponat
stattgfunde, wo d Bezüg zwüsche de beide fast gliichaltrige Antipode härgstellt
het. Beidi Künstler hai ähnlig radikal mit künstlerische Draditione broche. Si
si sich in ihrem Läbe nume zweimol begegnet: 1933 het dr Klee dr Picasso in siim
Bariser Atelier bsuecht, und 1937 het dr Picasso e Gegebsuech im Klee sim
Berliner Atelier gmacht, im Klee siini Arbeite lang, aber ohni Kommentar
aagluegt het. D Usenandersetzig mit em Picasso isch uf dr einte Site vo
Faszination brägt gsi und uf dr andere vo Abwehr. Si het in Klee siim Wärk Spure
hinderloo und siini Schrifte über Kunst beiiflusst. Si Gmäld Hommage à Picasso
us em Johr 1914, gmoolt im typisch chliine Format, het dr Stil vo dr neue
Kunstrichdig vom Kubismus ufgrife. Es isch entstande, nochdäm dr Klee churz
vorhär siini erste Picasso-Bilder bim Bärner Sammler Hermann Rupf gseh het. Im
Klee siim Œuvre isch es die einzigi Arbet, won eme andere Künstler gwidmet isch.
Im ene Ardikel in dr Schwizer Zitschrift Die Alpen het er dr Kubismus as
Kunstrichdig vo dr Zuekumft globt.

D Kuratorin vo dr Usstellig, d Christine Hopfengart, goht drvo us, ass dr
Picasso sich vo de ironische, karikaturhafte Motiv im Klee siim Wärk het lo
beiiflusse. Beidi Mooler hai in de 1930er Johr mit deformierte Figure gschafft.
Es schiint, ass sich dr Klee sterker gege s ungliebte Vorbild het müesse wehre.
E baar Zeichnige, wo dr Klee noch em Picasso siim Bsuech z Bärn gmacht het, cha
mä, und das isch psychologisch intressant, as Parodie uf dr Konkurränt gseh. Dr
vitali Picasso het Minotaurusmotiv wie 1933 d Bacchanteszene mit Minotaurus
gmoolt, aber bim Klee isch us em gwaltige Stier en «Urch», en ehnder friidligs,
schwerfelligs Wäse worde. Das Wort isch zsämmegsetzt us «Ur» und «Ochs». Dr Klee
het dr Picasso as «dr Spanier» bezeichnet, währed dr Picasso siim Schwizer
Kolleg «Blaise Napoléon» söll gsait ha. «Napoléon» ziilt uf die strammi Haltig
vom Klee, währed «Blaise» für Blaise Pascal stoht; dr Picasso, as chraftgladnige
Maa, het drmit uf s Vergeistigte im Klee aagspiilt.

Im „Paul Klee-Archiv“ vo dr Friedrich-Schiller-Universität z Jena isch sit 1995
innerhalb vom Kunsthistorische Seminar vo dr Universität, wo vom Franz-Joachim
Verspohl ufbaut worden isch, en umfangriichi Sammlig über e Paul Klee dehei. Si
umfasst d Brivatbibliothek vom Buechsammler Rolf Sauerwein mit fast 700 Ditel,
won er in mehr as drissig Johr zsämmendrait het und wo us Monographie über e
Klee, Usstelligskatalög, ere umfangriiche Sekundärlitratur und original
illustrierte Usgoobe, ere Postcharte und eme Fotiporträt vom Klee mit
Underschrift bestoht.

Im Juni 2005 isch s Kulturzentrum und Museum Zentrum Paul Klee z Bärn, wo vom
Archidekt Renzo Piano blant worden isch, eröffnet worde. Us dr wältwit grösste
Sammlig vom Klee mit öbbe 4000 Wärk wärde jewiils öbbe 150 Arbeite halbjöhrlig
in Wächselusstellige präsentiert. Dr umfangriichi Sammligsbestand macht s
unmöglig, alli Wärk uf eimol z zeige. Au bruuche d Arbeite vom Klee Phase vo
Rueh wägen ihrer Empfindligkeit, wo vo dr technisch experimentierfreudige
Arbetswiis vom Künstler här chömme. Er het zum Bischbil üsserst
liechtempfindligi Farbe und Dintene verwändet, wo usbleiche und sich verändere,
und Babbiir, wo bruun und brüchig wird, wenn mä sä z lang usstellt.

Im San Francisco Museum of Modern Art befindet sich die umfangriichi
Klee-Sammlig vom Carl Djerassi. Au bekannt si d Klee-Abdeilige vo dr Sammlig
Rosegart z Luzärn, dr Albertina z Wien und dr Sammlig Berggruen z Berlin.

Z Gersthofe, Lübeck, Klein-Winternheim, Overath, Münchebuchsee und Düsseldorf
het s Schuele, wo noch ihm benennt si.



https://als.wikipedia.org/wiki/Ovid

Dr Publius Ovidius Naso, modärn churz Ovid gnennt, (* 20. Merz 43 v. Chr. z
Sulmo; † woorschinlig 17 n. Chr. z Tomis) isch e römische Dichder gsi.

Dr Ovid het sich nid für d Ämterlaufbaan intressiert, wo si Vater für en vorgsee
het und het s vorzooge Dichder z wärde. Wil mä vo däm nid het chönne lääbe, het
er sich e Mäzeen gsuecht, und dr Messalla Corvinus gfunde.

Im Herbst vom Joor 8 n. d. Z. isch dr Ovid grad uf dr Insle Elba gsi, won en dr
Kaiser Augustus uf Tomis (hüte Constanța z Rumänie) am Schwarze Meer verbannt
het, ooni Grichtsverfaare oder Beschluss vom Senat. Dr Ovid het sälber gsäit,
ass d Ursach für si Verbannig carmen et error gsi siige, e Gedicht und en
Irrdum. Mit em Gedicht isch sicher d Ars amatoria gmäint, wo em sittestränge
Augustus, wo die draditionelli römischi Familie het welle sterke, e Dorn im Aug
gsi isch. Was dr Irrdum gsi isch, wäiss mä nid, aber es chönnt si, ass dr Ovid
vo de Affääre vom Augustus siner Änkeldochder Iulia gwüsst het. Er het denn e
Hufe Gedicht us em Exil uf Rom gschiggt, aber dr Augustus und noch im au si
Noochfolger Tiberius häi en nid lo zruggchoo.

 Publius Ovidius Naso im dütschsprochige Wikisource  Ovid im dütschsprochige
Wikisource



https://als.wikipedia.org/wiki/Notenbank

En Notebank oder Zentralbank oder Nationalbank isch en schtaatlichi
Monopol-Bank, wo für en Gäldumlauf in ere Volkswirtschaft zueschtändig isch. Si
reglet dä Gäldumlauf auch mit volkswirtschaftliche Ziel wo chönned sii: Gringi
Inflation, nachhaltigs Wirtschaftswachstum mit Vollbeschäftigung, schtabili
Währig. D Notebank versorget d Gschäftsbanke mit Gäld, vor allem auch mit
Banknote. Mit dere Gäldmängi, der sog. Notebank-Gäldmängi, chann die sog.
Kreditschöpfig von de Gschäftsbanke, und do dermit d Grössi von der gsamte
volkswirtschaftliche Gäldmängi, im Sinn von de Notebank-Ziel mehr oder weniger
gschtüret wärde. D EU het siit der Iifüehrig vom Euro keini mächtige nationale
Notebanke meh, d Gäldpolitik wird von der Europäische Zentralbank EZB betriibe.
In der Schwiiz, wo nit EU-Mitglied isch, isch die Schwiizerischi Nationalbank
SNB, wo 1907 gründet worde isch, d Notebank. In Groossbritannie, wo au nid Däil
vo dr Öirozoone isch, het d Bank vo Ängland immer no groosse Iifluss uf d
Wirtschaft.

Wiiteri gäldpolitischi Inschtrument von de Zentralbanke sind d Offemarktpolitik
(d EZB z.B. kauft wege dr lahmende Euro-Wirtschft derziit (2016) no immer
Anleihensobligatione von de Euro-Mitgliedländer) und d Währigspolitik, wo z.B. d
SNB betriibt: Verkauf vo Franke gege z.B. Euro, um dr harti Frankekurs nit no
wiiter anschtiige z loo und dodermit dr Exportwirtschaft z helfe.



https://als.wikipedia.org/wiki/Norwegische_Sprache

Die norwäägischi Sprooch (Äigebezäichnig: norsk [nɔʃk], wo die bäide
Standardvarietääte bokmål ['buːkmoːl] und nynorsk ['nyːnɔʃk] umfasst) ghöört zum
skandinavische/nordgermanische Zwiig vo de indogermanische Sprooche. Norwäägisch
wird vo öbbe fümf Millioone Norwääger as Muetersprooch gschwätzt, wo dr gröscht
Däil von ene z Norwääge läbt. Dört isch es d Amtssprooch. Es isch au en Arbets-
und Vercheerssprooch im Nordische Root. S Norwäägische isch im Lauf vom 19. und
20. Joorhundert in vier Varietääte standardisiert worde, vo deene si hüte zwäi
amtlig anerkennt:

Riksmål ['rɪksmoːl] (dt. „Riichssprooch“) im hütige Sinn isch e Variante vom
Bokmål:

Bokmål wird vo öbbe 85 bis 90 Brozänt vo dr norwäägische Bevölkerig gschriibe.
Es het sich drbii ursprünglig um e Varietäät vom Däänische ghandlet, wo
jorhundertilang au z Norwääge Schriftsprooch gsi isch. Es isch aber – bsunders
in dr erste Helfti vom 20. Joorhundert – no di noo uf dr Basis vo dr
bürgerlig-stedtische Umgangssprooch norwägisiert worde.

S Riksmål isch en elteri Varietät, wo hüte amtlig nid understützt wird. Es isch
eme konservative Bokmål äänlig. Es isch dr däänisch-norwäägische literaarische
Dradizioon verpflichtet und in dr Rächtschriibig weniger norwäägisiert.

Nynorsk hingeege isch e Sintheese us de autochthone norwäägische Dialäkt und het
dorum mee Gmäinsamkäite mit de westskandinavische Sprooche Färöisch und
Isländisch as Bokmål, Däänisch und Schweedisch. Es wird vo öbbe 10 bis
15 Brozänt vo dr norwäägische Bevölkerig gschriibe.



https://als.wikipedia.org/wiki/Niger_(Fluss)

Dr Niger isch noch em Nil un em Kongo mit 4.184 Kilometer Lengi dr drittlengscht
Strom z Afrika. Är fließt in eme fascht 2000 km große Halbchrais dur fimf
Staate: noch em Ursprung in dr Bärg vu Guinea stremt er dur Mali, dr Side vu
Niger, an dr Gränz vu Benin lang un schließli dur Nigeria, wun er in eme iber
200 km braite Delta in dr Golf vu Guinea mindet.

Fascht alli vu dr 110 Millione Mänsche, wu diräkt am Fluss wohne, wäre vum Niger
mit Wasser versorgt. Syy Yyzugsbiet umfasst wyteri 4-5 Staate un rund 2,5
Millione km². Doderby isch aber d Zueornig vu dr Wieschteflechine uusicher.

Dr Niger entspringt in dr Bärg im Side vum Staat Guinea, in dr Nechi vu dr Gränz
zue Sierra Leone. Är fließt in eme Boge no Nordoschte un bildet z Mali d
Massina. Derno chehrt er uf Timbuktu, wun er d Sahara straift un in Richtig
Sidoschte wyterfließt. Är goht dur dr Staat Niger, d Hauptstadt Niamey vu däm
isch an syyne Staade böue. Im wytere Verlauf bildet er dailwys d Gränz zue
Benin, wu im Dreiländereck vu dr Staate Niger, Burkina Faso un Benin dr
W-Nationalpark an eme W-fermige Rank vum Fluss lyt. Vu dert uus fließt er wyter
uf Nigeria. Nodäm der dr Kainji-Stausee verlosst, durfließt er dr weschtlig Dail
vu Nigeria, nimmt dr link Näbefluss Benue uf un mindet schließlig in Form vun
eme große Delta in dr Golf vu Guinea, du Dail vum Sidatlantik isch. Dodermit
durquert er Bärg, Rägewald, Savanne un Wieschti.

Dr uutypisch Flusslauf vum Niger het europäische Forscher iber zwai Johrdöuesrt
Retsel ufgee. In dr Antike sin remischi Geografe dervu uusgange, dass dr Fluss
in dr Nechi vu Timbuktu Dail vum Nil sei, im 17. Johrhundert sin europäischi
Entdecker degege dervu iberzygt gsii, dass dr Fluss no Weschte fließe un in dr
Senegal minde deet. Anne 1796 isch dr britisch Afrikaforscher Mungo Park as ain
vu dr erschte Europäer an dr Lauf vum Niger chuu. Syy Raisebricht Travels in the
Interior of Africa giltet hite no as Klassiker. Anne 1805 het er in ere zwoote
Expedition dr Lauf vum Niger zwische Bamako un Bussa im Nordweschte vu Nigeria
befahre, wun er 1806 um s Läbe chuu isch. Erscht anne 1830 het e Expedition vu
dr britische Brieder Richard un John Lander dr Verlauf vum Niger bis zue dr
Mindig entdeckt. D Quälle vum Niger isch vu europäische Forscher erscht anne
1879 entdeckt wore, em Franzos Marius Moustier un em Schwyzer Josua Zweifel.

Im obere Dail isch dr Niger mit chlainere Boot schiffbar, doderby stelle aber
unter anderem Flusspferd e gwissi Gfohr dar. Ab Koulikoro, rund 60 Kilometer
flussaabezues vu Bamako chaa dr Strom bis uf Lokoja, in dr Nechi vu dr Mindig
vum Näbefluss Benue in dr Niger, mit greßere Boot un Schiff un au nume in dr
Hochwasserzyt zwische Oktober un Jänner befahre wäre. Dur Versandig wäg dr
Dinebilödig, wu zuenimmt, het sich d Schiffbarkait vum Niges am Nigerchnyy in dr
letschte Johr verschlächteret.

Dr Name vum Fluss stammt wahrschyns vum latynische Wort fir schwarz (niger) as
Fähldytig vum Wort vu dr Tuareg-Sproch ghir n-igheren (alem.: Fluss vu dr
Fliss). Dr Name isch scho in ere Charte vum Claudius Ptolemäus fir e Fluss im
Side vum Atlas-Gebirg brucht wore. Di weschtafrikanische Staate Niger un Nigeria
sin noch em Fluss gnännt. Ihri Yywohner hän e großi Zahl vu verschidene Näme fir
dr Fluss, dodrunter Joliba in dr Manding-Sproche un Isa Ber in Songhai. Baidi
Werter bedyte große Fluss. In Mindigsnechi isch dr Niger au as Kworra oder
Quorra bekannt gsii, voreb d Europäern im 19. Johrhundert gmerkt höän, dass ober
Abschnitt, nit in dr Tschadsee un au nit in dr Nil mindet, derfir aber no Side
zum scho bekannte Quorra chehrt.

D Durflussmämngi vum Niger isch iber 40 Johr lang (1952-92) z Malanville gmässe
wore, ere Stadt z Benin, rund 1.100 Kilometer flussufezues vu dr Mindig. D z
Malanville beobachtet mittler jehrlig Durflussmängi isch in däm Zytruum bi 1.053
m³/s gläge.

D Niger Basin Authority (frz. Autorité du Bassin du Niger; NBA bzw. ABN) isch e
intergovernmentali Organisation zum d Ressource vum Nigerbecki gmainsam z nutze
un z ferdere.



https://als.wikipedia.org/wiki/Neptun_(Planet)

Dr Neptun isch dr vu dr Sunne us gsähe dr acht Planet im Sunnesystem. Er isch
daift uf dr Neptun, dr römisch Gott vum Meer un vu dr fliessende Gwässer, un
isch e Gasriis. Si Zeiche isch e stilisierte Dreizack (), d'Waffe vum Meergott
Neptun. Dr Neptun isch nooch em Volume dr viertgrösst, nooch dr Masse dr
drittgrösst Planet vum Sunnesystem. Er isch e chlei weng chleiner wie dr Uranus,
het aber e höcheri Dichti wie säller.

Dr Neptun isch dr usserst vu dr grosse Gasplanete vum Sunnesystem un lauft uf
ere fast chreisförmige Umlaufbahn mit ere Exzentrizität vu 0,0113 um d'Sunne. Si
sunnenächste Punkt, s'Perihel, lit bi 29,709 AE un si sunnefernste Punkt,
s'Aphel, bi 30,385 AE. Jensits vum Neptun lit dr Kuipergürtel, wo au dr Pluto
umlauft, wo wege sinere Bahn ab un zue (zledst vu 1979-1999) dr Sunne nächer wie
dr Neptun chummt. S'Plutosystem isch s'grösste us dr Familie vu dr Plutinos,
säll sin Objekte, wo in drei Neptunjohr gnau zweimol um d'Sunne chreise.
D'Neptunbahn isch mit 1,769° numme liicht gege d'Ekliptik gneigt. Fer e Umlauf
um d'Sunne brucht dr Neptun öppe 165 Johre.



https://als.wikipedia.org/wiki/Neapel

Neapel (Italienisch: Napoli [ˈnaːpoli], Neapolitanisch: Napule [ˈnaːpulə] odder
au [ˈnaːpələ]; vo Griechisch nea polis = neui Schtadt) isch noch Rom und Mailand
die drittgröschti Schtadt vo Idalie und die gröschti Schtadt vo Süditalie. S
isch d Hauptschtadt vo der Region Kampanie und der Provinz Neapel. D Schtadt
sälber het öbbe 1 Million Iiwohner mit erä hoche Dunkelziffre vo Persone, wo nit
amtlig regischtriert si, zsämme mit de Vorört het d Agglomeration über 4,4
Millione Iiwohner.

Neapel litt am Vesuv im Golf vu Neapel. D'Aafäng vu de Stadt lige an de Chüste,
wu de erscht Stadtchärn entstande-n-isch. Dört sin di griechische Koloniie
gläge, wu de Aafang vum Handel bedütet un dodemit zur Entwicklig vu de hüttige
Stadt biidrage hänn. S Stadtgebiet isch vu Hügel brägt, wu di meiste devuu e
Höchi zwüsche 150 un 452 Meter hänn un wu eigeni Stadtdeil un Quartier druff
entstande sin, dezüe chömme no mehreri Insle, Halbinsle un Buchte. Geologisch
gseh hät Neapel e kumpläxi Gschicht, di letschti Schicht bstoht vor allem us
Gröll mit vulkanischem Ursprung. 10 km vo Neapel liit dr Vulkan Vesuv.

Neapel wiist e tyypisch mediterrans Chliima uff. D Winter sin mild un
niderschlagsriich, während d Summer heiß un druche sin, allerdings meistens
durch e Brise us de Richtig vum Meer chielt were. D Sunne schiint ime-ne Johr an
durchschnittlig 250 Dag. D Zämmesetzig vu de Landschaft fiehrt dodebii zu de
Bildig vu Mikrochliimata im Stadtinnere, so chas sich scho noch wenige Kilometer
ändere un zum Bispil meh kontinental odder in höchere Lage chiehler were.

Es gìt vili Legände, wùù sich ìm antike Neapel abgspììlt haa solle, di wohl
bekanntesti devùù isch sälli vù de Partenope. Sìì soll e Sirene gsìì sii, wùù
sich nooch de glungene Flucht vùm Odysseus sälber ùmbrocht hät; ihri Liiche isch
deno vùm Meer bìs dörtane drììbe worre, wùù hǜt s Castel dell'Ovo stoht.

Bim hǜtige Neapel häts au daatsächlig griechischi Koloniie gee ùn e Stadt mìt em
Name Partenope isch ìm 9. Johrhundert voor Christùs e Stùck witter westlig
gläge. 470 v. Chr. isch Neapolis (Griechisch fǜr „nöii Stadt“) dört gründet
worre, wùù hǜt s Zändrùm vù de Neapler Altstadt lìt. Es isch e riichi Stadt
gsìì, wùù under anderem ǜber Chirche, Theater ùn e Rossrännbahn verfiegt hät ùn
vù zwei Archon regiert worre isch.

Bal hät si sich gege d Samnite ùn d Römer mieße verdeidige. E Fründschaft mìt de
Römer, wùù gege Sǜǜde zoge sìn, isch ùf Drùck vù de Koloniie gscheitert ùn es
isch 326 v. Chr. zù de Iinahm vù Neapel chùù. Gliichzittig hät d Bevölkerig
abber e gwǜssi Selbständigkeit wie au di griechischi Kultur chönne bhalte.

Nooch em Zerfall vùm Römische Riich hät sich Neapel vù nöiem mieße verdeidige;
glunge isch säll gege de oströmisch Herrscher Justinian (536), nìt abber gege d
Gote, wùù d Byzantiner hän chönne ǜberwältige. Bi-n-ere Schlacht am Füeß vùm
Vesuv ìm Johr 553 sìn d Gote ändgültig verdrììbe worre.

1266 isch de Karl vù Anjou Chönig vù Sǜǜdidalie worre. Èr hät wäge de Aagrìff
vùm Corradino, em Verlust vù Sizilie nooch de Ùfständ vù de Sizilianische Vesper
ùn wäg eme Ùfstand z Neapel kei liichti Herrschaft ghaa. Sii Noochfolger degege,
de Karl II., hät e kulturälli Blietezitt fǜr Neapel brocht; zù sinner Zitt hät
z. B. de Schriftsteller Giovanni Boccaccio gläbt, usserdèm isch de gotisch
Baustiil ùfblieht. Under sinner noochlässige Nichte, wùù 1343 an d Macht chùù
isch, hät Neapel wìderùm glìtte, bsunders under de Pestepidemiie ùn de
ungarische Iifäll. Nooch vierzig Johr isch d Giovanna vù ihrem Neffe ùmbrocht
worre, wùù abber nooch e baar Johr sälber gstorbe isch.

Deno isch d Herrschaft an de Ladislao I. ǜbergange. Ìm Rahme vù sinnem Versüech,
d Apenninehalbinsle z vereinige, hät er Rom iignùù, 1409 abber mieße ùfgee.
Nooch sinnem Dood isch d Herrschaft an sinni Schwöster ǜbergange, wùù churz voor
ihrem Dood nooch ere schlächte Herrschaft de Alfonso d'Aragona adoptiert hät,
sodass èr zùm nöie Chönig worre isch. Doodevùù hät sich de aragonesisch Fürscht
brovoziert gfiehlt ùn er hät Neapel bsetzt. Under derre Bsetzig ùn under em Suhn
vùm Alfonso hät Neapel e nöii Bliete erfahre, öbbe durch de Bau vùm Castel Nuovo
odder de Porta Campuana.

Am Aafang vùm 16. Johrhundert hän d Spanier Napoli iignùù ùn ǜber zweihundert
Johr lang hät de Chönig vù Madrid als Vizechönig regiert. Ùf de eine Sitte isch
di kulturälli Hoochzitt wittergange, ùf de andere Sitte isch zù derre Zitt au d
Camorra entstande, 1647 hät de Ùfstand vùm Masaniello stattgfunde, wùù abber
wìderùm e unabhängigi Republik zùr Folg ghaa hät.

1707 hän d Ööstriicher Neapel iignùù ùn e Ǜbergangszitt isch gfolgt, bìs 1737 de
Carlo I. di Borbone ùf de Droon gsììge isch. Er hät de Stadt zùr Unabhängigkeit
verhulfe (obwohl er ùs eme spanische Huus chùù isch) ùn durch sinni Reforme de
Bevölcherig e wirtschaftligi Brägig gee, wùù au hǜt no zùm Deil z seh isch
(Handwerch ùn Industri als Hauptarbetgeber). D Macht vùm Adel ùn vù de Geistlige
isch ùnder sinnem Iiflùss reduziert worre ùn au kulturälli Züügnìss sìn ùs
sinner Zitt erhalte (Teatro San Carlo, Reggio di Corpodimonte, Piazza Dante,
erschti Musikschüel ùvm.).

Churz nooch de Ussbreitig vùm Barock hän sich nooch de Französische Revolution
ìm Johr 1789 au di liberale Idee ìn de Stadt aafange verbreite. De Ferdinando
hät sälli Idee fräilig nìt understǜtzt, sällewääg hät er au ùf Sizilie mieße
flüchte, wùù 1799 de napoleonisch Gèneral Championnet Neapel bsetzt hät. Am 24.
Januar 1799 isch di Partenopäischi Republik (Repubblica Partenopea) ussgrüefe
worre. Durch de Fäldzùùg vùm Ruffo vù Kalabrie, understǜtzt vù de Ängländer ùn
de Spanier, isch si abber churzläbig gsìì: ìm Juni vùm gliiche Johr hän d
Franzose Neapel mieße ùfgee ùn di soognännte Sanfediste hän zahlriichi
Republikaner hììrichte loo. De Ferdinando hät chönne zrùckchùù, abber nǜmi lang
regiert: 1805 sìn d Franzose vù nöiem iidrunge ùn er hät wìder mieße ùf Palermo
flüchte.

Zwüsche 1805 ùn 1808 hät z Neapel de Joseph Bonaparte regiert, wùù de Brüeder
vùm Napoleon Bonaparte gsìì isch. Zù sinner Zitt isch zùm Bispiil s
Conservatorio di Musica baut worre, wùù spöter e idaliänischi Hoochburg vù de
Musik worre isch. 1808 hät de Napoleon Neapel ìm Gioacchino Murat aaverdraut.
Sälle isch vùm Volch aaerkännt ùn gschätzt worre ùn hät mìt de Eroberig vù Capri
au e militärische Erfolg glandet. De Wiener Kongräss hät deno abber s Änd vù
sinner Herrschaft gfordert ùn wùù-n-er versüecht hät, ùf de Droon zrùckzchùù,
isch er zùm Dood verurdeilt worre. Ìn de Folgèzitt, under em Ferdinando I., hät
Neapel zùm Regno Due Sicilie ghöört.

Ìm Rahme vù de 1848er-Rèvolution isch au z Neapel e Verfassig ùn e Parlamänt
iigfiehrt worre.

1860 isch de Giuseppe Garibaldi bìs ùf Neapel vüredrunge ùn es isch – under de
Züestìmmig vù me-ne große Deil vù de Bevölkerig vù de Stadt zùm nöi gründete
Königriich Idalie chùù.

Au Neapel hät under em Zweite Wältchrieg glìtte, voor allem während de „Quattro
giornate di Napoli“, wùù s vù de Alliierte mìt Bombe aagrìffe worre isch. Au di
Düttsche hän wölle verschììdeni Bauwerch zerstöre, sìn abber nìt gege de
idaliänisch Wììderstand aachùù. Nooch em Chrieg isch d'Neapler Bevölkerig
bi-n-ere Abstìmmig knapp fǜr d Iifiehrig vù de Republik gsìì.

D Arbetslosequote isch extrem hoch und fluktuiert zwüsche 20 und 30 %. Exakti
Zahle si, wie für alli neapolitanische Wirtschaftsdate, nur schwer z beschtimme,
wil ä grosse Deil vo dr Schattewirtschft (Schwarzhandel, Schmuggel), wo vo der
Camorra dominiert wird, kompensiert wird. Die Schattewirtschaft isch eini vo de
bedütendschte ökonomische Chreft vo der Schtadt und d Camorra gültet inoffiziell
as der gröscht Arbetgäber vo Neapel.

Verschiideni Familie si in däm Zsämmehang in letschter Ziit widr verschterkt in
Bandechrieg mit vile Dodesopfer involviert gsi. Neapel und siini nöcheri Umgäbig
hai – nit zletscht wäge dr Camorra, wo dra verdient – groossi Problem mit der
Entsorgig vo Abfall und mit der Versüüchig vom Bode, wo vermuetli es Resultat
vom Abfallbroblem isch.



https://als.wikipedia.org/wiki/Mythologie

D Mythologi isch di syschtematischi Beschäftigung mit de Mythe, seig das in
literarischer, wüsseschaftlicher, mystischer oder religiöser Form. Mythologie
isch somit meeh als nur d Gsamtheit vo de Mythe vomene Volch, ere Region oder
ere soziale Gruppe. Sehr hüüfig wird dr Begriff aber genau so verwendet, als
Gsamtheit vo de Mythen nach dr Zueghörigkeit zunere Kultur bzw. Region. Denebed
chann mer au Mythe zu verschiedene Theme kulturübergriifend, sprich
syschtematisch, behandle. Es ergänd sich dänn Underteilige wie z.B.
Landschaftsmythologi, Aschtralmythologi, Zahlemythologi, Eschatologi.

D Mythologie beschäftiget sich aber au mit dr Fraag nach dr Herkunft vo de Mythe
und dene ihres Verhältnis zu andere Erzählforme wie Legende, Märli, Saage.
Bsunders Märli werded mitunder als degradierti Mythe aaglueget. D Entwicklig vo
de Mythe als erzählerischi Gattig und au dene ihri Transformation zu Märli isch
Gegeschtand vo dr Narratologie. D Entstehig vo Mythen isch au Gegeschtand vo dr
Psychologie, bsunders dr einscht moderne Völkerpsychologi.

Wil dr Gegeschtand vo de Mythe gmeinhii religiös gseeh wird, isch d Erforschung
eng mit dr Religionsgschicht verbunde. Informatione us Mythe sind wichtig zur
Rekonschtruktion vo religiöse Vorschtellige, wo mängisch Inhalt vo
underschiedliche mythologische Urschprüng zumene Syschtem verbinded.

Zentrali Theme i dr Mythologie sind d Erschaffig vo dr Welt (Schöpfigsgschicht)
und Prozess vo dr Zerschtörig und Erneuerig (z.B. innerhalb vo dr Natur,
Widergeburt), hüüfig in Verbindig mit em Kampf vo underschiedliche Mächt (sowohl
konkreti Göttergschtalte, Himmel und Erde, als au abschtrakti, wie guet und
böös, hell und dunkel) und di gegesiitig Überwältigung.



https://als.wikipedia.org/wiki/Marshallinseln

D Marshallinsle si en Inselgruppe im westlige Pazifische Ozean, wo zu Mikronesie
ghört. Politisch si d Marshallinsle under em Name Republik Marshallinsle
(marshallesisch Aolepān Aorōkin M̧ajeļ) en Inselstaat, wo die ganzi Inselgruppe
umfasst.

D Marshallinsle bestöhn us zwei fast parallele Insel- beziehigswiis
Atollchettene: D Ratak-Chetti (Sunneufgangsinsle) mit 14 Atoll und 2 Insle im
Oste und d Ralik-Chetti (Sunnenundergangsinsle) mit 15 Atoll und 3 Insle im
Weste.

Zu de Inselchettene ghöre im Ganze 1.156 grösseri und chliineri Insle und 870
Riff. Si si über e Gebiet vo 1.900.000 km² im mittlere Pazifik verstreut.

S Klima isch füecht und heiss mit ere Rägezit vom Mai bis zum Novämber. D Insle
wärde glägentlig vo Taifun heimgsuecht.

Zwei Drittel vo dr Bevölkerig läbe uf de Insle vom Majuro-Atoll und uf Ebeye.
Die andere Insle si nume dünn besiidlet oder unbewohnt wil Arbets- und
Entwickligsmöglichkeite fehle.

90 Prozänt vo dr Bevölkerig ghöre zur Unabhängige Protestantische Chille vo de
Marshallinsle, 8,5 Prozänt si römisch-katholisch.



https://als.wikipedia.org/wiki/Marranos

D Marranos, dütsch Marrane, si Jude gsi, wo im 15. und 16. Johrhundert z
Schbanie und z Portugal zwangsdauft worde si oder us Angst vor Verfolgig und
Mord zum Christedum konwertiert häi. Au de schbanische Muslime wo zwangsdauft
worde si, sait mä mänggisch eso.

S Wort chunnt wohrschinlig vom spanische Wort marrano, Sau, wo vom Arabische
محرّم muharram, verbote, schdammt, wil Säüfleisch für d Muslime verbote isch. Uf
Hebräisch sait mä de zwangsdaufte hiberische Jude Anussim (אנוסים), was
'Zwungnigi' bedütet. Hischdorisch isch Marrano es Schimpfwort gsi, wo mä as
Säüniggel chönnt übersetze, hützudag het s die jüdisch Konnotation im
Schbanische nüme.

Es het in dr iberische Gschicht scho immer Jude gee, wo zum Chrischtedum oder
zum Islam überdräte si, so het s scho im 7. Johrhundert än Erzbischof gha, dr
Julian vo Toledo, und au im 14. Johrhundert dr Erzbischof Paul vo Burgos
(1351-1435), wo freiwillig und us Überzügig Chrischde worde si. Aber vom 13.
Johrhundert a isch dr Druck uf d Jude, wo vom Volk und vo dr Chille usgangen
isch, schderker worde, aber zerscht hai d König d Jude no beschützt. Im Johr
1391 het dr Archidiakon vo Ecija, dr Ferrand Martinez, dr Pöbel ufghetzt, bis es
zu Pogrom in Sevilla, Ecija, Carmona, Córdoba, Toledo, Barcelona und vile andre
Schdedt cho isch. Mä schetzt ass 200,000 Jude sich hai lo daufe für zum ihr Läbe
z rette. Dene conversos (Bekehrte) het mä au 'Neui Chrischde' gsait. Wil aber
vili von ene nur us Angscht vor Verfolgig konwertiert hai, hän si witerhi am enä
Deil vo ihre jüdische Draditione feschtghalte. D Schbanier hai dene Judíos
Escondidos gsait, die verschdeckte Jude. Die 'Neue Chrischde' si de Antisemite
villicht no meh verhasst gsi as die, wo Jude bliibe sin, wil si immer vermuetet
hai, ass daas eigentlig verschdeckti Jude, Marranos, siige. 1449 isch z Toledo ä
neui Verfolgig usbroche, wo au gege d conversos grichtet gsi isch. Wo sich die
brobiert hai z wehre under dr Aafüehrig vom Juan de la Cibdad, si si gfange gno
und an de Füess ufghänggt worde. Noch däm Pogrom isch es Gsetz iigfüehrt worde,
nodäm 'Neui Chrischde' nüm chönne in dr Verwaltig schaffe. 1467 isch z Toledo s
Quardier vo de 'Neue Chrischde' azündet worde, und vili drvo si im Füür umcho.
1473 isch ä neui Wälle vo Pogrom vo Cordoba us dur ganz Schbanie grollt, und s
het Schdedt ge wie Carmona, wo alli 'Neue Chrischde' ermordet worde si.

Im Johr 1478 isch die Schbanisch Inquisition iigsetzt worde vom Ferdinand vo
Aragon und dr Isabella vo Kaschtilie—z Portugal git s d Inquisition erscht sit
1536—und d Jude si vo de conversos drennt worde und hai müesse in Ghetto läbe,
aber s het mänggisch immer no Kontakt gä zwüschenä. 1492 het dr Ferdinand II. vo
Aragon s letscht maurische Königriich, Granada, eroberet, und im gliiche Johr
isch dr Erlass vom Alhambra veröffentligt worde, wo all Jude befohle het,
Schbanie bis zum Juli vo dam Johr z verloh. A Deil vo de Jude si nach Portugal
zoge, wo si non ä baar Johr as Jude hai chönne läbe, bis ä königlige Erlass alli
Jude zu Chrischde erklärt het, und wil ihri Uusreis hüfig vo dr Regierig
ummöglig gmacht worden isch, hai si as Marranos afo läbe, üsserlig as Chrischde
und im Gheime as Jude.

In dr Folg hai die Neue Chrischde zum gröschde Deil äntwäder die iberisch
Halbinsle verlo odr sich mit 'Alte Chrischde' vermischt, aber bis hüt git s
chliini Gmeinde vo Marranos in Portugal.



https://als.wikipedia.org/wiki/Marlene_Dietrich

D Marlene Dietrich (* 27. Dezämber 1901 z Schöneberg (jetzt en Ortsdäil vo
Berlin); † 6. Mai 1992 z Bariis; äigentlig Marie Magdalene Dietrich) isch e
dütschi Schauschbiilere und Sängere gsi, wo 1939 die amerikanischi
Staatsbürgerschaft aagnoo het.

Si zelt näbe dr Hildegard Knef und dr Romy Schneider zu de grösste wiiblige
Liinwandlegände, eo dr dütsch Film füürebrocht het und wo au internazional
Erfolg ghaa häi. Zu ihre Markezäiche ghööre iiri lange Bäi, iiri diefi,
rauchig-erotischi Stimm und iiri Hoosenaazüüg, wo dank iire in de 1930er für
Fraue salonfäig worde si.

D Marlene Dietrich het iiri Karriere as Schauschbiilere am Theater aagfange und
Stummfilm in de „goldige Zwanziger“ in Berlin gmacht. 1930 isch si in dr
Hauptrolle vom Reschissöör Josef von Sternberg sim Film Der Blaue Engel
internazionaal bekannt worde. Zämme mit em von Sternberg isch si am Aafang vo de
1930er in d USA gange, und het under siner Reschii und an dr Site vom Gary
Cooper s Drama Marokko (1930) dräit, wo si en Oscar-Nominierig as besti
Hauptdarstellere drfür überchoo het. Mit Film wie Shanghai-Express (1932) und
Der große Bluff (1939) het si sich as erste dütsche Filmstar in Hollywood
etabliert.

Während dr Zit vom Nazionalsozialismus in Dütschland het si sich nid nume
gwäigeret, d NS-Propaganda zu understütze, während em Zwäite Wältchrieg isch si
vor amerikanische Soldate ufdräte und het Verwundeti in Lazarett bsuecht. Noch
em Ändi vom Chrieg het si für iire Iisatz u. a. d Freihäitsmedallie vom
Bresidänt vo de Veräinigte Staate überchoo, wäärend si joorelang z Dütschland vo
vile as Verröötere aagluegt und aagfindet worden isch.

Vo de 1950er Joor aa isch si vor allem as Sängere ufdräte und hetuf dr ganze
Wält Erfolg ghaa. Zu iire berühmtiste Lieder zele Ich bin von Kopf bis Fuß auf
Liebe eingestellt, Lili Marleen, Ich hab’ noch einen Koffer in Berlin und Sag
mir, wo die Blumen sind.

Si het under dr Reschii vom Billy Wilder im Film Zeugin der Anklage (1957)
gschbiilt und an dr Site vom Spencer Tracy in Das Urteil von Nürnberg (1961).
Iir letscht Film isch Schöner Gigolo, armer Gigolo (1978) gsi und si het us
gsundhäitlige Gründ ufghöört schaffe. Bis zu iirem Dod im Joor 1992 het si
zruggzooge in iirer Bariiser Wohnig gläbt.



https://als.wikipedia.org/wiki/Maltesische_Sprache

Maltesisch (malt. Malti) isch d Sproch vode Insle Malta und Gozzo. Es isch
ursprünglich en arabische Dialekt gsii, gelt hüt aber as en aigni Sprooch. De
Wortschatz bestoht us 43% semitische (arabisch), 42% romanische (italienisch,
sizilianisch, latinisch) und 6% englische Wörter. Die restliche 9% chömed vo
anderne Sproche, oder chönet nöd bestimmt werde. De Grundwortschatz bestoht zum
grösste Tail us arabische Wörter. Au ide Grammatik isch s Maltesische e
Mischsproch, well gwüssi Adjektiv und Substantiv nochem Sizilianische Muster
Pluräl bildet, aber vill Wörter hend sich au apasst und bildet brochni Plural.
Italienischi und englischi Verb bildet zwor en aigni Verbgruppe, flektieret aber
semitisch.

Vom Arabische unterschaidet es sich hoptsächlich im Verlust vode Emphase und
dodedur, as es mit englische und vor alem italienische Fremdwörter au noiji
Phonem agnoo het.

Die uffälligste Unterschid bistönd ide Usproch vo de Langvokal. So werd /a:/
ufem Land as /o:/ oder /ɔ:/ ide Landesmitti sogär as /ʊ:/ usgsproche und uf de
Insle Gozo as /ɔ:/. Und /i:/ und /u:/ werdet ufem Land mee oder weniger starch
diphthongiert zu [eɪ] und [əʊ] uf Gozo aber as [ɪi] und [ʊu]. S Schriftphonem
/ie/ lutet i de Hochsprooch [ɪ:]. D Städter sägedt i de Regle [ie], z Südmalta
[ɪe], z Nordmalta [ɛe] und uf Gozo [ɛ:]. De Lut /q/ werd ide Stadt Bormla vo
alte Lüt no wie im klassische Arabisch as [q] usgsproche, ide Mitti vo Gozzo wie
[k], sus isches en Knacklut [ʔ].

En Tail vo de Oberschicht tuet /p t k/ bsunders starch behuuche, und /ħ/ werd
wie s englische oder s dütsche /h/ usgsproche und d Pharyngalisierig vode Vokal
werd vermide. Da werd aber i de Regle as snobistisch belächlet. S söll sogär
Familie gee, wo nume Englisch redet, aber uf Maltesisch fluechet.

kiteb : jikteb /kɪtɛp: jɪktɛp/ (ar. kataba : jaktubu) "er het gschribe : er
schribt"

Il-Malti huwa l-uniku lsien ta' oriġini semitika li jinkiteb b'ittri Latini. "s
Maltesische isch die ainzig Sproch mit semitischem Ursprung wo mit Latinische
Buechstabe gschribe werd."



https://als.wikipedia.org/wiki/Luftfahrzeug

Wil d Atmosfääre käi scharfi ooberi Gränze het, reedet mä bis zun ere Flughööchi
vo öbbe 100 km vo Luftfaart, was drüüber isch zelt zur Ruumfaart.

Technisch underschäidet mä zwüschen Luftfaarzüüg, wo liichter as Luft si, und wo
sich mit Hilf vo statischem Ufdriib in dr Luft halte, und Luftfaarzüüg, wo
schweerer as Luft si, wo mit Hilf vo dünamischem Ufdriib fliege. Au cha mä
zwüsche Luftfaarzüüg mit äigenem und ooni äigene Aadriib underschäide:

Noch de Luftverkeersgsetz si unbemannti Fluggräät, Rettigsfallschirm und
Luftsportgräät Luftfaarzüüg, wie au Ruumfaarzüüg, Rageete und äänligi
Flugkörper, solang si sich im Luftruum befinde. Uf dr andere Site sin Gräät, wo
nid hööcher as 30 Meter über Grund oder Wasser chönne fliege (z. B.
Luftchüssifaarzüüg), käini Luftfaarzüüg.

Die erste Fluggräät si „liichter as Luft“ gsi. D Lüt häi gsee wie Rauch und
Äsche ufstiige und d Brüeder Montgolfier häi 1783 dr erst Häisslufballoon baut
und dä mit Rauch gfüllt.. Erst spööter het mä verstande, ass dr Ufdriib vo dr
warme Luft und nid vom Rauch chunnt.

Fluggräät „schweerer as Luft“ het sich scho dr Leonardo da Vinci usdänggt, aber
mööglig sin si erst im 19. Joorhundert worde, wo mä die erste Gläitflüüg het afo
mache. 1811 isch dr Schniider vo Ulm, dr Albrecht Ludwig Berblinger, abgstürzt,
won er öber d Donau het welle fliege. Erst am Ändi vom 19. Joorhundert het dr
Otto Lilienthal öbbe 100 Gläitflüg gmacht, bevor er abgstürzt und umchoo isch.
Wo denn dr Benzinmotor ufchoo isch, het sich dr Fluug schweerer as Luft schnäll
entwigglet. Am 17. Dezämber 1903 häi d Brüeder Wright iire erst Flug gmacht,
1909 isch dr Louis Blériot über en Ermelkanal gflooge und nume e baar Joor
spööter si Fluugi scho as Chriegsmaschiine iigsetzt worde. Zwüsche de Wältchrieg
het dr Flug schweerer as Luft Luftschiff und Äänligs ändgültig verdrängt.



https://als.wikipedia.org/wiki/Liste_der_Nobelpreistr%C3%A4ger_f%C3%BCr_Literatur

Der Nobelbriis für Liddratur wird sit 1901 jöhrlig vergee und isch sit 2001 mit
öbbe 10 Millione Schwedische Krone dotiert. Für d Uswahl vo de Briisdreeger isch
die Schwedischi Akademii verantwortlig. Dr Alfred Nobel, der Stifter vo de fümf
verschiidene Nobelbriis, het in sim Testamänt verfüegt, ass der Briisdreeger für
Liddratur «s Beste in ere idealistische Richtig» söll gschriibe ha. D Uszeichnig
wird jedes Johr am 10. Dezämber, em Dodesdag vom Alfred Nobel, vom schwedische
König vergee.

Sit der erste Verleihig hai im Ganze 106 Schriftsteller dr Liddratur-Nobelbriis
übercho. Drunder si 94 Manne (88,7 %) und zwölf Fraue (11,3 %) gsi. Bis jetzt
het no niemer dr Liddraturnobelbriis meh as eimol übercho. Vo 1901 bis 2009 isch
der Briis 98 mol undeilt an ei Person vergee worde. Erst viermol isch der Briis
zwüsche zwei Persone ufdeilt worde (zletzt 1974); und no nie isch er zwüsche
drei Persone ufdeilt worde, au wenn das dr Satzig nooch möglig wer. Siibemol
isch der Briis nit vergee worde, zletzt 1943.



https://als.wikipedia.org/wiki/Krieg

Chrieg isch en organisierte Komflikt, wo mit Waffe und Gwalt usdräit wird, und
vilmol meereri Kollektiv dra Däil nämme. S Ziil vo dene Kollektiv isch s, iiri
Inträsse duurezsetze. Dur e Kampf wäi d Chriegsbardeie iirne Gegner überlääge
wärde und dr Komflikt eso in iirem Sinn lööse. D Gwält, wo mä drbii aawändet,
grift die körperligi Unverseerthäit vo de gegnerische Indiwidue aa und füert so
zu Verletzige und Dood. Es entstöön aber nid nume Schääde an dene, wo bim Kämpfe
aktiv si, sondern immer au sonigi, wo mäistens kä Absicht drhinder steggt. Si
wärde hüte öifemistisch as Kollateralschäde bzw. Begläitschäde bezäichnet.
Chrieg richdet au an dr Infrastruktur und de Lääbensgrundlage vo de Kollektiv
Schaaden aa.

D Forme vom Chrieg si vilfältig und nit umbedingt an Staate oder Staatssüsteem
bunde: Si chönne au innerhalb vo Staate stattfinde, öbben as Bürgerchrieg,
Unabhängikäitschrieg oder bewaffnete Komflikt, und zum Wältchrieg oder zum
Völkermord füere. Dorum isch dr Chriegsbegriff im Völkerrächt lang umstritte
gsi. D Gämfer-Fümf-Mächt-Veriibarig vom 12. Dezämber 1932 het dr ursprünglig
Usdruck „Chrieg“ dur s äidütige „Aawändig vo bewaffneter Gwalt“ ersetzt (Ardikel
III). D Charta vo de Veräinte Nazione het schliesslig s Aawände vo Gwalt oder s
Drohe mit ere in internazionale Beziejige grundsätzlig verbote (Ardikel 2,
Ziffere 4) und si isch nume as Sanktionsmaassnaam, wo vom Sicherhäitsroot
beschlosse wird (Ardikel 42), oder as Akt vo dr Sälbstverdäidigung (Ardikel 51)
erlaubt.

In dr historisch belegte Gschicht vo dr Menschhäit häi knapp 14'400 Chrieg
stattgfunde, und dene si öbbe 3,5 Milliarde Mensche zum Opfer gfalle. Mä
schetzt, ass bis jetz öbbe 100 Milliarde Mensche gläbt häi und noch däm isch
jede drissigst Mensch dur chriegerischi Handlige umchoo.



https://als.wikipedia.org/wiki/Kosovo

Kosovo (Albanisch: Kosova, Serbisch: Косово и Метохија) isch a Region uffem
Balkan, wo nach serbischer Aasicht offiziell als autonoms Territorium zue Serbie
ghört, aber am 17. Februar 2008 eisytig sini Unabhängigkeiterchlärig verchündet
hett. S kosovarische Parlament gseht s Kosovo also als Republik Kosovo, wobii
Serbie und Russland – wo am gliche Taag d Unabhängigkeitserchlärig abglehnt hend
– es als Autonomi Provinz Kosovo und Metochien aaluegt.

S Kosovo gränzt im Südweschte a Albanie, im Nordweschte a Montenegro un im
Südoschte a d Republik Mazedonie.

S Statistikbüro vum Kosovo goot für s Joor 2000 vo 88 % Albaner, 7 % Serbe un
5 % sunschtige (slawischi Muslime, Roma, Aschkali un Türke) us [1]. Für 2006
goot s Büro vo 92 % Albaner, 5,3 % Serbe un 2,7 % sunschtigi us [2]. Die Angabe
beruehe allerdings numme uf Schätzige, vorallem ufgrund vo de Chriegswirre un
wyl dr albanischi Bvölcherigsaadeil syt 1989 d jugoslawische Volchzählige
boykottiert het un dr serbische Aadeil synersits syt 2000 d Zählige boykottiert.
D Albaner un slawische Muslime sin vorallem Sunnite, d Serbe meischt Orthodoxe.

D Verhandlige zwüsche Belgrad un dr kosovo-albanische Syte sin Endi 2007 ohni
Ergebniss zämmebroche. Druf het d Autonomibehörde vum Kosovo aadüdet dass si
vorhen bald d Unabhängigkeit z erkläre un am 17. Februar 2008 inere Sitzig vum
Parlament verabschiedet. D 109 Abgeordnete hen d Erklärig wo vum
Minischterpräsident Hashim Thaçi uf Albanisch, Serbisch un Änglisch verläse
worre isch eistimmig per Hand agnomme. D 10 serbische Abgeordnete sin abwesend
gsi. D Unabhängigkeitserkärig bekennt sich zum Ahtisaari-Plan, wo zum Byspiil
als wichtigi Provision de Aaschluss vum Kosovo aa en andres Land (also Albanie)
usschliesst, un bezeichnet de neue Staat als "demokratisch, sekulär un
multiethnisch". I dr glyche Sitzig sin au d neue Staatssymbole feschtgleit
worre.

S Kosovo wird momentan vo 110 Staate anerkannt (Stand: Februar 2016). Dezue
ghöre alli Noochbarstaate vum Kosovo (usser Serbie), bis uf Romänie un
Bosnie-Herzegowina alli Noochbarstaate vo Serbie un 22 vo 27 Mitgliidstaate vo
dr EU und au alli EFTA-Staate (u.a. Schwiiz, Liechtestei). D EU-Staate Spanie,
Griecheland, Zypere, Rumänie und d Slowakei erkennen s Kosovo nid a. Anerkennt
wird s Kosovo unter andere au vo de Vereinigte Staate, Kanada, Auschtralie und
Japan. E Ufnaam in d UNO gilt im Momänt allerdings als usgschlosse wyl Russland
als ständigs Mitgliid vum Sicherheitsroot d Unabhänigkeitserchlärig als illegal
aasiet un d Volchsrepublik China Bedenke geüsseret het.



https://als.wikipedia.org/wiki/Kapitalismus

Dr Kapitalismus, vo Kapital, vo lat. „capitalis“ wo uf „caput“ − „Chopf“
zruggoot, bezäichnet uf dr äinte Site e spezifischi Wirtschafts- und
Gsellschaftsornig, uf dr andere en Epoche in dr Wirtschaftsgschicht.

Die zentrale Merkmol si umstritte, wil er sich im Lauf vo dr Zit gänderet het
und wil s e Hufe Definizione und ideologischi Underschiid git. Allgemäin
verstoot mä under em Kapitalismus e Wirtschafts- und Gsellschaftsornig, wo uf em
Brivatäigedum an de Brodukzionsmiddel basiert und wo d Brodukzion und dr Konsum
über e Määrt greeglet wärde. Anderi wichdigi Merkmol si d Akkumulazion, wo für
mänggi s „Härzstück“ und Hauptmerkmol vom Kapitalismus isch, und s „Strääbe noch
Gwünn im kontinuierlige, razionale kapitalistische Betriib“.

As Epoche in dr Wirtschaftsgschicht verstoot mä under em Kapitalismus e
wirtschaftsgschichtligi Periode, wo noch de Epoche vom Föidalismus bzw. vom
Merkantilismus cho isch und hüte no witergoot. Mä däilt d Epoche vom
Kapitalismus in underschiidligi Faase oder Entwiggligsstuefe ii.

Wenn s no bis spoot in s 19. Joorhundert usgsee het, wie wenn dr Kapitalismus
zwangslöifig zur Vereeländig vo de Masse müess füere, wil in dr kapitalistische
Brodukzionswiis de Loonarbäiter nume e Loon zaalt wurd, so dass iiri
Arbetschraft erhalte bliibi, häi d Arbäiter sich in Gwärkschafte und
Arbäiterbardeie organisiert und die ökonomische Elite im ene lange Kampf, wo
vili Opfer gforderet het, zwunge, si an de Gwünn, wo d Fortschritt in dr
Brodukzioon mit sich brocht häi, z bedäilige. Dorum häi sich in de mäiste
kapitalistische Gsellschafte d Klassekämpf im Raame von ere pluralistische
Demokratii afo abspiile und es isch nume in e baar Gsellschafte zum ene
broletarische Umsturz vo dr kapitalistische Brodukzionswiis cho, scho gar bid
zun ere Wältrevoluzion, wie si dr Karl Marx vorusgsäit het. Dr
Industriikapitalismus isch zur Gsellschaftsform worde, wo vom 20. Joorhundert aa
uf dr ganze Wält dominiert, aber no bis zum Undergang am Aafang vo de 1990er
Joor vo dr Sowjetunion und iire Satellite het die nitkapitalistischi
Gsellschaftsornig, wo dört existiert het, mit dr westlige kapitalistische
konkurriert und sich noch nazionale Revoluzione in ehemoolige Kolonialgebiet uf
dr Wält verbräitet.



https://als.wikipedia.org/wiki/Kanton_Schaffhausen

De Kanton Schafuuse isch de nördlichscht Kanton vo de Schwiiz und gränzt mit
öppe 150 Kilometer a Dütschland. D Hauptstadt isch Schafuuse, wo näbed Basel,
Stei am Rhii und Eglisau di einzig Schwiizer Schtadt nördlich vom Rhii isch.

De Kanton Schafuuse beschtoht us drei Kantonsteil. De westlich Tail isch s
Chleggi, wo Wii aabaut wird. S Schtettli Stei am Rhii mit de Gmeinde Ramse,
Hämisofe und Buech rundume erreicht me nu über Düütschland oder über d Kantön
Züri und Thurgau, sellèm sait mò dè obberi Kantonsdeil. Gnauso ischs mit de
Gmeinde Rüedlinge und Buechberg, welli ebbèso abkapslet im Sûdè vom zentralè
Kantonsdeil ligèt, sèllèm Bièt sait mò dè unterè Kantonsdeil. De komplette Nordè
vom Kanton wörd vom Randè bildèt, èn Gebirgszug, wo dè nördlichschte Deil vom
Schwizer Jura repräsentyrt. Uff èm Hochè Randè, dè übber d Nordgränz uff
dütsches Gebièt usèlampet, lyt dè Schwarze Stei odder Gatterschtei, wo dè
nördlichschte Punkt vom Kanton Schaffuusè un dè ganzè Schwiz darschtellè duèt.

De Schafuuser Dialäkt ghört zu de Gruppe vo de Ostschwiizer Dialäkt. Öppis im
Schafuuser Dialäkt: «E Zaane voll Saapfe d Laatere durab schlaapfe …» was sovill
heisst we e Zeine voll Seife d Leitere abe schleike. Leider nid grad än
represäntative Satz, aber eine, wo wiit ume bekannt isch. De Satz isch im
typische Chläggi-(Chlettgauer-)Dialekt. De Dialekt vo de Stedt, wo nöcher bi
Züri sind, wie Schafuuse oder Neuhuuse, ähnled hüt em Zürcher Dialekt scho meh.



https://als.wikipedia.org/wiki/K%C3%A4se

Chees isch e fests Milchbrodukt, wo mit wenige Usnaame broduziert wird, indäm mä
äi Eiwiss vo dr Milch, s Kasein, loot lo grünne. Es isch s eltiste Verfaare zum
Milch und Milchbrodukt haltbar z mache. S alemannische «Chees» goot über s mhd.
kæse, s ahd. kāsi uf lat. cāseus zrugg, wo äigetlig: „öbbis wo gore oder suur
worden isch“, bedütet. Vo däm latinische Begriff chömme u. a. au s ängl. cheese
und s span. queso.

Milchbrodukt ghööre in Öiropa, Nordamerika und Australie zu de
Grundnäärigsmiddel. Dr Chees isch bsundrigs im westlige Kulturkräis verbräitet.
Mä nimmt aa, ass es bis zu 5000 Cheessorte git. S Land, wo am mäiste Chees
broduziert, si d USA. In Ostasie, Afrika und Südamerika spiilt Chees nume e
chliini Rolle; e Grund doodrfür isch, ass d Bevölkerig dört zum e gröössere Däil
laktoosintolerant isch.

Mä nimmt aa, ass scho in dr Stäizit Jeeger im Maage vo junge Wiiderchöier, wo
churz vorhär no Milch drunke häi, wissligi gallertartigi Chlümpe entdeggt häi.
Dä Laabkwark us fermentierter Milch us de Määge vo Bütidier isch woorschinlig d
Urform vom Chees.

Dr Mensch het denn öbbe zwüschen em 10. und 8. Joorduusig v. d. Z. woorschinlig
zerst Gäisse, denn Schoof und zletscht Rinder domestiziert, und in dr
Middelstäizit het sich d Wäidwirtschaft immer mee usbräitet. Er het denn
gröösseri Mänge vo dierischer Milch ghaa, wo verdorbe isch, wemm mä sä nid
konserviert het und eso het sich d Kunst vom Cheesmache afo entwiggle. Wil s so
vil verschidnigi Dradizione vo dr Cheeserei git, nimmt mä aa, ass s Cheesmache
zu verschidnige Zite und an verschidnige Ort unabhängig von enander entstande
isch. Mä het Milch in Gfääss us Doon oder in Blootere vo Dier do und die isch in
dr Sunne oder bim ene Füür zerst suur worde und denn grünnt. Und wenn alles guet
gange isch, isch e Lääbesmiddel entstande, wo mä lang het chönne laagere und
ässe.

Sonigi Suurmilchchees, wo s verhältnismäässig äifach isch, si häärzstelle, häi s
Naarigsaagebot vo de Mensche beriicheret und ghulfe, Ängbäss im Naarigsaagebot
zu überstoo. E chli spööter het mä d Wirkig vo dierische und pflanzlige
Grünnigsmiddel (Lab) entdeggt und eso Labchees chönne broduziere. Es isch
mööglig, ass mä d Wirkig vom Lab entdeggt het, wo mä Milch in Chälbermääge
abgfüllt het, zum sä ufbewaare. Mä het au scho in vorgschichtlige Zite gmerkt,
ass es Hööle git, wo din Edelschimmel waggst, wo dr Chees konserwiert und si
Gschmack verbesseret. Im Geegesatz zum Edelschimmel isch dr Chees verdorbe, wenn
anderi Bilz, wie Schimmelbilz oder Mikroorganisme wie Bakterie drii choo si.

Archeologisch het mä as die eltisti Cheesbrodukzioon die in dr Jungstäizit um
5500 v. d. Z. z Kujawie (polnisch Kujawy) im hütige Pole chönne noochwiise.

Es isch sicher, ass vo öbbe 5000 v. d. Z. aa d Cheeserei in Mesopotamie, im
Schwarzmeerruum, in Chläiasie, Egüpte und Nordafrika bekannt gsi isch. Die
eltiste bildlige und schriftlige Daarstellige und Noochwiis vom Cheesmache
stamme us Mesopotamie us dr Gegend vom hütige Irak) us dr Zit vo öbbe 3000 v. d.
Z.

Au im dääglige Lääbe vo de alte Grieche het dr Chees e feste Blatz ghaa. Mä het
en as Delikatesse gschetzt und er isch e begäärti Handelswar gsi. Mä het in em a
Aphrodisiakum gsee und en au de Götter gopferet. Dr Homer beschribt im 10. Gsang
vo sinere Odyssee wie dr Chees stark macht. Us de Pragmatie vom Aristoteles im
4. Joorhundert v. d. Z. stammt die ersti überliifereti fachligi Abhandlig über
Milchverarbäitig.

Griechischi Sklave häi d Kunst vo dr Cheeserei im Römische Riich verfiineret,
und vo dört het si sich in fast alli Däil vo Öiropa verbräitet. D Römer häi e
Hufe verschidnigi Bachware Saläät broduziert mit Chees din. Die römische
Legionär häi näbe Wiibeeri und Olive Chees as Browiant in iirem Marschgepäck
ghaa.

Wo d Kelte im 4. Joorhundert v. d. Z. über d Alpe in Süüde cho si, häi si Siib
kennt, wo au hüte no in dr Cheeserei brucht wärde, zum dr Raam abzschöpfe. D
Germane häi die keltische Dradizione übernoo und s Handwärk no mee verbesseret.

Kwelle für d Entwigglig vo dr Cheeserei in Öiropa sit em früeje Middelalter si
Schrifte in de Chlööster. In vile von ene het mä nid nume äigeni Chees
härgstellt, d Mönch häi vilmol au alles genau ufgschriibe, so dass mä d Gschicht
von e baar Cheessorte, wo bis hüte broduziert wärde, bis ins 12. Joorhundert cha
zruggverfolge. So isch im Joor 1115 dr Greyerzer in Chloosterhandschrifte zum
erste Mol erwäänt worde, 1184 dr Gouda und Edamer, 1200 dr Ämmedaaler und dr
bayrisch Handchees und 1282 dr Appezäller. Dr änglisch Cheshire wird im Domesday
Book erwäänt, wo am Ändi vom 11. Joorhundert zämmegstellt worde isch.

Sit em 19. Joorhundert het s e Hufe wüsseschaftligi Entdeckige und technischi
Entwigglige gee, wo d Häärstellig vo Chees liichter und besser mache. Dr
Ferdinand Cohn het uusegfunde, ass s Rifwärde vom Chees mit Mikroorganisme
zämmehängt, dr Louis Pasteur, dr Justus von Liebig und dr Ilja Iljitsch
Metschnikow häi im Labor d Ghäimniss vom Rifwärde, vom Gschmack und Aroma
erforscht oder häi Verfaare entwigglet, zum d Chees haltbarer z mache.
Ääscheniöör häi, vilmol zämme mit Cheesmäister Schniidrääme, Schwingbääse,
Kwarkseparatore, elektrischi Schniid- und Rüerwärkzüüg, riisigi Chessel und
Wanne, Chüelvorrichdige und anderi Hilfsmiddel entwigglet, zum Chees im
industrielle Maassstaab z broduziere.

E Suurmilchchääs entstoot, wenn Milch dur Milchsüüribakterie suur wird und eso s
Milchäiwiss (Kasein) usgfellt wird. Dä Brozäss bezäichnet mä as Dicklege. S
usgfellte Kasein wird vo dr Flüssigkäit, dr Molke, drennt und isch dr sogenannti
Früschchääs. Us däm cha mä rife Suurmilchchääs mache, wo dur bsundrigi
Bakteriekulture (Rotschmiiri) oder Edelschimmel cha verfiineret wärde.

Bim Labchääs (wo men em au Süessmilchchääs säit) wird s Milchäiwiss Kasein dur e
Gmisch vo Enzym us Pepsin und Chymosin usgfellt. Ass s Lab s Milchäiwiss Kasein
eso spaltet, ass d Milch dick wird, ooni dass si suur wird, het mä scho im
Altertum gmerkt und brucht zum Chääs mache. Die mäiste bekannte Hert- oder
Schnittchääsarte si Süessmilchchääs. Au bim Mache vom Früschchääs, wo s zwar
tüpisch isch, ass er dur Suurmilchgrünne wäge Milchsüüribakterie entstoot, cha
mä Lab bruuche.

Molkenäiwisschääs wird nit us Milch, sondern us Süessmolke, Suurmolke und
Molkeraam härgstellt. Wääred Labchääs und Suurmilchchääs dank em Grünne vom
Kasein wäge de Enzüm, wo s im Lab het, oder dank ere Süürig fest wird, isch s bi
Molkenäiwisschääs und Molkechääs d Hitz, wo d Molkeprotein Albumin und Globulin
usfellt.

Wenn Bakterie s Choolehüdrat Laktose abbaue, wird Milchsüüri und
Choolestoffdioxid (Chooledioxid) erzügt. Wäge däm Gas bilde sich Löcher im
Chääs.

Chääse macht mä vor allem us Chuemilch, es git aber au Chääs us Schoof- und
Gäissemilch. Mozzarella wird dradizionell us Büffelmilch härgstellt, aber mä
brucht vilmol Chuemilch, wo billiger isch. Exotischi Chääsbrodukt wärde in Asie,
speziell z Nepal, us dr Milch vo Yak gmacht, in Skandinawie, speziell in dr
Juustoleipa z Finnland, us dr Milch vo Rendier. Z Serbie macht mä Pule us
Eselsmilch und in Afghanistan Kadchgall us Schoof- oder Kamelmilch.

Us dr Milch vo Söi cha mä kä Chääs mache, wil s in dr Söimilch z wenig Kasein
het.

Chääs wird au noch em Wasserghalt in dr fettfreie Chääsmasse iidäilt. Je mee
Drochemasse im e Chääs isch, umso herter isch er, je weniger , umso mee Wasser
het s din und dr Chääs isch wäicher.

Sirtechääs, Sirteäiwisschääs, Salzlakechääs oder Chääs, wo in Flüssigkäite wie
Spiisööl verchauft wird und Brüechääs („Pasta-Filata-Chääs“) wie Mozzarella und
Provolone wärde nid eso iidäilt.

Dr Wasserghalt vom Chääs wird bestimmt dur wievil Molke us dr Dickete, wo
entstoot wenn d Milch dick wird, entzooge wird. Bi Hert-, Schnitt- und
Wäichchääs wird d Dickete mit ere Chääsharfe zum Chääsbruch verschnitte. Denn
brennt mä dr Chääsbruch, d. h. je noch dr Chäässorte wir er bis uf 55 °C
erhitzt. Je chliiner s Bruchchorn wird und je intensiver dr Chääsbruch brennt
wird, umso mee Molke wird us em Chääsbruch abgschiide, und zmso hööcher wird d
Drochemasse. Bim Hert- oder Schnittchääs wird dr Chääsläib, wo us em Bruch
gformt wird, bresst. Eso verliert er no mee Molke und dr Chääs wird herter. Mit
eme Salzbad cha mä denn no mee Wasser us em Chääs zie. Bi Früschchääs brucht mä
kä Chääsharfe und d Molke wird mit eme Chääsduech oder Filterbänder abgschiide.

D Kulture cha mä in Schimmelbilz und Bakterie iidäile. Usserdäm git s Chääs wo
vo Chääsmilbe (Tyroglyphus casei) erzügt wird.

Dr Gschmagg vom Chääs hängt vo dr richtige Laagerig und Rifig ab. D
Ruumtämpratur cha ooni Broblem 20 bis 23 Grad Celsius si, solang d
Luftfüechtikäit hooch gnueg isch. Am beste isch s wenn dr Chääs as ganze Laib
rift.

Wenn d Luft z droche isch (under 60 % Luftfüechtikäit) dröchnet dr Chääs z
schnäll us und cha nid rif wärde. Rokfor zum Bischbil wird in Felshöölene
glaageret bin ere Luftfüechtikäit vo 95 Brozänt.

In dr Chuchi wird Chääs in vile Spiise und Zueberäitigsarte verwändet, am
bekanntiste si hüte woorschinlig s Fondü, s Raclette und d Pizza. As Dessertgang
git s mänggisch en Uswaal vo guete Chääs, und drbii sött mä mit de milde Sorte
aafoo und macht mit de chreftigere witer, vilmol dringgt mä drzue Wii, wo zum
Chääs basst.



https://als.wikipedia.org/wiki/Jorge_Luis_Borges

Dr Jorge Francisco Isidoro Luis Borges Acevedo ( audio) [ˈxorxe ˈlwis ˈβorxes]
(* 24. August 1899 z Buenos Aires; † 14. Juni 1986 z Gämf) isch en argentinische
Schriftsteller und Bibliothekar gsi. Dr Borges het e Hufe fantastischi
Erzäälige, Gedicht und Churzgschichte verfasst.

Literarisch beeiiflusst häi dr Borges vor allem dr Macedonio Fernández, dr
Rafael Cansinos Assens, die änglischi Litratuur (Whitman, Chesterton, Shaw, De
Quincey), dr Franz Kafka und dr Daoismus. Siini filosofische Aaschauige, wo uf
em erkenntnistheoretische Idealismus basiere und wo mä in sine Erzäälige und
Essei cha finde, het dr Borges vor allem vom George Berkeley, David Hume und vom
Arthur Schopenhauer. Mit em argentinische Schriftsteller Adolfo Bioy Casares
isch er si Lääbe lang Fründ gsi. Borges isch äine vo de Gründer vo dr
„latiinamerikanische Fantastik“ gsi und äine vo de wichdigste Autore vo dr
Zitschrift Sur, wo vo dr Victoria Ocampo und iirer Schwöster Silvina 1931
gründet worden isch und wo sich em kulturelle Usdusch zwüsche Latiinamerika und
Öiropa gwidmet het.



https://als.wikipedia.org/wiki/Jaundeutsch

Jùutütsch ( [ˈjʊu̯tytʃ] (info) , hd. Jaundeutsch, senslertütsch: Jùùntütsch)
ìsch d Mùndart va dr Gmìi Jùu (Jaun) mit de bìede Düerfer Jùu ù Fàng (Im Fang)
im Kanton Frybùrg. Jùu isch dì enzìgì tütschspraachìgì Gmìi ìm Grüerschbìzìrk
(Greyerzerland), ù ds Jùutütsch ìsch ìnnerhaùb va de Tütschschwyzer Mùndarte
eppes Appartegs. Dia Mùndartspraach gküert zum Höchstalemannische ùn ìsch fasch
mia mitem Berner Oberländisch wa mitem Senslertütsche verwàndt. De Grùnd derfǜǜr
ìsch a spraachlìchì Isolation va Jùu: Z desúús (ìm Weschte) ìsch d Spraachgrenza
zu de Wäùtsche, wa mù Französisch red, früer Patois, im Norde isch dr Wääg in de
tütschspraaìg Sensebezìrk mìt hueje Bäärga versperrta, wa mù nùmme ùber de
Nǜischels (Euschelspass) ds Fues drùber chòò. Aber òò dì Kontäkt zum Sǜbetaù
(Simmental) ìm Kanton Bärn sì làngì Zyt iender raar gsy, syt ass sì enetem Brùch
(Jaunpass) dr Glùube tùsche hìi, aber Jùu katòòlesch blìben ìsch. In däm Artikel
wärde d Dialäktbyspìù ì dr Dieth-Schrybeg (glyych wì ìm Senslertütsche
Wörterbuech) ù der hüt nò gǜùtege Schryyb-Rìchtlinie va der Tüschfrybùrger
Arbìitsgmìinschaft (DFAG) gschrìbe. Wì nüüt àndersch òòggee ìsch, syy dì kursive
Byspìùwörter ùff Jùutütsch gschrìbe. Dì Gschìcht „Dr Jouner Geisshirt“ isch nìt
òòpasst a dì Dieth-Schrybeg.

Alì Tütschfrybùrger Mùndarte gküere zùm Westalemannische. Ìm Gägesatz zùm
Dialäkt vam Seebezirk, wo zùm Bärndütsche gküert, wärde ds Senslertütsch ù ds
Jùutütsch zùm Höchstalemannische grächnet. Maarggezìiche dervòò sy:

Di öuteschte Gschrìftì ùff Jùutütsch sy ùsem Jaar 1865 ì de „Freiburger
Zeitung“. As sy Läserbriefa, wa fascht aù ùff ana yròònìschìi Art uber d
Bürokratyy z Fryybùrg oder z Boù (Bulle) tü chlage. Gschrìftì ùff Jùutütsch hìi
dr Pfaare Johann Cottier (1876–1936; Gässlersch Johonnì) ù dr Sekùndaarlierer
Leonhard Thürler (1888–1976) usaggee. D Gschrìftì vam Johann Cottier sy zùm
grüeschte Tǜù ìnera Veröffentlìcheg va 1931 „Im Jouländli. Va Gässler’s
Johanni“. Zierscht sy dìsì Gschrìftì hùuptsächlech ìm Fryybùrger ù Walleser
Voùchskalender erschìne. Dr Leonhard Thürler hät òò Gschìchtlìnì ù Saagì ùff
Jùutütsch gschrìbe: 1939 „Geissbuebläbe“ ì dr „Zytschrift für üsi schwyzerische
Mundarte“, 1940 „Die verhäxti Chrotta (A Zelleta usem Joulendli)“, 1943 „D'Häx
vom Loweli (A Sag usem Jouländli)“ ù 1944 „Schlangengeschichten“, aalì ìm
„Freiburger und Walliser Volkskalender“. Drùberuus ìsch 1985 a Kasetta
„Jaundeutsche Geschichten“, gläse vam Werner Schuwey, bìm „Didaktisches Zentrum
Freiburg“ erschìne ù 1982 ù 1985 sy Jùutütschi Gschrìftì in dr Zytùng „Echo vom
Jauntal“ erschìne, wa bìmena Mundart-Wettbewerb entstàne sy, wa dr Eduard Buchs
organisiert hät. Dernäbe ìsch 1986 a Seryy va Saage, „Va Häxe“ vam Bruno Schuwey
ì de Freiburger Nachrichten erschìne.

1. hupen 2. Röschti 3. Kleines Gefäss aus Metall 4. Geisslein 5. ist trächtig
und gibt keine Milch 6. schleppen



https://als.wikipedia.org/wiki/Isaac_Newton

Dr Isaac Newton (* 25. Dezember 1642jul./4. Januargreg. 1643 z Woolsthorpe; †
20. Märzjul./31. Märzgreg. 1727 z Kensington) isch än änglische Mathematiker und
Physiker gsi, wo mit siinere Philosophiae naturalis principia mathematica d
Physik revolutioniert het und ihr ä Rahme ge het wo erscht dreihundert Johr
schböter vom Albert Einstein am Afang vom 20. Johrhundert mit siinere
Relativitätstheorie gschbrängt worden isch. Er het d Differentialrechnig
entwicklet und drmit dr Physik s mathematische Wärkzüg gä wo s bruucht het für
zum dynamischi physikalischi Vorgäng z beschriibe.

Dr Isaac Newton isch am 4. Januar 1643 (am 25. Dezember 1642 noch em Julianische
Kaländer, wo denn no z Ängland bruucht worden isch) z Woolsthorpe bi Grantham in
Lincolnshire uf d Wält cho. In 1661 het er am Trinity College z Cambridge afo
schdudiere, wo mä immer no d Physik noch em Aristoteles underrichtet het, aber
er het sich meh für d Ideä vom Descartes, Galileo Galilei, Nikolaus Kopernikus
und Johannes Kepler interessiert. Vo 1669 bis bis 1701 isch er Brofässer für
Mathematik z Cambridge gsi, au wenn er nit än anglikanische Geischtlige gsi
isch, wien er s noch em Gsetz hätt sötte si. 1699 isch er zum königlige
Münzmeischder ernennt worde, und isch siit 1703 Bresidänt vo dr Royal Society
gsi. 1705 isch er zum Ritter gschlage worde für si Arbet as Münzmeischder. Er
isch am 31. März 1727 (am 20. März 1727 noch em Julianische Kaländer) z
Kensington gschdorbe und in dr Westminster Abbey begrabe worde.

Dr Newton het zwar gsait, ass er keini Hypothese wurd ufschdelle (Hypotheses non
fingo), aber au in siim Wärk het s nit wenig Annahme , wo nid hai chönne bewiise
wärde. So hai d Chemiker bis ins 19. Johrhundert siini Ideä über d
Molekularchreft agwändet.

Er het es allgemeins binomischs Theorem mit Hilf vo unendlige Reihe ufgschdellt,
und bewiese, ass es für alli reelle Zahle, au negativi und Brüch, gültig isch.
Im Johr 1669 het er De Analysi per Aequationes Numeri Terminorum Infinitas
veröffenligt, won er dr Grundschdei für d Infinitesimalrächnig gleit het.

Wil d Linse verschiidefarbigs Liecht nit gliich bräche und mä farbigi Ränder in
Linsefärnrohr gseht, het er s Spiegelteleskop entwicklet, wo s Liecht an
Parabolspiegel reflektiert aber nid broche wird und so s Bild nid
verschlächteret wird. Bis hüt wärde alli groosse aschdronomische Fernrohr nach
siim Vorbild baut. Er het die korpuskulari Liechttheorie ugschdellt won er aber
erscht 1704 noch em Dod vom Hooke mit welem er verschdritte gsi isch, under em
Titel Optics or a Treatise of the Reflections, Refractions, Inflections and
Colours of Light veröffentligt het. Do het er alli siini optische Erkenntnis
zsämmegfasst, under anderem, ass bi dr Brächig dr Schdrahlegang abhängig isch vo
dr Liechtfarb, und ass Wiiss entschdoht, wenn mä Liecht vo alle Farbe vom
Schbektrum mischt.

In siiner Principia het dr Newton s Wüsse vo siine Vorgänger zsämmegfasst in erä
umfassende mechanischtische Theorie, wo sich uf die drei Axiom vom Newton
schdützt:

Erscht wo mä agfange het Sache vo ganz groosser oder ganz chliiner Dimension z
undersueche, het mä gseh, ass d Physik vom Newton nume ä Nöcherig isch und mä
genaueri Methode bruucht. Dr Albert Einstein het d Gravitation, wo bim Newton as
ä ehnder unbefriidigendi Färnchraft gwirkt het, neu erklärt und d Quantumtheorie
het die atomari Wält besser beschriibe. Aber bis hüt bruucht mä im Newton siini
Gsetz für zum alldägligi Broblem z löse.



https://als.wikipedia.org/wiki/Ingenieurwissenschaften

As Ääscheniöörwüsseschafte (au Ääscheniöörwääse) wärde die Wüsseschafte
bezäichnet, wo sich mit dr Forschig und dr technische Entwicklig oder au
Konstrukzioon und dr Brodukzioonstechnik beschäfdige. Drbii wärde
naturwüsseschaftligi Erkenntniss mäistens aawändigsorientiert erforscht und
braktisch aagwändet.

De äinzelne technische Diszipline säit mä mänggisch spezielli Technologie, zum
sä vo dr allgemäine Technologii abzgränze, wo sich mit de allgemäine Brinzip vo
dr Technik beschäfdigt.

Die klassische Ääscheniöörwüsseschafte sin s Bauääscheniöörwääse, wo au s
Vermässigswääse drzueghöört, dr Maschinebau und d Elektrotechnik. Historisch
bedütsam si usserdäm dr Bärgbau, s Hüttewääse (Metallurgii) und s
Markschäidewääse. D Archidektuur veräinigt Elimänt vo de Ääscheniöörwüsseschafte
mit deene vo dr bildende Kunst. Jüngeri Studiegäng si d Energiitechnik, d
Sicherhäitstechnik, Huus- und Geböidtechnik, s Chemiiääscheniöörwääse, d
Verfääretechnik, d Umwälttechnik und d Fiinwärktechnik.

Es git Überschniidige zwüsche dene Diszipline, so dass d Übergäng fliessend si.
Bsundrigs dütlig wird das bi dr Füsikalische Technik.

S Wirtschaftsääscheniöörwääse kombiniert Wirtschaftswüsseschafte
(Bedriibswirtschaftsleere und Volkswirtschaftsleere), Rächtswüsseschafte und
äini oder meereri Ääscheniöörwüsseschafte im ene äigene, interdisziplinäre
wüsseschaftlige Studium. Äänlifs gältet für dr Studiegang vom
Badäntääscheniöörwääse.

Öb d Informatik bzw. dr Däilberiich Software Engineering scho as
Ääscheniöörwüsseschaft söll gälte, isch nonig usgmacht.



https://als.wikipedia.org/wiki/Industrialisierung

Als Industrielli Revolution wird die tiefgriifendi und duurhafti Umgschtaltig vo
de wirtschaftlige und soziale Verheltnis, de Arbetsbedingige und Läbensumständ
bezeichnet, wo vom spoote 18. Johrhundert aa und versterkt im 19. Johrhundert
zum Übergang vo dr Agrar- zur Industriigsellschaft gfüehrt het. Das isch zerscht
z Ängland passiert, schpöter in ganz Europa und in de USA, sit em spoote 19.
Johrhundert au z Japan und in andere Deil vo Asie. Die wichtigschte
Gsellschaftsklasse, wo an dere Umwälzig bedeiligt gsi si, si die kapitalistische
Undernähmer und die lohnabhängige Proletarier gsi. Die hai Inträsse gha, wo sich
zum Deil diametral gegenüber gstande si.

Die Industrielli Revolution het zun ere stark beschleunigte Entwicklig vo dr
Technologii und de Wissenschafte gfüehrt: D Dampfmaschine hett e gwaltigi
Zuenahm vo der Produktivität in der Güeterproduktion zur Folg gha, wo vili
handwärklechi Tätigkeite vo vorher nümm konkurränzfähig gsii si drmit. Dä
Prozäss isch deshalb von ere neuartige Zuespitzig vo de soziale Missständ
begleitet gsi. Die soziali Lag isch au dur die starki Bevölkerigszuenahm
verschlimmeret worde: Dr Pauperismus het sich zum Deil vom Land in d Schtädt
verlageret, ohni dass dört gnüegend Wohnige vorhande gsi wäre; und in de neue
Fabrike, wo d Arbetschreft bruucht hai, het sich es Lohnarbeiter-Proletariat
konzentriert. Dodrus het sich as e gsellschaftspolitischs Kärnproblem, die
Soziali Froog ergee, verbunde mit Arbeiterunruehe und Bemüehige vo
Sozialreformer, die akuti Not z lindere und deren ihri Ursache z bekämpfe. Dr
bekanntischt Protagonischt vo dere Sozialkritik isch dr Karl Marx gsi, wo sogar
der Meinig gsii isch, es bruch e Revolution, en Uufstand vo der Arbeiterschaft,
um die soziale Missständ nachhaltig z überwinde. Dr drus entschtandnig
Kommunismus hett sech bis ins 20. Jahrhundert zum grosse wältpolitische
Gägeschpiler vom Kapitalismus entwicklet.

In dr wältgschichtlige Perspektive gältet die Industrielli Revolution as ähnlig
wichdig wie dr Übergang vom Nomadedum zur Sässhaftigkeit in dr Neolithische
Revolution. Im Bezug uf die Industrielli Revolution hai sich mit dr Ziit zwei
Begriffsebene bildet: Die einti meint d Epochebezeichnig, wo mit em Ufcho vo dr
Grossindustrii verbunden isch, während die anderi e Prozess meint vom e
Gsellschaftswandel wo nit abgschlossen isch und no wiiter lauft. Die
proletarische Schichte, wo in dr vor- und früehindustrielle Ziit am meiste
benochdeiligt gsi si, hai spöter sälber doch vo dr industrielle Revolution
profitiert, wo noch mänggsich gwaltsame Usenandersetzige zwüschen em liberale
Kapitalismus und de usgnützte Proletarier die grossi innerstaatligi soziali
Ungliichheit as Problem begriffe worden isch und breiteri Bevölkerigsschichte
dank ihrer Bedeiligung am politische Prozäss e relative Wohlstand chönne
gniesse.

Dr epochal Umbruch vom spoote 18. und vom 19. Johrhundert, wo as die
Industrielli Revolution bezeichnet wird, het e baar Wirtschaftshistoriker und
Sozialwüsseschaftler d Idee gee, spööteri historischi Umbrüch in de
Wirtschafts-, Produktions- und Arbetsforme as zweiti und dritti Industrielli
Revolutione z bezeichne. Dr französisch Soziolog Georges Friedmann het 1936 zum
erste Mol von ere zweite industrielle Revolution gredet. Er het se uf d
Johrzähnt vor und noch dr Wändi zum 20. Johrhundert agwändet und het ihri
Charakteristika charakterisiert: die intensivierti Mechanisierig, dr
wiitverbreitet Gebruuch vo Elektrizität und d Masseproduktion vo Güeter
(Taylorismus und Fordismus). Die mikroelektronischi Revolution siit dr Mitti vo
de 1970er Johr wird as dr technologisch Kärn von ere neue, dritte Industrielle
Revolution agluegt, so zum Bispil vom US-amerikanische Soziolog Daniel Bell.



https://als.wikipedia.org/wiki/Indus

Dr Indus (Sanskrit सिन्धु, Sindhu, Urdu سندھ Sindh) isch mit 3.180 km dr
lengscht Fluss uf em indische Subkontinänt un dr wichtigscht Strom vu Pakistan.

Är entstoht im Transhimalaya z Tibet us em Zämmefluss vu Glätscherbäch bi
Sênggêkanbab, bricht dur dr Himalaya un fließt derno dur dr Tarbela-Stausee (254
km²; 13,69 km³) un d Provinze Punjab un Sindh z Pakistan. Dert bildet er
unterhalb vu Hyderabad e Delta vu 7.800 km² un mindet derno in s Arabisch Meer.
In syym Mittellauf isch dr Fluss Grundlag fir umfangryychi Bewässerigsaalage fir
d Landwirtschaft. Dert wird s grescht landwirtschaftlig Bewässerigsbiet vu dr
Ärd dur e Vilzahl vu Staudämm un Kanäl versorgt. Im Mittel- un Unterlauf
mäanderet dr Fluss seli stark. E Vertrag zwische Indie un Pakistan
(Indus-Wasservertrag 1960) reglet d Wasserversorgig. D Mängi vum gfierte Wasser
schwankt stark wäg em Monsunräge.

Dr Name „Indus“ goht iber Vermittlig vum Altgriechisch, gnauer: vum Ionische
Dialäkt, wu dr Huchlut "h" nit gchännt het (Ἰνδός Indos) un Altpersisch (Hinduš)
uf s Sanskrit-Wort सिन्धु sindhu mit dr Bedytig „Fluss“ zruck. Vum Name vum
Fluss här isch au d Bezaichnig „Indie abglaitet. Dr Name vum Indus in dr
sidasiatische Sproche (z. B. Urdu سندھ Sindh) laitet sich dergege diräkt us dr
Sanskrit-Form här. Au d Provinz Sindh am Unterlauf het ihre Name noch em Fluss
iberchuu.

Im Johr 326 v. Chr isch dr Alexander dr Groß mit syne Druppe uf syym
Eroberigszug dur Persie an dr Indus chuu un het dr Fluss zue dr Oschtgränz vu
syym Ryych gmacht.



https://als.wikipedia.org/wiki/Ilias

D Ilias (altgriech. Ἰλιάς Iliás) isch äins vo de eltiste schriftlige Wärk in
Öiropa und schilderet en Abschnitt vom Trojanische Chrieg. S Epos umfasst 24
Büecher bzw. Gsäng, wie mä die Abschnitt sit dr Übersetzig dur e Johann Heinrich
Voß bezäichnet. D Ilias basiert uf früegschichtlige Müüthe und Gschichte und
wird im Homer zuegschriibe. D Ilias-Daarstellig vo de Olympische Götter het
woorschinlig vil zur Entwigglig von ere nazionale griechische Religioon bidräit
und brägt die öiropäischi Kunst- und Gäisteswüsseschaft bis in d Geegewart.

S Thema isch dr Chrieg zwüsche Troja und dr griechische Allianz vo de Achaier,
wo denn scho in sim zääte Joor gsi isch. D Ilias beschribt nume 51 Dääg us em
Chrieg und wie in dere Zit dr Zorn sich immer witer usbräitet und s Schiggsal vo
de Heroe und de Götter wird, wo si nüd chönne drgeege due. Es het aagfange mit
em Raub vo dr Chryseïs, wo d Eer vom Gott Apollon verletzt het. Wäge däm het er
sich an de Achaier afo rääche. Wo schliesslig dr Apollon-Briester Chryses si
Dochder zruggüberchunnt, verlangt dr Agamemnon, wo dr Oberbefäälshaaber vo de
Achaier gsi isch, Ersatz für sini Büti und grootet eso in Komflikt mit em
Achilleus. Dä gseet sich dorum enteert und ziet sich us de Kämpf zrugg. Dr „Zorn
vom Achilleus“ wird zur Chlammere vom Epos, und findet zum Ändi aane aber non e
nöiji Ursach. Wo dr Achilleus im 19. Gsang sich öffentlig mit em Agamemnon
versöönt und wider bim Kämpfe mitmacht, verhinderet er e Niiderlaag vo de
Achaier, git aber em Zorn uf e Hektor nooch, wo grad im Achilleus si best Fründ
Patroklos döödet het. D Wuet vom Achilleus nimmt erst im letschte bzw. 24. Gsang
ab, won er im Hektor si Liiche, wo 12 Dääg lang gschändet worde isch, im Vater
vom Trojaner, em Köönig Priamos, überloot, so dass er sä cha begraabe.

Dr müüthisch Usgangspunggt für e Trojanisch Chrieg isch s Urdäil vom Paris und
däm si Entfüerig uf Troja vom Agamemnon sinere Schwöögere Helena. Bäides wird in
dr Kypria beschriibe. Dr Autor vo dr Ilias het aagnoo, ass mä die Gschicht kennt
und si wird dorum in dr Ilias nume äinisch churz aadütet.

Vo dr List vom Odysseus, wo mit eme Ross us Holz e Grubbe vo bewaffnete Achaier
in d Stadt Troja het chönne iineschlöise, wo denn d Stadtdoor ufdoo häi, so dass
d Achaier Troja häi chönne eroobere und dr Chrieg ume gsi isch, vo däm verzellt
nid d Ilias, sondern under anderem d Iliu persis us em sogenannte Epische
Züklus.

D Ilias ghöört zu de bedütendste Wärk vo dr Wältlitratuur und isch i fili
Sprooche öbersetzt wore. De Walter Gfeller het d Ilias uf Bärndütsch öbersetzt.



https://als.wikipedia.org/wiki/Hip-Hop

D HipHop-(Sub-)Kultuur isch in de 1970er Joor entschtande. Dr in Jamaika
geboreni Kool DJ Herc hed in dr Bronx Funk-Blatte ufgleggt und d Breaks
verlengered, drzue hed er nach jamaikanischer Art toastet - schpöter hed me das
rappe gnennt. Anderi wichtigi musikalischi Yflüss sin vo Lüt wi em DJ Hollywood
ko; d.h. Disco-DJs. 1979 schliesslig sin di erschte zwai Rap-Bladde usekoo,
zersch "King Tim III" vo der Funk-Gruppe Fatback Band (zäme mit em Rapper King
Tim III) und denn "Rappers Delight" vo dr Sugarhill Gang.

Vorleufer vom Rap gits vili - hüffig wird uf d Griots vo Weschtafrika verwise,
uf afroamerikanischi Radio-DJs, uf e Reggae und vor allem d Toasting-Technike.
Au im R&B isch scho vor 1979 grappt worde - vor allem "Here Comes the Judge" vom
Pigmeat Markham isch Rap avant la lettre (bzw. avant le disque) in Rainkultuur.
D Last Poets und dr Jazz-Poeet Gil Scott Heron wärend au hüffig erwäänt.

Di erschte Rap-Tracks hänn sich musikalisch noni vo Funk und Disco unterschide.
Aber scho bald hed der HipHop aigeni musikalischi Merkmool entwickelt: zersch
hed der Grandmaster Flash mixe und scratche uf Blatte voorgfiert, denn hed der
Afrika Bambaataa zäme mit de Broduzänte John Robie und Arthur Baker dr Electro
Funk erfunde.

Dr Electro Funk isch au an dr Weschtküschte und in Miami seer populäär gsi; in
Miami hed sich sogaar e neue Stil entwickled: dr Miami Bass, wo sich in den 90er
Joor in Detroit mit em Techno zu Ghetto Tech verschmolze hed.

Ab Mitti 80er Joor hänn HipHop-Broduzänte aagfange, James Brown-Blatte z'sample.
Dr Yfluss vo Funk-Blatte us de 70er Joor hed sich immer mee verschterggt, au an
dr Weschtküschte. Dr Gangster Rap - dr erschti originäri Stil vo dr
Weschtküschte - hed sich zum melodiösere G Funk gwandlet - dank em Dr. Dre.

Inhaltlig isch s im HipHop am Aafang vor allem um Parties gange - aber scho frie
sin au bolitischi Täggscht wichtig worde, zersch bim Brother D und bim
Grandmaster Flash - zersch in sym beriemte Stück "The Message". 1978 hän denn
Public Enemy HipHop musikalisch und täggschtlig erneuered - radikali Bolitigg
und Musig.

Afang 90er Joor hed sich dr HipHop au in Europa immer mee duregsetzt - Rapper
und Gruppe wi IAM in Franggrych, Articolo 31 und dr Frankie Hi NRG in Italie,
Die Fantastischen Vier und Advanced Chemistry in Dütschland und dr Black Tiger,
EKR (Ein König regiert), Primitive Lyrics und Sens Unik in dr Schwytz hän
aagfange, in ire aigene Sprooche z rappe.

Dr Musigstil Hip House - au bekannt als House Rap - isch e Mischig us Hip Hop
und House.

Verschideni Elemänt si us de beide Stile îgflosse: D Bass Drum und ds Tempo isch
vom House übernô, während dr Sprächgsang es dütlechs Elemänt vom Hip Hop isch.



https://als.wikipedia.org/wiki/Globalisierungskritik

Mit Globalisierigskritik bezäichnet mä die kritischi Usenandersetzig mit de
ökonomische, soziaale, kulturelle und ökologische Uswirkige vo dr Globalisierig.
E Schwerpunkt vo dr Kritik richdet sich gegen e Wirtschaftsornig, wo mit em
meerdütige Usdruck „neoliberal“ bezäichnet wird und wo vo Organisazioone wie dr
Wältbank und dr Wälthandelsorganisazioon uf dr ganze Wält gförderet wird.

Zu de Globalisierigskritiker ghööre e hufe verschidnigi
Nidregierigsorganisazioone (NGOs) wie zum Bischbil s Netzwärk attac und
Äinzelpersoone wie d Suzanna Arundhati Roy, dr Jean Ziegler oder d Naomi Klein.
Im Underschiid zu de Globalisierigsgegner, wo d Globalisierig vollständig
ableene und die globaali Verflächdung wäi verchlinere, wäi d
Globalisierigskritiker vilmol en anderi Globalisierig, wo nid äifach e Wärkzüüg
für e Neoliberalismus isch. richtet und für eine eintritt (daher auch ). Im
allgemäine Sproochgebruuch und au in de Medie wärde d Globalisierigskritiker zum
Däil falsch as Globalisierigsgegner bezäichnet.

Im Zentrum vo dr Kritik stöön d Deregulierig und dr Abbau vo soziale Rächt, wo
mit ere verbunde isch, d Kommerzialisierig und Vermarktig vo allem
(Kommodifizierig) dur d Brivatisierig vo öffentlige Undernääme, dr Umbau vo dr
Sozialhilf oder ‚Inwärtsetzig’ vo dr menschlige und nidmenschlige Natur.



https://als.wikipedia.org/wiki/Glarus

Glaris (frz. Glaris, rät. Glaruna, lat. Claruna) isch e politischi Gmeind und de
Hauptort vom Kantuu Glaris. Wäge de Glarner Gmeindreform hät di alt Gmeind
Glaris uf de 1. Jänner 2011 mit de Gmeinde Ennenda, Netstal und Riedern zu de
nüüe Gmeind Glaris fusioniert.

Glaris liit öppä idä Mitti vom Kantuu, a dä Linth und äm Fuess vom rund 2'300
Meter höche Vorderglärnisch. D Gmeind hät vor de Fusiuu öppä 5'800 Iwohner gha,
hüt sinds über 12'000 Iwohner. Dr höchschti Punkt isch mit 2'914 Meter de
Bächischtogg, ebäfalls ä Teil vum Glärnischmassiv. Vu dr Gmeindsflächi (6'921
ha) sind 2,6 % überbuut, 25,3 % Wald, 33,9 % land- und alpwirtschaftlich
nutzbar, 38,2 % sind Schtei, Fels und Wasser. Dä gröscht See im Kantuu Glaris,
dä Chlöntalersee isch ebefalls uf em Gebiet vu dr Gmaind.

Nachbersgmeindä sind Glaris Nord und Glaris Süd im Kantuu Glaris, sowie im
Kantuu Schwyz, Muotathal und Innerthal.

Z erschtmal wird de Ort Clarona im 8. Jahrhundert i dä Läbesgschicht vo dä
Heilige Felix und Regula erwähnt. Bevor sich d Lüüt im Aendi vom 14. Jahrhundert
frykauft händ, hät Glaris zum gröschtä Teil zum Chloschter Säckinge kört. 1387
hät di erschti Landsgmei schtattgfundä, ä Inschtituziuu wos hütt nuch git und i
dä Reglä äm 1. Sunntig im Mai schtattfindet. Zum Hauptort vum Linthtl isch
Glaris durä Beschluss vu dr Landsgmei vu 1419 wordä, will det di einzig Chilchä
vum Tal gschtandä isch. Vu 1506 bis 1516 isch dr schpeteri Reformator Ulrich
Zwingli Pfaff gsi z Glaris.

Am 13. Juni 1782 isch z Glaris nacheme umstrittne Prozess d Anna Göldi
enthaupted worde. Sie isch di letschti Frau gsi, wo mä z Europa bschuldiget hät,
si sig e Häx, und us dem Grund hiigrichtet worde isch.

Wäred dä Helvetik (1798–1803) isch Glaris dr Hauptort vum Kantuu Linth gsi. Am
11. Mai 1861 hät ä Brand grossi Teili vom Ort zerschtört, nu wänigi Gebüü us dr
Ziit vorm Brand sind erhaltä blibä. Sehr schnäll hät mä mit em Wideruufbuu
agfangä, und das nach amerikanischem Vorbild mit änerä Schtadtplaanig im
Schachbrättmuschter.

S Wahrzeichä vu dä Schtadt isch di nüüromanischi Schtadtchilchä Glaris vom
Architäkt Ferdinand Stadler.



https://als.wikipedia.org/wiki/Geografische_L%C3%A4nge

Di Geographischi Längi, λ, international mit long. (longitude = engl., frz. etc.
„Längi“) abkürzt, beschriibt eini vo de beide Koordinate vomene Ort uf dr
Erdoberflächi, und zwar siini Position öschtlich oder weschtlich vonere
definierte (künschtlich feschtgleite) Nord-Süd-Linie, vom Nullmeridian. Si isch
früeher als Längegrad bezeichnet worde. Für d Bildig vo dr Geographische Längi
wird d Gschtalt vo dr Erde – trotz ihrer „Abplattig“ a de Pole – zunere Chugle
vereifacht. Di geographischi Längi isch en Winkel, wo uusgehend vom Nullmeridian
(0°) bis 180° in östchlicher und 180° in weschtlicher Richtig gmesse wird. Dr
Scheitel vo dem Winkel isch dr Mittelpunkt vo dr dänkte Erdchugle, di Schenkel
gönd vom Mittelpunkt uus dur de Nullmeridian bzw. de Meridian, wo dr Ort druf
liit, wo die geographischi Längi aageeh werde söll.

Wils für d Meridiane (oder Längenchreise) kei natürlichi Nullmarke git, wie dr
Äquator si für d Breitemessig darschtellt, muess en Nullmeridian definiert
werde. Erscht 1884 isch defür weltwiit einheitlich der Meridian feschtgleit
worde, wo sich druf d Mittelachse vomene beschtimmte Teleskop vom Observatorium
von Greenwich (London) befindet (ueg bi Historisches).

Dr gröschti möglichi Zahlewert is also 180 Grad, wobii 180°E = 180°W. Annähernd
entlang dem Längegrad, allerdings mit erhebliche Abwiichige, verlsuft im Pazifik
wo vo de betroffene Länder feschtgleite Datumsgrenze.

Dr Abschtand zwüsched zwei Längenchreise isch am Äquator am gröschte. Deet iscg
d Abwiitig ca. 111 km gross (40000 km/360 entspricht 60 Seemeile; d Seemeile
isch uurschprünglich mit ere Bogeminute uf em Äquator definiert worde). A de
Pole hingege falled alli Längengraad i eim Punkt zäme. In Düütschland chann mer
sich an Durchschnittswert 71,5 km halte (Berechnigsbasis: Längegradabschtand a =
cos(50°) × 2 × π × r/360° = 71,5 km bi r = 6.370 km).

D Beschränkig vo dr Längeaagaab uf ganzzahlig viili Grad wär also für
Positionsangabe fascht überall (uusgnaah in unmittelbarer Polnähi) zu ungenau
(ebe drum isch ja dr Begriff Längegrad veraltet). Gnaueri Aagaabe vo dr
geographische Längi chönnd folgendermasse gschtaltet werde:

Ufgrund vo dr Erdrotation isch d Ortsziit uf verschiedene Längegrade
underschiedlich. Dr Ziitunderschied zum Nullmeridian betreit ei Schtund pro
15° Längeunderschied. Druus ergänd sich Ziitzone.

Dr griechischi Astronom und Mathematiker Hipparchos (ca. 190–120 v. Chr.) hät d
Erde in oscht-weschtlicher Richtig erschtmals in 360 Grad teilt.

S Bezugssyschtem vo de Längegrade isch langi Ziit uneinheitlich gsii. Je nach
Nation händ sich d Koordinatennetz uf Nullmeridian in London, Paris, St.
Petersburg, Ferro (Hierro, uf de Kanare, 17° 40'W) bezoge. Erscht uf dr
Internationale Meridiankonferenz, Washington 1884, isch Greenwich bi London
weltwiit feschtgleit worde, under anderem, wil britischi Seecharte bereits
längscht weltwiit gnutzt worde sind.

Während di gegraphischi Breiti dur Messig vo Vertikalwinkel vo dr Sunne oder vom
Polarschtern relativ eifach bestimmbar isch, hät sich d Bestimmig vo dr aktuelle
geographische Längi mit ähnlicher Gnauigkeit über langi Ziit extrem schwierig
gschtaltet. Das für d Seenavigation bedüütsami Längeproblem isch erscht Endi vom
18. Jahrhundert glöst worde. Dezue sind sehr gnau ghendi Uhre, so genannti
Chronometer, notwendig gsii, wo au bi stärkschtem Seegang verlässlich
funktioniert händ, ohni dur Wetteriiflüss wie Froscht, Hitz und
Luftfüeuchtigkeit beiiträchtigt z werde.



https://als.wikipedia.org/wiki/Geige

D Wioliine (au Giige, us ital. Violino, Abk.: Vl.) isch e Schdriichinstrumänt us
verschidnige Arte vo Holz (oder nöjerdings au us Verbundwärkstoff wie Kunststoff
wo mit Choolestofffaasere versterkt si). Si het vier Säite (g – d1 – a1 – e2),
wo mit eme Booge gstriche wärde. In dr Dradizioon vo dr klassische öiropäische
Muusig spiilt d Wioliine e wichdigi Rolle – e Hufe groossi Komponiste häi für
sii bedütendi Däil vo ihrem Wärk gschriibe. Wioliine wärde vo Giigebauer
härgstellt.

Historisch bezeichnet de düütschi Begriff "Giige" au anderi Striichinstrument,
nämli Bratsche, Cello und d'Vorläufer vom Kontrabass und de Gambe.

D'Bezeichnig Wioliine bedüüted eigentli "chliini Viola". En ursprünglechi
Bezeichnig isch zum Bispil Viola con tre corde senza tasti (drüüsaitigi Viola
ohni Bünd). Um 1523 isch im Französische de Begriff Vyollon nochegwise. S'Wort
Giige isch no im Mittelalter uf dr alemannisch Sprochruum bschränkt gsi, im
übrige düütsche Sprochruum hed me Fidel gsäit. Mit em Uusdruck hed do no alli
Saiteninstrumänt, wo mit eme Booge gstriche wärde, gmeint. Sit de Entwicklig vo
de drei Familie Viola da braccio, Viola da gamba und Lira us de Giige im 16.
Johrhundert het sich de Begriff uf d'Braccio-Familie iigängt und gältet hüt nur
no für dere iiri Diskantvariante, d'Wioliine. De Uusdruck Giige isch äis vo de
wenige Biischpil, wo sich e Wort us em alemannische uf de ganz düütsch
Sproochruum uusbräitet. S dütsch Wort Fidel gältet hüt als veraltet und isch
iigschränkt uf elteri Forme vom Instrumänt oder uf d Folkmusik.



https://als.wikipedia.org/wiki/Fluss

Èn Fluss (vo aalthochdütsch fluz, vo fliozan „flièßè“) isch è natürlichs,
linnièhaft flièßends Gwässer uf Landobberflächè. Landläufig könned abber au nu
Flièßgwässèr vo mittlerer Größi als Fluss benamst sy; devô unterschiddè wörred
denn diè größerè Strööm un diè chlynerè Bäch. Selli beidè Begriff wörred i dè
Geowùssèschaftè abber vomiddè, well iri Abgrènzigè regional un historisch
variyrè un dõrum nit allgemeingültig sin.

Landgwässer bildet Sischteem mit zaallosè Abflusslinniè, wo sich nõch un nõch
voeiniget. Innerhalb von èm söttigè Sischteem stellt èn Fluss übblicherwys dè
Hauptschtrang dar, wellem meischtens au d Namensgebig folgè duèt. Sellè Flièßwäg
füürt, flussuffwärts aagluègt, an jeddem Mündigspunkt jewyls diè größerè
Wassèrmengè. Sin oberschtè Wassèruustritt gildet übblicherwys als d Quèllè vom
Fluss. Flüss mündet meischtens is Meer, odder abber si vodunschtet i drochènè,
letschtlich abflusslosè Gebièt, nit sèltè au in Èndseè. Diè ymündendè, chlynerè
Flüss bezeichnet mo als Nebbèflüss. Dè längschte Flièßwäg im Flusssischteem
deckt sich nit immèr mit èm Hauptschtrang un volauft denn übber längeri (a
Wassèrfüürig amed ärmerè) Nebbèflüss. Au d Namènsgebig ka vom Hauptschtrang
abwychè (luèg dõdezuè au Nebbèfluss).

D Flüss vo dè Èrdè stellet in irer Gsamtheit èn Deil vom Wassèrchreislauf dar, i
wellèm dè nit vodunschtete Aadeil vo dè Nidderschlääg übber Landobberflächè
schlièßlich gsammlet dè Ozean zuèschtrömet.

Flüss sin nit klar abgränzbar. D Aazaal vo dè Quèllrinnsal isch kaum
übberschaubar; si voeiniget sich zu immer größerè Bäch un Flüss. Nebbè m
Hauptschtrang von èm Flusssischteem lònn sich witeri bsunderi Flièßwäg uusmachè,
wo a dè Mündigspünkt definyrt sy könnet durch Merkmôl wiè de gröschtè Längi, dè
jewyls größerè Yzuègsgebièt odder dè größerè Konschtanz vo dè Flièßrichtig. Nõch
èm Hauptfluss isch meischtens au s Flusssischteem un s Yzuègsgebièt benamst.
Abhängig vo dè Flièßrichtig schwätzt mo vo linkè odder rächtè Nebbèflüss, welli
nõch dè Flussordnigszaal aahand vo dè Aazaal vo dè Voeinigungè bis zum Erreichè
vom Hauptfluss odder umkeert uusgehend vo dè Quèllè ygordnet wörred.

Nit zu dè Flüss grèchnet wörred kurzzitigi Schichtfluètè uff dè Spülflächi vo dè
wechsèlfüüchtè Tropè odder bi Gletschèrläuf. Ebbèfalls nit zu dè Flüss grechnet
wörred Mündigstrichter (Ästuar wiè dè Río de la Plata odder d Gironde). Si
geltet nit als Flièßgwässèr, sondern ghöred zu dè Küschtègwässer. Au
langgschtreggti Meeresbuchtè, wo d Flüss unterhalb vo dè Mündig fortsetzet
(Obbusè, Rio Pará, Ußèwesèr), wörred nit zum jewyligè Fluss grechnèt.
Uneinheitlich isch d Handhabig am Aafang vo mengè Ästuar wiè a dè Unterwesèr
odder dè Nidderelbè. Au unterirdisch flièßends Wassèr wörd nit als Fluss
bezeichnèt, sondern ghört zum Grundwassèr. Flüss könnet zwar kanalisyrt sy, bi
künschtlichè Wasserwäg abber, wo nit in ei nadürlichi Abflusslinniè ybundè sin,
handlet s sich um Kanääl.

Flüss könnet nôch voschidnè Mèrkmôl tùpisyrt wörrè. Byschpill sin d Wasserfüürig
in voschidnè Kennzaalè, d Längi un s Yzugsgebièt, odder fortlaufend Breiti,
Düèfi un Flièßgschwindigkeit. Alli selli Mèrkmôl sin voänderlich un nit immer
eifach z ermittlè. D Wèrt i dè Fachliteradur könnet dõher stark vonènand
abwychè.

D Höchi vom Wassèrschtand wörd durch Pegèl uffzeichnet. Aa villè Pegèl wörd in
uusreichendem Maß è Abflussmessig durrègfüürt, um uss dè Pegèlschtänd diè
jewyligi Durchflussmèngi abzleitè un so Vorhersagè z ermöglichè. Sell isch öppè
für dè Hochwassèrschutz wichtig. Au dè chemischi un biologischi
Gewässèrzuèschtand wörd dört un a witerè Stellè erfasst (Gwässermonitoring).

Flüss hèn meereri Mèrkmôl, nach dennè iri Größi voglichè wörrè ka. S
augèfälligschte Mèrkmôl isch d Breiti, wo abber je nõch Flièßgschwindigkeit un
Düèfi räumlich un zitlich stark variyrè ka. Si wörd wesèntlich beschtimmt durch
d regèlhafteri Wassèrfüürig, wo meischtens in Kubikmetèr pro Sekundè (m³/s)
aagää wörd, dè mittleri Abfluss (MQ) glegentlich au in Kubikkilometèr pro Johr
(km³/a). D Wassèrfüürig ka langfrischtig voänderlich sy un unterlyt tùpischè
jöhrlichè Schwankigè, wodurrè èrscht Mittelwärt vo langjöhrigè Messreiè
uussagekräftig sin. D Abflussmessig macht bsunders bi großè Flüss für technischi
Probleem und wörd hüt au durch rechnerischi Modellyrigè vo gsamtè Flusssischteem
abgsicheret. So isch dè Abfluss vom Amazonas nõ um d Mitti vom 20. Johrhundert
uff 100.000 m³/s gschätzt worrè un hèt inzwischè uff 209.000 m³/s korrigyrt
wörrè müèsè (Rhy bi Emmerich, Donau bi Budapescht: je guèt 2.300 m³/s).

Ergänzend zu dè mittlerè Wasserfüürig wörd oft au diè mittleri
Nidrigwassèrfüürig (MNQ) voglichè, diè für dè Normalzuèschtand von èm Fluss
tùpischer sy ka. Immerhin isch bi Passau dè Inn nõch dè mittlerè Wasserfüürig dè
größeri Fluss, nõch èm mittlerè Nidrigwassèr abber d Donau mit irem
uusglichenerè Abflussregime. Au dè Blaue Nil bi Khartum isch im Mittèl größer
als dè Wyße Nil, bi mittlerem Nidrigwassèr isch abber dè Wyße Nil größer. Dè Nil
isch auch è Byschpill defür, dass dè Abflusswärt, wo dè Fluss charakterisyrt,
nit i jeddem Fall dè Mündigswärt isch, denn sin natürlichè Abfluss isch
unterhalb vo dè Atbara-Mündig mit rund 2.700 m³/s noch guèt doppelt so groß wiè
a dè Mündig. Èrscht rächt giltet sell für vosigendi Flüss, wo ehnder durch dè
Punkt vom Maximalabfluss individuell kennzeichnet wörred als durch irèn Èndwärt
Null. Witeri wùrtschaftlich intressanti Abflusswärt sin s mittleri Hochwassèr
(MHQ), Hochwassèrwört vo bschtimmtè Jöhrlichkeitè (öppè 10- odder 100-jöhrig) un
diè bishèrigè Extreemwärt (HHQ un NNQ).

Denèbbè git s bi Längèaagaabè Definitions-Brobleem. Bsunders bi peu à peu sich
uffwitendè Trichtèrmündigè könnet d Uffassungè zum Mündigspunkt zimli vonènand
abwychè. Gsamtlängè vo Flüss wörred deilwys entlang vom namèntlichè Hauptfluss
gmessè un gegèbenèfalls zuèsätzlich entlang vom größerè odder abber vom längerè
von zwei Quällflüss. Längèaagaabè zu einzelnè Laufabschnitt vo unterschydlichè
Nämè sin seltener un säget au wènnig übber d Größi vom Fluss uus. Seltè erfolgt
d Längèmessig entlang vom flussuffwärts jewyls gröschtè Fluss (hùdrologischer
Hauptflièßwäg), am hüüfigschtè woll entlang vom längschtè Flièßwäg. Diè wohl
bekannteschtè Byschpill sin: Red Rock River – Beaverhead – Jefferson – Missouri
– Mississippi (6.051 km) un Lloquera – Callamayo – Hornillos – Apurímac – Ene –
Tambo – Ucayali – Amazonas (6.448 km).

Bsunders für d Längèaagaabè sin Ranking-Lischtè vobreitet, welli zu zwyfelhaftè
Längèaagaabè motivyrè könnè. So sin è Zitlang wit überhöhti Wärt zum
Missouri-Mississippi vobreitet worrè, un no 2008 sin (technisch korrèkti) Wärt
zum Amazonas voöffentlicht worrè, wo uff èm längschtè möglichè Wäg au nõ s
benõchborti Mündigsgebièt vo dè Tocantins ybezogè worrè isch.

S Yzugsgebièt von èm Fluss isch kennzeichnèt durch è Landobberflächi, wo im
allgemeinè glychförmig zum Èndpunkt vom Fluss (meischtens d Mündig) hy gneigt
isch, dõrum volôtt s flièßende Wassèr s Gebièt dört in Richtig von èm Vorfluèter
odder vom Meer. S Yzugsgebièt isch zu benõchbortè Yzugsgebièt hy durch
Wassèrscheidè begränzt. Nu bi ähnlichè klimatischè Bedingigè stònn d Größi vo dè
Yzugsgebièt un dè Flüss, wo si entwässèrè düèn, in voglychbarem Vohältnis. D
Wassèrmengi, wo als Fluss us èm Yzugsgebièt usè laufè duèt, isch im Grossè un
Ganzè Uusdruck vo dè klimatischè Situation. In humidè Klimatè wiè dè Tropè odder
in gmäßigtè Zonè sin bi glychem Yzugsgebièt d Flüss dütlich größer wiè unter
aridè Klimabedingigè, wiè öppè i dè Subtropè. S Vohältnis vo Yzugsgebiètflächi
un èm Abfluss wörd i dè mittlerè Abflussschpendi (Mq) uusdruckt.

S Yzugsgebièt (AE) isch bi unebenèm Relief übber undurchlässigèm Bodè un humidem
Klima eidütig z ermittlè. Dõgegè könnè sich bi ebenem Relief Wasserscheidè
abhängig vom Wasseraadrang odder Abflusshindernis voschièbè (küstennõchi
Marschè, Nebbèflüss im Amazonas- odder Orinoco-Gebièt). Bi durchlässigèm Bodè
(Sand, Karscht-Gebièt) hèt s obberirdischi Yzugsgebièt (AEO) sin Yfluss
witgehend an s unterirdischi Yzugsgebièt (AEU) volorè. In aridè Gebièt erreichet
vill Flüss nit s Meer, well sie vorhor vodunschtet. Söttigi abflusslosi Gebièt
könned komplizyrt vozaant sy mit dè Yzugsgebièt vo großè Flüss wiè m Nil odder
èm Niger, dennè iri Flächi dõrum nu uugfähr bschtimmt wörrè könnè. Bsunders
großflächigi Yzugsgebièt könned meereri Klimazonè umfassè, dennè iri Effèkt sich
denn im Abflussregime von èm Fluss überlagered.

D Wasserfüürig isch abhängig vo dè nit vodunschtendè Nidderschlääg un
Schmelzwässèr, wo entweddèr diräkt abflièßed odder abber erscht vosickerèt un
spòter als Grundwassèr in Quellè uustrètèd. Entsprèchend dè klimatischè
Vohältnis isch d Wasserfüürig von èm Fluss tùpischè Schwankigè unterworfè, wo
vom mittlerè johreszitlichè Volauf vo dè Abflusswärt widdergschpièglet wörred.
Eifachi Abhängigkeitè bschtònn bi Règèregime, wo mit è wengele Vozögerig dè
Johresgang vo dè Nidderschlagsmengi vom Fluss beinah abbildè duèt. Keit dè
Nidderschlag als Schnee abbè, isch dè Abfluss bis zu dè Schneeschmelzi vozögeret
un ka so fascht schu gegèläufigi Abflussganglinniè hervorruèfè (nivales Regime).
Vozögerndi Effèkt übber è baar Johrzehnt könned Glètscher broduzyrè (glaziäres
Regime). Je größer s Yzugsgebièt isch, deschto ehnder kunnt s zu Übberlagerigè
vo sellè eifachè Regime un Effèkt, wo zimli komplexi Abflussregime erschaffè
könned (luèg au Abflussregime).

Bi gringem Abfluss ka s zum Versygè von èm Fluss kõ mit einschnydendè Folgè uff
s ökosistemaare Wùrkigsgefüège. Mo unterscheidet dõher diè perennyrendè odder
Dauer-Flüss mit ständiger Wassèrfüürig odder diè periodischè odder
intermittyrendè Flüss mit johreszitlich begränzter Wassèrfüürig (wòhrend dè
Regèzit odder Schneeschmelzi). Wenn selli nu gelegèntlich Wassèr füürèt, sait mo
dennè episodischè Flüss (Wadi, Creek odder Fiumare).

Im Hyblick uff söttigi Flüss in aridè Klimaregionè unterscheidet mo i dè
Hùdrogeography folgendi vom Abflussregime un vom Flièßwäg charakterisyrti Tùpè:

Uff èn nõ gringerè Entwickligsgraad vo dè Flussnetz dütet Strukturmuschter hy,
wo barallel sy könnet (uff jungè, witflächig abhäldigè Landobberflächè), radial
(uff jungè, dom- odder kegelförmigè Großformè) odder chaotisch (in jungè
Uffschüttigslandschaftè). Uff freiglaiti Strukturè vom Untergrund wiè
Schichtstufè odder -kämm, Faltigè odder Vowerfigs- un Kluftmuschter reagyrè
Flussnetz mit ringförmigè, fascht rächtwinkligè odder spalyrförmigè Strukturè.
Bsunders übber glychmäßig uusrumbarè Erdschichtè ka sich s Flussnetz mit dè Zit
optimyrè un è baumförmigi, dendritischi Struktur kriègè. Dõdeby sin d
Flièßstreggè beinah minimyrt, wa allerdings d Hochwassèrgfõõr erhöhè duèt.
Etappè uff èm Wäg zuè nem derart gformtè Flussnetz sin Flussaazapfigè. A zimli
flachè Wasserscheidè könned si sich vorgängig gablè, dèm sait mo Bifurkation.
Charaktieristisch für è schinbar irregulärs Entwässerigsnetz isch s
Flusssischteem vom Rhy, wo uss zaalrychè, zimli unterschydlich aaltè
Flussumlenkigè entschtandè isch.

S Wassèr, wo durch d Erdschwèri abflièßè duèt, nimmt mit bündletem Lauf Schwung
uff un bringt so im znägscht erodyrendè, denn au um- un ablagerndè Ywùrkè uff dè
Untergrund Strömigs- un Gländeformè zwäg, wo für dè jewylige Flussabschnitt
(Obberlauf, Mittellauf un Unterlauf) tùpisch sin. Es znägscht starke Gfälle
nimmt regelmäßig im Volauf dütlich ab, woby sich s Längsbrofyl dè theoretischè
Glychgwichtslinniè zwischè Transport- un Erosionskraft aanäherè duèt. Diè
tektonischè un klimatischè Voänderigè füüred abber meischtens zu wechsèlndè
Phasè vo Uffschüttig un Abdrägig, wo a terrassèförmigè Rèscht vo einschtigè
Talfülligè un Erosionskantè ablèsbar sin. Diè wechsèlndè Vohältnis vo Transport-
un Erosionsleischtig lònn tùpischi Formè vo Flussbett entschtõ. Voschidni
entschprèchend garteti Abschnitt könned inènand übbergõ (luèg au: Dalform).

Bi dè Mündig vo Flüss is Meer überwygt entwedder d Formig durch abglagerts
Flusssedimènt, wo nè Flussdelta entschtôô lôt, odder diè umlagerndi Formung
durch d Gezitè, wo d Flussmündig zuè nem Aschtuar uffwitè duèt. Zwischèformè
findet sich am Rhydelta un a dè Mündig vom Amazonas.

Mengi Flüss hèn vor dè Mündig unter m Meer Flussrinnè bildet (Kongo-Rinnè), wo
deils zu Zitè vo eiszitlichè Meeresdüèfschtänd erodyrt worrè sin, deils durch
Suspensionsschtrööm entschtönn.

Dè Querschnitt von èm Fluss wärd i dè Wasserkörper, dè Gwässèrsollè un èm Ufer
bis zu dè Böschigsobberkantè unterdeilt. Uusdeenti Uferberych in èrè Flussauè
wörred au als Vorländer bezeichnet un diènet im natürlichè Fall als
Schwemmflächi bi Hochwassèr.

Fascht jedè Fluss transportyrt a dè Gwässèrsollè voschpliteretè Stei, sogenannti
fluvialè Sedimènt odder Fluss-Gröll. Mengi un Transportgschwindigkeit sin unter
anderem vo dè Schleppkraft vom Fluss abhängig. Deè dõdefür entscheidendi
Flièßgschwindigkeit hängt ab vom Gfäll, vom Untergrund un èm Wassèrvolumè. (Si
cha byschpillswys durch è Gröllschperri voringeret un durch è Befeschtigung vom
Flussufer erhöht wörrè.) Innerhalb vom Flussabschnitt isch d Flièßgschwindigkeit
unterschydlich. Si isch a dè Flusssollè am nidrigschtè un einigi Zentimetèr
unterhalb vo dè Wassèrobberflächi am högschtè, wobi è Flussbiègig d Linniè vo dè
gröschtè Gschwindigkeit, èm Stromschtrich, nõch ußè voschièbè duèt.

È bsunderi Form vo Flussbettform könned Wassèrfäll darschtellè: Wenn Prozess
vorherrsched, wo è Gfällschtufè akzentuyred, cha dört diè allgemein Tendenz zum
Uusglych vom Flusslängsbrofyl unterbrochè sy.

Diè meischtè Flüss füüred Süèßwassèr un sin Läbbenssruum von èrè entschprèchendè
Süèßwassèrflora un -fauna. I dè Limnology un Hùdrology wörred Flüss i
Läbbensruumregionè ydeilt, wellènè uugfäär d fischereirächtlichi Ydeilig in
Fischregionè entschpricht. Unterhalb vo dè Quällregion (Krenal) folget d
Bachregion (Rhithral), wo obbè d Forellèregion un witer unnè d Äschèregion
entschpricht. D Flussregion (Potamal) wörd i d Barbèregion (Epipotamal), d
Brachseèregion (Metapotamal) un d Kaulbarsch-Flundèr-Region (Hypopotamal)
unterdeilt. Relevant für d Läbbensruumeigèschaftè sin d Wassèrtemperadur, dè
Suèrschtoffghalt, d Flièßgschwindigkeit un bsunders dè Näärschtoffghalt.

Flüss sin in èm Gebièt diè natürlichè Hauptuusbreitigslinniè vo neuè Artè. So
sind öppè nõch dè Eiszitè villi Artè übber d Flüss un Däler widder z
Mitteleuropa ygwanderet.

D Gwässerbelaschtig wörd übberwigend nõch èm Saprobièsischteem ermittelet un in
Gwässèrgüètiklassè ydeilt.

Großi, is Meer mündendi Flüss wörred au als Strôm benamst. Gelegèntlich un
uneiheitlich wörred uugfääri Gränzè benannt (öppè übber 500 km Längi, übber
100.000 km² a Ynzuègsgebièt odder 2.000 m³/s mittlerè Abfluss). In früènèrè
Johrhundert isch dè Begriff au für anderi schiffbari Flüss bruucht worrè.
Chlyneri Flièßgwässer wörred als Bach bezeichnet, abber ebbèfalls ohni definyrti
Abgränzig. Mitunter wörred d Schiffbarkeit, dè Abfluss (wennigèr als 20 m³/s)
odder d Breiti (wennigèr als 5 m) als Kriterium herrèzogè.

D Nämmè vo Flüss ghöred zu dè älteschtè Schicht vo geographischè Nämmè. Vill
Flussnämmè im dütschè Sprõchgebièt hèn als Nammensbeschtanddeil odder -zuèsatz
Au(e), abgleitet vom germanischè *awjo mit dè Bedütig „Inslè“, „Flussauè“, „zum
Gwässer ghörend“. Diè obberdütschi Entschprechig isch A(a)ch (zu althochdütsch
aha „Fluss“) odder Ohe, diè westfälischi isch Aa. Diè Flüss a dè dütschè
Nordseeküschtè, wo in è Netz vo Entwässèrigskanääl un Tidegwässèr ybundè sin,
wörred au als Düèf benamst.

Dè sprõchlichè Hèrkunft von èm Flussnammè folgt au hüüfig s grammatische
Gschlècht im Dütschè. So isch dè Rhy (vom keltische *Reinos) männlich, diè Elbè
(vom latynischè Albia) hèr wiiblich. È allgemeinI Reglè git s nit. Au folgt bi
Flüss ußerhalb vo Dütschland dè Gebruuch nit unbedingt èm grammatischè Gschlècht
i dè Urschprungssprõch. So isch d Rhonè uff Französisch männlich (le Rhône).

Wùrtschaftlich wörred Flüss vo allem für dè Transport (luèg au: Transportwäg),
für d Trinkwassèrgwinnig, für d Erzüügig vo Elegtrizidät in Laufchraftwärk un
für d Küèlig vo konventionellè un nuklearè Elegtrizidätswärk bruucht. Oft wörred
Abwässèr nit odder nur unzuèreichend klärt ygleitet. Bsunders in drochènè Gebièt
könned Flüss intensiv für d Bewässerig bruucht wörrè, wa denn zu Nutzigskonflikt
mit dè Unterligèr un au zu dè Vosalzig vo Böddè füürè ka.

Nebbè dè Breiti un dè glychmäßigè Flièßgschwindigkeit isch für d
Binnèschifffaart d Wassèrdüèfi entscheidend, well dè maximale Düèfgang
feschtlait. Dõdefür wörred vill Flüss in è Folgi vo Stauhaltigè umgwandlet, wa d
Aalaag vo Wassèrchraftwärk ermöglicht hèt, abber au dè Bau (odder d
Nõchrüschtig) vo Fischwäg erforderlich gmacht hèt. Anderi Flussabschnitt wörred
mit Baggerschiff offè ghaaltè. Es git voschidni Schiffstùpè, wo nèm Fluss
aabasst wörred. So z. B. s Große Rhyschiff, welles dè Schiffsschlüüsè a
Nebbèflüss vom Rhy odder Donau aabasst isch. Witeri Schiffstùpè sin s
Rhy-See-Schiff odder Schuubvobänd.

Für witeri Schwizer Flüss luèg: Lischtè vo dè Flüss i dè Schwiz, Kategorie:Fluss
(Schwiiz)



https://als.wikipedia.org/wiki/FIFA

D Fédération Internationale de Football Association (dytsch Internationaler
Verband des Association Football), churz FIFA oder Fifa, isch dr
Wältfuessballverband mit Sitz z Züri. D FIFA isch e gmeinnützige Verein im Sinn
vom Artikel 60 ff. vom Schwizerische Zivilgsetzbuech und im Handelsregister
ytreit.

D FIFA organisiärt Fuessballwettbewärb, drunter d Manne- und d
Fraue-Fuessball-WM. Ire Präsident isch sit em 26. Februar 2016 de Gianni
Infantino.

Sit de 2000er Joor isch d FIFA mee und mee in d Kritik cho. Es isch vo
Korrupzioon d Reed gsi aber erst im Mai 2015 isch s zun ere Stroofverfolgig cho,
wo s amerikanische Justizministerium hoochi FIFA-Funktionär het lo festnee. Am
8. Oktober 2015 het d Ethikkommission vo dr FIFA bekannt gee, ass dr
FIFA-Bresidänt Sepp Blatter und au si Verdräter dr Michel Platini gspert sige.
Am 21. Dezämber 2015 isch dr Sepp Blatter vom FIFA-Ethik-Komitee für acht Joor
vo alle Ämter usgschlosse worde. Vili frooge sich aber, öb d FIFA d Kultur vo
Korrupzioon, Vetterliwirtschaft und Bestächig, wo in dr Organisazioon hersche,
chönn usrotte.



https://als.wikipedia.org/wiki/Costa_Rica

Costa Rica (Spanisch für „Riichi Küscht“, früener au Kostarika; spanischi
Ussproch [ˈkostaˈrika]) esch en Staat z Zentralamerika. Es gränzt im Norde a
Nicaragua und im Süde a Panama, im Weste a de Pazifik und im Oste a d Karibik.

D'Zämefassig vo de Bevölcherig: 94% Mestize und Wiissi, 3% Schwarzi, 1% Indios,
1% Chinese, 1% söschtigi Usländer. Costa Rica het de gringschti Ateil vo
indigene Mensche under alle mettelameramerikanische Staate, de grösti Teil vo de
Bevölcherig bestoht us Nachkomme vo spanische Iwanderer. Öpe 60% vo de
Ticos/Ticas (Costaricaner/-inne) läbet in Städt. Zwoi Drittel vo insgesamt vier
Millione Iwohner im Land läbet im klimatisch begünstigte Hochland.
Sedligsschwerpunkt esch das Valle Central, wo au die bedütende Städt San José,
Heredia, Cartago ond Alajuela legget. Wechtigi Köschtestädt send Puerto Limón
(Karibikköschte) ond Puntarenas (Pazifikköschte). Liberia esch's wertschafliche
Zentrum vo de Nordwestregion Guanacaste ond het näbe San Jose als einzigi
wiiteri Stadt Costa Ricas en internationale Flughafe.

D'Bevölcherig isch öberwiegend chrestlich (76,7% römisch-Katholisch, 13,7%
protestantisch). Es bestöhnd au Gruppe wie Züge vom Jehova. D'römisch-katholisch
Konfession esch Staatsreligion.

Z Costa Rica gets ca. 6800 Ärzt, das send pro 1000 Iwohner öpe 1,69 (2005). Für
Gsundheitsufgabe get s'Land ca. 689.654.600 $ us. Die täglechi Nahrigsufnahm pro
Person liit be ca. 2610 kcal. Es get 12 000 HIV-infizierti (2005). Die
dorchschnettlechi Läbenserwartig esch im Johr 2004 be 78.3 Johr gläge.

Obwohl Costa Rica no starch landwertschaflech prägt esch, händ anderi
Wertschaftssektore chöne usbaut werde. En grossi Bedütig het au de Tourismus, wo
im Johr 2001 mit 1,1 Millione usländische Bsuecher 1.3Mrd. US-$ brocht het. Au
de Hei-Tech-Sektor esch usbout worde. En bedütende Devisebrenger vom Land esch
en Chipherstelligsfabrik vo Intel. De Ateil vo de Landwertschaft am BIP esch em
Johr 2005 be 7.9% gläge (1965 no 23,5%), dä vo de Industrii be 20,2% ond dä vo
de Dienstleischtige be 59.9%. Die meischte Industriiundernäme befendet sech i de
Region San José. De Bananeabou i usdehnte Plantage send traditionel a de
Karibikköschte um de Hafe z Puerto Limón ond neuerdengs au a de Pazifikköschte
be de Hafestadt Golfito.



https://als.wikipedia.org/wiki/Christliche_Zeitrechnung

Die christlich Zittrechnig oder au Christlich Ära isch d Zellig vu dr Johre vum
agnummene Burtsjohr Jesu a. Im dytsche Sprochrüm werre de Johre noch Christi
Burt yblicherwiis mit n.Chr abchürzt, sälli devor mit v.Chr.

Die noochchristligi Ära heisst dorum au Johrzellig Anno Domini (latinisch fer im
Johr vum Herr), abch. AD - eso in englischsprochige Länder yblich.

Wie alli Kalenderäre chennt au die christlich Ära kei Nulljohr als Afang.
D'Astronomi verwendet allerdings e Nulljohr un schribt d Johre devor mit eme
negative Vorzeiche. D.h. aber, dass s Johr 0 vu dr Astronomi im Johr 1 v.Chr,
entspricht, s Johr -1 im Johr 2 v.Chr. usw.

Die christlich Ära setzt inzwische in allene Staate, wo si verwendet wird, uffem
Gregorianische Kalender fer d Ideilig vum Johr un d Festlegig vu Schaltjohre uf.
Menki Religionsgmeinschafte benutze aber noch die christlich Ära mit eme
Julianische Kalender.

Vume e eigene "christliche Kalender" cha mer agsichts vu dr regionale un
konfessionelle Underschid im Christetum, wo scho sit dr Spotantike starch
usprägt gsi si, nit schwätze. Sälle Begriff isch irrefüehrend, wil er dr
Gregorianisch-Julianisch Kalender mit em Chilchejohr vermengt.

E Fählinterpretation, wo ebefalls witt verbreitet isch, isch d'Meinig, dass dr
Julianisch oder dr Gregorianisch Kalender ebbis mit unserer Zittrechnig, im
besundere mit dr Zellig vu dr Johr, z due häb. Zuemindist fer dr Julianisch
Kalender, wo 46 v.Chr. igfüehrt worde isch, isch säll jo offesichtlich nit dr
Fall.

Es git no anderi Abchürzige wo dr Bezugspunkt zwar au s ‹Geburtsjoor› vom Jesus
isch, aber dr christligi Zämmehang nid bedoont wird, wie s in dr ehemoolige DDR
üblig gsi isch. Das si v. u. Z. („vor unserer Ziträchnig“) und u. Z. („unseri
Ziträchng“ bzw. „unseri Zit“) und v. d. Z. („vor dr Zitwändi“) und n. d. Z.
(„noch dr Zitwändi“). Deene entspräche im Änglische BCE (before [the] Common
Era; „vor em gwöönlige Zitalter“) und CE ([of the] Common Era; „vom gwöönlige
Zitalter“). D Bezäichnig Common Era wird uf e Begriff vulgar era („gwöönligs
Zitalter“) zrugggfüert, wo im früeje 17. Joorhundert zum erste Mol beläit isch.
CE wird mänggisch au as Current Era („gegewärtigs Zitalter“) und wider
christianisierend Christian Era („christligs Zitalter“) interpretiert. S dütsche
Chr. wird mänggisch as Chronologii dütet, zum e religiööse Bezug vo dr
Ziträchnig z vermiide.



https://als.wikipedia.org/wiki/Charles_Chaplin

Dr Sir Charles Spencer Chaplin jr., KBE, bekannt as Charlie Chaplin (* 16. April
1889 vermuetlig z London; † 25. Dezämber 1977 z Vevey, Schwiz), isch e britische
Komiker, Schauschbiiler, Reschissöör, Komponist und Broduzänt gsi.

Dr Chaplin zelt zu de iiflussriichste Komiker vom 20. Joorhundert. Si
bekanntisti Rolle isch dr „Vagabund“ (im Original „The Tramp“, au „Charlot“), en
arme Landstriicher mit de Maniere und dr Würd vom ene Gentleman. Die Figuur mit
em Zweifingerschnauz, de Hoose und Schue wo z grooss si, dr änge Jagge, em
Bambusstock in dr Hand und dr Melone uf em Chopf isch zun ere Filmikone worde. S
American Film Institute het dr Charlie Chaplin zur zäätgrösste amerikanische
Filmlegände vo alle Zite gweelt.

Dr Charles Chaplin het si Karriere as Chind aagfange, won er in dr Music Hall
ufdräte isch. As Komiker in de früeje Stummfilmkomöödie vo Hollywood het er bald
groosse Erfolg ghaa. Er isch zu siner Zit dr beliebtest Stummfilmkomiker gsi und
het s fertig brocht, künstlerisch und finanziell unabhängig z wärde. 1919 het er
zämme mit dr Mary Pickford, em Douglas Fairbanks und em David Wark Griffith d
Filmgsellschaft United Artists gründet. 1952 het män en verdächdigt, Kommunist z
si, und dorum het er us em Usland nüme zrugg in d USA dörfe. Er het denn in
Öiropa as Schauschiiler und Reschissöör gschafft. 1972 het er en Eerenoscar für
si Lääbenswärk überchoo. Fümf Joor druf isch er im Alter vo 88 in si Schwiizer
Woonort gstorbe.

 Der berühmteste Mann der Welt, von Kurt Tucholsky, Prager Tagblatt 22. Juli
1922 im dütschsprochige Wikisource



https://als.wikipedia.org/wiki/Butter

Anke oder Butter isch es Striichfett, won us Milchfett bestaat. Das mer de Anke
als Anke dörf verchaufe, dörf de Wasseratäil nöd z gross si.

Wänn mer de Nidel imene Ankechübel lang schlaat gits gschlagne Nidel. Wenn mer
en no lenger schlaat, dänn gits Anke. Bim Ankne schümet chliini Täili uf. Die
ghäisset Anke(g)rützeli. De färtigi Anke hät mer früener imene Ankehafe
ufbewaart. Dä isch us Stäiguet gsi und hät drum d Chüeli besser zämeghebet, au
ooni Chüelschrank.

Es Näbeprodukt vom Anke isch d Ankemilch (Buttermilch). S isch Nidel oni s
Milchfett. I de industrielle Läbesmittelproduktion wird Anke i groosse
Zentrifuge nach em gliiche Prinzip gmacht. Z Tüütschland dörf nume
paschterisierte Nidel gna wärde.

D Brüedere Grimm schriibed i irem 16bändige Tüütsche Wörterbuech übers Wort
Anke: es segi männlich und chömi vom althochtüütsche ancho und vom
mittelhochtüütsche anke. Noch em Etymologische Werterbuech vum Kluge goht des
ancho uf s indogermanisch Wort fir Salbi, Schmiiri zruck. Verwandti vum Wort
Anke sin zum Biispiil s bretonisch amann (amanenn) (‘Anke’), s armenisch aucanem
(‘Salbi’) oder ds änglisch ointment (‘Salbi’).

Dr Anke isch um d Wende vum 19. zum 20. Johrhundert noch im ganze Brisgau dr
Namme fer dr Butter gsi. Des Wort isch bi dr Sprocherhebig zwische 1980 un 86
aber fast iberall verschwunde gsi oder numme in dr äldere Generation in
Gebruuch. S männlich Gschlecht vum Anke het aber bim Wort Butter Spure hinderlo,
wil es in dr Region, wo mer Anke gsait het (oder noch sait), männlich isch: der
Butter/Budder.

Friili isch in viile s Wort Anke no in Erinnerig. Des lit unter anderem am
bekannte alemannische Volksliäd „In s Mueters Stibili“, wus drin heißt: Dü
stecksch dr Späck in Sack un ich dr Ank'.

Au i Teile vo de Schwyz häd ds Wort Anke en schwääre Stand. Wil d Molkereie ire
Anke uf tüütsch nöd als Anken, sondern als Butter aaschriibe tüend, säged die
mäischte Lüüt s hochtüütsch Wort. S Wort Anke bruucht em aber na öppe bi
Spezialitäte (Chäserei-Anke etc.), und vil händs na im Passivwortschatz. Es git
o Schwiizer Dialäkte, wo ds Wort Anke alltäglecher plibe isch als ds Wort
Butter, bispilswiis im Bärndütsch.

S git aber au di oschtschwiizerischa (zum Biispil no im Appezällische und im
Rhintl) und walsertüütscha Gebiat, wo ma em Butter Schmalz said. Das sött ma de
aber ni mid (Schwi-)Schmalz (em gsottana Fett) verwägsla.

Wiiteri Imformatione zu de Wort Anke und Schmalz findt men im Schwiizerische
Idiotikon und im Sprachatlas vo de tütsche Schwiiz.

E andere Ursprong hot s Wort Anke, mo em schwäbischa Sprochraum abfällig d Gosch
(hd. „Mund“) broucht wird, meischd em Zsammahang med am Schdreid: „I hau dr oine
en'd Anke nei.“ Des Wort escht en anderi Form vom Wort Äcke (‘Nacke’, ‘Gnick’).



https://als.wikipedia.org/wiki/Bonn

D Bundesstàdt Bonn ésch e kräisfreiji Stàdt im Regierigsbezirk Köln im Séde vu
Nordrhin-Weschtfale én Ditschlànd. Sie liegt àm Rhin, nit wit vun Köln. S ésch
de südlichscht Großstadt vum Lànd Nordrhin-Weschtfale un geht – sunscht gànz vum
Rhin-Siig-Kreis umgan – gànz ém Séde, numme àm Rhin, bis àn de Grenz vun
Rhinlànd-Pfalz. Bonn leijt ém Séde vun dr Kölner Bucht, do wu sich dr nerdlich
Àbschnitt vum „romantisch Rhintàl“ (Koblenz – Bonn), däm enge Dàl, wu dr Rhin
durich s rhinisch Schiifergebiri fliesst, én de Ebeni vun dr Bucht ufgeht.

Bonn ésch vun 1949 bis 1990 Hauptstadt un bis 1999 noch erschter Regierungssétz
vun de Bundesrepublik gsin. Sechs Ministerie hän z Bonn ihr erschte, àlle àndere
éhr zweite Dienschtsétz. Én Bonn git s äu dé zweite Àmssétz vum Bundeskànzler un
vum Bundespräsident. So isch z. B. dr Pàpscht Benedikt XVI. 2006 én Bonn vum
Bundespräsident én dr Villa Hammerschmidt empfànge worre.

Én Bonn sén e Hüffe Bundesbehörde wie s Bundeskartellàmt àngsédlet un
Inrichtunge vun dr Vereinte Natione. Deutsche Post un Deutsche Telekom hän z
Bonn éhr Sétz.



https://als.wikipedia.org/wiki/Bildhauerei

Dr Begriff Bildhauerei umfasst s ganze Fäld vo dr Häärstellig vo Skulptuure und
Blastike in dr Kunst und im Kunsthandwärk. Er stoot für s Wärk vom ene
Bildhauer, as Gattigsbezäichnig für dreidimensionaali Kunstwärk, sig es
Vollblastike oder Rölief, us feste Materialie , und au für e Wärkstatt oder e
Undernääme, wo soonigi duurhafti Arbäite usfüert

Scho in dr Altstäizit häi d Mensche Stäi e Form gee. Die Fustkäil si zwar as
Wärkzüüg gmacht worde, sträng gnoo cha mä sä aber au as die erste Skulptuure in
dr Gschicht vo dr Menschhäit aaluege. Für ornamentaali Zwäck het mä Stäi aber
erst in dr spoote Jungstäizit afo forme. Im Lauf vo de Joorduusig het mä sich
immer mee Müe gee mit em Mache vo Alldaagsutensilie, wil si nid nume iire
äigentlig Zwäck häi sölle erfülle, sondern au guet usgsee. D Cro-Magnon-Mensche
häi scho Grawierwärkzüüg wie Stichel brucht, zum Chnoche und Elfebäi grawiere
und skulptiere. Mä het au Materiaalie wie Doon oder Holz verwändet, wo liichter
si zum verarbäite, nume si vo deene Artefakt hüte nume no weenig erhalte

Im Alterdum häi d Faraone im alten Egüpte chliineri und gröösseri Skulptuure us
wärtvolle Stäin wie Lapislazuli und Jaspis lo mache, aber au Riisestatue us
Chalchstäi oder Granit, wo Donne schweer gsi si. Für s Bearbäite häi si herti
Hammerstäi mit oder ooni Griff us Holz brucht, für e Dransbort Rolle oder
Schlitte us Holz. Im Antike Griecheland het mä realistischi Statue us Marmor und
Doon gmacht, wo die mäiste von ene nid erhalte si. Im färne Oste drgeege het mä
eender mit Jade, Elfebäi und Bronse gschafft. Motiv si vilmol Dier gsi. In
Nordamerika häi d Indianer näbe Diermodäll au Geegeständ für dr dääglig Gebruuch
gmacht, wie Schaale, und Muusiginstrumänt us Doon. Zu de Bearbäitigsverfaare
isch denn au dr Guss vo Metall cho.

Wäarend em öiropäische Middelalter het mä scho e Hufe Wärkzüüg brucht, won en
äänligi Form häi wi die, wo mä au hüte no verwändet.

D Bildhauerei isch äini vo de eltiste bildende Künst in dr Kultuurgschicht. Dr
Underschiid zwüsche dr Bildhauerei und dr Moolerei bestoot din, ass d Kunstwärk,
wo dr Bildhauer macht, dreidimensionaal si. In dr Bildhauerei brucht dr Künstler
alli mööglige Materialie und die underschidligste Bearbäitigstechnike zum Forme
und Gebild rüümlig erfaarbar mache. D Skulptuure oder Blastike chönne
realistischi Daarstellige si, d Realidäät kreativ verändere oder völlig abstrakt
si.

D Bandbräiti vo de verwändete Materiaalie goot vo klassische Materiaalie wie
Stäi, Holz, Elfebäi, Metall, Doon und Gips, über Glaas und Kunststoff bis zu
Textilie.

Mä underschäidet Vollblastik, Hoochrölief und Flachrölief. Relief si vilmol mit
Archidekduur und Baukunst verbunde. Dänkmööler si sälbständigi Blastike und
Architekduure, wo sich an antike Vorbilder orientiere mit eme stedtebaulige
Bezug oder in Parklandschafte. Nooch dodrzue si die modärne Installazioone,
Ruuminstallazioone, Land-Art und au d Konzeptkunst.



https://als.wikipedia.org/wiki/Berliner_Mauer

D Berliner Muure isch wäärend dr Däilig vo Dütschland e Gränzbefestigungssüsteem
vo dr Dütsche Demokratische Republik (DDR) gsi, wo Ostberlin hermetisch vo
Westberlin abgschlosse het. Si het mee as 28 Joor, vom 13. August 1961 bis zum
9. Novämber 1989, existiert.

Mä muess underschäide zwüsche dr Berliner Muure dr ehemoolige innerdütsche
Gränze zwüsche West- (die alti BRD) und Ost-Dütschland (DDR).

Dr Bau vo dr Berliner Muure isch die letschti Akzioon vo dr Däilig vo dr
Viersektorestadt Berlin gsi, wo in dr Noochchriegsornig vo de Alliierte
entstande isch. Si isch Däil und gliichzitig e markants Sümbol gsi vom Komflikt
im Chalte Chrieg zwüsche de Westmächt, aagfüert vo de Veräinigte Staate und em
sogenannte Ostblock, wo vo dr Sowjetunion dominiert worde isch. Die politischi
Füerig vo dr Sowjetunion het dr Bau vo dr Muure am Aafang vom August 1961
beschlosse und e baar Dääg druf dr DDR-Regierig dr Befääl gee, mit em Baue
aazfoo. Si het die 1378 Kilometer langi innerdütschi Gränze zwüsche dr DDR und
dr Bundesrepublik Dütschland ergänzt, wo scho mee as nün Joor vorhär „befestigt“
worde isch, zum dr Stroom vo de Flüchtling in Weste z stoppe.

Für d DDR-Gränzsoldate het sit 1960 in Fäll vom ene „ungsetzlige Gränzüberdritt“
dr Schiessbefääl gulte, wo erst 1982 formell gsetzlig worde isch. Es het immer
wider Versüech gee, über die 167,8 Kilometer langi Gränze, wo schwer bewacht gsi
isch, in Richdig West-Berlin z flüchte, und hützudags (2009) dänggt mä, ass
drbii zwüsche 136 und 245 Lüt umchoo si. Die genaui Zaal vo de Opfer isch nit
bekannt.

In de spoote 1980er Joor isch dr Druck vo dr ostdütsche Bevölkerig, wo mee
Freihäit verlangt het, immer gröösser worde. D Berliner Muure isch am Oobe vom
9. Novämber 1989 im Lauf vo dr politische Cheeri in dr DDR ufdoo worde. Dr Fall
vo dr Muure isch dr Aafang gsi und in numen eme Joor isch d Diktatur vo dr SED
zämmebroche und d DDR het sich ufglööst. Das het denn zur Widerveräinigung vo
Dütschland gfüert.



https://als.wikipedia.org/wiki/Baum

As Baum wird im allgemäine Sproochgebruuch e verholzti Pflanze verstande, wo us
ere Wurzle, eme Stamm wo us dere uusewaggst und ere belaubte Chrone bestoot.

D Botanik definiert Böim as usduuerndi, verholzti Soomepflanze, wo e
dominierendi Sprossaggse häi, wo dur sekundärs Waggsdum vom Umfang immer dicker
wird. Die Merkmol underschäide e Baum vo Strüücher, Farn, Palme und andere
verholzte Pflanze. Im Geegesatz zu iire entwiggligsgschichtlige Vorlöifer häi
die mäiste Böim au wääsentlig differenzierteri Blattorgan, wo us meerfach
verzwigte Sitedriib (Lang- und Churzdriib) waggse. Dr Stamm, d Est und d Zwiig
verlengere sich jedes Joor dur Ändchnospe und Sitechnospe wo usdriibe, verholze
und die ganz Zit am Umfang zuenämme. Im Geegesatz zum Struuch isch dominiere bi
de Böim d Ändchnospe über d Sitechnospe (Apikaldominanz) und eso bildet sich e
vorherrschende Hauptdriib uuse (Akrotonii).

Baumförmigi Lääbensforme chömme in verschiidene Pflanzegrubbe vor: „Ächti“ Böim
si d Laubböim under de Bedecktsoomer und die baumförmige Nacktsoomer, wo d
Noodelholzgwäggs wie die bekannte Noodelböim drzue ghöre, aber au Ginkgo biloba
(as äinzige Verdräter vo de Ginkogwäggs, wo s hüte no git) und vili Verdräter vo
de fiiderblettrige Nacktsoomer (Cycadophytina). Dr äigedümligsti Baum isch
woorschinlig d Welwitschia mirabilis, wo in Namibia vorchunnt und wo dr Stamm
von ere im Boode blibt. Au d Palme und d Baumfarn chönne baumäänligi Forme ha.
Die Grubbe häi aber kä ächts Holz (sekundärs Xylem) und gälte doorum nit as
Böim. E bsundrigi Stellig het dr Drachebaum (Dracaena). Dä ghöört zwar zu de
Äikäimblettrige, het aber e atypischs sekundärs Dickiwaggsdum.



https://als.wikipedia.org/wiki/Atom

D Atom si Grundbaustäi vo dr Materie. Dr Name läitet sich vom griechische ἄτομος
átomos ab, was „s Unverschnidbare“ bedütet (vo ἀ a ‚un-‘ und τέμνειν témnein
‚schniide‘, hüfig au übersetzt mit „s Undäilbare“). En Atom isch die chliinsti
Äihäit, wo mä d Materie mit mechanische oder chemische Mittel cha zerleege.

Fast zämme mit dr wüsseschaftlig gsicherete Entdeckig vo de Atom am Aafang vom
20. Joorhundert het mä gmerkt, ass au sii nit undäilbar si, sondern us ere
Atomhülle mit negativ ufgladene Elektrone und eme positiv glaadene Atomkärn
bestöön. Spööter het mä uusegfunde, ass dr Atomkärn us positiv glaadene Protone
und unglaadene Nöitrone ufbaut isch. Alli Atomsorte, wo im nöitraalen Zuestand
die gliichi Zaal vo Elektrone und Protone häi, ghööre zu gliiche chemische
Elemänt. D Zaal vo de Nöitrone in de Atomkärn vom ene Elemänt cha verschiide si,
mä reedet vo de Isotop vom ene Elemänt.

D Elektrone chönne dur die elektrischi Anzieig statt an äin au an meereri
Atomkärn gliichzitig bunde si und eso sonigi Süsteem zämmeheebe: Si bilde
Molekül, die chlinste Däil, won e chemischi Verbindig darstelle.

Vergliche mit daagdääglige Geegeständ si d Atom mit eme Durchmässer vo öbbe
0,1 nm winzig chlii und dütlig chliiner as d Wälleleng vom Liecht. Äinzelni Atom
cha män dorum nume mit spezielle Hilfsmiddel wie em Rasterdunnelmikroskoop
aaluege. Entsprächend chlii isch d Masse vom ene Atom. E Wasserstoff-Atom isch
öbbe 10−27 kg schweer. Mee as 99,9 % vo dr Masse vom en Atom si im Atomkärn
konzentriert, dr Räst möche d Elektrone us.



https://als.wikipedia.org/wiki/Antigua_und_Barbuda

D Insle Antigua und Barbuda (s früehnere Dulcina) bilden e unabhängige
Inselstaat innerhalb vom Commonwealth. Si lige zwüschen em Nordatlantik und dr
Karibik, südöstlig vo Puerto Rico. Drnäbe existiert die unbewohnti Insle
Redonda.

Dr Antillestaat Antigua und Barbuda ghört zu de sogenannte Insle über em Wind.
Er befindet sich zwüsche dr Karibik und em Atlantischen Ozean, öbbe 650 km
südöstlig vo Puerto Rico. S Staatsgebiet, wo im Ganze 442,6 km² gross isch,
umfasst drei Insle. Die grössti isch mit 280 km² Antigua, wo sich d Hauptstadt
Saint John’s befindet. Barbuda umfasst 161 km² und lit 48 km nördlig vo Antigua.
56 km südwestlig vo Antigua befindet sich die unbewohnti Felseninsle Redonda, wo
nume 1,6 km² gross isch. D Küstelinie vom Inselstaat isch 153 km lang.

Au wenn d Hauptinsle Antigua vor allen us Kalkformatione ufbaut isch, goht si uf
en unterseeische Vulkan zrugg, wo vor öbbe 34 Millione Johr im Südweste vo dr
Insle usbrochen isch. Mit em Wachstum vo Koralle hai sich Chalchablagerige in
Richdig Nordoste usbreitet. Dr höchst Punkt uf dr Insle und gliichzitig vom
ganze Inselstaat isch dr 402 m hochi Mount Obama, früehner Boggy Peak. Er isch
dr Räst vom Vulkankrater im Südweste vo Antigua.Barbuda isch d Oberflechi vom
ene grosse Koralleriff. Dr höchst Punkt vo dr Koralleinsle, wo no wiitgehend
unberüehrt und naturbelassenisch, stoht allerdings nume 44,5 m us em Meer uuse.
D Küstelinie vo de beide Hauptinsle hai e Hife Stränd, Lagune und nadürligi Häfe
(Buchte). Um d Insle ume het s Koralleriff und Undiefene. Die chliini
Felseninsle Redonda isch dr Räst vom ene 296 m hoche erloschene Vulkan.

S Klima vo Antigua und Barbuda isch dropisch. D Tämprature chöme im
Monatsdurchschnitt uf 22 (Dezämber bis Februar) und uf 30 °C (Juni bis
Septämber). Mit eme mittlere Johresniiderschlag vo 900 bis 1.000 mm isch es für
karibischi Verheltniss relativ droche. Es rägnet am meiste zwüsche Septämber und
Novämber. Im Summer (Juli bis Oktober) bestoht d Gfohr vo tropische Wirbelstürm.



https://als.wikipedia.org/wiki/Android_(Betriebssystem)

Android (vo änglisch android /ˈænˌdrɔjd/ vo griechisch androïdes menschenäänlig,
Android) isch e Betriibssystem und au e Software-Plattform für mobili Gräät wie
Smartphones, Handy, Natel, Netbooks und Tablet-Computer, wo vo dr Open Handset
Alliance (gründet vo Google) entwicklet wird. D Basis isch dr Linux-Kernel. Bi
Android handlet es sich um e freiji Software, wo kwelloffe entwicklet wird.
Android het as Smartphone-Betriibssystem im zweite Quartal 2013 e wältwite
Marktaateil vo 79,3 Prozänt ghaa nach 68,1 Prozent im zweite Quartal 2012,
52,5 Prozänt im dritte Quartal 2011 und 25,5 Prozänt im dritte Quartal 2010. Im
April 2013 het dr Eric Schmidt, wo dr Executive Chairman vo Google isch,
bekanntgee, dass pro Tag einehalb Millione noiji Android-Gräät aktiviert wärde.
Das si knapp dreimol so vil wie no im Juli 2011. Sit em April 2013 gseet s aber
us, wie wnn d Zaal vo de Neuaktivierige nüm wurd stiige. Bis zum Septämber 2013
si uf dr ganze Wält mee as e Milliarde Android-Gröäät aktiviert worde.

Android het e Linux-Kernel, isch aber käi klassischi Linux-Distribution, wie mä
sä für e Desktop und Server kennt. Zum Däil si Grundäigeschafte, wo mä bin eme
unixoide System wurd erwarte, stark veränderet worde.

Die gröschte Handyherschteller för Android-Handys sind Samsung, HTC, Sony und
Huawei. Google selber verchauft sini Smartphones unter em Name "Nexus".



https://als.wikipedia.org/wiki/Alaska

Alaska (vo aleutisch Alaxsxag: „Land, wo de Ozean anne streemt“) isch de
flächemäßig greeschde un nerdlischschde Bundesstoot vu de USA, aba doofir, dass
es so groß isch hett Alaska nur e klaini Bevelkerig. S laait als d greeschde
Exklave uf de Welt weschdlich vo Kanada un grenzt widderschd im Weschde a de
Pazifik un ans Beringmeer, wo ne vo Russland trennt. De offiziälle Biinome vo
Alaska isch „Last Frontier“ (Letschte Grenz).

Mit ere Fläch vo 1.717.854 km² isch Alaska de greeschde Stoot un au de
nerdlichschde Stoot vo de USA. D Houptstod isch Juneau, aba d greeschde Stod vo
Alaska isch Anchorage.

Alaska bstät us drei großi Londschofte: D Gebirgskett a de gesamte siidliche
Pazifikkischt, d „Yukon-Niederung“ zsamme mit iirem Berg- und Hügelland un d
Kischteebene („North Slope“) am Nordpolarmeer. Im Siidweschde vo Alaska laait d
Alaska-Halbinsel, wo e bekanndi Inselkett dragrenzt, nämlich d Aleute. Do gibts
bis zu 3109 m großi Bärri, aba in de Alaska-Kette gibts no viil greeßeri, wii
under andarem au de 6194 m hoche Denali, wo de heegschte Punkt vo de ganze USA
druf isch.

Im Juli vum Joor 2010 hätt Alaska 710.231 Iiwooner ghätt, doovo sin 66,7 %
Wissi, 14,8 % Indianer un Eskimo un 5,5 % Hispanics.



https://als.wikipedia.org/wiki/Aachen

Aachen ( aalose?/i), aigetli Bad Aachen, (Öcher Platt: Oche, Vorlage:LaSkl) isch
e chraisfreji Stadt un Kurstadt im nordrhy-weschtfälische Regierigsbezirk Köln.
D Stadt Aachen isch Mitglid vum Landschaftsverband Rhyland un ghert noch em
Aachen-Gsetz mit Wirkig vum 21. Oktober 2009 as chraisfreji Stadt zue dr
Stedtregion Aachen. Anne 1890 het Aachen zum erschte Mol d Yywohnerzahl vu
100.000 iberschritten un isch syterhär di weschtligscht Großstadt vu Dytschland.
Aachen gränzt an d Niderlande un an Belgie.

D Stadt isch bekannt fir ihri Gschicht, wu bis in d Jungstaizyt zrughggoht un
ihre dodermit verbunde kulturäll, archeologisch un architäktonisch Erb. Dr
Aachener Dom, s Wohrzaiche vu dr Stadt, isch zäme mit em Domschatz 1978 as
erschts dytsch Kulturdänkmol un zwaits Kulturdänkmol wältwyt in d Wälterblischt
vu dr UNESCO ufgnuu. Aachen isch Bischofssitz un e wichtige Standort vu dr
dytsche Sießwareninduschtry (Zentis, Lambertz, Lindt & Sprüngli). Mit dr
Rhynisch-Weschtfälische Tächnische Hochschuel (RWTH) het d Stadt aini vu dr
grehscte un traditionsrychschte tächnische Universitete z Europa. Derzue isch
Aachen e Zäntrum fir Maschineböu, Automation, IT, Laser- un Umwelttechnology.

Fir Verdienscht um di europäisch Ainigung wird alljohr dr International
Karlspreis zu Aachen an Persenligkaiten us em In- un Uusland vergee.

Dr Dialäkt vu Aachen, s „Öcher Platt“ (mer sait dert Öscher Platt), ghert zue dr
ripuarische Dialäkt.



https://als.wikipedia.org/wiki/Zypern

Zypere (gr.: Κύπρος, Kýpros; türk.: Kıbrıs; korm. Kipru) isch e Insle im
öschtliche Mittelmeer. Politisch bildet sie diä Republik Zypere, wo
völcherrächtlich fascht diä ganzi Insle tuet umfassä, faktisch aber nur dä
grösserä Südteil behärrscht. Dä chlineri Norde bildät s' Schtabilisierti
De-facto-Reschim Türkischi Republik Nordzypere, wo vo fascht allne Schtaate vo
dä Wält nöd anerchännt wird. Zwei britischi Militärbasä unterschtöhnd als
Überblibsel vo dä Kolonialziit em Vereinigte Chönigriich.

Mit ere Flächi vo ca. 9.251 km² (griechischi Teil ca. 5.384 km², türkischi Teil
ca. 3.355 km², britischi Militärbase Akrotiri und Dekelia ca. 255 km²,
Pufferzoni ca. 4%) isch Zypere na Sizilie und Sardinie diä drittgröschti Insle
im Mittelmeer (Wescht-Oscht-Uusdehnig ca. 230 km, Nord-Süd-Uusdehig ca. 95 km).
Diä Entfärnig zu dä Südchüschte vom türkische Feschtland betrajt 68 km, zu dä
Oschtchüschte vo där griechische Insle Rhodos 394 km und zum griechische
Feschtland ca. 830 km, zu dä Weschtchüschte Syrie ca. 95 km, nach Ägypte ca.
325 km. Zypere ghört zu Asie und bildet kulturell d' Schnittschtell zwüsche dä
Kontinänte Asie, Afrika und Europa.

Zwei Bärgzüg verlaufed quer dur d'Insle: Diä zue dä Chüschte hi abfallendä, such
schroffi Chetti vom Pentadaktylos (Beşparmak)im Nordoschte und s'vulkanischi,
waldrichi Troodos-Bärge im südliche Landesinnerä, mit em Olympos
(Zypere)(1.952 m) als höchschti Erhäbig. Die 671 km lange Chüschte bütet teilwis
usdehnti Sand- und Chiesschtränd sowiä schteil abfallendi Felschüschte mit
chlinä Buchte.

Zypere bsitzt es mediterrans Chlima mit dütli kontinäntaler Prägig. Diä südlichi
Lag bedingt höheri Temperature als im nördliche Mittelmeeruum, und vo dä
levantinischä Chüste wähe oft heissi Wüeschtewind übers Meer. S' Mittelmeer näbe
Zypere hät diä höchschtä Wassertemperature im gsamte Ruum. Im Februar wärde öppe
17 °C, im Augusscht gäge 28 °C erreicht.

S' Land leidet schtändig unter Wassermangel. Räge fallt meischtens vom Dezember
bis April. Vom Mai bis November isch es troche und vor allem im Landsinnerä
z. T. sehr heiss. Nikosia hät im Juli und Auguscht e durschnittlichi
Höchschttemperatur vo 37 °C, was nu 2 °C under dä Temperatur i Dubei liet, aber
8 °C wärmer isch als uf Mallorca. I Extremfäll schtigt s' Thermometer im Zäntrum
vo dä Insle im Hochsummer uf 47 °C. A dä Chüschte isch es während em Summer
meischtens am Tag 30 bis 35 °C warm, i dä Nacht chüelt s uf 20 bis 23 °C ab. Dä
Weschte vo dä Insle um d' Schtadt Pafos isch 2 bis 4 °C chüeler als dä Oschte.
Im Winter lieged d' Temperature zwüsche 15 °C und 20 °C am Tag, vo Ziit zu Ziit
au drüber, sälte drunter. Über 1.500 m chann es Schnee gä.

Alläpo-Chiefere, Pipinä, Platane, Zederä und Schteieiche wachsed i dä
Troodos-Bärge – em „Schwarzwald“ Zypere. Diä flachi abfallendä Ränder vom
Troodos sind bewachsä mit Öpfel-, Birä-, Pfirsi-, Mandlä- und Nussbäum sowiä mit
Wiifälder. Im Übrige wird s' Bild vo dä Insle vo Zypressä, Olivebäum- und
Johannisbrotbäum prägt.

Oransche- und Gräpfrüithain härrsche i dä Umgäbig vo Lemesos und Güzelyurt vor.
S' "Land vo dä rote Ärde" im Südoschte gilt als Gmüesgarte Zypere mit Härdöpfel,
Oberschine, Tomate, Gurke, Bölle und andere Arte. Figä und Granatöpfel wachse im
Norweschtä. Im Südweschtä, by Pafos, git's bedütendi Wiigärte und uusgedehnti
Bananeplantasche.

Im Früelig bedeckt en Bluemeteppich d' Insle. Nöd wäniger als 1.800
Blüetenflanze blüed, vor allem Anemonä, Narzissä, Gladiolä, Iris, Goldwurz,
Tulpä und Klatschmohn. Au 44 Arte vo Orchideä chömmed vor. Im Härbscht, mit dä
erschtä Rägefäll, schprüssed under anderem Truubehiiazintä, Wiänachtsschtärn und
Hahnefuess. Bougainvillea blüeht s' ganzi Jahr.

Zypere isch i dä Antiki mit Wälder bewachse gsi, hüt sinds nur no öppe 17 % vo
dä Insle (im wäsentliche im Troodos-Bärgzug und im Beşparmak) vo Wald bedeckt.
Iigriff vom Mänsche, Ziege und hüfigi Waldbränd händ dezu bitreit, d'Waldgrössi
z'verchlinerä. Hüt versuecht mä, d'Waldgrössi dur Nüübepflanzungig z'
vergrössere. S' Überläbe vo dä nüe pflanztä Bäum wird dur en Wassermangel
erschwärt. Einigi främdi Arte sind iigfüehrt worde (verschiedeni Tannearte,
Akazie, Fichte, Eukalyptus).

Fossiliä und archäologischi Fünd beleged, dass uf Zypere bis i d' Nachiisiit e
verzwergti Fauna hauptsächchli us Nilpfärd und Elefante gläbt hät, wo allerdings
bereits im Neolithikum usgschtorbe isch. Schwein, Rinder, Ziege, Damhirschä,
Wildschof, Füchs und Wildchatze sind vo dä erschtä Buure mitbracht worde. D'
Schaf händ sich verwildert und händ uf dä Halbinsle Akamas gläbt. Diä äbefalls
iigfüehrte Rinder sind nachere relativ churzer Zitt verschwunde und sind erscht
im Endneolithikum wieder iigfüehrt. Hüt gits uf Zypere nur no s' Wildschaf,
fälschlicherwis Mufflon gnännt.

Es git öppe 730.000 griechische Zyprer (2006), wo rund 77 % vo dä Bevölkerig
usmached. Diä Zahl vo dä türkische Zyprer betreit öppe 220.000 (2006). E
Minderheit bildet die guet 4000 christliche Maronite. Vo dene redet öppe 1300 en
eigne arabische Dialekt. Vor de türkische Invasion hend die i de Geged vom Dorf
Kormakiti glebt, hüt wonet die meiste i de grosse Städt.

Nach dä Invasion vo dä Türki und dä militärische Besetzig vom Nordteil vo där
Insle im Jahr 1974 sind im Norden under Protäscht vo dä Vereinte Natione öppe
80.000 Türken agsiedelt wordä. Dezu chömmed 40.000 türkischi Soldate. Genaui
Berächnige sind wäge em Mangel vo aktuellä Zahle nur schwär azschtellä. Während
im südliche Teil vo dä Insle circa als 2.000 Türkä läbe



https://als.wikipedia.org/wiki/Wolfgang_Gedeon

Dr Wolfgang Michael Gedeon (* 1947 z Cham) isch e dytsche Arzt, Buechautor un
Bolitiker (AfD). Syt Merz 2016 isch e Abgordnete im Landdag vu Bade-Wirttebärg.
Verschideni Schrifte vun em wäre vu Bolitikwisseschaftler un Medien as
antisemitisch kritisiert.

Dr Wolfgang Gedeon isch im oberpfälzische Cham in eme katholische Umfäld
ufgwachsen un isch bis 1966 uf s dertig Gimnasium gange. Noch em Abitur het er
an dr Universität Würzburg aagfange Medizin studiere un isch anne 1969 an d
Universität München gwächslet, wun er 1972 sy Staatsexame gmacht het un 1973
iber e gynäkologisch Thema zum Dr. med. promoviert woren isch. Derno het er z
Regensburg as Chirurg gschafft un speter z Gelsenkirchen as Internischt. Dert
het er si schließli mit ere aigene Praxis as Dokter fir Allgmainmedizin
nidergloo. Anne 2005 het er die Praxis ufgee un isch 2006 uf
Rüelasinge-Worblinge zoge.

No aigene Aagabe het er si in syte Studäntezyt vu dr katholische Chilche glest
un het si em Marxismus zuegwändet. Noch em Dod vum Mao Zedong heb er si
schrittwys vum Kommunismus glest.

Im April 2013 isch er in d Alternative für Deutschland yydrätten un isch zum
erschte Vorstandssprächer vum AfD-Chraisverband Konschtanz gwehlt wore. Bi dr
Landdagswahl 2016 isch er mit 15,7 Brozänt vu dr Stimmen im Wahlchrais Singe
(Wahlchrais 57) in dr Landdag vu Bade-Wirttebärg gwehlt wore. Dr Gedeon wird em
rächte Fligel vu der Bartei zuegordnet.

S Netz gegen Nazis nännt syni bolitische Schriften antisemitisch un fielt si
dailwys gmaant „an d Sproch vum Nationalsozialismus“. Zuen re ähnlige Analys
chunnt au dr Bolitikwisseschaftler un langjehrig Mitarbaiter vum
Verfassigsschutz Armin Pfahl-Traughber, wu em Unabhängige Expertechrais
Antisemitismus vum Dytsche Bundesdag aaghert. Dr Gedeon sei en „Aahänger vu
antisemitische Verschwerigsuffassige“, diei di antisemitisch Hetzschrift
Protokoll vu dr Wyse vu Zion e nit-fiktivi Programmschrift nänne un heb e
diffizil Verhältnis zum Holocaust. Är diei di wisseschaftlig Ufarbaitig vum
Holocaust as Produkt vun eme „Wohretsminischterium im Orwellschen Sinn"
karakterisiere. Churz druf hän unter anderem s Handelsblatt un d FAZ em Gedeon
sy Publikatione antisemitisch gnännt.

Dr Wisseschaftli Laiter vu dr Gedenkstätte Deutscher Widerstand, dr Peter
Steinbach, het iber d Schrifte vum Gedeon gsait: „Gedeon argumentiert offen
rassistisch, völkisch, antisemitisch und erinnert in vielen seiner Assoziationen
und Thesen an nationalsozialistische Vorstellungen.“ D Vorsitzeri vu dr
Israelitische Religionsgmainschaft z Wirttebärg, d Barbara Traub, het vun „eme
krasse Fall vu Antisemitismus“ gschwätzt. Dr Josef Schuster, dr Bresidänt vum
Zentralrot vu dr Jude, het gforderet, ass dr Gedeon us dr AfD-Fraktion
uugschlosse wird. Am 7 Juni 2016 het d Meehait vu dr AfD-Landdagsfraktion fir d
Briefig vum e Aadrag uf Uusschluss vum Gedeon us dr Fraktion gstimmt. Dr
AfD-Bundesvorstand het am nämlige Dag e Barteiuusschluss gforderet. D
Entschaidig iber dr Fraktionsuuschluss isch fir dr 21. Juni aagsetzt wore. Im
Lauf vu däne zwoo Wuche het si zaigt, ass es villicht kai Zwaidrittel-Meehait
fir e Fraktionsuusschluss git Am 21. Juni het derno dr Gedeon verchindet, är
liess d Fraktionsmitglidschaft rueje. D Fraktion het bschlosse, ass zerscht e
wisseschaftli Guetachte zue dr Vorwirf sott yygholt wäre, di ändgitlig
Entschaidig soll derno im Septämber droffe wäre.



https://als.wikipedia.org/wiki/Wind

Wind (vom althochdütsche; wint de Wehendi) isch e underschidlich starchi Bewegig
vo de Luft innere Atmosfäre.

D Gschwindigkait vom Wind wird mit verschidne Maass aagee; Meter pro Sekund
(m/s), Kilometer pro Stund (km/h) oder i de Schifffahrt au i Knoote (1 kt =
1,852 km/h). För d Windstärchi gilt d Skala vom Bofor (Beaufort Bft). En Wind
zwüschet 2 und 5 Bft wird als Brise bezaichnet. Windstärchene zwüschet 6 und 8
Bft wird als Wind mit de Abstufige starke, stiife und stürmische Wind
bezaichnet. Bi Windstärkene ab 9 Bft ret ma vomene Sturm. Ame Wind mit de
Windstärki 12 sait me Orkan. E starki aber churzi Luftbewegig isch e Böe.

De Wind chan us allne Himmelsrichtige cho. Drumm findt me öpe uf alte Charte
oder als Zaichnig uf Plätz d Windrose mit de vier Hauptrichtige (Norde, Oste,
Süde und Weste) und de Zwüschebezaichnige (Nordoste, Südoste, Südweste und
Nordweste).

Je noch Land, Region oder Ort, händ d Lüüt em Wind underschidlichi Näme gee.
Bekannti Wind sind; de Mistral z Südfrankrich, de Bora a de östliche Adriaküste,
de Passat i Tropische Meeresgebiet und so witer. Underschidlichi Windrichtige
oder Windstärchine sind au en Grund för en Name vome bestimmte Wind. So gits am
Gempfersee vill Windnäme: la bise noire (N); la bise (NO); le séchard (NO, O);
le vaudaire (O, SO; usem Walis); le bornan (S); la maurabia, le vent (SW); le
vent blanc (W); le joran (NW, vom Jura); le rebat (e Loft wo vo de Seemitti ufs
Land goot); les brises nocturnes (nächtlichi Löft, wo vom Land uf de See gönd
und lokal ganz verschidnigi Näme hend). Le joran isch entlang vom ganze Jura
bikannt.

Im Alemannische Sprochruum gits Regione wo me eme bestimmte Wind au Luft oder
Loft sait. D Luft (f) wo me dor d Nase iiatmet isch nöd de Luft (m) wo dors Tal
bloost. Do e paar alemannischi Bispil vo underschidliche Bezaichnige för Wind
und Lüft.



https://als.wikipedia.org/wiki/Wilhelm_Tell_(Schiller)

Wilhelm Tell ischt a Schauschbiil en fenf Uffziig vom deitscha Dichter Friedrich
Schiller, wo da Freiheitskampf vom Schweizer Volk em 14. Jôhrhondert behandlet.
S erschde Môl uff d Bihne komma isch des Werk am 17. März 1804 em Weimarer
Hoftheater. Dô drbei hôt em Schiller sei Freind Johann Wolfgang von Goethe d
Reschii gfihrt.

Des Drama schbiilt en dr heidiga Schweiz am Ôfang vom 14. Jôhrhondert. Dui hôt
sich dômôls aus de Ur-Kandeen Uri, Schwyz ond Unterwalden zammagsetzt.

Dr Konrad Baumgarten, a Birger vo Unterwalden, wuud vo de eschtreichische
Soldada vrfolgt, weil’r oin vo de Veegt mit seira Akscht z dotgschlaga hôt. Dr
Grond drfir ischt, dass dia eschtreichische Veegt d Waldstedder zorzeit arg
terrorisiiret. Da sella, wo-nr ens Jenseits beferdret hôt, ischt grad drbei
gwäa, em Baumgarten sei Frau zo vergewaldiga. Drom isch der Môô ausgraschdet.
Jetzt siht’r bloß noh oin Ausweag: ibr da Viirwaldsteddersee zo fliha. Abr a
starks Gwidder, wo grad uffziehet, raubt em Fischer da ledschda Muat. Zom Glick
kommt grad dr Wilhelm Tell vorbei ond brengt dean guada Môô en Sicherheit beim
Schwyzer Werner Stauffacher. Dr sell wuud vo seira Frau uffgstachlet, sich mit
de Landsleit vo Uri ond Unterwalden zo beschbrecha, was mr gega dia Veegt
ondrnemma kennt.

Dr schlemmschde vo älle deane Veegt isch dr Gessler. Der ischt uff dui Idee
vrfalla, oin vo seine Hiat uff-ra Stang zo blatziira ond jedan Passanda zo
vrpflichda, dean Huat als Symbol fir de eschtreichisch Herrschaft zo griaßa.

Uff-em Rütli vrsammlet sich an Haufa Manna vo de Ur-Kandeen. Se stellet fescht,
dass älle Beschwerda, wo-se bisher em Kaiser hend zuakomma lau, nix gfruchdet
hend. Drom wellet-se sich jetzt selbr helfa ond selle vrhassde Veegt us-em Land
vrtreiba. Zamma schweeret se da Eid:

Dr Tell macht sich uff nôch Altdorf, wo-nr sein Schwiigrvadder bsuacha will.
Begleidet wuud’r vo seim eldeschda Soh, em Walter. D Hedwig Tell hôt Angscht om
ihrn Môô, weil sich z Altdorf grad dr Gessler uffhelt ond se befirchdet, dass
sich dr sell an ihrem Môô weaga dr Flucht vom Baumgarten rächa kennt.

Bei seira dridda Reis en d Schweiz em Jôhr 1797 isch dr Goethe ondr andrem au
uff d Sage vom Wilhelm Tell gschdoßa, wia dr Dichter em Kanton Uri an
vrschiidene Tell-Stedda gweilt hôt. Der Stoff hôt-en so en sein Bann zoga, dass
bald en ehm dr Plôô greift ischt, dô draus a Epos zo macha. Wia-nr nô wiidr
drhoim gwäa ischt, hend scho wiidr nuie Plee en seim Kopf romgschbuugt, wo sei
Uffmerksamkeit meh en Ôôschbruch gnomma hend wia dr „Tell“.

Em Goethe sei Freind Schiller hôt allerdengs a Riisa-Begeischtrong fir da
Tell-Stoff zeigt. Drom hôt dr Goethe seine Mitbrengsel aus dr Schweiz kurzerhand
leihweis seim Freind ibrlassa. Der selbr isch zwar nia en sellem Lendle gwäa,
abr sei Frau Charlotte hôt sich deet – wia-se noh s Frailein von Lengefeld gwäa
ischt – vo 1783 bis 1784 uffghalda. Drom hôt-se ihrem Môô au wertvolle Hinweis
ibr Eiga-arda vo de Schweizer zuakomma lau kenna. Em Schiller sei Hauptquell fir
sei Drama ischt abr s Chronicon Helveticum vom Schweizer Ägidius Tschudi (1505
bis 1572) gwäa. Om bei dr Beschreibong vo de geografische Vrheltnis koin Fehler
zo macha, hôt dr Schiller am 16. Merz 1802 an sein Vrleger Friedrich Cotta, wo
sich dômôls grad en dr Schweiz uffghalda hôt, da folgenda Briaf gschriiba:

Können Sie eine genaue Special Charte von dem Waldstättensee und den umliegenden
Cantons mir verschaffen, so haben Sie die Güte, sie mit zu bringen. Ich habe so
oft das falsche Gerücht hören müssen, als ob ich einen „Wilhelm Tell“ bearbeite,
daß ich endlich auf diesen Gegenstand aufmerksam worden bin und das „Chronicon
Helveticum“ von Tschudi studierte; dieß hat mich so sehr angezogen, daß ich nun
in allem Ernst einen „Wilhelm Tell“ zu bearbeiten gedenke, und das soll ein
Schauspiel werden, womit wir Ehre einlegen wollen. Sagen Sie aber niemand kein
Wort davon; denn ich verliere die Lust an meinen Arbeiten, wenn ich zu viel
davon reden höre. Ist das „Chronicon von Tschudi“ um etliche Gulden zu bekommen,
so bringen Sie mirs auch mit; denn ich möchte es wohl eigen besitzen.



https://als.wikipedia.org/wiki/Wiener_Kongress

Dr Wiener Kongress vom 18. September 1814 bis 9. Juni 1815 het in Europa d
Gränze neu festgleit und neui Staate gründet. Dr Aalass isch d Niiderlag vom
Napoleon Bonaparte gsi, wo vorhär die politischi Landcharte vom Kontinänt mit
siine Erobrige erheblig veränderet het.

Under dr Leitig vom österiichische Usseminister Metternich hai sich die
bevollmächtigte Verdrätter us öbbe 200 europäische Staate, Herrschafte,
Körperschafte und Stedt beroote. Drunder si alli bedütende Mächt in Europa gsi
mit dr Usnahm vom Osmanische Riich. Die führende Rolle hai d Grossmächt
Russland, Grossbritannie, Östriich, Preusse und die widerhergstellti
französischi Monarchii gspiilt.

Die dütsche Problem si wägen ihrem Umfang apartig vo de übrige europäische
Aaglägeheite besproche worde. Für s Grossherzogdum Bade het dr Sigismund
Freiherr vo Reitzestei gredet, wo s Gebiet vom Ländli het chönne vergrössere. D
Problem vo dr Schwiiz, wo vom Hans vo Reinhard, vom Johann Heinrich Wieland und
vom Jean de Montenach verdrätte worden isch, si vom ene bsundrige Usschuss
behandlet worde, wo dr Heinrich Friedrich Karl vom Stein und dr Wilhelm von
Humboldt drzue ghört hai. S Elsass isch as Deil vo Frankriich ganz in d Bourbone
Monarchii absorbiert worde, und Mülhuuse het siini Verbindige mit dr
Eidgenosseschaft ganz müesse ufgee.



https://als.wikipedia.org/wiki/Weltwirtschaftskrise

As Wältwirtschaftskrise bezäichnet mä e diefi Wirtschaftskrise, wo die ganzi
Wält packt. Es isch e konjunkturells Fenomeen, wo mä nume in marktwirtschaftlige
Süsteem cha beobachte. Zu iire Kennzäiche ghööre Finanzkrise, Bankekrise,
Deflazioon, e Verchliinerig vo dr Wirtschaftsläistig uf dr ganze Wält, e hoochi
Zaal vo Insolwänze vo Undernääme und e hoochi Aarbetsloosikäit.

Wältwirtschaftskrise git s sit em 19. Joorhundert. As die erste
Wältwirtschaftskrise wird üübligerwiis die vo 1857 aagluegt. Denn isch dr
sogenannti Gründerbuum choo und druf die Groossi Depressioon vo 1873 bis 1896,
wo men ere z Dütschland au d Gründerkrise säit. Aber wemm mä äifach
Wältwirtschaftskrise säit, mäint mä mäistens d Krise vo de 1930er Joor, wo mit
em Börsechrach vo 1929 aagfange het und bis hüt die schwersti und folgeriichsti
Wirtschaftskrise gsi isch. Wäge de soziale Brobleem, wo si verursacht het, wird
si as e wichdigi Mitursach für s Entstoo vo dr nazionalsozialistische Diktatur
und für s Sterkerwärde vo de faschistische Bewegige über Dütschland uuse
aagluegt. Noch em Zwäite Wältchrieg isch e wältwiti Ufschwungfaase choo, wo as
dr Noochchriegsbuum bis zu de Ölkrise vo de 1970er Joor duurt het. D
Wältwirtschaftskrise vo 2007 aa, wo mit dr Finanzkriise vo 2007 aagfange het,
het die grösste sozioökonomische Probleem sit de 1930er Joor verursacht.

Wo d New Yorker Börse im Oktober 1929 zämmekracht isch, isch zwüsche 1928 und
1930 die wirtschaftligi Gsamtläistig uf dr ganze Wält stark zrugggange, in de
verschidnige Staate isch dr Zitpunggt und d Intensidäät je noch de spezifische
volkswirtschaftlige Vorussetzige underschidlig gsi. In de USA isch d
Induschtrieproduktion 1932 fascht nur no d Hälfti gsii vo vor em Börsecrash. Zu
de hauptsächlige Merkmol häi e Deflazioon und e Bankekrise ghöört, e Hufe
Undernääme sind pleite gange und e Masseaarbetslosigkäit isch entschtande, wo
sozials Eländ und politischi Krise verursacht häi. Ass sich d Wirtschaftskrise
so rasch usbräitet het, isch under anderem wäge de starke
Ussehandelsverflächtige und Spannige im domoolige Wäggselkurssüsteem mööglig
worde.

D Wältwirtschaftskrise isch s Ändi vo de „Goldige Zwanziger“ gsi. Si isch in de
äinzelne Länder underschidlig lang gange und isch, wo dr Zwäiti Wältchrieg
aagfange het, nid in alle Staate überwunde gsi.

In Düütschland het d Regierig Heinrich Brüning d Krise no durch en
deflationstischi Politik verschärft: D Beamtelöhn sind um 15 bis 20 Prozent
gchürzt und d Arbeitslose-Unterschtützig isch ebefalls reduziert worde, zum dr
Schtaatshuushalt uuszgliiche. Letschtlich isch d Induschtrieproduktion no uuf em
e Level vo 58 Prozent vo 1928 gschtande, s het über 6 Millione Arbeitslosi ghaa.

Immerhin het d Regierig Brüning 1932 no die erschti europäischi Autobahn vo Köln
nach Bonn in Uuftrag geh. S nazionalsozialistische Dütschland het das Programm
denn ab 1933 wiitergfüehrt. Es het d Wältwirtschaftskrise bis 1936 in wichdige
Pünggt bewältigt und als äins vo de erste Länder wider e Vollbeschäftigung gsee,
dank Maasnaame zur Arbetsbeschaffig, dur niidrigi Löön, wo uf em Niwoo vo 1932
iigfrore worde si, und nit zletscht dur e gwaltigi Uufrüschtig, wo krass gege de
Versailler Vertrag verschtosse het. Die Vollbeschäftigung isch aber von ere
massive Feelallokazioon vo Ressurse choo und schlussändlig mit dr Katastroofe
vom Zwäite Wältchrieg, wo Dütschland 1939 usglööst het, zaalt worde.

In de USA het dr Bresidänt Franklin D. Roosevelt mit de Wirtschafts- und
Sozialreforme vom New Deal dr Nazion nöiji Hoffnig gee. Ab 1933 isch in dem
Rahme es antizyklischs Beschäftigungsprogramm mit schtaatlicher Kredituuswiitig
und viilne Infraschtruktur-Bauprojekt initiiert worde. Nid wie im Dütsche Riich
und in vile andere Länder isch in de Veräinigte Staate d Demokratii au wääred dr
Wältwirtschaftskrise bewaart worde. Dr desolat Zuestand vo dr Wirtschaft isch
überwunde worde, aber Vollbeschäftigung het s erst 1941 mit dr Rüstigskonjunktur
gee, wo d USA in dr Zwäit Wältchrieg iidräte si.

Wie d Wältwirtschaftskrise entstande und wie si verloffe isch wird hüte us
underschidlige Perspektive erklärt. D Wirtschafts- und Finanztheorie vom
Keynesianismus und vom Monetarismus si zurzit die glöifigste
wirtschaftspolitische Theorie, wo sich mit iine befasse. In dr Finanzkrise ab
2008 sind insofern Lehre zoge worde uus dr Wältwirtschaftskrise, dass me vo
Anfang aa probiert het, dur en expansivi Geld- und Finanzpolitik en ere
Masse-Arbeitslosigkeit vorzbeuge.



https://als.wikipedia.org/wiki/Warschau

Warschau, polnisch Warszawa ([varˈʃava] aalose?/i), isch d Hauptstadt und di
gröschti Stadt vo Pole. I de Europäische Union isch si di achtgröschti Stadt. Si
lit a de Weichsel (Wisła) i de Woiwodschaft Masowie, hät 1 726 581 Mio (31. März
2014) Iiwohner und isch s Zäntrum vomne Agglomerationsruum, wo öppe 3,5 Mio.
Iiwohnern zellt, mit Städt wie Pruszków, Grodzisk Mazowiecki, Żyrardów, Wołomin,
Otwock und Legionowo.

Warschau isch eis vo de wichtigste Verchehrs-, Wirtschafts- und Handelszäntre vo
Mittel- und Osteuropa und hät au e grossi politischi und kulturelli Bedütig. I
de Stadt befinde sich einigi Universitäte, Theatre, Musee und Baudänkmähler wie
de Schlossplatz Warschau, wo 1944 ganz zerstört gsi isch, wie au en sehr grosse
Teil vo de Stadt sälber. S Stadtgebiät Warschau isch im gsamte i 18 Stadtbezirk
(„Dzielnice Warszawy“) ufteilt, wo Śródmieście (Stadtmitti) diä eigentlichi
Innestadt tuet bilde.

Warschau lit a de mittlere Weichsel, im Urschtromtal vo de Weichsel und in de
Mittelmasowische Sänki uf ungfähr 100 Meter über em Meeresschpiegel. Der
historisch Stadtkern lit am linke (westliche) Weichselufer uf eme langzogene
Kliff, em Skarpa Wiślana, wo zimlig stotzig 15 bis 30 m über em Fluss stoot.
Scho im 16. Jahrhundert het e Brügg die bäide Ufer verbunde, und eso het sich d
Stadt bald uf s rechte Weichselufer, wo Praga häisst, usdeent. Im Stadtgebiet
git s mehreri Moränehügel us dr Iiszit und künstlichi Hügel. D Weichsel isch im
Gebiet vo Warschau schiffbar und d Stadt het e Binnehafe uf em rechte
Weichselufer.



https://als.wikipedia.org/wiki/Unicode

Unicode isch en internationale Standard, wo langfristig für jedes sinnträgende
Zeiche bzw. Tekschtelement vo allne bekannten Schriftkulture und Zeichesyschtem
än digitale Code feschtgläit wird. Er will s'Problem vo dä verschiidene
inkompatible Kodierige i dä underschiidliche Länder besytige. Herkömmlichi
Computer-Zeichesyschtem umfassed än Zeichevorrat vo entweder 128 (7 Bit) Zeiche
wie dä sehr bekannti ASCII-Standard oder 256 (8 Bit) Zeiche, wie z.B. ISO
Latin-1, wobii detä nach Abzug vo dä Stüürzeiche 96 Elemänt bi ASCII und 192–224
Elemänt bi dä 8-Bit ISO-Zeichesätz als Schrift- und Sonderzeiche darschtellbar
sind. Diä Zeichekodierige erlaubed die gliichzytig Darschtellig von nur wenige
Schprache im gliiche Tekscht, wenn mer sich nöd demit behilft, imene Tegscht
verschiideni Schrifte mit underschiidliche Zeichesätz z'verwende. Das hät bisher
dä internationali Dateuustuusch starch behinderet.

In Unicode finded Zeiche vo dä wichtigschte Industriistandard-Zeichesätz wie
d'ISO-Norme ä 1:1-Entsprechig (das bedütet, dass binere Konversion vom
Industriistandard zu Unicode und zrugg s'gliiche Ergebnis usechunnt). Hüt
erlediged die meischte Webbrowser die Darstellig vo dene Zeichesätz mit ere
Unicode-kodierte Schrift i dä Regel perfekt und ooni dass dr Benutzer öbbis
merkt.

ISO 10646 isch die praktisch bedütigsgliichi Bezeichnig vom Unicode-Zeichesatz,
wo vo ISO verwendet wird; er wird det als Universal Character Set (UCS)
bezeichnet.

D'Codes vo Unicode-Zeiche werded hexadezimal mit voraageschtelltem „U+“
dargschtellt. Derbii chan „x“ als Platzhalter verwendet werde, wenn zämehängendi
Beriich gmeint sind, wie z.B. „U+01Fx“ für dä Codebereich U+01F0–U+01FF.

De Coderuum vo Unicode hät urschprünglich 65'536 Zeiche umfasst (UCS-2, 16 Bit).
Bald aber hät sich usegschtellt, dass das nit längt. I dä Version 2.0 isch dä
Codebereich um wiiteri 16 gliich große Bereich, sogenannti Planes (Ebene)
erwiiteret worde. So sind jetz maximal 1'114'112 (220+216) Zeiche bzw.
Codepoints im Codeberiich vo U+00000 bis U+10FFFF vorgsee (UCS-4, 32 Bit). Bis
zur Unicode-Version 4.0, sind 96'382 Codes individuelli Zeiche zuegordnet. Das
entspricht erst öppe 9% vom gsamte Coderuum.

S'gmeinnützige Unicode Consortium isch 1991 gründet worde und isch für dä
Industriistandard Unicode verantwortlich. Vo dä ISO (International Organization
for Standardization) wird diä internationali Norm ISO 10646 usägee. Beidi
Inschtituzione schaffed eng zäme. Sit 1993 sind Unicode und ISO 10646 bezüglich
dä Zeichekodierig identisch. Während ISO 10646 nume diä eigentlichi
Zeichekodierig feschtleit, ghört zum Unicode es umfassends Regelwerch, wo u. a.
für alli Zeiche witeri Eigenschafte, wo für die konkrete Aawendig wichtig si
(sogenannti Properties), eidütig feschleit wie Sortierreihefolg, Läserichtig und
Regle für s'Kombiniere vo Zeiche.

Im Unicode werded „abschtrakti Zeiche“ (engl.: characters) kodiert, nöd Glyphe.
D Glyphe si die grafisch Darschtellig vo abschtrakte Zeiche, wo extrem
underschiidlich usfalle chönd, bim latiinische Alphabet byschpilswiis in
Fraktur, Antiqua, im Irischen und in Handschrifte. Für Glyphevariante, wo
d'Normierig als sinnvoll und notwendig naagwise wird, sind vorsorglich 256
„Variation Selectors“ vorgseh, wo je noch Umstand am eigentliche Code aaghenkt
werde chönnd.

Anderersits händ Schrifte, wo sowohl s'latiinische wie au s'griechische Alphabet
enthalted, dopplet kodierti identischi Glyphe für die folgende mehrdütige
Buechstabe: Α Β Ε Ζ Η Ι Κ Μ Ν Ο Ρ Τ Υ Χ. Vo vile Zeiche gits nöd nur Variante,
wo dur d'Schriftart bedingt si, sondern au innerhalb vonere Schriftart meh oder
minder notwendigi sprach-, schrift- oder kontextabhängigi Glyphevariante und
Ligature, wo denn zur Darschtellig sogenannti Smartfonttechnike wie OpenType
nötig sind, aber kei Unicode-Kodierig bruuched. Grundsätzlich werded kei
Ligature und suschtigi zämegsetzti Zeiche kodiert, au wenn d'Gründ für die
Politik nöd vo jedem verschtande werded. Nume zum Zweck vo der Kompatibilität
mit elterä Zeichesätz sind Ligature und zämegsetzti Zeiche enthalte.

In Grenzfäll wird härt um d'Entscheidig grunge, öbs sich um Glyphevariante oder
kodierigswürdigi Zeiche, d. h. underschiidlichi Graphem, handlet. Byschpilswiis
sind nöd wenigi Fachlüüt der Meinig, s phönizische Alphabet chönni mer als
Glyphevariante vom hebräische betrachte, wil dr gsamti Zeichevorrat vom
Phönizische det eidütigi Entsprechige hät, und au wil die beide Schprache sehr
äng verwandt sind. D Uffassig, es handli sich um es separats Zeichesyschtem, i
der Unicode-Terminologii „script“, hät sich schliesslich duregsetzt. Andersch
verhaltets sich bi CJK (Chinesisch, Japanisch und Koreanisch): Da händ sich im
20. Jahrhundert d'Forme vo vile gliichbedütende Schriftzeiche usenandentwicklet.
Trotzdem teiled sich die sprachschpezifische Glyphe die gliiche Codes im
Unicode. I der Praxis werded da wohl vor Allem sprachschpezifischi Schriftarte
verwendet, und die zeichned sich scho dur ussergwöhnlichi Dateigrössene uus. Die
einheitlichi Kodierig vo de CJK-Schriftzeiche (Han Unification) isch eini vo de
wichtigschte und umfangriichschte Vorarbete für d Entwicklig vom Unicode gsii.
Bsunders in Japan isch si durchus umschtritte.

Wo de Grundschtei für Unicode gleit worde isch, hät müesse berücksichtigt werde,
dass scho e hufe underschiidlichi Kodierige i verbreitetem Iisatz gsii sind.
Unicode-basierti Syschtem händ sölle herkömmlich kodierti Date mit gringem
Ufwand handhabe chönne. Für das sind für die undere 256 Zeiche die wit
verbreiteti ISO 8859-1-Kodierig (Latin1) biibhalte worde, genau gliich wie
d'Kodierigsarte vo verschiidene nationale Norme, z. B. TIS 620 für Thailändisch
(fascht identisch mit ISO 8859-11) oder ISCII für indischi Schrifte, wo i der
urschprüngliche Reihefolg nume in höcheri Codeberiich verschobe worde sind.

Jedes Zeiche vo massgebliche aber veraltete Kodierige sind in Standard übernoo
worde, au wenns de Massstäb nöd grecht wird, wo normalerwiis aagleit werded.
Derbii handlets sich zumene grosse Teil um Zeiche, wo us zwei oder meh Zeiche
zämegsetzt sind, wie Buechstabe mit diakritische Zeiche. Im übrige verfüegt au
hüt no en grosse Teil vo der Software nöt über d'Möglichkeit, Zeiche mit
Diakritika ordentlich zäme zsetze. Die exakti Feschtlegig vo äquivalente
Kodierige isch Teil vom umfangriiche Regelwerch, wo zum Unicode ghört. Au wenn
die hexadekadische Ziffere A bis F formal d'Kriterie für e gsonderti Kodierig
erfülled, hät das müesse underbliibe, wil i dr Praxis dene ihri Funktion immer
vo de Buechschtabe A bis F übernoo wird.

Vilne Unicode-Zeiche isch kei Glyphe zuegordnet. Au sie gelted als „characters“.
Nebed de Stüürzeiche wie Ziilevorschuub (U+000A), Tabulator (U+0009) usw. sind
elei 19 Zeiche explizit als Leerzeiche definiert, sogar senigi ohni Breiti. Die
werded u. a. als Worttrenner bruucht für Sprache wie Thai oder Tibetisch, wo
ohni Wortzwüscheruum gschriibe werded. Für bidirektionali Text, z. B. Arabisch
und Lateinisch sind siibe Formatierigszeiche nötig.

I einzelne Schprache gits Digraphe und Trigraphe, wo grundsätzlich als
eigeschtändigi Buechschtabe behandlet, d. h. gsonderet sortiert werded. Im
Ungarische byspilswiis betrifft das: cs, dz, dzs, gy, ly, ny, sz, ty und zs. Zum
Uusnahme vo dem bi Bedarf z'kennzeichne, isch de „Combining Grapheme Joiner“ CGJ
(U+034F) iigfüehrt worde. De Name bedütet eigentli s Gegeteil, aber, au das
ghört zum Standard, au d Näme vo kodierte Zeiche werded nie gänderet.

Träit en Buechschtabe mehreri Diakritika drüber oder drunder, werded die
normalerwiis vertikal gschtaplet. Für Uusnahmefäll, wo zwei Diakritika
nebedenand staa müend, gseht Unicode vor, dass en CGJ dezwüsche gschtellt wird.
De Schriftentwickler dörf entscheide und d Erschiinigsform vo de Zeichefolg
„Diakritikon1 CGJ Diakritikon2“ feschtlege, wo dänn mittels Schrifttechnik wie
OpenType druf zueggriffe werde chan.

D Eigeschaft „default ignorable“, wo im Standard feschtgleit isch, qualifiziert
de CGJ, i Sonderfäll au anderi fiini Underschiid z'markiere, wo suscht unnötig
sind. So chan d'Dateverarbeitig vo dütsche Bibliotheke d Underscheidig vo Umlut
und Trema (meischtens für fremdsprachigi Näme) erfordere. Da empfiehlt Unicode,
vor s Trema (U+0308) de CGJ z schtelle, zum das als Umlut z kennzeichne. Di
nachträglichi gsondert Kodierig vo de Umluut-Punkt, wo urschprünglich vo DIN
vorgschlage worde isch, hett zunere chuum vertretbare Inkonsischtenz vo grosse
Datemenge gfüehrt.

Will mer es Unicode-Zeiche (zum Byspil „⊕“) in HTML oder XML verwände, suecht
mer das zerscht emal us dr entsprächende Tabelle (i dem Fall: Mathematischi
Symbol). Det isch sini Zeichenummere hexadezimal aagee. Mit dere Zeichenummere
erschtellt mer dänn e Zeiche-Entität durs Voraaschtelle vo „&#x“ und Aafüege
vomene Semikolon, ebe „⊕“. Diä Zeichenummere cha i de Zeiche-Entität au dezimal,
dänn aber ohni füehrends „x“, aagee werde, zum Byspil „⊕“ fürs gliiche Zeiche. D
Text Encoding Initiative TEI hät Empfählige usgarbeitet, Unicode i XML-Dateie in
ere liechter verschtändliche Form iizgee. Derbii handlets sich um en Satz vo
benannte Zeiche (engl.: named entites), wo i s Stylesheet integriert wird.
Allgemein üblichi benännti Zeiche sind z. B. d'Umlut wie „Ä“ statt „Ä" für Ä.

Im Vi Improved chan mer Unicode-Zeiche (Vorussetzig: Unicode-basierti Locale
oder als Unicode, zum Byspil UTF-8, erchännti Datei) iigee, indem mer Strg+V,U
und dänn di hexadezimali Zeichenummere truckt, also zum Byspil Strg+V,U,2,0,A,C
fürs Euro-Zeiche. E alternatiivi Iingabemöglichkeit isch d'Benutzig vo de
Digraph-Methode vom Vim.

In Emacs ab Version 21.4 cha mer Unicode-Zeiche iigee, indem mer META-x
ucs-insert und dänn di hexadezimali Zeichenummere iigit.

Under Windows (ab Windows 2000) cha i vile Programm de Code hexadezimal iigee
werde. Mit nachfolgendem Alt-x, innerhalb vo MS Word 2003 aber Alt-c, wird
s'Zeiche erzügt. Die Taschtekombination cha under Windows XP au benutzt werde,
zum de Code vo vor em Cursor stehende Zeiche aaz'zeige.

Öb das entsprechendi Unicode-Zeiche au tatsächlich am Bildschirm erschiint,
hangt dervo ab, öb die verwendeti Schriftart e Glyphe für das gwünschti Zeiche
(also e Grafik für di gewünschti Zeichenummere) enthaltet. Oft, z.B under
Windows wird, falls di verwendeti Schrift es Zeiche nöd enthaltet, nach
Möglichkeit es Zeiche us enere andere Schrift iigfüegt. I dere Typografie gilt
so öppis als Fehler namens Zwiebelfisch. In Webbrowser hingäge isch das zwar
hässlich aber überuus nützlich.

Underdesse hät de Zeichesatz vo Unicode/ISO en Umfang erreicht, wo sich nümme
vollschtändig in einere Schriftdatei underbringe laat. Postscript-CFF-,
TrueType- und OpenType-Schriftdateie chönd maximal 65'536 Zeiche enthalte. So
verschtaat's sich vo elei, dass Unicode/ISO-Konformität vo ere Schrift nöd
bedüütet, dass de kompletti Zeichesatz enthalte sii mues, sondern lediglich,
dass die enthalteni Zeicheuuswahl normgrächt kodiert isch. Normalerwys wird e
Uuswahl troffe wo am Verwendigszweck oder Verbreitigsgebiet aagmesse isch. Die
derzyt umfangrychschti Schrift – i zwei Dateie uufgteilt – isch Code 2000/Code
2001 vom James Kass. Ä Übersicht über vili koschteloosi und kommerzielli,
umfangriichi und spezialisierti Unicode-Schrifte büütet Allan Wood.

I de Systemsteuerung findet sich e Symbol Ländereinstellungen. Im Feld Allgemein
giit s eine Liste Spracheinstellungen fir s System. Doo mo me be alle
Sproochfamilene wo aazoegt were sollde, e Häkle mache.

I de Systemsteuerung findet sich e Symbol Regioons- und Sproochoptionen. Im Feld
Sprachen moss bei Dateien für ostasiatische Sprachen installieren und/oder bei
Dateien für Sprachen mit komplexen Schriftzeichen und Zeichen mit
Rechts-nach-Links-Schreibung installieren e Häkle gsetzt were.

S'freye Programm „gucharmap“ (für Linux/UNIX) stellt dä Unicode-Zeichesatz uf em
Bildschirm dar und büütet zuesätzlichi Informatione zu dä einzelne Zeiche.
Microsoft Windows liferet entschprechend "charmap.exe" (Zeichetabelle) mit.
Under Apple Mac OS X stellt dä Finder ebefalls ä Zeichepalette zur Verfüegig.



https://als.wikipedia.org/wiki/Trinidad_und_Tobago

Trinidad und Tobago (dt. [ˈtrɪnidatˀʊnttoˈbaːgo], ängl. [ˈtɹɪnɪdædəntəˈbeɪgoʊ])
si Insle in de Chliinen Antille und bilde zsämme en Inselstaat mit däm Name. Si
lige zwäsche dr Karibik und em Atlantik, nordöstlig vo Venezuela.

D Hauptinsle Trinidad, wo 4.825 km² gross isch und uf em südamerikanische
Festlandssockel lit, wird vo drei Gebirgschette durzoge. Au uf Tobago (303 km²)
het s e Gebirg und d Insle isch stark bewaldet. Die höchsti Erhebig uf de beiden
Insle isch dr Cerro del Aripo (941 m) uf Trinidad. Die grösste Stedt si
Chaguanas 77.352 Iiwohner, San Fernando 57.332 Iiwohner,San Juan 56.153
Iiwohner, Port-of-Spain 50.260 Iiwohner und Arima 38.033 Iiwohner.

S Klima isch dropisch. D Rägezit duurt vom Juni bis zum Dezämber, und d
Johresniiderschleg chömme uf öbbe 2.000 mm. D Durchschnittstämpratur isch
dagsüber öbbe 30 °C – znacht goht si uf öbbe 20 °C aabe. Im Gegesatz zu de
meiste Insle in dr Karibik lige Trinidad und Tobago südlig vo dr Hurrikan-Zone.



https://als.wikipedia.org/wiki/Tod

Mit Dood mäint mä dr Zuestand vom ene Lääbewääse, wenn s sini tüpische und
wääsentlige Lääbensfunkzioone ändgültig verloore het. Em Übergang vom Lääbe zum
Dood säit mä Stärbe, medizinisch Exitus (lat. exitus „Ändi“, „Dood“, äigentlig
„Usgang“).

Wiso es so schwiirig isch, e Definizioon vom Begriff Dood z gee, wo für alli
Lääbewääse gültig isch, cha mä an de Bischbil vom Dood vo Äizäller und Dood vo
Süüger gsee. Im Fall vo de Äizäller isch dr Dood äntwääder dur e irrewersible
Verlust vo dr Integritäät vo dr Zälle (Lyse) oder wenn si sich nüm cha däile
(wil iir Genom zerstöört isch) definiert, im Fall vo de Süüger dur die
irrewersibli Desintegrazioon vo Organ, wo für s Lääbe notwändig si wie s
Härzkräislaufsüsteem und s zentrale Närvesüsteem (Hirni und Ruggemark), was
sinersits usglööst wird, wenn die äinzelne Zälle stärbe. S Stärbe isch e Brozäss
und mä cha sälte sääge, wenn genau dr Dood bassiert. Dr Dood isch dr Zuestand
vom ene Organismus wenn s Lääbe ume isch und sött nid mit em Stärbe und
Noochdooderfaarige verwäggslet wärde, won e Däil vom Lääbe si.



https://als.wikipedia.org/wiki/Tag

E Zitschpanne vo 24 Schtunde, die um 00:00 afangt un um 24:00 ufhört. 24:00 Uhr
gheit mit em Afang vom nächschte Dag zämme (ISO 8601).

In de Aschtronomie isch e Sunnedag di Zit vo einem Sonnenhöchschtschtand bis
zuem nächschte Sonnenhöchschtschtand. Uf em Sunnetag basiert d' Sunnezit. Drgege
wird d' Umdrehigszit vo dr Ärde in Bezug uf d' Fixschtärn (23 Schtunden, 56
Minute un 4 Sekunde) Schtärndag odr Siderische Dag gnennt. Sälle isch d' Basis
für d' Schtärnzit. Bsunderi Bedütig het bzw. het gha d' Sunne- un Schtärnzit vom
Nullmeridian für d' Feschtlegig vo dr Wältzit odr zuer Agab vo Schtärnort.

De bürgerlichi Dagesablauf gliedert sich in d' Abschnitt Nacht, Morge,
Vormitdag, Mitdag bzw. Mitdagsschtund, Nomitdag, Vorobend, Obend un Mitternacht.
D' Gränze zwüsche sällene Abschnitt sin fließend un sowohl vom Kulturkreis als
au vo de persönliche Lebensumständ beiflußt. Uf hüt, de aktuelli Dag bezoge,
bezeichnet geschterd de vergangeni un morn de folgendi Tag.

D' Namensgäbig un Reihefolg vo dr Wuchedag basiert uf folgende antike Regle, di
über babylonischi, alt-indischi, jüdischi, denn griechisch-römischi Wäg au uf
Nordeuropa cho sin:

Als Bischpiel fange mir bi Saturn als Schtundehärrscher vo dr erschte Schtund
vom e Dag a. De Dagesname isch demnoch 'Saturn-Dag' = Saturday (= Samschdig).
(Di 1. Schtund vom Dag wird vo Saturn behärrscht.) Di 2. vom nächschtschnällere
Planet = Jupiter. Di 3. vom nächschtschnällere Planet = Mars. Etc. Zellt me den
im Uhrzeigersinn bis zuem Herrscher vo dr 25. Schtund isch me bi dr Sunne
angcho.

Di '25. Stund vo me Dag' isch abr di 1. vom druffolgende Dag. Also heißt sälle:
Sunne-Dag (Sunndig). Jetz wiedr - mit dr Sunne agfange - bis zuem 25.
'Härrscher' zelle. Me erreicht de Mond. De nächschti Dag heißt also Mond-Dag
(Mänddig). Me cha sich 's Abzelle anhand de Skizze erliechtere: Es isch
feschtzschtelle, dass me immer zuem 25. Herrscher chunnt, wenn me bim jewilige
'Dageshärrscher' agfange, im Uhrzeiger- (odr Läse-) Richtig (d.h. zunähmendr
Gschwindigkeit) 2 Planete überschpringt. Überschpringt me also vom Mond us 2
Planete, landet me bi Mars. Mars isch Härrscher übr di erschti Schtund vom neue
Dag: Marsdag. Säll entspricht em französische Mardi, italienische Martedi,
(Zischdig vo thiu, em germanische Kriegsgott ~ vgl. ängl. Tuesday). Wiedr zwei
überschpringe: Merkur ~ Mercredi, Mercoledi. De dt. Name Mittwoch goht uf di
althochdütschi Missionierig zruck, di wie bi Sunnobed/Samschdig Aklänge a
vorchrischtlichi Gottheite z'eliminiere versuecht het. Jupiter ~ frz. Jeudi,
ital. Giovedi; südgerm. Donar entschpricht Jupiter, doher dütsch Dunnschdig,
ängl. Thursday. Venus ~ Vendredi, Venerdi; germ. Freya entschpricht Venus, doher
Fridag bzw. ängl. Friday. Zue Saturn vgl. Samschdig.



https://als.wikipedia.org/wiki/Swasiland

Swasiland (dt.: [ˈsvaːzilant], engl.: [ˈswɑːzɪlænd]) isch ä Staat im südlige
Afrika. Es gränzt an Südafrika und Mosambik. Dr Nationalfiiertig isch der 6.
September, dr Tag vo der Unabhängigkeit (1968). D Staatsform isch ä Monarchii.
Ursprünglig hät Swasiland noch der Unabhängigkeit vom Vereinigte Königriich
Ngwana sötte heisse.

Die grösste Stedt si Manzini 110.537 Iiwohner, Mbabane 76.218 Iiwohner und Big
Bend 10.342 Iiwohner (Stand: 1. Januar 2005).

Meh as 90 % vo der Bevölkerig vo Swasiland ghöre zum Bantuvolk vo de Swasi.
Sotho, Zulu, Tsonga, Wiissi und Coloureds (Mischling) bilde nume ä Minderheit.

Dr Adeil vo de HIV-Infizierte z Swasiland isch dr höggst uf der Wält. Im Johr
2004 hai 39 % vo der Bevölkerig am Erreger vo der Immunschwächichrankhet glitte,
2005 si s scho 42 %, wem mä die Alte und d Chinder abzieht öbbe 63% - und es
wärde immer meh. Wäge däm isch dr Zsämmebruch vo der Bevölkerigsstruktur vo
Swasiland in de neggste Johr wohrschiinlig. Swasiland het mit 34,1 Johr die
niidrigsti Läbenserwartig uf der Wält (Stand 2007). Die jöhrligi Wachsdumsrote
vo der Bevölkerig beträit nume 0,25 %.

Schätzigswiis 66 % vo de Bewohner vo Swasiland si (vor allem protestantischi)
Christe. Die rästligi Bevölkerig ghört indigene Religione aa.



https://als.wikipedia.org/wiki/Sunnitischer_Islam

D sunnitisch Islam isch die grössti Glaubensrichdig im Islam und stammt vom
Kalifat wo dr Abu Bakr gründet het. Sini Aahänger wärde as ahl as-sunna (أهل
السنة‎, ‚Volk vo dr Dradizioon‘) bezäichnet. D Bezäichnig Sunnite chunnt vom
Wort Sunna (سنة‎, ‚die Tradition des Propheten des Islam, Mohammed‘). Sie
stellen einen Zweig des Islams dar,

D Sunnite si in de mäiste islamische Länder d Meerhäit vo de Muslim, mit Usnaam
vom Iran, Irak, Oman, Libanon, Aserbaidschan und Bahrain. In Bahrain si öbbe 75
Brozänt vo dr Bevölkerig schiitisch, aber s politische Lääbe wird sit em 18.
Joorhundert von e baar sunnitische Familie beherrscht.

D Sunnite cha mä noch iire Rächtsschuele (Madhhab) in Hanafite, Malikite,
Hanbalite und Schafiite iidäile.

D Underschiid zur zwäitgrösste Glaubensrichdig, wo d Aahänger von ere as Schiite
bezäichnet wärde, si am Aafang nit theologisch gsi, sondern vo dr Froog cho, wär
d Gmäinschaft vo de Muslim söll läite. Bi de Sunnite het sich s Kalifat bildet,
bi de Schiite s Imamat.



https://als.wikipedia.org/wiki/Sint_Eustatius

Sint Eustatius (dütsch veraltet: St. Eustaz) isch eini vo de drei
niiderländische BES-Insle in dr Karibik und het 2007 öbbe 3300 Iiwohner gha. D
Insle bildet e „Bsunderi Gmeind“ vo de Niiderland.

Im Südoste lit d Insle St. Kitts, im Norde Saint-Barthélemy und im Nordweste
Saba.

Sint Eustatius ghört, wie au Saba und Sint Maarten, zu de Insle über em Wind,
gnauer zum Norddeil wo uf Änglisch Leeward Islands heisst. Si ht e Landflechi vo
21 km² und isch noch Saba die chliinsti vo de fümf bewohnte Insle vo de
ehemolige Niiderl'ndische Antille. D Hauptstadt von Sint Eustatius isch
Oranjestad (wo nid mit Oranjestad uf Aruba sött verwächslet wärde).

Uf Sint Eustatius sälber befindet sich im Südoste The Quill, en erloschene
Schichtvulkan wo öbbe  600 m hoch isch. Si Krater isch e touristischi
Attraktion. Im Nordoste lit e Hügelgruppe um d Boven Mountain. Dr Grossdeil vo
dr Bevölkerig uf dr Insle läbt im Dal zwüsche de beide Erhebige. Es git en
internationale Flughafe, dr F.D. Roosevelt Airport (IATA-Flughafencode: EUX). D
Hauptstadt Oranjestad, wo südlig vom Flughafe lit, het 2004 öbbe 1.100 Iiwohner
gha. Die zweiti Ortschaft uf dr Insle, Concordia, lit nördlig vom Flughafe.



https://als.wikipedia.org/wiki/Sierra_Leone

Sierra Leone (dt.: [ˌzi̯ɛraleˈoːnə], ängl.: [ˌsɪəɹəlɪˈoʊn]) isch ä Republik in
Westafrika; sie gränzt an Guinea, Liberia und dr Atlantik. Die ehemoligei
britischi Kolonii nimmt sit Johre dr letst Platz uf der Liste vom UNDP ii, was
bedüted as si s wenigst entwigglete Land vo 177 Länder, wo undersuecht worde si,
isch. Noch emä Johrzähnt vom enä bluetige Bürgerchrieg isch s Land jetzt mit
siim Wiiderufbau und der Ufarbeitig vo der jüngere Gschicht beschäftigt.

S Land lyt z Weschtafrika an dr Atlantikkischte zwische 7° un 10° nerdliger
Brait un 10° un 13° weschtlige Lengi. Sierra Leone gränzt im Nordweschte, Norden
un Nordoschte an d Republik Ginea un im Sidoschte an Liberia. Im Weschten un
Sidweschte lyt dr Atlantik. D Landesgränz isch insgsamt 958 Kilometer lang,
dodervu 652 Kilometer mit Ginea un 306 Kilometer mit Liberia. D Kischtelengi
isch 402 Kilometer.

E bis zue 110 Kilometer braiti Ebeni ziet si an dr Kischte lang, uf dr Freetown
Peninsula lige d Leebebärg (portugiesisch Serra Lyoa) mit em Picket Hill as
hegschter Hebig (888 Meter). E Dail Kischteregione sin bis zue 112 km langi
Sandbänk vorglageret. Hinter dr fychte Kischtenebeni fangt s Waldbiet aa, wu zum
Dail landwirtschaftl gnutzt wird un wu di drei wichtigscte Fliss durefließe
(Mano, Moro un Rokel). S Land stygt zue dr eschtlige Guinea Highlands aa, eme
Hochplatoo mit Hebige vu iber 1830 Meter in dr Loma Mountains un Tingi Hills. Dr
hegscht Bär gisch dr Bintumani mit 1948 Meter.

S Klima isch tropisch-fycht mit Niderschleg bis zue 5000 Millimeter pro Johr an
dr Kischteregione. Die ghere dodermit zue dr fychteschte Regione vu
Weschtafrika. S Jphr unterdailt si in e Räge- un e Druckezyt. Wel Sierra Leone
nerdli vum Equator lyt, fangt d Rägezyt vum wechstafrikanische Monsun Mitti Mai
aaun isch gchännzaichnet dur dägligi Gwitter un Rägefell. In dr Monet Augschte
un Septämber cha s au di ganz Zyt rägne.

Mitti Oktober fangt d Druckezyt aa, d Niderschleg wäre sältener. Im Dezämber un
Jänner isch s Klima dur dr Harmattan bregt, eme Wind us dr Sahara, wu Staub un
chieli Luft mit si bringt. Februar, Merz un April sin di ahißescte Monet mit
sältene Niderschleg.

Di durschnittlige Tämperature ligen im Norde vum Land z Kabala bi 25,5 °C, im
Side z Bo lige si zwische 20 un 37 °C, an dr Kischte z Freetown zwische 23 un
32 °C. S Kischteklima z Freetown isch tändenziäll milder wie im Inland.

Z Sierra Leone het s dur di unterschidligschte Habitat vu Kischtebiet iber
Mangrovesimpf un Savanne bis zum primären un sekundären Urwald e rychhaltigi
Flora un Fauna. Im Norde git s haißi Savanne, wu in dr Rägezyt Elifantegras
wachst. Im Side git s ender nider Gras, im Sidoschte wdergege Rägewälder mit
hochem Gras. Dr Großdail vu däne Rägewälder isch sekundär. Dr wichtigscht Baum
im Sumpfland isch di Rot Mangrove, wu uf bis zue 30 m Hechi chunnt. D Elpalme
isch im ganze Land verbraitet un wichtig fir d Bevelkerig, wel s El vu dr
Pflanze fiur dr Aigebedarf zun au fir dr Verchauf bruucht wird. Anderi wichtigi
Nutzpflanze sin Mangobaim, Rosenepfelgwächs, Guave un Papaya (lokale Name:
„Pawpaw“).

S Zwärgflusspfärd chunnt fascht nume z Sierra Leone un im Nochberland Liberia
vor, z Sierra Leone läbt s uf Tiwai Island. In dr Flusslaif läbe verschideni
Krokodilarte, di grescht isch s Nilkrokodil. Derzue findet mer Panzer- un
Stumpfkrokodil. Sierra Leone giltet as wältwyt grescht Ruckzugsbiet vu Primate.

D Bevelkerig setzt si us e Hufe verschidene ethnische Gruppe zämme, wu irhi aige
Sproch un Kultur pfläge. Syt dr Kolonialisierig wird versuecht, e nationali
Identitet z schaffe, aber fir di maischte Lyt blybt d Familie un ihri Kultur dr
wichtigscht Rame.

Di greschte Ethnie sin d Temne mit 35 Brozänt un d Mende mit 31 Brozänt vu dr
Yywohner. Wichtigi Minderhaite sin d Limba mit 8 Brozänt, d Kono mit 5 Brozänt,
d Mandinka mit 2 Brozänt, d Loko mit 2 Brozänt un d Kreolen oder Krio mit 2
Brozänt. Letschteri sin Noofahre vu freigloone jamaikanische Sklave, wu si z
Freetown aagsidlet hän. Si hän e große Yyfluss in dr Bolitik, dr Wirtschaft un
dr Gsellschaft. Anderi, chlaineri Ethnie sin d Bullom-Sherbro, d Fula oder Peul,
d Kuranko, d Susu, d Yalunka, d Kissi un d Vai.

SIL International fiert insgsamt 23 Sproche uf, wu z Ginea gschwätzt wäre : D
Sproch vu dr ehmolige Kolonialherre, Änglisch, isch bis hite di ellainig
Amtssproch. S änglisch-basiert Krio, e Kreolsproch, hän im Johr 2016 692.000 Lyt
as Muetersproch gschwätzt, derzue isch s wyt verbraiutet im Land as Lingua
Franca.

70 Brozänt vu dr Yywohner sin Muslim, zmaischt ghere si em sunnitische Islam aa.
Anderi muslimischi Gruppen im Land bilde d Ahmadi, konfessionslosi Muslim un
Schiite. 27 Brozänt sin Chrischte. Zmaischt sin des Proteschtante, di grescht
Gruppe dodervu d Methodischte un Evangelikali. Rund 9 Brozänt vu dr Chrischte
Katholike. Dr Räscht (rund 2 Brozänt) vu dr Bevelkerig ghert kaire Religion aa
oder isch Aahänger vu traditionälle afrikanische Religione. D Zahl vu dr Muslim
wachst waidli, 1960 isch dr Aadail vu dr Muslim z Sierra Leone no bi 35 Brozänt
gläge, mittlerwyli het di dr Aadailvu dr Muslim verdopplet. D Verfassig vu
Sierra Leone siit Religionsfreihait vor. Religiesi Gwalt chunnt nume sälte vor.

Um 1000 n. Chr. isch s speter Staatsbiet vu Sierra Leone vu dr Vorfahre vu
drhitige Bullom bzw. Sherbro, dr Limba un dr Loko bsidlet wore. Di grescht htig
Ethnie z Sierra Leone, d Temne, sin im 14. Johrhundert yygwanderet. Im 15.
Johrhundert sin d Mani chuu, im 17. Johrhundert schließli d Mende un d Sussu.

Im Gegesatz zue dr wyternerdli glägene Sahelregion het s im Biet vum hitige
Sierra Leone kai Großrych gee. Parallel zue dr staatlige oder protostaatlige
Strukture, wu s do ghaa het,het s iber Johrhundert aber do verschideni
religies-bolitischi Verainigunge gee, wu Macht iber s Lääbe vu dr Mänsche im
nämlige Maß uusgiebt hän wie naime andersch Chenig oder Haiptling. Di
mächtigscht vu däne Verainigunge isch dr Poro-Bund gsii. Däm Bund sin (usserhalb
vu dr islamische Biet) alli aagsääne Manne byydrätte noch ere Unterrichtig in d
Gsetz un s Gmainschaftslääbe vum Bund. Prinzipiäll demokratisch strukturiert,
sin di hegschte Räng vum Bund vu ryche Manne yygnuu wore. D Macht vum Bund het s
Alldagslääben umfasst, aber au bolitischi un militärischi Entschaidige un
Kontroll vum Handel. Umstritten isch, wie wyt dr Bund au ethnischi Gränzen
iberschritte het. Dytli wore isch d Macht vum Bund zum Byschpel anne 1898 im
Mende-Temne-Chrieg gege d Kreole.

Anne 1440 isch dr erscht Europäer, dr portugiesisch Seefahrer Gil Eanes, an d
Kischte vum hitige Sierra Leone chuu. 1462 het dr Portugies Pedro da Cintra d
Gegnig „Serra Lyoa“ gnännt, „Leebebärg“, wu in dr spanische Form „Sierra Leone“
speter dr Name vum hitige Staat drus woren isch. S git unterschidligi Hipothese,
wien ere uf dä Name chuu sich. Leebe het er dert chuum gsääne. No aire Variante
het er in eme „sonige wilde Land“ aifach Leebe vermuetet, noch ere andere
Variante heeb en d Form vu drBärg zue däm Name inschpiriert. D Portugiese hän si
Mie gee, di Yyhaimisce zum Chrischtedum z chehre, Scho anne 1459 hän si ne
Prieschter an die Kischte gschickt, wu do di wahrschyns erscht kadolisch Chilche
z Weschtafrika sidli vu dr Sahara böue het. Im 16.un 17. Johrhundert hän di
portugiesische Händler do mit franzesische, niderländische, spanischen un
britischen Händler un mit Seeraiber vu verschidene Natione kunkerriert.

Anne 1786 hän dr Granville Sharp un anderi Abolitionischte z Ängland e
Gsellschaft fir d Abschaffig vu dr Sklaverei grindet un dr Blan entwicklet,
Sklave, wu frei wore sin, in eme afrikanische Land aazsiidle. Ass grad d Kischte
vu Sierra Leone vu d Sklavereigegner zue däre „Brovinz vu dr Freihait“ uusgwehlt
woren isch, chunnt dohär, ass dr änglisch Insekteforscher Henry Smeathman e baar
Johr Omaise däre Kischte studiert un si as seli aagnäme Landstrich scghilderet
ghaa het. Fir d Aasidlig uusgwelt wore sin die Lyt, wu dur dr Somersetbrozäss
1772 uf dr britische Insle frei gloo wore sin. In däm Brozäss isch em domolige
Sklav James Somerset bstetigt wore, ass d Sklaverei z Ängland kai legali
Grundlag het. Alli Sklave z Ängland hän derno mieße frei gloo wäre – im Gegesatz
zue dr Sklaven in dr britische Kolonie, wu si nyt fir si gänderet het. Noch em
Somersetrozäss hän z Ängland am Änd um 18. Johrhundert 5000 bis 7000 Schwarzi as
freii Mänsche gläbt, aber vylmol untere eländen Umständ. S britisch Schatzamt
het zuegstimmt, d Cheschte fir dr Transport vu dr ehmolige Sklave vu Ängland uf
Sierra Leone z iberneh. Dr Aadrang fir des Unternäme isch nit bsundersch groß
gsii, aber 1786 hän 600 Schwarzi yygwilligt ghaa, dr Wäg uf Sierra Leone
aazdrätte.



https://als.wikipedia.org/wiki/Schweizerische_Volkspartei

Di Schwizerisch Volkspartei (SVP Schweiz), französisch Union démocratique du
centre, italienisch Unione democratica di centro, rätoromanisch Partida populara
Svizra, isch ä nationalkonservativi, rechtspopulistischi politischi Partei i dä
Schwiiz. Si isch im Nationalrot am stärchstä verträttä voch Sitz und bildet
dodemit di gröscht Fraktion i dä Vereinigte Bundesversammlig.

D' SVP isch 1971 us dä Puurä-, Gwärb- und Bürgerpartei (BGB) und dä
Demokratische Partei (DP) vo dä Kantön Glaris und Graubünda entstandä. D'
Vorgängerpartei BGB isch bis döt siit 1929 im Bundesrot verträtte gsi. D' SVP
hät di Verträttig überno und 2003 sogar en zweite Sitz gwunä. 2007 isch de
Christoph Blocher nöd as Bundesrat widergwählt worde. Statt däm isch näb em
Samuel Schmid di Bünder Regierigsrätin Eveline Widmer-Schlumpf zur Bundesrätin
gwählt worde. In de SVP-interne Usserandersetzig, öb d Partei das sött
akzeptiere, hät sich d SVP gspalte un um d Widmer-Schlumpf und de Schmid isch di
neu Bürgerlich-Demokratischi Partei gründet worde. Erscht nach em Rücktritt vum
Schmid anne 2008 hät d SVP mit em Ueli Maurer wider e eigene Bundesrat übercho.

D' SVP isch urspünglich ä zentristischi Puuräpartei gsi, hät sich aber sit dä
1980er Johr under dä inoffizielle Füerig vom Zürche Grossundernämer und
Milliardär Christoph Blocher vonere rächtsbürgerlich- konservative zunere
rächtspopulistische Volkspartei gwandlet. Si posizioniert sich hüt pointiert
rächts im politischä Späktrum und betribt ä kompromisslosi und gradlinigi
Rhetorik. Lang isch d'SVP wähleranteilmässig hinder dä SP, FDP und CVP uf Rang
vier gläge. Ab 1991 hät si ihren wähleranteil stetig erhöt, isch bi dä Schwiizer
Parlamentswale 2003 wählerstärchsti Partei wore und hät en zweite Bundesrotssitz
für dä Christoph Blocher gforderet, wo gwält wore isch. En erneute Erfolg
verzeichnet d'SVP bi dä Wahle 2007.



https://als.wikipedia.org/wiki/Schweizer_Franken

De Schwiizerfranke isch d Wärig vo de Schwiiz un vo Liechtestei (sit 1924). Er
wird i hundert Rappe iiteilt.

Dr Franke wird au in de Exklave Campione (Italie) und Büesinge (Dytschland)
pruucht, au wenn die offizielli Wäärig deet dr Euro isch.

Im Staatebund vo der Alte Edgenosseschaft het es kä äinhäitlichs Gäld ge.
Verschidnigi Stedt und Landeshäre händ es Münzrächt gha. Won 1798 di hütigi
Schwiiz vo de Franzose bsetzt worden isch und die di Helvetischi Republik
uusgruefe händ, e Zentralstaat wien Frankriich, isch au e äinhäitlichi Währig
für die neui Republik iigfüert worde. Säb Gäld häd wien z Frankriich Franke
ghäisse. Mit de neue Verfassig vo 1803, de Mediationsakte, händ d Kantön d
Münzhohäit übercho und jede Kanton het sis äigete Gäld präägt.

Erscht nach emen Bürgerchrieg, em Sonderbundschrieg, isch 1848 di hütigi Schwiiz
als Bundesstaat gründet worde. Sit dänn isch dr Bund au fürs Gäld zueständig. S
erschti Münz isch im 1850i gschlage worde. Zerscht häts no en zimliche Schtriit
im Parlamänt gee, öb mer Gäld nach em französische Sischtem mit eim Franke und
hundert Rappe oder doch nöd lieber nach em tüütsche Gulde (1 Gulde = 2 Mark = 60
Chrüzer; 1½ Gulde = 1 Taler) söli iifüere. Bis hüt wird s Münz vo de
Äidgenössische Münzstett z Bärn prägt. 1865 händ die Länder vo Europa, won es
dezimals Gäldsischtem gha händ (verglichbar mit de Schwiiz: 1 Franke = 100
Rappe), en Vertrag abgschlosse, das s Gäld vo säbne Länder i alne Länder gültig
segi. Das isch mögli gsi, wil zu säbere Ziit de Wächselkurs vom Gold- und vom
Silberpriis abghanget isch und nöd vo de Wirtschaft. I däre Latinische Münzunion
sind ussert de Schwiiz au Frankriich, Belgie, Italie und Griecheland gsi. Ali
Gold- und Silbermünze sind gägesiitig anerchänt gsi (i de Schwiiz vom Füfzger aa
ufwärts). 1927 isch di Latinischi Münzunion ufglöst worde. Ma cha säge, das isch
en Vorläufer vom Euro gsi.

Nöötli sind zerscht nume en Art Quittige vo äinzelne Banke gsi, won äim gäge d
Note (französisch note = Notiz) wider s Gäld (also d Münze) ggee händ. Wil setig
Papiir hantlicher gsi sind, wien Seck voll Gäld, hät mer 1907 d Schwiizer
Nationalbank als Zentralbank gründet, won ab 1909 als äinzigi Bank in der
Schwiiz no Nöötli truckt. Scho di erschti Serie isch bi Orell Füessli truckt
worde. D Nationalbank hät bis vor churzem für jedes Nöötli, won si truckt gha
häd, de gliichi Wärt i Gold müesse iilagere, wil s Papiir ebe nume a Stell vom
„richtige“ Gäld bruucht worde isch (au wän s Münz scho lang nüme us Gold und
Silber isch).

1924 häd me de Schwiizerfranke au z Liechtestei iigfüert, won vorane
öschtriichischi Chrone und Heller gha häd. En offizielle Wäärigsvertrag
zwüschted de Schwiiz und em Fürschtetum gits aber erscht sit em 19. Juni 1980
(„Währungsvertrag zwischen der Schweizerischen Eidgenossenschaft und dem
Fürstentum Liechtenstein“, SR 0.951.951.4).

S Wort Föfliber chunt vom französische livre "Pfund". Die 23 Sternli stönd för
di 23 Kantöö, di 13 Sternli hend kai tüfferi Bidüttig.



https://als.wikipedia.org/wiki/Schwaben

S Schwobeland isch hit s Gebiät vu Bade-Wirttebärg un vu West-Bayern, wu
Schwäbisch gschwätzt wird. In dr Gschicht het d ganz Alemannia Schwaben oder
Schwobeland gheiße.

Im Mittelalter het dr ganz alemannisch Sprochrüüm Schwaben gheiße - also s
Territorium zwisched Vogese (Wescht), Alpe (Süd), em Lech (Oscht) un dr
fränkische Stammesgränz im Norde. Schwaben het s glich bedittet wiä Alemannia -
Schwaben isch dr volktimlig Begriff gsii, Alemannia dr wisseschaftlig. D
Bewohner vu Schwaben hän Schwobe gheiße - also aü d Elsässer, d Briisgaüer, d
Bewohner vum Bärnbiät, vum Kanton Züri usw.

Dr Begriff Schwaben goht uf d germanisch Stammesgruppe vu dr Sueben zruck - e
große Deil vu dr Vorfahre vu dr Alemanne sin Suebe.

Hit isch dr Begriff Schwaben uf s Gebiät vum hittige schwäbische Dialäkt
iigschränkt. Dr Oscht-Deil (Bayrisch-Schwaben) ghert zum Bundesland Bayern, dr
mittler un dr Weschtdeil, im Norde bis Heilbronn, im Süde bis Raveschburg un im
Weschte zum Deil bis an dr Schwarzwald goht, ghert zu Bade-Wiirttebärg.

Well Schwaben - friähjer emol e Herzogtum - hit as politische Eiheit ke Roll meh
spiilt, isch dä Begriff in dr Volkssproch nimmi gängig. Mer sait zwar: i ben e
Schwob, aber i komm ous em Schwäbische. E anderi Bezeichnung isch s Schwobeland.

Im Elsass, z' Liechtestei un in dr Schwiz wird dr Begriff Schwob in eher amene
abwärtende Sinn ou fir diä Ditsche im Allgmeine verwändet.



https://als.wikipedia.org/wiki/Schia

D Schia (arabisch الشيعة‎, DMG aš-šīʿa, persisch شیعه‎, šīʿa, ‚Aahängerschaft,
Partei‘) isch die zwäitgrössti Konfessioon im Islam. D Aahänger vo dr Schia, d
Schiite, luege dr ʿAlī ibn Abī Ṭālib, wo dr Schwiigersoon und Gusää vom Brofeet
Mohammed gsi isch, as däm si designierti Noochfolger (Kalif) aa und as iire erst
Imam. Noch iirem Glaube muess dr Noochfolger vom Brofeet e Noochfaar vom Ali si
bzw. eme Imam, wil dä as äinzige göttlig legitimiert sig. Si löön also die drei
Kalife, wo vor em Ali gweelt worde und in de Auge vo de Sunnite legitim si, nid
lo gälte. Ass dr Ali 661 ermordet worden isch, vergifdet d Atmosfääre zwüsche de
islamische Konfessioone bis hüte.

In de Joorhundert noch em Dood vom Brofeet Mohammed und dr Drennig vo de Sunnite
isch d Dogmatik vo de Schiite witerentwigglet worde, so dass sich s schiitische
Rächt in Detäi vom sunnitische Rächt underschäidet.

Hüte si öbbe fufzää Brozänt vo de Muslim schiitisch (Stand 2007, in dr Litratuur
findet mä alles vo zää bis fümfezwanzig Brozänt). In dr Schia häi sich
underschiidligi Ströömige bildet, wo jedi von ene iiri äigeni Zaal vo Imam het.
D Staate, wo d Schiite din d Meerhäit oder en iiflussriichi Minderhäit si, wärde
mänggisch under em Begriff Schiitische Halbmond zämmegfasst.



https://als.wikipedia.org/wiki/Schaltjahr

Als Schaltjoor (latiin. annus bissextus) wird es Joor im Kalender bezeichnet, wo
im Unterschiid zum Gmeinjoor en zuesätzliche Schalttag oder Schaltmonat hät.

E Kalender het historisch dr Zweck, dr Afang vu dr Johreszitte alljohr uf
s'gliich Datum falle z'lo, um dr Zittpunkt zum Bispil vu Feste oder - bsunders
fer d Landwirtschaft wichtige wiiderchehrende Ereignisse wie Rägezitt,
Druchezitt, Ussaat oder Iberschwemmige bestimme z'chänne. E tropschis Johr, also
dr Zittruum zwische zwei Früehligs-Dag-un-Nachtgliiche, durt allerdings ebba 365
Däg un e bitsili wäniger wie 6 Stunde (365d 5:48:45.98, nit konstant!), so dass
e eifachi Zueornig, wo jedem Johr die gliich Azahl Däg git, umöglich isch, ohni
dass sich gliichzittig dr Afang vu dr Johreszitte im Kalender verschiebt. In dr
Sunnekalender vu dr verschidene Kulture git's deshalb Methode, um die jewilig
Dur vum Johr im tropische Johr aznächere. In allene alde Kulture isch d
Astronomi un demit au d'Festlegig vum Kalender in dr Regel ä Sach vu dr
Priisterschaft gsi.

Dr Afang vu dr Johreszitte cha bispilswiis uf em gliiche Datum festghebt werre,
wenn in geignete Abstände e Schaltjohr, e Johr mit eme zuesätzliche Dag, eme
Schaltdag, igfüegt wird. E eifachi Methode isch, jedes virt Johr zum Schaltjohr
z'mache. So isch es im Julianische Kalender igfüehrt worre, wo dr Februar 29
statt 28 Däg het. Gnaueri Kalender nächere s tropisch Johr besser a: Wil eweng
wäniger wie sex Stunde pro Johr uszgliiche sin, fallt dr (Julianisch) Schaltdag
menkmol us (wie z. B. anno 1900 im Gregorianische Kalender).

Amerkig: Der Kalender, wo hüt in fast alle Daile vu dr Welt (im insbsundere au
in Dytschland, Österriich, Frankriich, Liechtestai un dr Schwyz) gilt, isch dr
Gregorianisch Kalender.

Bis 46 v. Chr. hän d Römer e Kalender mit zwölf Mondmunät mit abwexlend je 29
bzw. 30 Däg benutzt, zämme 354 Däg. Wil gradi Zahle aber nooch em Aberglaube
Uglück broocht hän, hän d Römer noch ei Dag drufghaue. Doch trotzdem isch's zum
Sunnejohr immer noch meh wie zehn Däg z'wänig gsi. Zuenächst het dr Gaius Julius
Cäsar in sinere Eigeschaft als Pontifex Maximus (oberster Priister vu Rom) sälli
zehn Däg uf die verschidene Munät, verdeilt wo numme uf 30 bzw. 31 Däg agwaxe
sin. Numme dr damols letzt Munät Februar isch als Uglücksmunät leer usgange un
somit bi 29 beziegigswiis im Schaltjohr domols bi 30 Däg bliibe. Dorum het sich
dr Caesar zue ere radikalere Reform entschlosse un im Grund dr ägyptische
Sunnekalender igfüehrt. Dr offiziell ägyptisch Sunnekalender het sit em Edikt vu
Kanopus (238 v.Chr.) alli vier Johr 366 Däg statt 365 gha, allerdings e anderi
Ideilig vu dr Munät.

Mit dr mathematische Durfüehrig isch deno au dr ägyptisch Astronom Sosigenes us
Alexandria beuftrait worre. Vu sällem isch deno au dr au hüt noch im wesetliche
gültig westlich Kalender igfüehrt worre - mit em Johrafang am 1. Jänner.

Kurz nooch de Ifüehrig 46 v.Chr. het mer sogar alli dri Joor e Schaltjohr
gmacht, was aber schnell Ustimmigkeite gä het. so dass dr Augustus ab 9 v. Chr.
d'Schaltjoor usgesetzt het un erst 8 n.Chr. - un no alli vier Joor - wiider
Schaltjohr igfüehrt het, was einigi Joorhundert später bi dr Ifüehrig vu dr
christliche Zittrechnig bibehalte worre isch.

Underem Papst Gregor XIII. (wie dr Caesar ebefalls Pontifex Maximus vu Rom, au
wenn d Religion e anderi worre isch) isch dorum 1582 folgendi uf die christlich
Ära geicht Regelig als Korrektur vum Julianische Kalender igfüehrt worre
(Gregorianischer Kalender):

So sin zum Bispil d Säkularjohr 1800, 1900 un 2100 keini Schaltjohre, d
Säkularjohre 2000 un 2400 degege scho.

Domit durt s Gregorianisch Kalenderjohr im Durschnitt 365,2425 Däg, un stimmt
gnauer mit dr Längi vum tropische Johr iberi wie s Julianisch Kalenderjohr. Mit
dr mathematische Durfüehrig vu dr Kalenderreform het dr Papst dr in Rom läbend
dytsch Jesuit un Astronom Christophorus Clavius beuftrait.

Sit em Erste Konzil vu Nikaia anno 325, bi dem dr Früehligsafang uf dr 21. März
festglegt worre isch, het die ufgloffe Differenz scho 10 Däg betrage, un so het
dr Gregor - oder besser dr Christophorus Clavius - uf dr 4. Oktober gli dr 15.
Oktober 1582 folge lo, um sälli Zit uszgliiche.

Nit in alle Länder isch sälli Umstellig am selbe Dag erfolgt. Nit-katholischi
Länder hän sich lang gweigeret. Bsunderi Schwirigkeite het's in Schwede gä, wo
anno 1712 zwei Schaltdäg igfüegt worre sin un säll Johr dorum ä 30. Februar gha
het.

Rächt ugwöhnlich un vor allem im dytsche Sprochruum wänig bekannt isch d
Datsach, dass nit dr 29. Februar dr Schaltdag vum Gregorianische Kalenders isch,
sundern dr 24. Februar, wo doppelt zellt wird. Dr 24. un dr 25. Februar falle
nooch dr rächt umathematische römische Zellwiis, wo au bi dr Ifüehrig vum
Gregorianische Kalenders noch yblich gsi isch, uf s'selb Datum. Im Gmeinjohr
heisst dr 24. Februar „a. d. VI Kal. Mart.“ (sexter Dag vor dr Kalende vum
März); dr doppelt Dag im Schaltjohr heisst au äso. Wil säller Sexte (lat.
„sextus“) dopplet („bis“) zellt wird, heisse Schaltjohr bzw. -dag „bissextilis“
(latiinisch), „bissextile“ (englisch), „bisestile“ (italienisch) usw. Nooch
hütiger Zellig verschiebe sich dr 24. un die wittere Däg im Februar um ei Dag;
Bedütig het säll hüt noch in dr katholische Chilche bi dr Zellig vu dr
Chilchedäg: chilchlichi Fyrdig un au d Nammensdäg - aber nit d Wuchedäg - sin vu
dere Regelig betroffe.

Anderi Kalenderäre, wo dr Gregorianisch Kalender benutze, z.B. die Japanisch
Ära, lege ihri Schaltjohre synchron zue sälle vu dr christliche Ära.

S gregorianisch Johr isch rund 27 Sekunde z'lang. Als Ergebnis hinkt dr
gregorianische Kalender nooch 1.600 Johre um e halbe Dag hinderher. Deshalb het
die grichisch-orthodox Chilche e eweng komplizierteri Schaltregel vorgschlage:
Abwiichend vum gregorianische Kalender sind d Johrhunderte nur dann Schaltjohr,
wenn si dur 9 dailt dr Rest 2 oder 6 ergäbbe. Demit wäre s Johr 2800 kai
Schaltjohr, sundern erst s Johr 2900. D Abwiichig zum Sunnejohr betrait bim
orthodoxe Chilchekalender nur noch chnapp 3 Sekunde. Ä höcheri Gnauigkait isch
ohnihi nit möglich, wil d Längi vum tropische Johr iber mehreri 10000 Johr
ohnehi nit stabil isch. Dr orthodox Chilchekalender isch nit vu allene orthodoxe
Chilche agnu worre. So rechnet die russisch-orthodox Chilche noch immer nochem
Julianische Kalender.

In dr Zitt, wo dr Französische Revolutionskalender Gültigkeit gha het, sin d
Johre 3, 7 un 11 Schaltjohre gsi.

Die ursprünglich Regelig vum Kalender isch gsi, dass dr erste Dag vu jedem Johr
uf d Herbst-Dag-un-Nacht-Gliichi fallt un jedes virt Johr e Schaltjohr si sott.
Sälli Forderige widerspreche sich aber, drum het dr Charles Rommes, dr Autor vum
Kalendersystem, eini im Gregorianische Kalender ähnlichi Regelig vorgschalge. Er
isch aber us politische Gründe demit uf Widerstand gstosse. Dur die churz
Gültigkeit vum Revolutionskalender sin die Diskussione aber obsolet worre.

Im Jüdische Kalender, eim nooch em Mo usgrichtete Kalender, wo dur komplizierti
Regelige im Sunnejohr abasst wird, wird in alle Johre, wo bi ere Division dur 19
e Rest vu 0, 3, 6, 8, 11, 14, oder 17 hän, e Schaltmunät igfüegt. Er wird als
Adar II bezeichnet.

Im Islamische Kalender, wo e Mondkalender isch und uf dr diräkte Beobachtig vom
Mond ufbaut isch, isch die berächneti Bestimmig vume Schaltjohr usserst
schwirig. Nooch eme gebrüchliche System, wo under anderem im GNU Emacs verwendet
wird, sin alli Johre, wo bi ere Division dur 30 ä Rest vu 2, 5, 7, 10, 13, 16,
18, 21, 24, 26, oder 29 hän, Schaltjohre.

Schaltjohre im traditionelle, lunisolare Chinesische Kalender hän 13 Munät statt
dr übliche zwölf; mit 383, 384 oder 385 Däg statt 353, 354 oder 355 Däg in
normale Johre.

Fer d Berechnig zellt mer d'Azahl vu de Nöimönd zwischenem elfte Munät vume Johr
(dem Munät vu dr Wintersunnewendi) un em elfte Munät vume folgende Johr. Falle
in säller Zitruum 13 Nöimönd, so wird e Schaltmunät igfüegt.

Im Aztekenkalender weerre am End vu jedem 52-Johr-Zyklus 13 Däg igschaltet.
Dorus ergit sich e durschnittlichi Johreslängi vu 365 Däg un 6 Stunde, wo mit dr
durschnittliche Längi vum Julianische Kalender gliich isch.

Hüt, im Zittalder vu dr Atomzittmessig, muess glägentlich e Schaltsekunde
igfüegt werre, um d'Zitt dr middlere Sunnezitt azgliiche. Wil aber
satellitegstützi Navigationsysteme wie Galileo, s russische Glonass oder s
amerikanisch Global Positionierigssystem GPS uf ultragnaue Uhre beruehe, wo dur
Schaltekunde Probleme chriege chänne, aber anderersits immer wichtiger werre,
wird middlerwiili e Abschaffig vu dr Schaltsekunde diskutiert.



