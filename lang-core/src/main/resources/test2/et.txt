https://et.wikipedia.org/wiki/Armeenia

Armeenia (armeenia keeles: Հայաստան (Hajastan [hɑjɑsˈtɑn]), ametlikult Armeenia
Vabariik (Հայաստանի Հանրապետություն (Hajastani Hanrapetuthjun, [hɑjɑstɑˈni
hɑnɾɑpɛtuˈtʰjun])), on merepiirita riik Ees-Aasias Musta mere ja Kaspia mere
vahelisel maakitsusel Lõuna-Kaukaasias. Armeenia piirneb põhjas Gruusiaga, idas
Aserbaidžaaniga (ning ainult Armeenia poolt tunnustatud riigi Mägi-Karabahhi
Vabariigiga), lõunast Iraaniga, edelast Aserbaidžaani eksklaavi Nahhitševaniga
ja läänest Türgiga, hõlmates ajaloolisest Armeeniast vaid idaosa.

19. sajandil langes Ida-Armeenia, sealhulgas Armeenia ja Mägi-Karabahhi ala,
teise Vene-Pärsia sõja järel Venemaa võimu alla. 28. mail 1918 kuulutati välja
iseseisev Armeenia Demokraatlik Vabariik. 29. novembril 1920 kehtestati
nõukogude võim ja moodustati Armeenia NSV, mis kuulus Nõukogude Liidu koosseisu
1922–1936 Taga-Kaukaasia SFNV koosseisus ning alates 5. detsembrist 1936
väikseima pindalaga liiduvabariigina. 23. septembril 1991 võttis vabariigi
Ülemnõukogu Armeenias 21. septembril läbiviidud referendumi tulemuste põhjal
vastu "Deklaratsiooni Armeenia riiklikust iseseisvusest". Nõukogude Liidu
lagunemine 1991 tõi kaasa Armeenia iseseisvumise. (Üks ÜRO liige, Pakistan, ei
ole Armeeniat tänini tunnustanud, sest ta toetab Mägi-Karabahhi konfliktis
Aserbaidžaani. See konflikt tekkis 1980ndatel Aserbaidžaani valdavalt armeenia
rahvastikuga piirkonna Mägi-Karabahhi pärast.) 22. märtsil 1992 võeti Armeenia
Vabariik vastu ÜRO-sse, 25. jaanuaril 2001 Euroopa Nõukogusse.

Pärast Mägi-Karabahhi konflikti ja Nõukogude Liidu lagunemist tabas Armeenia
majandust tõsine tagasilöök. Sisemajanduse kogutoodang oli 2012. aastal 19,73
miljardit USA dollarit, sisemajanduse kogutoodang elaniku kohta 6645 USA
dollarit. Rahaühik on Armeenia dramm (2012. aasta keskmine kurss oli 412 drammi
1 USA dollari eest).

Armeenia Vabariik moodustab väikese osa ajaloolisest Armeeniast, mis hõlmab
300–400 tuhat km² Türgi idaosast Kaspia mereni.

Kohanimi "Armeenia" pärineb Armeenia mägismaal praeguse Malatya lähedal
paiknenud piirkonna Armi- hurrikeelsest nimest. Aramea kuju ˊarmǝn-āiē
vahendusel läks see üle vanapärsia keelde ning esineb lokatiivivormis Arminiyaiy
kuus korda Behistuni raidkirjal 6. sajandist eKr. Teistel andmetel on see nimi
moodustatud Armeenia mägismaal elanud rahva armeenide (arim) nimest.. Vanakreeka
keeles võttis nimi kuju Ἀρμενία. Seda nime mainis esmakordselt Hekataios
Mileetoselt.

Armeenia armeeniakeelne nimi on Հայք (Hajkh). 5. sajandi ajaloolase Movses
Khorenatsi järgi andis selle Armeenia legendaarne patriarh Hajk, kelle järglase
Arami, Urartu kuninga nimest sündis omakorda nimi Armeenia. Legendi järgi lõi
Hajk 2492 eKr lahingus Assüüria kuningat Beli ning hiljem moodustas esimese
Armeenia riigi. See aasta on Vanaarmeenia ajaarvamise algusaasta. Teine versioon
seostab seda nimetust Ḫajaša riigiga. Kolmanda versiooni järgi pärineb see
praeguse Malatya urartukeelsest nimest Ḫāti.

Keskajal asendus armeenia kohanimejärelliide -kh pärsia keelest laenatud
järelliitega -stan. ja Armeeniat hakati kutsuma Հայաստան (Hajastan).

Armeenia paikneb Ees-Aasia põhjaosas Väike-Aasia ja Lõuna-Kaukaasia piirialal
põhjalaiuste 38°51' ja 41°16' ning idapikkuste 43° 29' ja 46° 37' vahel Armeenia
mägismaa kirdeosas Väike-Kaukasuse lõunaserval. Põhjast ja idast raamistavad
Armeeniat Väike-Kaukasuse ahelikud. Riik jääb Euroopa ja Aasia piiriks peetavast
Suur-Kaukasuse Peaahelikust lõunasse, paiknedes selle kriteeriumi järgi
loodusgeograafiliselt Aasiasse. Poliitiliselt ja kultuuriliselt on ta tihedalt
seotud Euroopaga.

Riigipiiri kogupikkus on 1254 km. Armeenia piirneb põhjas Gruusiaga (164 km),
idas Aserbaidžaaniga (566 km), kagus Iraaniga (35 km), lõunas Aserbaidžaani
eksklaavi Nahhitševaniga (221 km) ning edelas ja läänes Türgiga (268 km).

Armeenia pindala on 29 743 km². Ta on riikide seas pindalalt 138. kohal (vt
Riikide loend pindala järgi).

Kõrgeim tipp on kustunud vulkaan Aragats (4090 m) Ararati lähedal. Madalaim
punkt (375 m) paikneb Araksi jõe ääres Iraani ja Aserbaidžaani piiril. Need
kohad paiknevad teineteisest umbes 80 km kaugusel.

Armeenia paikneb kurdmäestikus Euraasia laama ja Araabia laama kokkupõrkekohal.
Seetõttu on ta väga maavärinaohtlik.

Armeenia mägismaal Jerevanist idas paiknev Sevani järv on maailmas suuruselt
teine järv oma kõrgusel – umbes 1900 m üle merepinna. Sevan on Armeenia suurim
järv pindalaga 1276 km².

Kuigi Armeenia paikneb subtroopikas, on kliima suurte kõrgusvahede ja pinnamoe
liigestatuse tõttu eri paigus väga erinev. Merede lähedus on tasakaalustav, kuid
ümbruse kõrgmäestikud kutsuvad esile suuri kõikumisi. Kaukasuse kõrged tipud
takistavad külma õhu juurdepääsu põhjast.

Armeenia kliima on orgudes ja madalikel tugevalt kontinentaalne. Suved on kuivad
ja päikselised ning kestavad juunist septembri keskpaigani. Õhutemperatuur
kõigub 22–36 °C vahel. Madal õhuniiskus leevendab siiski kõrge temperatuuri
mõju. Õhtuti puhub mägedest alla jahe tuul, mis toob palavusele leevendust.
Kevaded on lühikesed, sügised seevastu pikad. Armeenia sügis on tuntud puude
ereda ja kireva lehestiku poolest. Talved on suhteliselt külmad ja ohtra lumega,
õhutemperatuur jääb −10 ja −5 °C vahele. Talispordihuvilised naudivad
suusatamist Tsakhkadzori mägedes, milleni on Jerevanist poole tunni tee.

Armeenia territoorium on liigirikas. On palju endeeme. Armeenias on tuvastatud
ligi 17 000 liiki selgrootuid, 388 liiki vetikaid, 4166 seeneliiki, 2600
samblikuliiki ja 430 liiki lehtsammaltaimi. Armeenias on 3500 taimeliiki, 500
liiki selgroogseid, rohkem kui 300 linnuliiki, 50 roomajaliiki, 8 liiki
kahepaikseid, rohkem kui 20 kalaliiki ning 83 imetajaliiki.

Teatakse 4166 seeneliigi. Leidub nii limakuid kui seeni hõimkondadest
Mastigomycotina, ikkesseened, kottseened, kandseened ja teisseened. Armeenias
kasvavatest söögiseentest on esindatud kukeseen, suur sirmik, aedšampinjon,
arušampinjon, Agaricus silvaticus, Pleurotis eryngii, austerservik,
porgandriisikas, kevad-võluheinik, mesi-külmaseen, Suillus lutens, lambatatik,
lilla ebaheinik, Lepista personata, Macrolepiota excoriata.

Araksi orus kasvavad halofüüdid. Kuni 1400 m kõrgusel on väga levinud pujud.
Mägedes kasvab palju okaspõõsaid ja teisi ogadega taimi. Kõrgmäestikus on palju
kserofiilseid taimi. Maa lõunaosas Sangesuris on puudepiir 2400 m. Kõrgemal on
taimkate sarnane Alpide omale.

Armeenias kasvab ligi 120 liiki söödavaid metsamarju, tarbepuid, marjapõõsaid,
viljapuid ja pähkleid: kreeka pähklipuu, sarapuu, harilik mandlipuu, ahtalehine
hõbepuu, idapöök, euroopa karusmari, harilik astelpihlakas, haraline ploomipuu
(alõtša), harilik granaadipuu, pirnipuu, õunapuu , kirss-kontpuu, õõldmurakas,
vaarikad ja sõstrad jpt.

Hariliku aprikoosipuu ladinakeelne teaduslik nimetus Prunus armeniaca tähendab
'armeenia ploomipuu'. Aprikoos on üks Armeenia sümboleid, mistõttu ka Armeenia
lipu alumine laid on aprikoosi värvi.

Endeemsed liigid on Crataegus armena, Galanthus artjuschenkoae, Tulipa
sosnovskyi, Merendera mirzoevae, Gundelia aragatsi, Papaver roseolum, Scorzonera
gorovanica, Astragalus aparanensis, Centaurea caroli-henrici, Alcea grossheimii,
Ornithogalum gabrielianae, Ranunculus aragazii, Poa greuteri, Allium
vasilevskajae ja Sambucus tigranii.

Meditsiinilisel otstarbel kasutatavatest ravimtaimedest kasvavad Armeenias:
harilik raudrohi, harilik kalmus, harilik orashein, karulauk, harilik altee,
[takjas]], aed-mädarõigas, koirohi, ida-aarum, harilik aspar, Astragalus
microcephalus, harilik kukerpuu, kolmisruse, harilik koeranaeris, rukkilill,
harilik vereurmarohi, harilik sigur, viirpuu, võrm, harilik näsiniin,
roostepruun sõrmkübar, Echinops spherocephalus, põldosi, Fragraria vesca,
hobumadar, Helichrysium plintocalix, harilik astelpaju, harilik humal,
liht-naistepuna, aedvaak, kadakas, südamerohi, ürt-penimünt, kollane mesikas,
münt, haisev jooksjarohi, terav kroonohakas, harilik pune, harilik harmal, suur
teeleht, Polygonatum Adans, Polygonum carneum, nurmenukk, laukapuu, Pulsatilla
Adans., tamm, kibuvits, harilik punavärvik, Rubus armeniacus, põldmurakas,
harilik vaarikas, must leeder, ürt-punanupp, harilik seebilill, Senecio
rhombifolius, harilik võilill, nõmm-liivatee, pärn, paiseleht, kõrvenõges,
harilik palderjan, vägihein, Viscum album.

Roomajaid on palju. Sealhulgas sisalikulised: Darevskia armeniaca, Darevskia
dahli, Darevskia portschinskii, Darevskia praticola, Darevskia raddei, Darevskia
rostombekovi, Darevskia unisexualis, Darevskia valentini ja maolised.

Armeenias elab ligi 23 maoliiki. Colubridae sugukonna liikidest: oliivjas
vilbasnastik, erivärviline vilbasnastik, harilik silenastik, Dolichophis
schmidti, armeenia eirenis, kaeluseirenis, vagur eirenis, pärsia eirenis,
tagakaukaasia roninastik, kassmadu, harilik nastik, veenastik, Elaphe
sauromates, Hemorrhois nummifer ja Rhynchocalamus melanocephalus. Boalastest
lääne-liivaboa, pimemadulastest vagelpimemadu ning sugukonnast Lamprophiidae
harilik sisalikumadu. Rästiklastest on esindatud armeenia rästik (1985), gürsa,
Vipera darevskii, Vipera eriwanensis, Vipera raddei.

Inimese suhtes mürkmadudeks loetakse peamiselt kaht madu: gürsat ja Vipera
raddei'd.

Armeenias on tuvastatud üle 300 linnuliigi, paljud on paigalinnud kuid on ka
rändlinde.

Imetajate arv varieerub ka tänapäeval, on uusi liike ja ka liike kes on
tõenäoliselt välja surnud nagu vööthüään (Hyaena hyaena) ja hüpiklane Sicista
caucasica. Ohustatud liikide hulka arvatakse Armeenias tagakaukaasia mägilammas,
kreeta besoaarkits, Vormela peregusna, saarmas, Felis manual ja pruunkaru.

Kaslastest elutsevad Armeenias metskass, leopard ja ilves ning koerlastest hunt.
Levinud on ka kapi jänes, rebane, hallsuslik, valgesaba-okassiga, metskits,
metssiga ja liivahiirlastest Meriones vinogradovi.

Käsitiivaliste sugukondadest on Armeenias esindatud mopsninalased, nahkhiirlased
ja sagarninalased. Paljud käsitiivaliste liigid on haruldased. Tuvastatud on
järgmised liigid: Barbastella barbastella, Barbastella leucomelas, Eptresicus
bottae, Eptresicus serotinus, Hypsugo savii, Miniopterus schreibersii, Myotis
bechsteini, Myotis blythi, Myotis emarginatus, Myotis hajastanicus, Myotis
mistacinus, Myotis natereri, Myotis schaubi, Nyctalus leisleri, Nyctalus
noctula, Pipistrellus kuhlii, Pipistrellus nathusii, Pipistrellus pipistrellus,
Pipistrellus pygmaeus, Plecotus auritus, Plecotus austriacus, Rhinolophus
blasii, Rhinolophus euryale, Rhinolophus ferrumequinum, Rhinolophus
hipposideros, Rhinolophus mehelyi, Tadarida teniotis, Vespertilio murinus.

Vastupidiselt madudele, kes elavad inimasustustele väga lähedal kohtab imetajaid
väga harva.

Armeenia selgrootuid on vähe uuritud. Näiteks ämblikulisi on seni kindlaks
tehtud vaid 150 liiki. Ämblikulaadsete seas on ka skorpionid.

Tõestatud maavarade seas on tähtsaimad mitmesugused vase oksiidid, millega
käivad kaasas ka molübdeen, raud ja kuld, ning uraan, mitmesugused poolmetallid,
vääriskivid, tuff, basalt ja marmor.

Armeenia konstitutsiooni järgi on president valitsusjuht, ta valitakse 5 aastaks
ning võib olla ametis kuni 2 ametiaega järjest.

Täidesaatvat võimu teostab valitsus, seadusandlik võim jaguneb valitsuse ja
ühekojalise parlamendi (Rahvuskogu vahel.

Rahvuskogu (Azgajin Žoghov) on 131-liikmeline. Liikmed valitakse neljaks
aastaks.

Kohtusüsteem on kolmeastmeline: esmane, teisene ja apellatsioonikohus, president
juhib Justiitsnõukogu tööd. Põhiseaduslikkuse järelevalvega tegeleb
Konstitutsioonikohus, mille liikmed määratakse eluajaks.

President on aprillist 2008. aastast Serž Sargsjan. Veebruaris 2013 valiti ta
teiseks ametiajaks tagasi.

Rahvuskogu kontrollib nelja partei koalitsioon, millesse kuuluvad konservatiivne
Armeenia Vabariiklik Partei), Õitsva Armeenia Partei, Seaduslikkuse Partei) ja
Armeenia Revolutsiooniline Liit(). Suurim opositsioonipartei on Raffi
Hovhannisjani Pärandipartei, mis toetab Armeenia tulevast liikmestaatust Euroopa
Liidus ja NATO-s.

25. mail 2003 toimunud valimiste tulemusena moodustasid parlamendi koosseisu 6
parteid:

Armeenia valitsuse eesmärk on ehitada üles läänelik parlamentaarne demokraatia.
Alates 18. eluaastast on kõigil hääleõigus.

Halduslikult jaguneb Armeenia 10 maakonnaks (marz) ja üheks keskalluvusega
linnaks (khaghakh). Maakonnad jagunevad omakorda rajoonideks (šrdžan) ja nendega
võrdsustatud linnadeks.

Armeenia Riikliku Statistikaameti andmetel oli rahvaarv 1. jaanuari 2013 seisuga
3 026 900. Armeenia on elanike arvult maailma riikide seas 135. kohal (vt
Riikide loend rahvaarvu järgi).

2011. aasta Armeenia rahvaloenduse (12. oktoober) esialgsetel andmetel oli
Armeenias 3 018 854 alalist elanikku (kaasa arvatud ajutiselt (mitte üle aasta)
ära olijad) ning 2 871 771 kohal viibivat elanikku.

1. jaanuari 2013 seisuga oli Armeenias linnaelanikke 1 917 500 ja maaelanikke 1
109 400.

Rahvastiku valdava enamiku moodustavad armeenlased (97,9% rahvastikust). Kurde
on 1,3%, venelasi 0,5%, kreeklasi ja muid rahvusi kokku 0,3% (2001. aasta
seisuga).[viide?] 2007. aastal ilmunud "Eesti Entsüklopeedia" andmeil on
armeenlasi 96%.

Armeenia kurdidest suur osa on jeziidid. Nad kõnelevad üht kurdi keele kurmandži
murde haru, mida ise peavad enamasti siiski iseseisvaks jeziidi keeleks.

Valdav usund on kristlus: 94,7% rahvastikust loetakse kuuluvaks Armeenia
Apostlikku Kirikusse, 4% elanikest on muud kristlased. Armeenia venelased ja
kreeklased on õigeusklikud. 1,3% elanikest on jeziidid.

Pärast Mägi-Karabahhi konflikti ja Nõukogude Liidu lagunemist tabas Armeenia
majandust tõsine tagasilöök. Sisemajanduse kogutoodang kahanes ligi 60% võrra.
Majanduskasvu näitaja oli 2000. aastate keskpaigas kahekohaline. Ajakirja Forbes
andmeil oli Armeenias 2011. aastal maailma halvemuselt teine majandus: "Armeenia
majandus kahanes 2009. aastal 15%, kuna välisarmeenlaste rahastatud ehitusbuum
haihtus koos ülemaailmse majanduslangusega. Järgnevate aastate kasvuennustused
on kesised. See merepiirita endine Nõukogude vabariik, mis sõltub oma
energiavarustuses pea täielikult Venemaast ja Iraanist, püüab pidada sammu
ülejäänud maailmaga. SKP inimese kohta on Armeenias 3000 USA dollarit ehk vähem
kui kolmandik naaberriigi Türgi omast ja inflatsioon 7%. Kõigele lisaks piiras
Venemaa teemandivarusid, lüües valusalt Armeenia kunagi õitsenud
teemanditöötlemistööstust."

Sisemajanduse kogutoodang oli 2012. aastal 19,73 miljardit USA dollarit,
sisemajanduse kogutoodang elaniku kohta 6645 USA dollarit.

Enamik energiatootmisest sõltub Venemaalt imporditud kütustest (maagaas ja
tuumakütus). Armeenia ainus tuumajaam on 1980. aastal tööd alustanud Metsamori
tuumaelektrijaam, mis asub Jerevanist 30 kilomeetri kaugusel seismiliselt
aktiivses piirkonnas ja toodab umbes 40% riigis tarbitavast elektrienergiast.
2017. aastaks loodetakse see asendada uue jaamaga. Oluline osakaal on ka
hüdroenergeetikal.

Rahaühik on Armeenia dramm (2012. aasta keskmine kurss oli 412 drammi 1 USA
dollari eest).

Ürgasustuse jälgi on leitud mitmes Armeenia mägismaa piirkonnas: Arznist,
Nurnusist ja mujalt on leitud peatuspaiku kivist tööriistadega. Hrazdani jõe
kuristikust, Lusakertist ja mujalt on leitud koobaseluasemeid. Kõige vanemad
leitud kivist tööriistad on 800 000 aastat vanad.

On leitud neoliitikumi aegsete inimeste peatuspaiku. Mägedest on leitud arvukalt
jahistseenidega kaljujooniseid.

Esimesed maaharijate ja karjakasvatajate asulad Armeenia alal ilmusid Ararati
jõeorgu Širaki maakonna alale..

Areni koopast (Areni-1) leiti septembris 2008 kõige vanem teadaolev nahast king
(Areni-1 king): see on üle 5500 aasta vanune. Leid dateeritakse eneoliitikumi
(3600–3500 eKr). See on pehme teravate otstega nahkking (tšarohh). See on vanim
jalatsileid Euroopas ja Aasias. Asjatundjate arvates kanti armeenia asulates
praktiliselt samasuguseid jalatseid. Samuti leiti sealt seelik ja veinitöökoda
(Areni-1 veinitöökoda).

Jerevani alalt Šengavithist leiti pronksiaja alguse asula, mis pärineb 5.–3.
aastatuhandest eKr.

"Kõikjal, kus looduslikud tingimused olid külviks ja karjatamiseks soodsad,
paiknesid sugukondade või suurperede asulad. Mägipiirkondades valiti selliste
asulate jaoks kõrgendikud; tasandikul kasvas kunstlik küngas tasapisi mitme
sajandi jooksul, mil samas kohas oli asula. Need asulad koosnesid
lõunapiirkondades kivivundamendile toortellistest ehitatud majadest. Tüüpiline
elamu oli ümmarguse põhiplaaniga hoone läbimõõduga 5–7 m, posti tugikiviga
keskel. Nähtavasti toetas post lage..

Arheoloogiliste väljakaevamiste andmed kinnitavad, et Armeenia mägismaal tunti
juba iidsel ajal paljusid käsitöid. Juba 5.–4. aastatuhandel eKr osati sulatada
vaske ning 2. aastatuhandel eKr rauda..

Armeenia mütoloogia seostab Armeenia ja armeenlaste päritolu kangelase Hajkiga,
kelle nimega seostatakse armeenlaste endanimetust. 5. sajandi armeenia
ajaloolane Movses Horenatshi jutustab üksikasjalikult Arami vägitegudest.
Armeenlaste (armeenide) ja Armeenia nime seostatakse Aramiga.

Urartu kuningriik sai alguse Vani järve äärest. Et kaitsta oma riiki Assüüria
eest, sõlmis kuningas Arzaškuni kuningas Arama umbes 850 eKr liidu aramea
linnriigi Bit Agusiga. Aastal 848 eKr leidis aset kaks Salmanassar III rasket
rünnakut Arzaškuni vastu, mille käigus hävitati ka ümberkaudsed asulad ja Arama
põgenes mägedesse. Aastatel 844–832 eKr võttis Salmanassar III ette veel
sõjakäike Nairi vastu. Sarduri I ajal rajati umbes 832 eKr Nairisse Vani järve
äärde kuninga- ja pealinn Tušpa (praeguse Van'i lähedal).

Tema järglased laiendasid riiki ja viisid selle õitsengule. Rajati palju uusi
kindlustusi (tõenäoliselt vallutatud alade kindlustamiseks). Menua valitsemise
ajal (umbes 810–785 eKr) arenesid käsitöö ja põllumajandus. Rajati ladusid ja
viljaaitu. Samuti rajas ta 70 km pikkuse kanali Güzelsu orust Tušpasse, et linna
mageveega varustada (Vani järv on soolane). Tänapäeval seostatakse seda kanalit
ekslikult legendaarse kuninganna Semiramisega.

Sarduri II ajal (umbes 765–733 eKr) jõudis Urartu territoorium maksimumini.
Püüdes murda Assüüria ülemvõimu, pingutas ta üle ja sai assüürlastelt hävitavalt
lüüa.

Rusa I (umbes 733–714 eKr) ajal sai Urartu hinge tõmmata. Assüüria kuningas
Sargon II (721–704 eKr) hävitas aastal 714 eKr Musasir. Rusa I sooritas
väidetavalt enesetapu. Tema järglased püüdsid riiki uuesti kindlustada. Kuni
aastani 609 eKr jäi Urartu]] edasi. Pärast Assüüria lõppu järgnes uus tõus.
Pärsia kuningas Kyros II kohustas Urartut jälle andameid maksma.

Suur-Armeeniasse ulatus mitme suurriigi võim, nende seas olid Hetiidi impeerium,
Mitanni ja Hayasa-Azzi (1500–1200 eKr). Armeenia mägismaal asusid 12.-9.
sajandil eKr Nairi ja 1000–600 eKr Urartu riik. Tänapäeva Armeenia pealinna
Jerevani rajas 782 eKr kuningas Argišti I.

600. aasta paiku lõi Orontiidide (armeenia keeles Ervanduni) dünastia Armeenia
kuningriigi.

Armeenia nimi esineb esimest korda (Urartu sünonüümina) Behistuni raidkirjal
umbes aastast 520 eKr. Suurimate antiikajaloolaste ja -geograafide kaartidel on
Armeenia tähistatud kõrvuti Pärsia, Süüria ja teiste antiikaja riikidega.
Ptolemaoise kaardil on "Armen." Meediast vasakul ja Mesopotaamiast ülalpool. Ka
Herodotose kaardilt võib leida Armeenia, kuid veidi rohkem lõunas kui
Ptolemaiosel.

Pärast Aleksander Suure surma aastal 323 eKr muutus Armeenia Suur-Süüria
Seleukiidide riigi vasalliks. Kui viimased said lüüa roomlastelt Magnesi
lahingus (190 eKr), tekkis korraga kolm armeenia riiki – Väike-Armeenia Eufrati
jõe läänekaldal, Sophena sama jõe idapoolsel kaldal ja Suur-Armeenia keskusega
Ararati tasandikul.

Pärast Aleksander Suure impeeriumi lagunemist tekkisid armeenlaste kuningriigid
Ajrarati riik (Armeenia satraapia) ja Tsophkhi riik (Sophene riik). Hiljem
vallutas Seleukiidide riik need riigid. Pärast Seleukiidide riigi purustamist
Rooma riigi poolt 2. sajandil eKr tekkis kolm armeenia riiki: Suur-Armeenia,
Väike-Armeenia ja Sophene. Tigran II ajal (95–55 eKr) muutus Suur-Armeenia
vägevaks riigiks, mis laius Palestiinast Kaspia mereni.; ent pärast seda, kui
Tigrani äi ja liitlane Pontose kuningas Mithridates VI sai 66 eKr Rooma
väejuhilt Pompeiuselt lüüa, ei suutnud liitlasteta jäänud Tigran kahel rindel
võidelda ning kaotas Rooma-Partia liidule ja jäi ilma kõigist vallutatud aladest
peale päris Suur-Armeenia. ning osa Partialt vallutatud maadest. Hiljem muutus
Suur-Armeenia Partia ja Rooma riigi vaheliseks puhverriigiks ja veel hiljem
(3.–4. sajandil pKr) Rooma ja Sassaniidide Iraani vaheliseks puhverriigiks.

Artašesiidide dünastia valitsemisajal laiendas Suur-Armeenia oma territooriumi
vahetult kuni Kaspia mereni. Armeenia kuningriigi õitseaeg oli Tigran II Suure
valitsusajal 95-66 eKr, mil see oli piirkonna üks võimsamaid kuningriike,
alistades Sophena ning kasutades ära pikka sõda Rooma ja Partia vahel. Sellal
ulatus Armeenia võim Väike-Kaukasusest Palestiina piirini. Järgnenud sajandeil
kuulus Armeenia peamiselt Pärsiale. Ajaloos vaheldusid Armeenia iseseisvusajad
autonoomiaga suurriikide võimu all. Armeenia strateegilise asendi tõttu kahe
kontinendi piiril tungisid sinna paljud rahvad, nende seas assüürlased,
kreeklased, roomlased, bütsantslased, araablased, mongolid, pärslased, türklased
ja venelased.

Ajalooliselt valitses Armeenias masdaistlik zoroastrism (erinevalt Pärsia
zurvanistlikust Sassaniidide riigist), mille kultuse keskmes oli Mihr (avesta
Mithra). Kristlus jõudis maale vähemalt 40 pKr. Kuningas Tiridates III (238–314)
kuulutas kristluse 301. aastal riigiusuks. Sellega sai Armeeniast maailma
esimene ametlikult kristlik riik, 10 aastat enne kristlusele sallivuse
kehtestamist Roomas Galeriuse ajal ning 36 aastat enne Constantinus Suure
ristimist.

Aastal 387 jagasid Rooma ja Pärsia omavahel Suur-Armeenia. Pärast Armeenia
kuningriigi langemist 428. aastal liideti enamik Armeeniast Sassaniidide
riigiga. Pärast Armeenia ülestõusu 451. aastal jäeti kristlikele armeenlastele
usuvabadus ja Armeeniale autonoomia. 640. aastal tungisid maale araablased, kes
muutsid selle vasalliriigiks, kus valitsesid araablastest asevalitsejad.

Seoses araabia Kalifaadi nõrgenemisega tekkis Armeenias mitu kuningriiki (9.–11.
sajandil). Neist kõige võimsam oli Bagratiidide riik, mille pealinn oli Ani
(884–1045). Ajapikku Bagratiidide riik lõhenes, sellest lõid lahku mitu riiki,
mis siiski tunnistasid Bagrationi dünastia ülevõimu. Üks selline kuningriik asus
Ararati mäe lääneküljel keskusega Karsas (962–1064) ja teine Armeenia põhjaosas
keskusega Loris (982–1090). Samal ajal tekkis ka Vaspurakani kuningriik Vani
järve orus, Sjunikhid aga asutasid kuningriigi tänapäevases Sjunikhi maakonnas
Sevani järvest lõuna pool (970–1166).

1045. aastal vallutas Bagratiidide Armeenia Bütsants, kes alistas peatselt
teisedki Armeenia riigid. Bütsantsi keisrite võim jäi siiski lühikeseks, kuna
juba 1071. aastal tungisid Armeeniasse seldžukid, kes Manzikerti lahingu järel
rajasid Seldžuki suurriigi. Türklaste võimu alt põgenes Tarsusesse Kiliikias
hulk armeenlasi. Nende eesotsas oli Roupen, kelle sugulane oli tapetud Ani
kuningas Gagik II. Põgenikele andis varju Bütsantsi kuberner, ajapikku tekkis
Kiliikias uus Armeenia riik. See oli ristisõdijate tugev toetaja ning nägi end
kristluse kantsina Idas. Kiliikia Armeenia püsis 1375. aastani, mil selle
alistasid Egiptuse mamelukid.

1230. aastail vallutasid Armeenia mongolid, neile järgnesid teised Kesk-Aasia
hõimud. 14. sajandil vallutasid ja rüüstasid Armeenia Tamerlani (Timuri) hordid.
16. sajandil jagasid Armeenia omavahel Ottomani impeerium ja Safaviidide Pärsia.
Kui Türgi võimu all anti armeenlastele ulatuslik autonoomia ning nad elasid
suhteliselt rahumeelselt oma enklaavides, siis ‘Abbās I Suur rakendas 1604.
aastast oma riigi loodepiiril põletatud maa taktikat, mis viis paljude
armeenlaste küüditamiseni kodumaalt.

Vene-Pärsia sõja lõpetanud Gulistani rahulepingu järgi ühendas Venemaa endaga
1813. aastal Karabahhia alad, aga Turkmeenia lepingu alusel 1828. aastal
Jerevani ja Nahhitševani khaaniriigid. Vene-Türgi sõja tulemusena 1877–1878
vallutas Venemaa Türgi võimu all olnud Armeenia alad.

Kristlastena olid armeenlased Ottomani riigis diskrimineeritud. Kui nad hakkasid
taotlema senisest suuremaid õigusi, korraldas sultan ‘Abdu’l-Hamid II 1894–96
vastuseks armeenlaste vastased pogrommid. Eri allikate andmeil hukkus neis 80
000–300 000 inimest. Veresauna tõttu pälvis valitseja välismaal hüüdnimed
"Verine sultan" ja "Punane sultan". Pärast noortürklaste revolutsiooni lootsid
armeenlased olukorra paranemist, ent kuna Vene armees oli hulgaliselt armeenia
vabatahtlikke, suhtus ka uus valitsus neisse umbusuga.

Kui Esimene maailmasõda oli alanud, asusid türklased peagi lahendama nn armeenia
küsimust, pagendades armeenlased Väike-Aasiast. 24. aprillil 1915 arreteeriti
armeenia intellektuaalid. Armeenlastest sõdurid, kes olid teeninud Türgi
sõjaväes, kutsuti sõjaväkke tagasi ja lasti maha. Naised, lapsed ja vanurid
pagendati Süüria kõrbesse. 1915–17 toimunud armeenia genotsiidis hukkus 600
000–1 000 000 inimest. Paljud armeenlastest, kes jäid ellu tänu türklaste ja
kurdide abile, põgenesid Venemaa Armeenia aladele või teistesse Lähis-Ida
maadesse.

Armeenia kuulutati avalikult iseseisvaks Armeenia Demokraatlikuks Vabariigiks
28. mail 1918. Septembris 1920 alustas Türgi sõjategevust Armeenia vastu ja
vallutas Armeenia territooriumist läänepoolse kaks kolmandikku. Novembris
tungisid idapoolsesse Armeeniasse aga Punaarmee väeosad ja 29. novembril 1920
kuulutati avalikult välja Armeenia Nõukogude Sotsialistlik Vabariik.

Armeenia NSV sõlmis 2. märtsil 1922 Aserbaidžaani NSV ja Gruusia NSV-ga lepingu,
mille kohaselt loodi Taga-Kaukaasia Sotsialistlike Nõukogude Vabariikide
Föderatiivne Liit, millest moodustati omakorda Taga-Kaukaasia Sotsialistlik
Föderaalne Nõukogude Vabariik 13. detsembril 1922. Seejuures säilitas iga
moodustis oma vormilise iseseisvuse. Föderatsioon arvati NSV Liidu koosseisu 30.
detsembril.

Stalini valitsusajal oli riigis kehtestatud diktatuur, millega kaasnes
põllumajanduse kollektiviseerimine, industrialiseerimine (suunaga
rasketööstusele ja sõjatööstusele), urbaniseerumine, religiooni tagakiusamine ja
"parteilise liini" ametlik kehtestamine kõigis eluvaldkondades.

Aastal 1936 deporteeriti Kesk-Aasiasse umbes 25 000 armeenlast, kes võitlesid
kollektiviseerimispoliitika vastu. Stalinistlike puhastustööde käigus hukkusid
Armeenia kompartei esimene sekretär Agasi Handžjan, katoolikos Horen
Muradbekjan, rida valitsuse ministreid, silmapaistvad armeenia kirjanikud ja
poeedid (Jeghiše Tšarents, Axel Bakunts ja teised). Aastal 1936 likvideeriti
Taga-Kaukaasia SFNV, aga selle koosseisu kuulunud Armeenia NSV, Gruusia NSV ja
Aserbaidžaani NSV kuulutati eraldi liiduvabariikideks NSV Liidu koosseisus.

Sõja lõppedes pani Stalin katoolikosele ette kutsuda välismaal elavaid
armeenlasi tulema Nõukogude Armeeniasse, võttes arvesse, et armeenia diasporaas
on palju raha ja kvalifitseeritud spetsialiste.

1990. aasta mais toimusid Armeenia Ülemnõukogu (ÜN) valimised, mille koosseisu
said nii kommunistid kui ka opositsiooni esindajad – Armeenia üldrahvusliku
liikumise (AÜRL) liikmed. Augustis valiti Ülemnõukogu esimeheks AÜRL-i esimees
Levon Ter-Petrosjan.

23. augustil 1990 võeti Ülemnõukogu esimesel istungil vastu Armeenia
iseseisvusdeklaratsioon, mille alusel likvideeriti Armeenia NSV ja moodustati
iseseisev Armeenia Vabariik.

Aastatel 1991–1994 toimus Armeenia ja Aserbaidžaani vahel sõda Nõukogude ajal
Aserbaidžaani NSV-le kuulunud Mägi-Karabahhi autonoomse oblasti alade pärast.
Sõja lõppedes sõlmiti lääneriikide ja Venemaa vahendatud rahulepe, mille
kohaselt pidid Armeenia väed Mägi-Karabahhist taanduma ja endisest autonoomsest
oblastist saama taas autonoomne üksus Aserbaidžaani piires. Selle asemel
kuulutati välja Mägi-Karabahhi Vabariik, mida 2016. aastaks pole tunnustanud
isegi mitte Armeenia, kellest tunnustamata riik suuresti sõltub. Aserbaidžaani
ja Mägi-Karabahhi piiridel on aastate vältel jätkunud madala intensiivsusega
kokkupõrked.

2016. aastal puhkes Mägi-Karabahhi piiril Aserbaidžaani ja Armeenia vahel taas
intensiivne konflikt, mis nõudis kümneid inimelusid.

Armeenia kultuuri ja identiteedi tähtis osa on armeenia kiri, mille lõi Mesrop
Maštotsh umbes 4. sajandil pKr.



https://et.wikipedia.org/wiki/Anu_Raud

Anu Raud (sündinud 10. mail 1943 Moskvas) on eesti tekstiilikunstnik, akadeemik,
Viljandi Kultuuriakadeemia ja Eesti Kunstiakadeemia õppejõud ning
emeriitprofessor.

Lõpetas 1961. aastal Tallinna 22. keskkooli, kus tollal olid õpetajateks Toomas
Lepiksaar ning Kaljo Põllu. Astus järgmisel aastal Eesti Riiklikku
Kunstiinstituuti, mille lõpetas 1967. Aastatel 1967–1974 oli Anu Raud tegev Uku
kunstnikuna.

Ta töötab Viljandi Kultuuriakadeemia professorina. Ta on Heimtali
koduloomuuseumi hooldaja.

Anu Raua looming on tuntud eelkõige tema vaipade poolest. Oma kõige esimese
vaiba "Mets" valmistas ta peatselt pärast Kunstiinstituudi lõpetamist. Ukus
töötades kuulsid tema tööpiirkonda saared. Eriti tihedaks kujunesid sidemed
Kihnuga, kus kunstnik elas sisse rahvakunsti maailma. Loodus, kodu ja rahvakunst
on tema loomingu tuumikuks. Neist kolmest jutustab ka Anu Raua üks tuntumaid
vaipu "Kodutuled" (1979), mille eest ta pälvis Kristjan Raua nimelise preemia.
Anu Raua looming on näiteks ka Viljandi Jaani kiriku tellimusel valminud
"Teerist".

Tema ema oli tõlkija Valda Raud, isa oli kirjanik Mart Raud, vend on tõlkija
Annus Raud ja poolvend oli kirjanik Eno Raud.



https://et.wikipedia.org/wiki/%C3%9Cldlaulupidu

Üldlaulupidu on üleriigiline laulupidu, kus osalevad erinevad kooriliigid ja
puhkpilliorkestrid.

Tallinna lauluväljakul iga viie aasta tagant peetavat pidustust korraldab Eesti
Laulu- ja Tantsupeo Sihtasutus. Järgmine üldlaulupidu toimub 2019. aastal.

I üldlaulupidu toimus 1869. aastal Tartus. Esimesed seitse pidu toimusid
Tsaari-Venemaa koosseisus ning kuni VI üldlaulupeoni olid peod seotud mõne
keiserliku tähtpäevaga. Peo korraldamise olid enda peale võtnud eesti laulu- ja
mänguseltsid. I, II, IV ja V üldlaulupidu toimusid Tartus ning pärast V
laulupidu on kõik üldlaulupeod toimunud Tallinnas.

Ilmasõdade vahelisel ajal toimus 4 üldlaulupidu. 1923. aasta laulupeoga pandi
alus iga viie aasta tagant toimuvate üldlaulupidude tavale. 1928. aastast
toimuvad laulupeod praeguses asukohas Tallinna lauluväljakul. VIII – XI
üldlaulupeo korraldas Eesti Lauljate Liit.

1943. aasta üldlaulupidu, mida maailmasõjast hoolimata korraldati, jäi siiski
toimumata. Nõukogude okupatsiooni tingimustes peeti 10 pidu. 1950. aastal
kaotati laulupidude nummerdus ning laulupeo toimumisaeg viidi vastavusse
okupatsioonivõimu tähtpäevadega. Erandiks oli 1969. aasta juubelilaulupidu.



https://et.wikipedia.org/wiki/Vulkaan

Vulkaan on looduslik maakoore (või mõne muu planeedi koore) avaus, mille kaudu
tõuseb maapinnast kõrgemale maakoorest või selle alt pärinev vulkaaniline
materjal. Vulkaaniks nimetatakse ka pinnavormi, mis on tekkinud vulkaanilise
materjali kuhjumisel maapinnale. Vulkaani aktiivset tegutsemist nimetatakse
vulkaanipurskeks.

Vulkaane esineb teistelgi taevakehadel peale Maa. Päikesesüsteemi teadaolevalt
kõige suurema vulkaanilise aktiivsusega taevakeha on Jupiteri kuu Io. Samuti on
tegevvulkaane leitud Veenuselt ning peetakse võimalikuks jätkuvat vulkaanilist
aktiivsust Marsil.

Kõrgeim vulkaan Maal on Ojos del Salado Tšiili ja Argentina piiril (6891 m),
kuid vaid ajaloolisel ajal tegutsenuid arvestades on kõrgeim Llullaillaco (6739
m). Kui arvestada ka veealust osa, on kõrgeim vulkaan ja üldse kõrgeim Maa mägi
Hawaii saarel asuv Mauna Kea, mille kõrgus jalamilt tipuni on üle 10 kilomeetri.
Päikesesüsteemi kõrgeim vulkaan on Olympus Mons Marsil, mis küündib ligikaudu 27
km kokkuleppelisest Marsi "merepinnast" kõrgemale.

Inimesed on läbi ajaloo olnud vulkaanidega tihedalt seotud, sest nende ümbruses
levivad viljakad mullad. Vulkaanilisest kivimist obsidiaanist on valmistatud
lõikeriistu. Tänapäevalgi on vulkaanid ja nende uurimine olulised, sest nendega
on seotud paljud maavarad, näiteks sulfiidsed maagid ja väävel, ning nende
vahetus ümbruses elab palju inimesi, keda tuleb ohu korral evakueerida. Selle
ohu hindamine ongi paljude vulkanoloogide tööks.

Enne Vesuuvi purset 79. aastal tegeles antiikvulkanoloogia peamiselt Sitsiilias
asuva Etna vulkaani vaatlustega. Üks esimesi selles osas oli Theophrastos.
Vallanduvaid aurupurskeid, laavavoole ja vulkaanilise materjali väljapaiskumist
püüti seletada ratsionaalselt. Maa-aluse tule kütteaineks peeti põlevaid
"kivimeid", näiteks bituumenit ja väävlit. Usuti ka, et tugev torm võib õhu- ja
veemassid maa sisse suruda.

Vana-Kreeka ajaloolane Herodotos kirjeldas Hiera saart, mille tipust paiskus
aeg-ajalt suitsu ja tuld. Kreeka mütoloogias oli tegemist Hephaistose sepikoja
ääsiga. Seda sepikoda väideti kasutavat ka ktoonilised jumalad, kes mõnikord
olid kääbuskasvu. Roomlased nimetasid Hephaistose analoogi Vulcanuseks ja andsid
saarele nimeks Vulcano, mida see Lipari saarte hulka kuuluv saar tänini kannab.
Selle saare järgi ongi vulkaanid nime saanud.

Antiikaja vulkaanikäsitlus on üksikasjalikult Pseudo-Vergiliuse õpetusluuletuses
"Etna".

Vulkaanid ei paikne ükskõik kus. Maakoor on jaotunud umbes tosinaks suuremaks ja
paljudeks väiksemateks laamadeks, mis aeglaselt liiguvad. Vaba ruumi aga laamade
vahel pole, mistõttu nad pidevalt omavahel hõõrduvad ja kokku põrkavad.

Maa sügavusest tõusvate kuumade ainevoogude kohal laamad lahknevad. Tekkinud
tühimikku pressitakse aga pidevalt uut magmat. Niisugustele kohtadele tekivad
ookeani keskahelikud.

Et lahknemine toimuda saaks, peab kusagil mujal toimuma koondumine, mis
väljendub ühe laama sukeldumises teise alla või kahe laama kokkupõrkes.
Niisugustele kohtadele tekivad süvikud ja mäestikud. Nii lahknemise kui
sukeldumise ehk subduktsiooniga kaasneb vulkaaniline aktiivsus.

Vahevööst tõusvate kuumade ainevoogude tagajärjel hakkab maakoor õhenema ja
pragunema. Tekkinud tühimiku täidab Maa sügavusest ülespoole surutav kivimmass,
mis rõhu vähenemise tõttu adiabaatiliselt sulama hakkab. Sulaainese ehk magma
tihedus on väiksem kui sama koostisega kivimeil, mistõttu surutakse ta
maapinnale. Tavaliselt toimub seda tüüpi vulkanism ookeanisügavustes.
Ookeanibasseinid ongi tekkinud maakoore rebenemisest (vaata artiklit Wilsoni
tsükkel). Kuid ka mandrilise maakoore rebenemisel tekivad vulkaanid, näiteks
Ida-Aafrika riftivööndi vulkanism. Mõnikord on aga ookeani keskahelik
merepinnast kõrgemal (Island).

Selle vulkanismitüübi tagajärjel tekivad ookeani keskahelikud, mustad
tossutajad, padilaava ja ookeaniline maakoor. Peamiseks pursketüübiks on
basaltne laava.

Vulkaanid tekivad ka siis, kui omavahel põrkuvad kaks ookeanilise maakoorega
laamaosa või ookeaniline ja mandriline laam. Ookeaniline maakoor on raskem
(suurema tihedusega) ning surutakse mandrilise või mõnel juhul ka teise
ookeanilise laama alla. Sukelduv laam satub järjest suureneva rõhu kätte,
mistõttu hakkavad merepõhjas moodustunud vett sisaldavad mineraalid ja kivimid
moonduma, vabastades kristallstruktuuris sisaldunud vee kivimite pooriruumi. See
tegur alandab kivimite sulamistemperatuuri olulisel määral, mistõttu hakkavad
kivimid sulama ning tekkinud magma hakkab taaskord ülespoole tungima.
Magmatilgad koonduvad ja moodustavad lõpuks magmakambreid, nende kohale tekivad
aga vulkaanid. Seda tüüpi vulkanismi nimetatakse ka subduktsioonivööndi
vulkanismiks. Väga levinud on sellist tüüpi vulkanism Vaikse ookeani aktiivsetel
äärtel ehk Vaikse ookeani tulerõngas. Eestile lähimad seda tüüpi tegevvulkaanid
asuvad Vahemere piirkonnas.

Et sulamagma läbib maapinna poole liikudes paksu mandrilise maakoore
(ookeanilise ja mandrilise maakoorega laama kokkupõrke korral), siis sulatab ta
ka seda ning seguneb selle materjaliga. Mandriline maakoor on aga väga
varieeruva koostisega ning seetõttu on ka subduktsioonivööndite vulkanism
mitmekesine. Tekkinud vulkaanilistest kivimitest on levinumad basalt, andesiit,
datsiit ja rüoliit (subduktsioonivööndi vulkanism ning ühtlasi kogu mandriline
maakoor on keskmiselt andesiitse koostisega). Vulkanism on tihti plahvatusliku
iseloomuga, sageli kaasnevad purskega lõõmpilved.

Kui põrkuvad kaks mandrilise maakoorega laama, siis on tulemuseks mäestike teke,
kuid vulkanismi sellega reeglina ei kaasne. Samuti ei kaasne vulkanismi sellise
laamadevahelise piiriga, kus laamad ei liigu üksteise poole või üksteisest
eemale, vaid ainult nihkuvad teineteise suhtes (näiteks San Andrease murrang,
mis eraldab Vaikse ookeani ja Põhja-Ameerika laamu).

Esineb siiski ka vulkaane, mis ei paikne laamade piiridel. Kuulsad näited on
Hawaii saared ja Yellowstone'i vulkaan. Siin on tegemist kuuma täpi
vulkanismiga. Kuuma täpi all on vahevööst tõusvad kuumad ainevood, mis kõrgemale
tõustes sulavad ning tekitavad vulkaane. Kuuma täpi vulkanism võib esineda nii
mandrilise kui ka ookeanilise maakoorega laama kohal. Mõned kuumad täpid on
olnud nii võimsad, et tekitasid hiiglaslikke platoobasalte ja ookeanilisi
platoosid (vaata artiklit Suur magmaprovints). Ka Island on üle merepinna
ulatunud just seetõttu, et lisaks ookeani keskaheliku kohal paiknemisele on tema
all ka kuum täpp. Mandrite alused kuumad täpid võivad panna aluse mandri
rebenemisele, mis areneb hiljem edasi ookeaniliseks basseiniks koos lahknevate
laamade tekitatud vulkanismiga (nii on tekkinud Atlandi ookean). Et kuum täpp
püsib ühe koha peal, tema kohal olev laam aga liigub, siis moodustab kuuma täpi
vulkanism sageli ahelikus paiknevaid saarestikke (näiteks Hawaii saared).

Kõige üldisemalt jaotatakse vulkaanid lõhe- ja lõõrvulkaanideks. Lõhevulkaanide
korral toimub vulkaanilise materjali väljutamine piklikust lõhest, mis tekib
reeglina maakoores valitsevate venituspingete tagajärjel (riftistumine).
Lõhevulkaanide kõige tüüpilisemaks purskeproduktiks on vedel basaltne laava,
kuid esineb ka teistsuguse koostisega laavat, vulkaanilist tuhka ning
vulkaanilisi gaase. Lõhevulkaane esineb näiteks ookeani keskahelikes. Maismaal
on nad esindatud Islandil, mis asetsebki Atlandi ookeani keskahelikul.
Lõhevulkaanide pursked ei ole tänapäeval maapinnal kuigi tavalised, kuid
geoloogilises ajas on peamiselt basaltseist laavavooludest moodustunud
hiiglaslikud magmaprovintsid, mis on valdavalt lõhevulkaanide vulkanismi
tagajärg.

Lõõrvulkaanist väljuvad vulkaanilised produktid maapinnale läbi enam-vähem ümara
läbilõikega lõõri, mis lõpeb kraatriga. Selline vulkaanitüüp on maapinnal
tavalisim ja nii enamik inimesi vulkaane ette kujutabki. Lõõrvulkaanid
jaotatakse mitmesuguste tunnuste alusel veel kihtvulkaanideks, kus esineb nii
laavat kui ka vulkaanilist tuhka, sageli kihiti, kilpvulkaanideks, mis koosneb
peamiselt basaltseist laavavooludest, šlakikoonusteks, mis on monogeneetilised
suhteliselt väiksed valdavalt šlakist koosnevad künkad, maarideks, mis on
magmalise kuumutamise abil paisunud põhjavee põhjustatud plahvatuslehtrid, ja
teisteks liikideks.

Võimsate vulkaanipursete tagajärjel võib magmakamber osaliselt tühjeneda, jättes
ülalasuva vulkaani toetuseta, mille tagajärjel viimane sisse variseb, jättes
järgi negatiivse pinnavormi, mida nimetatakse kaldeeraks.

Kilpvulkaanid on võrreldes ülejäänud vulkaaniehitistega suhteliselt lamedad.
Selle põhjuseks on kilpvulkaanide vulkaaniliste produktide keemilisest
koostisest tulenevad omadused. Kilpvulkaanid purskavad reeglina aluselist
laavat, mis võrreldes ränirikkamate laavadega on tunduvalt vedelam. Seega saab
laava kraatrist kaugemale voolata, moodustadeski lameda kilpvulkaani.

Kihtvulkaan on suhteliselt suur ja pikaealine valdavalt koonilise kujuga
vulkaaniline pinnavorm, mis on tekkinud vulkaanilõõrist pärit vulkaanilise
materjali kuhjumisel maapinnale.

Kihtvulkaanid on laia levikuga, ehkki enamasti on nad seostatavad
subduktsioonivööndi vulkanismiga. Reeglina kujutavad inimesed vulkaani just
kihtvulkaanina. Kihtvulkaanid tegutsevad suhteliselt tihti ja tulevad reljeefis
hästi esile. Enamik ajaloolise aja suuri ja kuulsaid vulkaanipurskeid on seotud
kihtvulkaanidega.

Kõige suuremad vulkaanid on kilpvulkaanid ja kõige väiksemad vulkaanid on
šlakikoonused. Kihtvulkaanid on reeglina suuremad kui šlakikoonused, kuid
väiksemad kui kilpvulkaanid. Kihtvulkaani nimi tuleb ettekujutusest, et vulkaani
läbilõige koosneb vahelduvatest laava ja tefra kihtidest. Kihtvulkaanid võivad
enda koosseisu haarata ka väiksemaid vulkaane, näiteks šlakikoonuseid.

Kihtvulkaanid on levinud peaaegu kõigis piirkondades, kus esineb vulkanism, kuid
kõige levinumad on nad mandrilise ja ookeanilise maakoorega laama
kokkupõrkepiiril ehk subduktsioonivööndeis. Divergentses vööndis ehk laamade
lahknemispiirkonnas esinevad kihtvulkaanid harva, näiteks Kilimanjaro. Ookeanide
keskahelikel kihtvulkaanid praktiliselt puuduvad, kui välja jätta Island (Hekla
ja Askja), mis lisaks asetsemisele keset ookeani keskahelikku asub ka kuuma täpi
kohal. Kuuma täpi kohal võivad olla nii kiht- kui ka kilpvulkaanid.

Šlakikoonus on vulkaanilise tekkega kooniline küngas või mägi, mis koosneb
peamiselt šlakist ja muust püroklastilisest materjalist.

Püroklastiline materjal, millest šlakikoonused on moodustunud, on enamasti
basaltse või andesiitse koostisega. Koonused on enamasti järsu kaldega
(10...40°). Aluselise koostise ja sellele vastava mineraalide sisalduse tõttu on
šlakikoonused tumedat värvi. Vulkaaniline materjal, millest koonused on
moodustunud, on kiirest jahtumisest tulenevalt enamasti klaasja struktuuriga.
Koonuste kõrgus ulatub enamasti mõnekümnest mõnesaja meetrini.

Šlakikoonused esinevad tihti kiht- või kilpvulkaanide jalamitel, moodustades
parasiitkoonuseid, mis toituvad peavulkaaniga samast magmakambrist. Šlakikoonuse
tipus on kausjas kraater. Šlakikoonused on monogeneetilised vulkaanid ehk kord
tegevuse lõpetanud koonused enam aktiivseks ei muutu.

Maar on vulkaanilise plahvatuse tagajärjel tekkinud negatiivne pinnavorm. Maarid
on suhteliselt madalad, lameda põhjaga ja laiad vulkaanilised kraatrid, mis on
enamasti täitunud veega, moodustades maarijärve.

Plahvatuste põhjuseks on kuuma magma tungimine põhjaveekihti, mille tagajärjel
osa põhjaveest aurustub ja põhjustab suure rõhu tõttu plahvatuse. Selle käigus
väljapaiskunud materjal moodustab kraatrivalli, aga kraatrisse koguneb vesi, mis
moodustab järve.

Kaldeera põhja võib tekkida järv, näiteks Crater Lake USA-s, mis moodustus
kunagise vulkaani Mazama kokkuvarisemisel. Kui vulkaan on endiselt aktiivne,
tekib kaldeera põhja uus kraater, nagu näiteks Aso vulkaanil Jaapanis.

"Supervulkaan" ehk "hiidvulkaan" on suhteliselt hiljuti loodud termin, millega
tähistatakse Maa ajaloo kõige võimsamaid vulkaanipurskeid. Ajaloolisel ajal
ühtegi supervulkaani purset esinenud ei ole. Supervulkaanid võivad olla seotud
kuuma täpi vulkanismiga (näiteks Yellowstone'i vulkaan), aga ka
subduktsioonivöönditega (näiteks Toba vulkaan). Tavaliselt ei ole sellised
vulkaanid lihtsalt äratuntavad, sest esiteks on nad tohutu suured ning teiseks
oli purse nii võimas, et vulkaanist jäi järele vaid kaldeera ehk hiiglaslik lohk
maapinnas, mitte mägi.

Supervulkaanide poolt õhkupaisatud vulkaanilisel tuhal ja aerosoolidel on
kliimale ja elustikule väga tugev mõju. Arvatakse, et Maa ajaloo suurima
väljasuremissündmuse Permi ajastu lõpul põhjustas Siberi platoobasaldi teke,
mida võibki käsitleda supervulkaani purskena.

Supervulkaanid on pälvinud Ameerika Ühendriikide meedias viimasel ajal
tähelepanu, sest Yellowstone'i vulkaan ilmutab elavnemise märke. Selle vulkaani
purse oleks väga raskete tagajärgedega mitte ainult USA-le, millest suur osa
mattuks vähemalt meetripaksuse tuhakihi alla, vaid tõenäoliselt kogu maailmale.

Suurem osa Maa vulkanismist toimub ookeanisügavustes, kus kaks ookeanilist laama
üksteisest eemalduvad. Seda tüüpi vulkanism esineb maismaal ainult Islandil.
Põhiline purskeprodukt on vedel basaltne laava. Kui laava purskub välja, siis
jahtub ja tardub ta pind külma mereveega kokku puutudes väga kiiresti. Seetõttu
moodustub midagi kotilaadset, mille sees olev vedel laava vormib ta
padjalaadseks laavakogumiks, mida tuntaksegi padilaavana. Sellist tüüpi
vulkaaniline maastik katabki suurt osa ookeanide põhjast, kui jätta arvestamata
vulkaaniliste kivimite peale ladestunud meresetted. Ookeanide keskahelikus
esinevad lõhevulkaanid, sest magma tuuakse vahevööst üles daikide ehk plaatjate
intrusioonidena, mis pinnani jõudes moodustavadki lõhepurskeid.

Ookeanide vulkanism ei pruugi aga olla seotud keskahelike ja laamade
lahknemisega. Ka kuumad täpid tekitavad merepõhja vulkaanilisi mägesid. Need on
peamiselt lõõrvulkaanid. Üle merepinna ulatudes moodustuvad sellistest
vulkaanidest ookeanilised saared, mis on eriti levinud Vaikses ookeanis.

Suurte magmaprovintside ehk väga võimsate kuumade täppide tegevuse tulemusel
moodustuvad hiiglaslike mõõtmetega ookeanilised basaltplatood.

Valdavalt vedelal kujul vulkaanist väljutatud ainet nimetatakse laavaks. Laava
ei ole täielikult vedel, vaid sisaldab gaasilisi ja tahkeid komponente.
Gaasilised komponendid moodustavad rõhu vähenemise tõttu vedelikust eraldunud
gaasimullid, peamiselt veeaur ja süsinikdioksiid, ning tahked komponendid on
kristallid ja kivimite fragmendid.

Magmat (ka laavat) ja sellest moodustunud tardkivimeid klassifitseeritakse
vastavalt keemilisele koostisele. Magma koostis on väga tähtis, sest sellest
sõltub otseselt vulkanismi iseloom.

Kõige levinum komponent tardkivimeis on ränidioksiid. Geoloogias on kombeks
nimetada rohkem räni sisaldavaid kivimeid happelisteks ning ränivaesemaid
aluselisteks.

Aluselise magma temperatuur on keskmiselt 900–1200 °C, happelisel magmal aga
keskmiselt 700–800 °C.

Mida enam on magmas räni, seda viskoossem ta on. Räni katioon seostub nelja
hapniku aniooniga, moodustades nn räni tetraeedreid, mis omakorda üksteistega
tippepidi liitudes moodustavad suuremaid kobaraid. Suurenenud sisehõõrde tõttu
on happeline magma tuhandeid kordi viskoossem aluselisest. Ränirikka laava
suurema viskoossuse põhjustab tema madalam temperatuur kraatrist väljumise
hetkel.

Mida viskoossem on magma, seda plahvatuslikum on sellega kaasnev vulkanism.
Happelised kivimid ja magma tekitavad enamasti plahvatusliku vulkanismi ning
aluseline magma tekitab enamasti rahuliku vulkanismi. See on nii seetõttu, et
viskoossest magmast ei pääse eraldunud gaasid hõlpsalt välja, vaid tekitavad
ülerõhu ning lõpuks raevukalt vabaks murdes pihustavad ka magma peenteks
tükkideks, mis seejärel tefrana maapinnale langeb.

Rahulikuma aluselise vulkanismi tagajärjeks on peamiselt basaltsed laavavoolud,
sest aluselise laava tardumisel tekib basalt. Happeline laava on vähem levinud,
sellest moodustunud kivimit nimetatakse rüoliidiks. Happeline magma võib tarduda
ka pimsi ja vulkaanilise klaasi ehk obsidiaanina. Koostiselt rüoliidi ja basaldi
vahepealseid kivimeid nimetatakse datsiidiks ja andesiidiks. Vulkaaniliste
kivimite loetelu sellega ei piirdu, kuid ülejäänud neist esinevad oluliselt
harvem.

Tahkel kujul vulkaanist väljutatud materjali nimetatakse tefraks. Vastavalt
suurusele jaotatakse tefra vulkaaniliseks tuhaks, lapillideks ning
vulkaanilisteks pommideks. Vulkaaniline tuhk koosneb osakestest, mille läbimõõt
on kuni 2 mm, vulkaaniliste pommide läbimõõt on vähemalt 64 mm, vahepealse
suurusega osakesi nimetatakse lapillideks. Vulkaanilise tuha taas kivimiks
liitumise tulemuseks on tuff. Lõõmpilvest mahajäänud tulikuumast vulkaanilisest
tuhast tekib ignimbriit.

Vulkaanipursetega kaasneb ka suurte koguste gaasiliste ainete atmosfääri
paiskumine. Peamised vulkaanilised gaasid on veeaur ja süsinikdioksiid.
Vulkaanilised gaasid väljuvad koos laava ja tefraga kraatrist, kuid lisaks
võivad leida tee atmosfääri ka vulkaani nõlvadel paiknevaist fumaroolidest.

Tavaliselt jaotatakse vulkaanipursked kaheks: plahvatuslikeks ja efusiivseteks.
Plahvatuslikud vulkaanipursked on raevukamad, sest magma on suurema
ränisisalduse tõttu paksem ega pääse nii kergelt kraatrist välja. Plahvatuslike
pursetega kaasnevad maavärinad, vulkaanilise ja lõõmtuha pilved ning
laavavoolud. Plahvatuslik vulkanism on omane eelkõige vulkaanidele, mida toitev
magma on segunenud ränirikkama mandrilise koore materjaliga. Sageli ongi vastav
magma mandrilise koore osalise ülessulamise tulemiks. Tavaliselt on plahvatuslik
vulkanism seotud subduktsioonivöönditega. Just seda tüüpi vulkaanidega on seotud
kõige võimsamad ja kuulsamad vulkaanipursked. Reeglina tegutsevad nad lühikest
aega ja sellele järgneb pikem paus.

Ränivaesem ehk aluseline magma on oluliselt vedelam ning voolab kraatrist välja
rahulikumalt. Tüüpiline purskeprodukt on basalt, harvem vulkaaniline tuhk.
Basalt on ultraaluselise koostisega vahevöö osalise sulamise tulemus, mistõttu
tekib basalt peamiselt siis, kui teekonnal maapinnani pole magma mandrilise
maakoore materjaliga oluliselt segunenud. Sellist tüüpi vulkaanid ei kujuta
endast väga suurt ohtu, välja arvatud laavavoolud, mis võivad voolata kraatrist
väga kaugele ja hävitada kõik enda teele jääva. Inimohvreid aga sellega reeglina
ei kaasne, sest laava liikumine on piisavalt aeglane, et inimesed jõutaks
evakueerida.

20. sajandi algul lõi itaalia geoloog Giuseppe Mercalli vulkaanipursete
klassifikatsiooni, mis põhines tuntud vulkaanidele iseloomulikul käitumisel.
Süsteem on tänapäevalgi kasutusel, ehkki tema subjektiivsuse tõttu mitte nii
laialt kui varem.

Stromboli-tüüpi purse on pideva ja pikaajalise aktiivsusega ning sellega
kaasnevad mõõduka intensiivsusega plahvatuslikud pursked.

Vulcano-tüüpi purse on raevukam kui Stromboli-tüüpi vulkaanil, purskepilv tõuseb
kõrgemale ja plahvatused võivad hävitada osa vulkaaniehitisest.

Pliinia-tüüpi purse on plahvatuslik ja väga ohtlik. See on saanud nime Vesuuvi
purske järgi, mis hävitas Pompei. Seda tüüpi pursked teevad ajalugu. Purskega
kaasneb suur kogus püroklastilist materjali ja purskepilv võib tõusta kümnete
kilomeetrite kõrgusele. See pursketüüp jagatakse subpliinia-, pliinia- ja
ultrapliinia-tüüpi purseteks. Nende nimi tuleb sellest, et seda tüüpi purset
kirjeldas esimesena Plinius Noorem kahes Tacitusele saadetud kirjas.

Pelée-tüüpi purse ei ole otseselt seostatav purske võimsusega, kuid seda tüüpi
vulkaanipursetele on omased lõõmpilved. See nimi tuleb Martinique'i saarel
asuvast Pelée vulkaanist, mis aastal 1902 hävitas täielikult Saint Pierre'i
linna.

Vulkaanilise plahvatuslikkuse indeks ehk VEI (Volcanic Explosivity Index) on
võetud kasutusele, et muuta vulkaanipursete võimsuse hindamine vähem
subjektiivseks. Arvestatakse väljapaisatud tefra kogust, purskepilve kõrgust ja
hinnanguid purske võimsusele. Skaalal ei ole ülemist piiri. Magnituud 0
omistatakse mitteplahvatuslikele Hawaii-tüüpi pursetele, mille käigus paisati
atmosfääri vähem kui 104 m³ tefrat. Ajaloolise aja võimsamaid purskeid
hinnatakse magnituudiga 7–8 (100–1000 km³ tefrat). Magnituudi suurenemine ühe
ühiku võrra tähendab plahvatuslikkuse kümnekordset suurenemist.

Vulkaanipursete kestus varieerub suurtes piirides. Stromboli on tegutsenud juba
viimased 2500 aastat, mistõttu nimetatakse teda Vahemere majakaks. Kümneid
aastaid on tegutsenud ka näiteks Etna (Itaalia), Erta Ale (Etioopia), Yasur
(Vanuatu), Sangay (Ecuador), Erebus (Antarktika) jne. Enamik pursetest ei ole
siiski nii pikaealised. Ühe päevaga piirdub umbes 10% vulkaanidest, suurem osa
neist lõpetab tegevuse kolme kuuga ja vaid väga vähesed tegutsevad üle kolme
aasta järjest. Pursete mediaanpikkuseks on 7 nädalat.

Sageli jagatakse vulkaanid tegevateks, uinunuteks ja kustunuteks. Tegevvulkaan
on vulkaan, mis on pursanud ajaloolisel ajal. Uinunud vulkaani tegevust pole
kunagi kirjeldatud, kuid tema aktiveerumist peetakse tulevikus tõenäoliseks.
Kustunud vulkaan arvatakse olevat oma tegevuse igaveseks lõpetanud.

Dokumenteeritud vulkaanipurskeid on teada umbes 550 vulkaani kohta. Viimase 10
000 aasta jooksul on tegutsenud umbes 1500 vulkaani. Need arvud kehtivad aga
vaid siis, kui vaatluse alla võetakse maismaal toimunud vulkaanipursked. Suurem
osa laavast produtseeritakse ookeanide keskmäestikes ning kui kõik sealsed
laavalõhed ka tegevvulkaanide hulka arvata, võib nende koguarv ületada miljoni.

Vulkaanidel on kindlad teadaolevad asukohad ja nende pursked pole nii raskesti
ennustatavad kui näiteks maavärinad, kuid vulkaanilistes piirkondades on head
viljakad mullad, mistõttu vulkaanide jalamil elab palju inimesi. Seetõttu
kujutavad vulkaanid endast inimestele siiski suurt ohtu. Vulkaanide tagajärjel
elu kaotanud inimeste arv on umbes suurusjärgu võrra väiksem maavärina ohvrite
arvust.

Peamised vulkaanidega seotud ohud on laavavoolud, vulkaaniline tuhk, lõõmpilved,
lahaarid, maalihked, vulkaaniline gaas, tsunamid ja kliimamuutus. Nende
tagajärgedeks võivad olla materiaalne kahju hävitatud hoonete, infrastruktuuri
ja põllumaa näol, nälg, veereostus, haiguste levik, uppumine, lämbumine jne.

Vulkaanilise tuha sajud põhjustavad ebameeldivusi, kuid tavaliselt ei tapa
inimesi. Küll võivad aga vulkaanilise tuha pilved ohustada lennukimootoreid,
mistõttu lennutrasse vahel muudetakse, et vältida aktiivseid vulkaane ja nende
purskepilvi.

Lahaarid on vulkaanilised mudavoolud, mis koosnevad peamiselt veest ja
püroklastilisest materjalist ning liiguvad mööda vulkaani nõlvu laskuvaid
jõeorge. Tuntuim lahaariga seotud õnnetus juhtus 1985 Colombias, kui lahaar
hävitas täielikult vulkaanist 40 km kaugusel asunud Armero linna. Lahaaride
tekkele aitab kaasa see, kui vulkaanide tipud on kaetud lume ja jääga, mis
purske korral kiiresti sulades mudavooluks muutub.

Plahvatuslikke vulkaanipursked võib tekitada tsunami, mis ümbritsevail rannikuil
hävitustööd korda saadab. Üks ajaloolise aja kuulsamaid vulkaanipurskeid on
Krakatau 1883. aasta purse, mille ohvrid surid peamiselt just tsunami
tagajärjel.

Vulkaanilised gaasid võivad tappa otseselt, näiteks lämbumine õhust raskema ja
seetõttu maad mööda liikuva süsinikdioksiidi pilves, aga ka kaudselt. Arvatakse,
et Maa ajaloo suurima väljasuremissündmuse Permi ajastu lõpul käivitasid
hiiglaslike vulkaanipursete läbi atmosfääri vabanenud vulkaanilised gaasid, mis
tekitasid happevihmasid ning muutsid oluliselt klimaatilisi tingimusi.

Allpool olev tabel esitab mõned viimase paari sajandi jooksul toimunud
inimohvritega lõppenud vulkaanilised õnnetused, surmajuhtumite arvu ja nende
peamise põhjuse.



https://et.wikipedia.org/wiki/Vatikan

Vatikan on Roomas asuv merepiirita linnriik. Ta on väikseima pindala ja elanike
arvuga riik maailmas.

Vatikan on Euroopa ainuke teokraatia. Moodustati tänapäevasel kujul Rooma
paavsti ja Itaalia valitsuse vaheliste Lateraani kokkulepetega 1929. aastal.
Vatikan on katoliikliku kiriku keskus. Kirikuriigi pea on paavst.

Vatikani linn, ametliku nimega Vatikani Linnriik, on vaid maismaaga piirnev
suveräänne linnriik, mille territoorium koosneb müüriga ümbritsevast enklaavist
Roomas. Ligikaudu 44 hektari suurune (110 aakrit) ja rahvaarvuga 451 inimest, on
Vatikan väikseim riik maailmas nii rahvaarvu kui ka pindala poolest.

Vatikani linn on linnriik, mis ametlikult loodi suveräänse riigina 1929. aastal
ja on seega selgelt eraldiseisev osa roomakatoliku kiriku keskvõimust, mida
tuntakse ka kui Püha Tooli ning mis eksisteeris kaua enne 1929. aastat. Vatikani
linna määrused ja korraldused avaldatakse itaalia keeles. Seevastu Püha Tooli
ametlikke dokumente väljastatakse enamasti ladina keeles. Neil kahel
juriidilisel objektil on isegi erinevad passid. Püha Tool, olles mitte riik,
väljastab vaid diplomaatilisi passe ja teenistuspasse, seevastu Vatikani linn
väljastab tavalisi passe. Mõlemal juhul on väljastatavate passide hulk äärmiselt
väike.

Lateraani leping, mis allkirjastati 1929. aastal, oligi aluseks iseseisva
linnriigi tekkele. Leping kirjeldas riiki kui uut moodustist (preambuli III
artikkel), mis ei olnud varasema Kirikuriigi järeltulija (756–1870), mis oli
varem ümbritsenud tervet Itaalia keskosa. Enamik selle territooriumist liideti
Itaalia Kuningriigiga aastal 1860; Paavstiriigi viimane osa, mis oli Rooma
lähistel asuva territoorium, liideti kümme aastat hiljem – aastal 1870.

Vatikani linn on mitte sünnijärgse valitseja, vaid valitud monarhi poolt juhitud
riik, mille eesotsas on Rooma piiskop ehk Rooma paavst. Kõige kõrgemad linna
funktsionäärid on kõik katoliku kiriku vaimulikud. Suveräänset Püha Tooli
territooriumi ja paavsti residendi asukohta kutsutakse ka apostellikuks paleeks.

Paavstid on elanud sellel territooriumil, mis 1929. aastal sai nimeks Vatikani
linn, sellest ajast peale, kui nad naasid pagulusest Avignoni linnast 1377.
aastal. Varem resideerisid nad Lateraani palees, mis asus hoopis Rooma teises
otsas ja mis oli elamiskõlbmatu aastast 1377 alates. Kokkulepete
allkirjastamine, mis lõid uue riigi, võtsid aset hilisemas hoones, mille järgi
nimetatakse ka vastavaid lepinguosasid Lateraani kokkulepeteks ning mille järgi
tuntakse seda lepingut ka tänapäeval.

Paavst on riigipea ja ka valitsuse juht Vatikanis. Need funktsioonid on erinevad
tema primaarsest kohustusest – olla Rooma peapiiskopkonna piiskop. Termin Püha
Tool vihjab pigem paavsti spirituaalsele ja pastoraalsele valitsemisele, mitte
Vatikani riigile. Püha Tooli poliitikat viiakse läbi eelkõige just Rooma Kuuria
kaudu. Tema ametlik nimetus, mis puudutab Vatikani Linnriiki on „suveräänne
Vatikani Linnriigist“.

Paavsti aujärg on mittepärilik ja ta on valitav monarh, kelle nimetab ametisse
Kardinalide Kolleegium ehk konklaav. Samal ajal on paavst ka monarh, mis
tähendab seda, et tal on täielik seadusandlik, täidesaatev ja kohtuvõim Vatikani
linna üle. Paavst nimetatakse ametisse eluks ajaks kardinalide konklaavi poolt
ning ta peab olema alla 80 aasta vanune.

Paavsti otsene valitsusametnikust alluv, kes vastutab Vatikani linna eest, on
Paavstliku Komisjoni President Vatikani Linnriigis, kes aastast 1952 kätkeb
endas funktsioone, mis varem kuulusid Vatikani linna kubernerile. Aastast 2001
kuulub Paavstliku Komisjoni Presidendile Vatikani Linnriigis ka tiitel, mille
nimetus on Vatikani Linnriigi Kubermangu President. Paavst resideerib paavsti
eluruumides Paavsti Palees, mis asub Püha Peetruse väljaku kõrval. Just sealt
korraldab ta oma valitsemist ja kohtub teiste maade välisesindajatega.

13. märtsil 2013 valiti paavstiks Franciscus. Itaallasest kardinal Giovanni
Lajolo teenib hetkel Paavstliku Komisjoni Presidendina Vatikani Linnriigis.
Paavst Benedictus XVI nimetas ta ametisse 11. septembril 2006.

Just sellel algselt asustamata territooriumil, mis asub vastastikuliselt Tiberi
jõega Rooma linnas, asus Agrippina Vanem (14 eKr – 18. oktoober 33 pKr)
kuivendama mäeküngast ning ümbritses ja ehitas sinna oma aiad 1. sajandi
varajases alguses pKr. Imperaator Caligula (37–41) alustas sinna tsirkuse
ehitamist (40 pKr), mis hiljem lõpetati keiser Nero poolt ning mis kandis
nimetust Circus Gaii et Neronis, mida tavaliselt nimetati lihtsalt Nero
Tsirkuseks. Vatikani obelisk oli algselt võetud imperaator Caligula poolt
Heliopolisest ning oli mõeldud kaunistamaks tema tsirkuse esist ning on samal
ajal ka selle algselt tsirkuse viimane nähtav jäänuk. See territoorium muutus
paljude kristlaste jaoks märtripaigaks pärast suurt Rooma põlengut keiser Nero
ajal, aastal 64 pKr. Antiikne pärimus väidab, et just siis ja selles tsirkuses
otsustati Püha Peetrus pea alaspidi risti lüüa. Tsirkuse vastas asus surnuaed,
mis on eraldatud Via Cornelia poolt. Ehitati mitmesuguseid matusemonumente,
mausoleume ja väikesed hauakambrid ning ka altareid paganatest jumalatele, kes
pärinesid erinevatest polüteistlikest religioonidest. Need ehitised püsisid kuni
Püha Peetruse Constantinuse Basiilika taastamise alguseni umbes 4. sajandi
esimesel poolel. Selle antiikse nekropoli jäänused tulid päevavalgele sajandite
jooksul erinevate renoveerimiste käigus, mida viisid läbi mitmed paavstid.
Renoveerimiste sagedus suurenes märgatavalt just renessansi ajal. Kõik see
kestis nii kaua, kuni paavst Pius XII käskis kogu selle territooriumi 1939–1941
süstemaatiliselt läbi kaevata.

1870. aastatel jäid paavsti poolt valitsetavad territooriumid saatuse hooleks,
kuna Rooma ise annekteeriti Piemonte maakonna poolt juhitud vägede poolt, mis
olid samas liitnud ka ülejäänud Itaalia, pärast paavstivägede marginaalset
vastuhakkamist. 1861–1929 oli paavsti staatus kui „Rooma küsimus“. Nad jäeti
segamatult oma paleesse elama ning neile anti teatud tunnustus, muuhulgas ka
õigus saata ja vastu võtta välissaadikuid. Samas ei tunnustanud nad Itaalia
kuninga õigust valitseda Roomat ja nad keeldusid lahkumast Vatikani
territooriumilt. See küsimus oli lahtiseks nii kaua, kuni see viimaks 1929.
aastal lahenduse leidis. Teised riigid jätkasid diplomaatilisi suhteid Püha
Tooli kui välisriigiga. Praktiliselt ei teinud Itaalia aga midagi, segamaks Püha
Tooli tegemistesse Vatikani müüridest seespool. Samas hõivasid nad suure osa
kirikuvarast muudes piirkondades, sh ka paavsti teise ametliku residentsi.
Paavst Pius IX, (1846–1878) Paavstiriigi viimane valitseja, väitis, et pärast
seda, kui Rooma annekteeriti, on ta kui „Vatikani vang“. Esimese maailmasõja
ajal taotlesid Saksamaa ja Austria luua iseseisvat kirikuriiki Tiroolis,
Baleaaridel või Liechtensteinis (Paavst Baleari saartele. Kaja, 17. veebruar
1929, nr 41, lk. 8). Vatikani probleem leidis lahenduse alles 11. veebruaril
1929 Itaalia ja Püha Tooli omavaheliste lepingutega.

Leping allkirjastati Benito Mussolini, kes esindas kuningas Vittorio Emanuele
III ning Vatikani riigisekretäri Pietro Gasparri vahel, kes esindas paavst Pius
XI. Lateraani leping ja kokkulepe rajas iseseisva Vatikani Linnriigi ning
garanteeris katolitsismile eristaatuse Itaalias. 1984. aastal sõlmiti uus
kokkulepe Püha Tooli ja Itaalia riigi vahel, millesse toodi sisse teatud
muudatused võrreldes varasema lepinguga, sh määratleti katolitsismile ka uus
positsioon Itaalia riigiusundina.

Vatikani Linnriigi poliitikat viiakse läbi absoluutse valitava monarhia, millega
seoses kuulub võim roomakatoliku kiriku peale. Paavst kasutab ex officio
põhimõtet, samal ajal, kui tal on seadusandlik, täidesaatev ja kohtuvõim
Vatikani Linnriigi üle (eraldiseisev objekt Pühast Toolist), mis on väga
haruldane võimukombinatsioon valitava monarhiaga riigi puhul.



https://et.wikipedia.org/wiki/Sisalikulised

Sisalikulised' (Sauria) on laialt levinud roomajate rühm, kuhu kuulub üle 5600
liigi..

Sisalikuliste süstemaatika pole päris selge. Tavaliselt peetakse sisalikke
iseseisvaks alamseltsiks nimega sisalikulised (Lacertilia). Sellesse kuuluvad
kõik lepidosauruste elusolevad järeltulijad, mis ei ole sfenodondid (st
tuataara) ega maod.

Sisalikud elavad kõigil mandritel peale Antarktise, samuti enamikul saarestikel.

Enamasti on sisalikel jalad ja väliskõrvad, madudel need mõlemad aga puuduvad.
Kuna sisalikud on määratletud negatiivselt, madusid välja arvates, puuduvad neil
ainulaadsed ühised tunnused. Paljud, kuid sugugi mitte kõik sisalikud võivad
kiskjate eest põgenedes saba kehast eraldada (autotoomia). Suurel osal
sisalikest on arenenud nägemine, sealhulgas värvitaju, ning enamik neist suhtleb
niihästi kehakeele või eredate värvide kui ka feromoonide abil.

Sisalike pikkus varieerub mõnest sentimeetrist kameeleonidel nagu Brookesia
micra ja gekodel nagu Sphaerodactylus ariasae kuni ligi 3 meetrini suurimal
elusoleval sisalikul Komodo varaanil. Mõned väljasurnud varaanid olid samuti
suured. Väljasurnud mosasaurused, kes elasid vees, kasvasid kuni 17 meetri
pikkusteks, ning Austraalias 40 000 aasta eest väljasurnud varaan Megalania võis
kasvada kuni 7-meetriseks.

Selles artiklis on kasutatud prantsuskeelset artiklit fr:Sauria seisuga
15.12.2013.



https://et.wikipedia.org/wiki/Samblikud

Samblikud on kooselulised ehk sümbiootilised organismid, mis koosnevad seentest
ehk mükobiontidest ja fotobiontidest (vetikatest ja/või tsüanobakteritest).
Fotobiondina toimivad enamasti kas rohevetikad (sageli perekonnast Trebouxia,
80–85%, ent kokku 25 perekonda) või tsüanobakterid (sageli perekonnast Nostoc,
aga kokku 15 perekonda). Enamasti kuulub sambliku moodustanud seen kottseente
hulka, kas Ascomycota, või harvem Basidiomycota hõimkonda. Harvem on
mükobiondiks kandseen. Sealjuures on ühe konkreetse sambliku füsioloogia,
morfoloogia ja biokeemia enamasti erinev selle sambliku osadest, eraldikasvavast
seenest ja fotobiondist. Monofüleetilises süstemaatikas arvatakse samblikud
enamasti seente hulka, kuna domineerivamaks pooleks samblikus on üldjuhul
mükobiont, ning süsteemi on samblikud paigutatud mükobiondi liigi järgi.

Samblikud moodustavad puudel, kividel või maapinnal erineva kuju ja värvusega
talluseid. Leidub valge, rohelise, kollase, punase, pruuni, halli ja musta
värvusega lihheniseerunud seeni. Samblikud paljunevad vegetatiivselt või eoste
abil.

Samblike olulisus avaldub väga mitmeti – fotosünteesides suurendavad hapniku
hulka, suurendavad bioloogilist mitmekesisust, pakuvad elupaika ja on toiduks
teistele organismidele. Lisaks on samblikud head indikaatorid keskkonna
saastatuse määramisel. Tsüanobakter, kes võib olla fotobiondi rollis, suudab
siduda ka õhulämmastikku. Samblikud arvatakse olevat ühed vanimad organismid
kuival maal.

Esimesena esitas samblikku kahe erineva organismi kooseluvormina Šveitsi
botaanik Simon Schwendener 1867. aastal, tulles välja hüpoteesiga, et samblikke
ei võiks vaadelda kui autonoomseid taimi, vaid kui seeni, mis on seotud
vetikaga. Tollal ei olnud tema hüpoteesi toetamas põhjalikke katseid, hüpotees
toetus valgusmikroskoobis silmaga nähtule. Muidugi ei olnud paljud teised
tollased lihhenoloogid, nagu näiteks James Crombie ja Nylander, Schwendeneri
hüpoteesiga päri, kuna valitses üldine konsensus, et kõik elavad organismid on
autonoomsed. Tema duaalsuse teooria ei kogunud erilist populaarsust kuni 19.
sajandi lõpuni. 20. sajandi keskpaigas tõestas Eugen Thomas antud hüpoteesi
edukalt ka eksperimentaalselt.

Kuigi samblikud on harmoonilise kooselu sümbol, on samblikus peremeheroll seene
käes. Umbes 20% kõigist seeneliikidest eelistab sümbiontset elu. Mükobiont on
enamikus samblikes nii mahulises kui ka bioloogilises mõttes domineeriv
(suguliselt paljuneb vaid seenkomponent), seega käsitletakse samblikke
lihheniseerunud seentena. Fotobiont on samblikus stressis – ei paljune
suguliselt, väliselt muundunud, varuainete hulk vähenenud. Seeneniidid on
võimelised imema endasse õhuniiskust ja võtma keskkonnast vett, mineraalsooli ja
süsihappegaasi. Seeneniidistik ei suuda aga ise endale vajalikke toitaineid
valmistada. Samas peab mükobiont looma fotobiondile sobiva keskkonna, et tagada
võimalikult tõhus fotosüntees. Samblikus elavad vetikad sisaldavad kloroplaste
(nii-öelda päikesepatareisid). Vetikad saavad seeneniidistikust vajalikud ained
ning toodavad valgusenergiat kasutades toitaineid, mida seen vetikatest imeb.
Fotosünteesi produktidest piisab nii mükobiondi kui ka fotobiondi toitumiseks.
Mükobiont pakub fotobiondile aga kaitset konkurentide, liigse valguse või kiire
kuivamise eest. Nii toimub seene ja vetika vahel kooselu ehk sümbioos. Selline
kooselu muudab sambliku küll aeglaselt kasvavaks ning seega ei paku konkurentsi
kiirelt kasvavatele taimedele, kuid samas on samblik erinevate elukohatingimuste
suhtes vastupidav. Samblikud on pinnase suhtes vähenõudlikud. Neid võib leida
nii troopilistes vihmametsades kui ka toitainevaesemates kasvukohtades
(lumepiiril kõrgmägedes, tundrates, kõrbetes). Näiteks looduslikud tingimused
saartel ja rannikualadel on karmid ja ebasobivad paljudele organismidele. Paljud
samblikud suudavad taluda soolsust, korduvat kuivamist ja märgumist, suurt
valguse intensiivsust ning lainete ja tuulte hävitavat olemust, mistõttu on
rannikualad sobivateks kasvukohtadeks paljudele samblikele.

Lisaks võib neid rühmitada väliskeskkonna tegurite suhtes. Kaltsiidsed liigid
vajavad arenguks kaltsiumirikast substraati, nitrofiilsed lämmastikurikast
keskkonda ja hügrofiilsed liigid niiskust.

Samblik saab oma vee ja mineraalsed toitained ümbritsevast õhust koos
vihmaveega. Olles poikilohüdrilised e kõiguniiskuselised, ei suuda nad säilitada
suurtes kogustes vett ning tallus võib korduvalt läbi kuivada, ilma, et see
põhjustaks sambliku surma. Samblikud on vastupidavad nii kuumale, külmale kui ka
veepuudusele, kuid õhupuhtuse suhtes on nad erakordselt tundlikud. Samblikud ei
talu linnades levivaid gaase, nõge ega tahma. Seetõttu saab samblike kadumise
või säilimise järgi otsustada õhu puhtusastme üle. Seene ja vetika kooselu
tasakaal on kergesti rikutav. Gaasilised saastajad kahjustavad või hävitavad
samblikus vetikkomponendi, mille tagajärjel hukkub kogu taim. Suure tallusega
põõsas- ja lehtsamblikud on saastuse suhtes tundlikumad kui väikese ja liibunud
tallusega liigid.

Samblikutel ei ole lehti, juuri ega varsi. Varreks, juurteks ja lehtedeks
jagunemata taimekeha kutsutakse talluseks. Värvilt on samblikud hallikad,
rohekad või pruunikad, harvem kollakad. Kasvuvormi järgi jaotatakse samblikud
koorik-, leht- ja põõsassamblikeks. Leht- ja põõsassamblikke on võimalik
substraadilt eemaldada ning neid nimetatakse ühtlasi ka suursamblikeks. Koorik-
ehk pisisamblikud on liibuva tallusega, moodustades vähem märgatavaid
pulbrilisi, siledaid või krobelisi laike.

Samblike suur vastupidavus igasugustes kasvukohtades tuleneb sellest, et nad
koosnevad seeneniidistikust ja selle vahele põimunud vetikarakkudest ja/või
tsüanobakteritest. Siseehituselt jaotub enamike samblike tallus kihtideks. Kõige
pealmise kihi moodustab üksteisega tihedalt läbipõimunud seeneniidikiht ehk
koorkiht, selle all paikneb vetika rakkudest koosnev roheline vetikakiht ning
vetikakihi all omakorda jällegi ainult seeneniitidest koosnev hõredam kiht, kus
leidub tühimikke – südamikukiht. Pealmine seeneniitidest kiht kaitseb
fotosünteesivaid rakke väliskeskkonna mõjude eest. Iga fotobiondi rakk on
ümbritsetud eraldi hüüfiga ning mõnikord on fotobiondi rakud läbistatud
seenehaustoritega. Talluse koorkihis võivad paikneda mikropoorid, mille
ülesandeks võiks olla õhuvahetuse tagamine erinevate kihtide vahel. Lisaks
tavalisele 1 mükobiont ja 1 fotobiont vormile, võib esineda ka kolmeliikmelisi
sümbioose. Sümbioosis, kus sambliku ehitusest võtavad osa 1 mükobiont ja 2
fotobionti, moodustab üks fotobiontidest talluse peal või sees väiksemaid
moodustisi – tsefaloode (näiteks Peltigera aphthosa). Kuid võib olla ka 1
fotobiont ja 2 mükobionti, mis tähendab lihhenikoolset ehk samblikul kasvavat
seent (näiteks Chaenothecopsis pusilla). On ka olemas lihhenikoolsed samblikud
ehk samblikel kasvavad samblikud (näiteks Rimularia insularis).

Samblike ehituses võib esineda ka struktuure, mis pärinevad
seenemetaboliitidest. Näiteks mõnedel kooriksamblikel on leitud korteksis
polüsahhariidne kiht.

Samblikel on välja kujunenud kaks põhimõttelist paljunemisviisi – vegetatiivne
ja suguline. Vegetatiivselt paljunevad samblikud tallusetükikestega ning talluse
pinnalt eralduvate osakeste abil, nii levivad seenkomponent ja fotobiont koos,
mis tagab suurema võimaluse uue samblikutalluse arenguks. Iga osake koosneb
vetikarakust ja seda ümbritsevatest seeneniitidest. Levimine toimub tuule ja vee
abil. Seeneniidid võivad moodustada ka eoseid. Nende tootmine võib toimuda kahte
tüüpi viljakehades – apoteetsiumides või periteetsiumides. Täpsemalt paljuneb
siis mükobiont, kuna fotobiondi paljunemine sambliku koosseisus on pärsitud.

Sugulisel paljunemisel tekivad viljakehad, mis sisaldavad mükobiondi eoseid. Kui
eosed sobivates tingimustes idanevad, moodustuvad seenehüüfid ning kui antud
keskkonnas leidub ka sobivaid fotobiondi rakke, moodustub uus samblikutallus,
kui aga eosest arenev seeneniit uues kohas vajalikku vetikarakku ei leia, siis
ta hukkub. Viljakehade omadused on oluliseks määramistunnuseks. Sulgeosla ehk
periteetsium on suletud viljakeha, mille valmides areneb selle tippu avaus,
mille kaudu eosed vabanevad. Lehtereoslas ehk apoteetsiumis asuvad eosed aga
avatud eoslaval. Apoteetsium jaguneb omakorda vastavalt ehitusele ja kujule.
Sugulise paljunemise eeliseks on eoste rohkus, nad on kerged ja levivad väga
kaugele, samuti on nad vastupidavad erinevatele keskkonnatingimustele. Toimub
geneetiline rekombineerumine, mis on sobiv muutuvates keskkonnatingimustes.
Sugulise paljunemise halvaks küljeks on asjaolu, et mõlemad komponendid levivad
eraldi ning ei ole garantiid, et uues asukohas fotobiont ja mükobiont kokku
saavad.

Vegetatiivse paljunemise erinevaid võimalusi on samblikel üsna mitmeid –
tallusetükikestena, isiidide või soreedide abil. Soreedid on tallusel lahtiselt
olevad mikroskoopilised terakesed, mis koosnevad seenehüüfidega ümbritsetud
vetikarakkudest. Soreedid paiknevad tallusel soraalidena e soreedide kogumikena.
Soraalide asetus on oluline tunnus samblike määramisel. Vegetatiivne paljunemine
võib toimuda ka isiididega, mis on talluse pinna väikesed näsajad või pulkjad
väljakasvud, koosnedes samuti nii seen- kui vetikkomponendist. Isiidid murduvad
kergelt ning nii võibki samblik edasi levida. Vegetatiivne paljunemine on sobiv
püsivates keskkonnatingimustes, kuna ei toimu geneetilist rekombinatsiooni, mis
muutuvates keskkonnatingimustes annaks samblikule võimaluse ümberkohanemiseks.

Samblikud peavad võistlema taimedega päikesevalguse kättesaadavuse pärast.
Samblike väikese suuruse ja aeglase kasvu tõttu suudavad nad kasvada kohtades,
kus kõrgemad taimed mitte. Aastane juurdekasv ulatub maksimaalselt
millimeetriteni ja nii võib isegi kümnesentimeetrise läbimõõduga samblikukorp
tegelikult olla aastakümneid või isegi sajandeid vana. Samblikud asustavad
esimesena mullavaeseid alasid ekstreemsetes keskkondades, näiteks kõrgmägedes.
Mõned suudavad elada ka karmides kõrbetingimustes või Arktika alade jäätunud
pinnasel.

Peamine samblike kasulik ökofüsioloogiline iseärasus on poikilohüdrilisus, mis
võimaldab neil üle elada pikka aega kestvaid ebastabiilseid keskkonnatingimusi,
ilma et nad ärakuivamise tagajärjel sureks.

Samblikel pole vaja juuri, millega pidevalt vett pumbata. Seetõttu suudavad nad
elada kohtades, kus enamik taimi ei saa mitte kunagi kasvada – suured kivid,
seinad, monumendid. Paljud samblikud kasvavad epifüütidena taimede peal, ent nad
pole taimeparasiidid, sest nad ei tarbi ühtegi taimeosa, ega mürgita viimast.

Euroopa Kosmoseagentuur avastas, et samblikud suudavad ellu jääda ka kosmoses.
Leopoldo Sancho Madriidi Complutense Ülikoolist korraldas eksperimendid, kus
kasutas kahte samblikuliiki: Rhizocarpon geographicum ja Xanthoria elegans, mis
pandi Vene Sojuz kosmoseraketi kapslisse 31. mail 2005. Orbiidile jõudes avati
samblikke sisaldav kapsel ning samblikud puutusid avakosmoses otseselt kokku
kosmilise kiirguse ning äärmiselt kõikuvate temperatuuridega. 15 päeva pärast
toodi samblikud tagasi Maale, kusjuures leiti, et nad olid täiesti terved ning
neil ei olnud märgatavaid kahjustusi.

Liigirikkus on erinevate liikide koguarv ühes ökoloogilises koosluses, maastikul
või piirkonnas.

Lihheniseerunud seeni on tänapäeval kirjeldatud ja määratud umbes 18 000
erinevat liiki. Näiteks Suurbritanniast on leitud 1700 samblikuliiki, samas kui
Austraalias on samblike liikide arvuks saadud 3000. Ameerika Ühendriikides
avastati alles hiljuti, et üks samblikuliik on tegelikult 126 erinevat
samblikuliiki, sest mükobiondiks olev seen osutuks 126 erinevaks seeneliigiks.
Hiinast on leitud umbes 2000 liiki samblikke, millest 200 liiki on endeemsed.
Uus-Meremaal arvatakse olevat samuti üle 2000 samblikuliigi, kuid arv on
tõenäoliselt suurem. Võrreldes taimedega on endeemseid samblikuliike
Uus-Meremaal vähem, kõigest 40%. Gröönimaal on kaardistatud 3000–5000 aasta
vanuseid samblikepopulatsioone. Eestis on leitud 647 liiki pisisamblikke. Lisaks
pisisamblikele on Eestis umbes 300 liiki suursamblikke ja 200 liiki
lihhenikoolseid seeni.

Kuna samblikel puudub võime kaitsta end õhu saastumise suhtes, siis on nad
tundlikud keskkonnatingimuste muutuste suhtes. 19. sajandil märgati, et
samblikud on hakanud suurlinnade ja tööstuste ümbrusest kaduma ning asuti uurima
põhjuseid. Kõige rohkem mõjutab samblikke liigirikkust õhusaaste. Kuna samblikel
puuduvad taimedel esinevad epiderm, kutiikula ja õhulõhed, siis puudub neil
võimalus kaitsta end väliskeskkonna suhtes ehk samblikel puudub
gaasiregulatsioon väliskeskkonnaga ja nad on avatud vesilahuste imbumiseks
organismi. Ka on samblikel aeglane kasv, mis tähendab, et samblik säilitab endas
saasteained. See võimaldab kasutada samblikke õhusaaste indikaatorliikidena.
Sensitiivsus erinevat tüüpi õhusaastuse suhtes varieerub liigiti, juhatades meid
muutustele liigirikkuses ja liikide koosseisule saastatud piirkondades. Näiteks
on teada negatiivne suhe epifüütide mitmekesisuse ja atmosfääri SO2
kontsentratsiooni vahel, aga NH3 või NO2 saastuse korral nitrofiilide hulk
suureneb. Näiteks uuriti maantee, puukoore pH ja epifüüdi vahelist korrelatsioni
Tallinnas. Kuna tee läheduses on mändide pH kõrgem, kasvab seal rohkem
nitrofiilseid samblikuliike. Lisaks otsesele mõjule sambliku füsioloogiale,
võivad saasteained mõjutada epifüütseid samblikke mitte otseselt läbi muutuste
substraadis, vaid ennekõike puukoore happesuses, viies samblike vähenemisele.
Puukoorte madala puhverdusvõime tõttu on paljud okaspuud kaotanud võime toetada
tsüanobakteritega samblikke. Tsüanobakteritega samblike mitmekesisusele mõjuvad
kõige rohkem gaasilised saasteained ja happevihmad. Näiteks harilik
kopsusamblik. Tänapäeval kasvavad tsüanobakteritega samblikud rohkem
heitlehistel puudel, millel on hea puhverdusvõimega koor.

Samblikud on väga olulised metsade mitmekesisuses. 2013. aastal viidi Saksamaal
läbi ulatuslik uuring, mis analüüsis samblike liigirikkuse seost erinevate
metsamajandamise tüüpidega, hõlmates erinevaid Saksamaa piirkondi ja metsi.
Kolmes Saksamaa piirkonnas uuriti liigirikkust 631 metsapunktis 400 ruutmeetril,
hõlmates erinevaid metsamajandamise viise (majandamata metsad, valikraiega
metsad, leht- ja okaspuumetsade lageraie), erineva vanusega puid ja piirkondade
seisukordi, mis on tüüpilised suurtele aladele Euroopas. Uuringus annalüüsiti,
kuidas samblike liigirikkus vastab metsamajandamisele ja kasvukoha muutustele
(biomassi, surnud puidu ja kivide teke). Tulemuseks olid tugevad regionaalsed
erinevused samblike liigirikkuses. Majandamata metsades leidus 22% rohkem
ohustatud samblike liike kui majandatud metsas. Lehtpuumetsades oli 61% rohkem
samblikuliike kui okasmetsades ja neis leidus 279% rohkem ohustatuid liike.
Vanad lehtpuumetsad sisaldasid rohkem liike kui nooremad. Samblike liigirikkus
on alati suurem vanades metsades kui nooremates.Mitmed liigid eelistavad kasvada
vanadel puudel, sest puukoore kvaliteet muutub, puu kasvab ja on rohkem ruumi
kolonisatsiooniks. Samblike mitmekesisus suureneb tänu sellele, et suureneb
mikrokasvukohtade arv. Samblikud, mis eelistavad kasvada vanadel puudel, on
vääriselupaikade indikaatorliigid. Et tõsta samblike liigirikkuse taset
metsades, siis tuleks:

Haruldased ja ohustatud samblikuliigid peaksid olema arvesse võetud kaitsele
suunatud metsamajanduslikes plaanides.

Samblikud on toiduks mitmesugustele organismidele – näiteks põhjapõdrad, teod ja
mitmed putukad.

Põhjapoolsetes regioonides kaevavad põhjapõdrad tavaliselt lumme auke, et leida
söögikõlbulikke samblikke. Sellistes külmades piirkondades on sageli samblik üks
väheseid söödavaid materjale, mistõttu moodustavad samblikud põhjapõtrade
talvisest toidulauast väga suure osa. Samblikud on põhjapõtrade toidulaual
hädavajalikud, et külma hooaja lõpuni elus püsida. Nad sisaldavad küll vähe
valkaineid, kuid palju süsivesikuid, mida põhjapõdrad oma toidusedelis talvistes
tingimustes väga vajavad. Põhjapõdrad on võimelised samblike ka lõhna järgi lume
alt üles leidma, kui lumekiht väga paks pole. Heade leiukohtade pärast esineb
põhjapõtrade vahel ka territoriaalseid kaklusi. Kõige rohkem toituvad
põhjapõdrad samblikust Cladina stellaris. Boreaalsetes metsades süüakse ka
Bryoria ja Alectoria perekonna liike, mis kasvavad puude koorel või okstel.

Põhjapõdrad pole ainukesed imetajad, kes samblikke söövad. Näiteks Alaska
kaguosa mägikitsed söövad samblikuliike perekonnast Lobaria.

Samblikud võivad olla väga külmadel perioodidel tähtsad puhta vee allikad.
Näiteks puudel kasvavad Bryoria perekonna samblikud on tumedat värvi, olles
nõnda head kiirgusneelajad. Valguskiirguse neeldumise tagajärjel soojeneb
samblikutallus ning jäätunud puhas vesi sulab talluses üles, pakkudes
lendoravatele ja teistele loomadele vee kasutamise võimalust.

Selgrootud loomad, nagu teod ja nälkjad (Gastropoda ehk kõhtjalgsete klass),
toituvad samuti samblikest. Üsna tavaline on samblike peal leida tigude eritatud
limaradu.

Nii linnud kui ka väiksemad imetajad kasutavad samblikke oma pesade materjalina.
Näiteks lendoravad kasutavad paljusid Bryoria liike nii pesamaterjali kui ka
söögina olukordades, kus söögivalik on kesine. Üle 50 Põhja-Ameerika linnuliigi
kasutab samblikke oma pesade vooderdamiseks ja mõned neist isegi söövad
samblikke.

On teada kaks puukonna liiki (Hyla versicolor ja Hyla avivoca), kes näevad oma
elupaigapuudel kasvavate samblikega niivõrd sarnased välja, et konni on väga
raske samblikest eristada. Ka rohelist salamandrit (Aneides aeneus) on
samblikega kaetud kividelt väga raske üles leida.

Mitte ainult imetajad, vaid ka putukad kasutavad samblikke maskeeringuvõttena.
Näiteks palvetajaritsikas (Mantodea) ja erinevad rohutirtsude sugukonnad
imiteerivad edukalt samblikke.

Osa liblikaliste liike elavad samblikel ja nende röövikud toituvad samadest
samblikest. Samblikke kui elupaiku kasutavaid organisme on veelgi, näiteks
mardikalised (Coleoptera), kes elavad samblike sees või peal. Ühe Uus-Guineas
elava mardika liigi (Gymnopholus lichenifer) selg on tavaliselt kaetud terve
hulga elussamblikega, mis toimib kui tõhus maskeering mardika kaitsmiseks.
Sealhulgas pakub samblik elupaika ja kaitset väiksematele organismidele, nagu
nematoodidele, keriloomadele ja lestadele. Lestad hoiavad oma mune samblike
vahel, kusjuures munad eritavad teatud ainet, mis paneb sambliku paisuma, mis
suurenedes katab lesta munad vaenlase eest. Keriloomade puhul on leitud, et
nendele on samblik lisaks elukohale ka söögiks.

Mõned sipelgad (Hymenoptera selts) ehitavad oma pesad samblikemattide alla, kus
nad on kaitstud ohtude eest.

Samblikke on kasutatud ja kasutatakse siiani väga mitmel otstarbel – ravimitena,
toidu ja loomasöödana, parfümeerias, dekoratiivesemena, värviallikana (vill,
siid), lihhenomeetrias, õhusaaste ja vääriselupaikade indikaatorina.

Samblike kasutamine ravimitena on teada juba ajast ligikaudu 1700–1800 a eKr.
Kasutatud on näiteks nahahaiguste raviks, kopsu ja hingamisteede haiguste raviks
(Lobaria pulmonaria, h. kopsusamblik). Samuti kollatõve ravimina (Xanthoria
parietina, h. korpsamblik). Samblikke on kasutatud ka marutõve ning juuste
hõrenemise vastu. Keskaegsete arstide väljakirjutatud droogide hulka kuulusid
sageli samblikud. Samblike kasutamisel on tugev seos rahvameditsiiniga. Paljud
samblikuliigid (mõnede hinnangute põhjal isegi kuni pooled ) sisaldavad
antibiootilisi aineid, seega on samblike ravimitena kasutamine üsnagi
põhjendatud. Antibiootilistest ainetest võib esile tuua usiinhappe, mis on
tõestatud olevat grampositiivsete bakterite kasvu pärssivat toimet. Eesti
rahvameditsiinis tõhusa külmetusravimina tuntud põdrasammal ei olegi tegelikult
sammal, vaid hoopis samblik – islandi käokõrv (Cetraria islandica), mis sisaldab
samblikuainetena fumaarprototsetraar- ja lihesteriinhapet. Islandi käokõrva
ekstraktist toodetakse ka meil apteegis müüdavaid preparaate Islamoos ja
Islamint.

Samblikke söövad paljud rahvad üle maailma. Mõnesid samblikke süüakse vaid
näljahäda korral, teised on hinnatud igapäeva- või delikatesstoit. Samblike
söömisel on kaks peamist takistust: sambliku polüsahhariidid on inimese jaoks
raskesti seeditavad ning mõned samblikud sisaldavad tihti mürgiseid
sekundaarseid komponente, mille peaks enne söömist eraldama. Toksilised
samblikuained on näiteks vulpiin- ja usniinhape.

Näiteks Aasia traditsioonilistes köökides on mõningaid samblikuliike, mida
tarvitatakse söögiks (näiteks Umbilicaria esculenta).

Samblikud on ühed looduslike värvainete allikad. Samblikke kasutati juba
antiikajal, et värvida villa ja siidi. Värvaine eraldamiseks jäetakse samblik
tavaliselt keevasse vette või ammoniaagi lahusesse.

Lihhenomeetria tähendab samblike kasutamist substraadi vanuse määramisel.
Samblike kasv on väga aeglane. Aastane juurdekasv ulatub maksimaalselt paari
millimeetrini ja nii võib isegi kümnesentimeetrise läbimõõduga samblikukorp
tegelikult olla aastakümneid või isegi sajandeid vana. Substraadi vähima vanuse
saab välja arvutada teades sambliku kasvukiirust ning mõõtes kindlate
samblikuliikide talluse läbimõõtu – substraat peab olema vähemalt sama vana, kui
tallus sellel. Sellist meetodit kasutatakse näiteks vanade skulptuuride,
monumentide vanuse määramisel.

Lihhenoindikatsiooni puhul on tegu samblike liigilise koosseisu ja ökoloogiliste
näitajate põhjal keskkonnaomaduste hindamisega, näiteks õhu saastatusega.
Samblikud sobivad keskkonnaindikaatoriteks mitmetel põhjustel: nende metabolism
on aeglane, neil ei ole kaitsvat kutiikulat, toimub sademete vahetu absorptsioon
talluse pinnalt, talluse pikk eluiga. Samblikud on nagu väikesed käsnad, mis
imevad endasse kõik, mis on vihmavees lahustunud, ning hoiavad seda siis ka
kinni. Lihhenoindikatsioon annab mõõteaparaatide kõrval lisainformatsiooni, sest
õhus moodustuvate kompleksühendite mõju organismile erineb üksikkomponentide
mõjust. Lihhenoindikatsiooni abil saadud tulemused on olulised, kuna tolmusaaste
ja heitgaaside saaste on määravad ka inimeste tervise kvaliteedis. Näiteks
Itaalias on leitud kindel piirkondlik seos ühes kohas kasvavate või
mitte-kasvavate samblike ja inimeste hingamisteedesse haigestumise vahel..
Indikaatorliikideks on näiteks harilik korpsamblik (Xanthoria parietina; viitab
okaspuudel kasvades tolmusaastele ) ning habesamblikud (Usnea; eelistavad puhta
õhuga piirkondi ).

Samblikke kasutatakse ka vääriselupaikade indikaatoritena. Nendeks sobivad
sellised liigid, mis kasvavad reeglina majandamata metsades ja mida on
võrdlemisi kerge ära tunda. Kui mingil metsaalal on arvukalt indikaatorliike, on
üsna suur tõenäosus, et kasvukohas leidub ka erinevaid kaitsealuseid või punase
raamatu liike, mis muidu võivad olla raskesti märgatavad ja äratuntavad.
Samblikest on vääriselupaiga indikaatoriteks näiteks puna-tähnsamblik (Arthonia
vinosa), roheline varjusamblik (Chaenotheca chlorella), pikk lõhnasamblik
(Evernia divaricata).

Eestis on teada üle 900 liigi samblikke, neist üle 300 kuuluvad suure tallusega
hästi märgatavate suursamblike hulka ning ülejäänud pisisamblike hulka.
Samblikke kaitse alla võttes on oluline liigi ohustatuse aste, mis tuleneb tema
bioloogilistest, ökoloogilistest või levikuga seotud omadustest. Kaitsealuste
nimekirja ei saa võtta kõiki haruldasi liike, sest neid on väga palju ning pole
kindel, kas miski neid ohustab.



https://et.wikipedia.org/wiki/Rhodose_saar

Rhodos (vanakreeka keeles ῾Ρόδος, uuskreeka keeles Ρόδος 'rooside saar') on suur
Kreekale kuuluv saar Egeuse meres Väike-Aasia poolsaare edelaranniku lähedal.
Kárpathose väin eraldab seda edelas Kárpathose saarest.

Rhodos on Dodekaneeside suurim saar nii pindala kui ka rahvaarvu järgi. Saare
peamine linn ja vallavalitsuse asukoht on Rhodose linn.

Rhodosel asuv keskaegne Rhodose linn kuulub aastast 1988 UNESCO maailmapärandi
nimistusse.

Saare hõivasid umbes 1400 eKr ahhailased, seejärel umbes 1000 eKr doorlased.
Doorlased jagasid saare kolme linna – Lindose, Ialysose ja Kameirose – vahel,
mis seejärel moodustasid koos Halikarnassose, Knidose ja Kosiga dooride
heksapolise (kr.k. `kuue linna liit`). Erakordselt hea asendi tõttu (Aasiasse ja
Egiptusesse viivate mereteede läheduses) sai Rhodos peagi tähtsaks
kauplemiskohaks. Eriti kiiresti tõusis esile Lindos. See asutas kaks kolooniat –
Rhegiumi ja Gela.

Saarelt veeti juba varakult välja keraamikatooteid, eelkõige
loomaornamentfriisiga Rhodose vaase. Rhodosel olid tihedad sidemed Egiptusega,
seda tõendavad muuhulgas Rhodose palgasõdurite jäetud raidkirjad Abu Simbelis.

6. sajandil sai Lindoses türanniks Kleobulos (hiljem arvati ta seitsme targa
hulka). Pärast vabanemist lühikest aega kestnud Pärsia ülemvõimust kuulusid
saare linnad Ateena Mereliitu; 411–407 suutsid end uuesti iseseisvaks võidelda.

Kolmest vanast linnast rajati ühtne riik ja saare põhjaossa asutati uus pealinn
Rhodos, mis kavandati Hippodamose plaani järgi ehitatud Pireuse eeskujul.
Sellest alates arenes Rhodos nii öelda maailmakaubanduse keskusena kiiresti.
Eriti kasulikuks osutusid sidemed edasipürgiva Aleksandriaga. Pärast Aleksander
Suure surma püüdis Rhodos hellenistlike monarhiriikide vahelises võimuvõitluses
sõltumatust säilitada ja ranget erapooletust hoides oma kaubandust ohust säästa.

Rhodose mereõigust tunnustati Rooma keisririigi ajani. 305–304 piiras Rhodost
Demetrios Poliorketes, kuid ei suutnud pealinna alistada. Võidu jäädvustamiseks
lasksid rhodoslased Lindose Charesel luua saare peajumala Heliose umbes 37 m
kõrguse pronkskuju ja paigutasid selle sadamasuudmesse. See Rhodose koloss, mida
peetakse üheks seitsmest maailmaimeks Rhodos, hävis 227 eKr maavärisemise ajal.

Rhodose skulptuurikoolkond oli ka hiljem kuulus (Farnese härg, Laokooni grupp),
Rhodos sai Ateena ja Aleksandria järel tähtsaks kreeka kultuuri keskuseks. Seal
tegutses kuulsaid kirjanikke, filosoofe ja õpetlasi (Apollonias, Panatitios,
Poseidonios), asutati retoorikakool. Rhodos muutus seetõttu populaarseks kohaks,
kus õppisid eelkõige noored rooma ülikud (Tiberius, Gracchus, Pompeius, Cicero,
Caesar, Lucretius, Tiherius).

Rooma toetamise eest Seleukiidide riigi alistamisel sai Rhodos oma senisele
Väike-Aasia valdusele Peraeale lisaks Kaaria ja Lüükia, kuid suurem osa neist
kaotati peale III Makedoonia sõda.

Rängalt tabas Rhodost vabasadama asutamine Delosel 166 eKr, seda näitab
sadamatollidest saadud sissetulekute järsk langus (1 miljonist 150 000
drahmini). 164. aastal eKr sai Rhodosest Rooma liitlane.

Mithridates VI piiras tulemusteta Rhodost 88 eKr 42 eKr vallutas Rhodose
Cassius, mille järel viidi palju kunstiteoseid Rooma, sealhulgas kuulus Laokooni
grupp. Ka keisririigi ajal säilitas Rhodos näiliselt iseseisvuse ja osaliselt ka
rikkuse.

Pärast mitut valitsejate vahetumist läks saar 1309. aastal Malta ordu valdusse,
mille valitsuse ajal sai Rhodose linn tänapäevalgi vaatamisväärse keskaegse
ilme. Linna antiikaegseist ehitistest on silmapaistvad Aphrodite tempel (3.
sajandil eKr), mitme templi varemed akropolil, staadion ja odeion.



https://et.wikipedia.org/wiki/Rabamurakas

Rabamurakas (Rubus chamaemorus L.) on roosõieliste sugukonda muraka perekonda
kuuluv mitmeaastane kahekojaline rohttaim.

Tema teaduslik nimi tuleb kreekakeelsetest sõnadest χαμαι (chamai) "maapinnal"
ja μοροσ (moros) "mooruspuu".

Rabamurakas on levinud põhjapoolkeral kuni soode lõunapiirini. Ta kasvab põhjas
kuni 78. ja lõunas kuni 55. põhjalaiuseni, mägedes hajusalt kuni 44.
põhjalaiuseni. Eriti tüüpiline on ta Põhja- ja Baltimaadele, kuid kasvab ka
Briti saarte nõmmedel, Gröönimaa rannikul, suuremas osas Venemaast ning peaaegu
kõikjal Kanada ja Alaska mandriosas. USA-s kasvab rabamurakaid veel Minnesotas,
New Hampshire'is ja Maine'is ning pisut ka New Yorgi osariigi mägedes. Jääajal
oli taime levila märksa suurem ning jäänukina sellest ajast kohtab neid
Saksamaal Weseri ja Elbe orus, kus nad on looduskaitse all.

Rabamurakas talub külma alla –40 °C, kuid on tundlik soola ja kuivuse suhtes. Ta
eelistab märgi päikesepaistelisi kasvukohti, mille muld on happeline (pH 3,5–5).

Eestis võib rabamurakat esineda kohati massiliselt. Rabamurakas kasvab rabas,
siirdesoos ja soometsas; tavaliselt koos männi ja turbasamblaga ning pigem
toitainevaestes kohtades.

Vars on püstine; sellele kinnitub tavaliselt 2–4 ümarneerjat 5–7-hõlmalist
kergelt voltis tumerohelist lehte.

Õied on ühesugulised, 4–6 valge kroonlehega. Õis asub üksikult varre tipus.
Isasõie läbimõõt on umbes 3 cm, emasõis on veidi väiksem. Murakaõis on suur ja
avatud, mida meelsasti külastavad sirelased ja teised kahetiivalised, kuid ka
väiksemad mardikalised ja kimalased.

Kuigi muraka vilja nimetatakse tavaliselt marjaks, on tal tegelikult
koguluuvili. Koguvili võib koosneda 5–25 "terast", millest igaühe sees on
luuseeme. Kerajas vili on alul kõva ja punane, valmides värvub kollaseks ja
muutub pehmeks.

Rabamurakas õitseb mais ja juunis. Taime tolmeldavad putukad. Erinevalt
enamikust muraka liikidest ei ole rabamurakal isetolmlemine võimalik, selleks on
vaja kaht eri soost taime.

Vili valmib juulis-augustis. Hästiidanevaid seemneid levitavad linnud. Seemnest
täiskasvanuks saamiseni kulub kuni 7 aastat. Murakas maitseb teiste hulgas
sookurele ja karule, kelle seedekulgla läbinuna on seemnetel märksa suurem
tõenäosus idaneda.

Taime paljundamiseks tuleb mais või augustis risoomist jupp lõigata ja maha
istutada. Saadud taim on oma vanema geneetiline koopia nagu vegetatiivsel
paljunemisel ikka.

Saak on aastati väga erinev. Viljumine on tundlik nii hiliste öökülmade kui ka
teiste ebasoodsate ilmastikutingimuste suhtes.

Põhjamaades on püütud käivitada projekti rabamuraka kasvatamiseks
kultuurtaimena, kuid seni ei ole see eriti hästi õnnestunud. Norra impordib
Soomest igal aastal 200–300 tonni rabamurakaid ning Norra valitsus on käivitanud
nende aretamise ja kasvatamise, kaasates soomlasi, rootslasi ja šotlasi. Alates
2002 müüakse sorte Apollo (isastaimed), Fjellgull (emastaimed) ja Fjordgull
(emastaimed). Murakaid kasvatatakse aladel, mis üldjuhul ühegi teise
põllumajandustaime kasvatamiseks ei sobi, näiteks Norra põhjarannikul.

Rabamurakamarjade müügihind oleneb tugevalt aastasest saagist. See võib küündida
10 euroni kilost.

Rabamuraka vili on aromaatne ja maitsev. See sisaldab suhkruid, sidrunhapet ja
C-vitamiini. Viljad sisaldavad ka bensoehapet, mis on looduslik konservant ja
annab viljadele hea säilivuse. Värsketel marjadel on iseloomulik hapukas maitse.
Üleküpsenud marjad muutuvad kreemikaks ja nende maitse meenutab jogurtit.

Poolküpsena korjatud vili järelvalmib. Vilja kasutatakse värskelt ning sellest
tehakse muu hulgas moosi, kompotti, mahla, siirupit, veini, likööri ja muid
jooke. Soomes süüakse marju kohaliku leibjuustuga, lisades palju koort ja
suhkrut. Rootsis pannakse murakaid vahvlijäätise peale. Norras süüakse neid
vahukoore ja ohtra suhkruga ning pannakse martsipanikoogi peale. Kanadas
maitsestatakse sellega õlut ja tehakse moosi, kuigi mitte nii palju kui
Skandinaavias. Alaskal segatakse marju loivaliste, põhjapõdra või karibuu
rasvaga ja suhkruga, et valmistada niinimetatud eskimojäätist, mille koostis
oleneb piirkonnast.

Rahvameditsiinis on vilja ja ka kogu taime kasutatud köha, tuberkuloosi, reuma,
podagra, kusepõie- ja südamehaiguste ravimisel. Meremehed ja põhjamaa rahvad on
murakat kasutanud skorbuudi ärahoidmiseks.

Rabamurakat kujutatakse Norra Unjárga valla vapil ja Soome 2-eurosel mündil.
Rootsi erakonna Rahvusdemokraadid logol on kujutatud rabamuraka isasõis.



https://et.wikipedia.org/wiki/Praha

Prahas on aasta keskmine temperatuur +8,6 °C. Kõige kuumemad kuud on juuli
(+19,4 °C) ja august (+19,3 °C), kõige külmemad jaanuar (-1,1 °C) ja veebruar
(-0,3 °C). Üle +32° sooja on täheldatud maist septembrini, kõige rohkem juulis
(+37,8 °C) ja juunis (+37,2 °C). Igas kuus on täheldatud üle 17-kraadilist
sooja. Alla -24 °C temperatuuri on mõõdetud detsembrist märtsini, külmarekord
-27,6 °C mõõdeti märtsis. Juunist septembrini pole kunagi öökülma mõõdetud.

Aastas sajab keskmiselt 527 mm. Kõige märjemad kuud on mai (77 mm) ja juuni (73
mm), kõige kuivemad veebruar (23 mm) ja jaanuar (24 mm). Kõige rohkem sajupäevi
on juulis (18), kõige vähem aprillis (11). Aastas on keskmiselt 161 sajupäeva.
Keskmine õhuniiskus on kõige suurem novembris (88%), kõige väiksem mais (68%).
Aasta keskmine on 78%.

Linna nimi tuleb slaavi sõnast "praga", mis tähendab koolet. Praha kandis ületas
vana kaubatee Vltava jõe. Linna nime on seostatud ka tšehhi sõnaga "práh"
('künnis'). Legendi järgi olevat Přemysliidide dünastia esiema, prohvet Libuše,
käskinud rajada linna kohta, kuhu "mees tahub oma maja künnise".

Praeguse Praha ala oli asustatud juba vanemal kiviajal. Tõenäoliselt hiljemalt
meie ajaarvamise lävel tekkisid sealsete Vltava koolmete juures turuasulad, mis
hakkasid aeglaselt kasvama kokku linnaks.

Alates 6. sajandist olid Praha oru asukad peamiselt lääneslaavlased.
Tõenäoliselt 9. sajandi jooksul sai Praha piirkonnas võimu tšehhide hõim, mille
"kuningad" sel ajal hõivasid hõimujuhtide koosoleku (sněm) välja ja rajasid
sinna Praha linnuse.

Sellest ajast alates sai Prahast Böömimaa vürstide ja kuningate residents (mõned
neist olid ka Saksa-Rooma riigi keisrid).

Praha õitseaeg oli 14. sajandil keiser Karl IV valitsemisajal, mil sellest sai
Saksa-Rooma riigi keskus. Tema ajal toimusid linnas suured ehitustööd: rajati
Karli sild, alustati Nové Město rajamist ja Svatý Víti (Viituse) katedraali
(Hradčanys) ümberehitamist. Karl IV asutas ka Kesk-Euroopa esimese ülikooli
Karli ülikooli. Praha oli sel ajal suuruselt kolmas linn Euroopas[viide?] (umbes
40 000 elanikku). Linn koosnes mitmest asulast, mis koondati üheks alles 19.–20.
sajandil.

2011. aasta rahvaloenduse andmetel moodustasid välisriikide kodanikud 14% Praha
elanikkonast.



https://et.wikipedia.org/wiki/Planeet

Planeet on suure massiga taevakeha, mis tiirleb ümber tähe ega tooda
termotuumasünteesi abil energiat.

Rahvusvahelise Astronoomiauniooni definitsiooni järgi 24. augustist 2006
nimetatakse Päikesesüsteemi planeediks taevakeha, mis

Kui täidetud on ainult kaks esimest tingimust, ei ole tegemist planeediga, vaid
kääbusplaneediga. Nii on ka varem planeediks peetud Pluuto kääbusplaneet, sest
tema ümbruses on Kuiperi vöö.

Hiljaaegu oli teada üksnes üheksa planeeti, kõik meie oma Päikesesüsteemis. Nüüd
aga on avastatud Päikesesüsteemi-väliseid planeete, mida 2005. aasta alguseks
oli teada üle 150. Astronoomid nimetavad planeete ja teisi suuremaid
planetaarkehi sageli ka suurplaneetideks; väikeplaneetideks nimetatakse
asteroide.

Valdavalt arvatakse, et ka planeedid moodustuvad gravitatsiooniliselt
kollabeeruvast gaasipilvest, millest tekkis planeedi täht. Kokkutõmbumise käigus
muutub gaasipilv väiksemaks ning hakkab pöörlema, mis omakorda muudab pilve
lapikuks. Tekkiva paksu prototähe gaasiketta tasandisse kogunevad suuremad
aineosakesed, mis aja jooksul omavahel kleepudes üha kasvavad. Sellised klombid
koonduvad veel suuremateks moodustisteks, mida nimetatakse planetesimaalideks.
Arvatakse, et planetesimaalide kokkupõrgete ning kokkusulamiste käigus tekivad
protoplaneedid, mille sisemusse koonduvad raskemad elemendid ning väliskihid
koosnevad põhiliselt erinevatest gaasidest. Kui tekkiv täht lõpuks süttib,
puhutakse tähe ümbrus väga tugeva tähetuule poolt suhteliselt kiiresti gaasist
ja väga peenikesest tolmust puhtaks. Ajapikku kaotavad tähele lähimad või
väiksema massiga protoplaneedid oma atmosfäärist suure osa kergetest gaasidest
(nagu vesinik ja heelium), põhjuseks noore tähe soojendav mõju ning planeetide
väike mass, mille tõttu nad ei suuda kiiresti liikuvaid gaasimolekule kinni
hoida.

Kääbusplaneetidesarnased on ka mõned planeetide kaaslased, mis koosnevad
põhiliselt jääst. Näiteks võib tuua Päikesesüsteemi hiidplaneetide jäised
kaaslased, Jupiteri suurimad kaaslased Ganymedes, Europa ja Callisto ning mitmed
Saturni kaaslased.

Kõik Päikesesüsteemi planeedid peale Maa on nimetatud vanarooma jumalate järgi.
Planeetide kaaslased on nimetatud vanakreeka või vanarooma mütoloogiast
pärinevate tegelaste, jumalate või William Shakespeare'i näidendite tegelaste
järgi. Asteroide võib nende avastajate äranägemise järgi nimetada ükskõik kelle
või mille järgi, aga nimed peab heaks kiitma Rahvusvahelise Astronoomiauniooni
nomenklatuurikogu.

Varem peeti planeediks ka kääbusplaneet Pluutot, mida koos tema kaaslase
Charoniga mõnikord vaadeldakse kaksikplaneedina (kaksikkääbusplaneedina).

On välja pakutud mitmeid hüpoteetilisi planeete, nagu näiteks Nibiru Pluutost
kaugemal ja Vulkaan Merkuurist Päikesele lähemal, mida on senini tulutult
otsitud.

Kui 1801 leiti Marsi ja Jupiteri orbiitide vahel tiirlev taevakeha Ceres, siis
võeti teda uue planeedina, kui aga samas piirkonnas leiti tiirlevat palju
väikesi taevakehi, hakati neid koos Ceresega nimetama asteroidideks. Et aga
Ceres on teistest asteroididest suurem ning on enam-vähem kerakujuline, mahub ta
mõne astronoomi arvates planeedi definitsiooni alla.

Alates 1992. aastast on leitud palju Neptuuni-taguseid objekte Kuiperi vöös.
Mõned neist on kerakujulised ja asteroididest suuremad ning sarnanevad suuruse,
orbiidi ja ehituse poolest Pluutoga. Seetõttu oleks alust nimetada neid
planeetideks. Rahvusvaheline Astronoomiaunioon ei ole ühtki neist seni siiski
planeediks tunnistanud. Tähtsamad neist on (Päikesest kaugenevas järjekorras)
90482 Orcus, 2003 EL61 ("Santa"), 50000 Quaoar, 9 ("Easterbunny"), 2003UB213 ja
Sedna. Viimast peetakse siiski sageli Kuiperi vööst kaugemal paiknevaks.

Kui Sedna 2003. aastal avastati, peeti seda planeediks, sest tegemist oli
suurima Päikese ümber tiirleva taevakehaga, mis pärast Pluutot oli avastatud.
Rahvusvaheline Astronoomiaunioon Sednat aga planeediks ei tunnistanud. Põhjus
oli peamiselt selles, et ta on Pluutost väiksem. Et aga 2005 avastati 2003UB213,
mis on Pluutost läbimõõdu ja massi poolest suurem, siis võeti küsimus uuesti
päevakorda. Rahvusvaheline Astronoomiaunioon kuulutas 26. augustil 2006 välja
planeedi definitsiooni, mille järgi Pluuto, 2003UB213 (e Eris) ja kõige suurem
asteroid Ceres nimetatakse kääbusplaneetideks.

Alates 1990. aastatest on avastatud hulgaliselt Päikesesüsteemi-väliseid
planeete, mida nimetatakse ka eksoplaneetideks. Kuna suurte planeetide
gravitatsiooniline toime oma tähele on tugevam ja seetõttu on neid
astromeetriliste mõõtmistega kergem avastada, on suurem osa seni avastatud
Päikesesüsteemi-väliseid planeete sarnased Päikesesüsteemi hiidplaneetidega.
Siiski pole selge, kas need planeedid sarnanevad gaashiidudega ka muu kui massi
poolest või on nad hoopis mingit muud tüüpi, mis pole meie Päikesesüsteemis
tuntud. Viimasele viitab fakt, et mõned neist planeetidest tiirlevad mööda väga
elliptilisi orbiite oma tähele väga lähedal ning saavad seetõttu palju rohkem
tähe kiirgust kui meie Päikesesüsteemi hiidplaneedid.

Lisaks on leitud ka kolm planeeti, mis tiirlevad ümber ärapõlenud tähe –
pulsariks nimetatava supernoova jäänuse – ning mis on suuruselt võrreldavad
Maa-sarnaste planeetidega. Sarnaste planeetide avastamiseks on NASA-l plaanis
välja töötada eriotstarbeline satelliit, mis suudaks avastada Maa-lähedase
massiga planeete. Selliste planeetide esinemissagedus on üks muutujaid Drake'i
võrrandis, mis hindab Maa-välise mõistuse võimalikkust. Vastupidiselt ootustele
õnnestus aga 2007. aasta aprillis teadlastel avastada ka Maal paiknevate
mõõtevahenditega esimene Maa-tüüpi planeet, esialgse nimega Gliese 581 c.

Teistel planeetidel toimuv ja tundmatute planeetide uurimine on olnud üks
püsiteemasid teaduslikus fantastikas (vaata planeedid teaduslikus fantastikas).



https://et.wikipedia.org/wiki/Luisa_V%C3%A4rk

Luisa Värk (sündinud 6. veebruaril 1987 Elvas Vella talus) on eesti laulja. 4.
detsembril 2008 ilmus tema debüütalbum.

Luisa Värk sai 2007. aastal saates "Eesti otsib superstaari" teise koha Birgit
Õigemeele järel. Läbi saate Jõhvi eelvooru jõudis ta välja stuudiovooru esimesse
saatesse, kust pääses edasi kaks lauljat – Mariann Saar ja Birgit Õigemeel.
Luisa jäi tihedas konkurentsis kaheksast lauljast neljandaks. Kohtunikud andsid
Luisale aga võimaluse osaleda lohutusvoorus, kust ta ainsana ülisuure
televaatajate toetusprotsendiga edasi finaali pääses.

2007. aasta sügisel osales Luisa Värk Kanal 2 "Tantsud tähtedega" teise hooaja
saates, kus tema tantsupartneriks oli Martin Parmas. Nad saavutasid teise koha.

Ta osales konkursil Eurolaul 2008 koos Trafficuga, esitades loo "It's Never Too
Late", mille demo on sisse laulnud Eda-Ines Etti. Veel laulab ta koos Margus
Vaheriga loos "God Inside Your Soul". Laulu on kirjutanud Elmar Liitmaa ja Liis
Lass. Margus Vaheriga esitatud lugu "God Inside Your Soul" sai Eurolaul 2008 5.
koha saades 2399 punkti ja Trafficuga esitatud lugu "It's Never Too Late" 8.
koha, saades 866 punkti.

Luisa alustas muusikaõpinguid aastal 1994 Elva huvikoolis, kus õppis laulmist.
1995. aastal alustas ta ka klaveriõpinguid Elva Lastemuusikakoolis. Luisa õppis
kuni 2002. aasta kevadeni Elva Gümnaasiumis. Lõpetas 2006. aasta kevadel
Tallinna Muusikakeskkoolidirigeerimise alal. Sügisest 2006 õppis Luisa Tallinna
Ülikooli Balti Filmi- ja Meediakoolis filmi ja video õppetoolis filmi helirežii
erialal, mille lõpetas 2009. Luisa lauluõpetajaks oli pärast Elva Huvikooli
Eestis üks olulisemaid estraadilauljaid Heidy Tamme.

Luisa Värgi bändi kuuluvad Tarvi Kull (klahvpillid), Laur Joamets
(elektrikitarr), Kristjan Kallas (trummid), Henno Kelp (basskitarr) ja Elmar
Liitmaa (akustilised kitarrid).[viide?]

Tema elukaaslane on poliitik Taavi Rõivas. 23. veeburaril 2009 sündis perre
tütar Miina Rihanna. 29. detsembril 2016 sündis perre poeg, kes sai nimeks
Herman.



https://et.wikipedia.org/wiki/Kohtla-J%C3%A4rve

Kohtla-Järve on linn Ida-Viru maakonnas. Linn koosneb kuuest eraldi asuvast
linnaosast.

Linna elanikkond on valdavalt venekeelne. Eestlasi oli 2000. aasta rahvaloenduse
andmeil 17,8% elanikest ning 2011. aasta rahvaloenduse andmeil 16,1%.

Kohtla-Järve nimi pärineb linna alal asunud Kohtla ja Järve külalt; samas asusid
ka Kohtla ja Järve mõis.

Kohtla-Järve linnaosa territoorium jääb osaliselt kahe ajaloolise küla maadele,
mida on mainitud 1241. aastal Taani hindamisraamatus: Järve küla (Jeruius) ja
Tõrvasküla (Tourascula), mille maadele rajati hiljem Kohtla mõis.

Eelkõige on tegemist tööstuslinnaga. Tähtsaim tööstusharu on keemiatööstus.
Sellel alal tegutseb 3 suurt ettevõtet: Viru Keemia Grupp, Eastman Specialties,
Novotrade Invest, mille toodangu müügikäive oli 2011. aastal ca 255 milj. €.
Nitroferti keemiatehas lõpetas töö 2009. veebruaris, kuid taaskäivitati 2012.
detsembris.

Teised tähtsamad tööstusharud on metallitööstus (Remeksi keskus), õmblustööstus
(10 ettevõtet, sh Baltika tütarettevõtte Virulane õmblustsehh), mööblitööstus
(TNC Components) ja ehitusmaterjalide tootmine.

Hinnanguliselt oli 2011. aastal töötlevas tööstuses hõivatud 3000 inimest,
toodangu müük oli umbes 310 miljonit eurot.

Lisaks tegutsevad läheduses Viru põlevkivikaevandus (plaanis sulgeda 2013.a.)
ning elektrijaamad (sh Ahtme elektrijaam, võimsusega 30 MW).

Kohtla-Järve linn koosneb kuuest eraldi asuvast linnaosast (elanike arv teises
tulbas rahvaloenduse andmetel seisuga 31.12.2011, kolmandas tulbas
rahvastikuregistri järgi seisuga 1.01.2016 ):

Aastatel 1960–1991 kuulusid Kohtla-Järve linna koosseisu ka praegused Jõhvi,
Kiviõli ja Püssi linn ning Kohtla-Nõmme alev.



https://et.wikipedia.org/wiki/Iraan

Iraan (pärsia keeles ايران) on riik Lähis-Idas. Iraan piirneb Aserbaidžaani,
Armeenia, Türgi, Iraagi, Türkmenistani, Afganistani ja Pakistaniga. Põhjas on
Iraanil ligipääs Kaspia merele, lõunas Pärsia lahele ja India ookeanile.

2005. aastal elas Iraanis 68 miljonit inimest. Neist 65-71% on pärslased, 12-15%
aserid, 7% kurdid ja 1% araablased, turkmeenid.

Rahvastikust 89% on šiiidid. Sunniite on 9%, zoroastristid, kristlased
(põhiliselt armeenlased), judaistid (pärast islamirevolutsiooni enamasti maalt
lahkunud).

Iraan oli kuni 1979. aastal revolutsioonini monarhistliku riigikorraga riik.
Pärast šahh Reẕā Pahlavī kukutamist muutsid islami fundamentalistid Iraani
teokraatlikuks islamivabariigiks ning alates sellest ajast on võimul
islamiäärmuslased. Revolutsiooni juht oli ajatolla Khomeynī, praegune Iraani
usujuht on ajatolla ‘Alī Khāmene'ī. Iraani president on alates 3. augustist 2013
mõõdukate vaadetega Ḩasan Rūḩānī.

Iraan on maagaasivarudelt teine ning naftavarudelt kolmas riik maailmas. 2005.
aastal tootis Iraan 4 miljonit barrelit naftat päevas, 1974. aastal oli see arv
aga koguni 6 miljonit.

Suur osa gaasivarudest on tarvitusele võtmata. Tõestatud reservide suuruseks
hinnatakse 28 triljonit kuupmeetrit. 2006. aastal toodeti Iraanis 105 miljardit
kuupmeetrit, umbes sama suur oli ka tarbimine. Hoolimata rikkalikest
gaasivarudest importis Iraan 2007. aastal Türkmenistanist umbes 23 miljonit
kuupmeetrit gaasi päevas.

Alates 2006. aastast Lääneriigid soovinud ja nõudnud, et Iraan loobuks oma
tuumaprogrammi laiendamisest ja uraani rikastamisest. Iraani kinnitusel on
tuumaprogrammi arendamise eesmärk elektrienergia tootmine, kuid lääneriigid
kahtlustavad, et selle varjus töötatakse välja tuumarelva. Vaatamata ÜRO
Julgeolekunõukogu on viimase 4 aasta jooksul korduvalt (11.06.2010) võtnud vastu
Iraani suhtes rahvusvahelisi sanktsioone (finantssanktsioone, relvamüügiembargo,
Iraani suunduvate laevade inspekteerimist), kuid vaatamata neile
resolutsioonidele on riik jätkanud ka uraani rikastamist.

Samuti on Iraanil raskusi Lääne naftatehnoloogia hankimisega. Suured Lääne
naftafirmad nagu näiteks Prantsuse kompanii Total ja Royal Dutch Shell on USA
sanktsioonide tõttu Iraani energiasektori arendamisest keeldunud.

11. juunil 2010 kehtestati Iraanile täiendavad sanktsioonid: Iraanile on nüüd
keelatud müüa raskerelvastust ja riiki siirduvaid laevu võib inspekteerida,
Iraan ei tohi katsetada ballistilisi rakette ja riigi pankadel on nüüd raskem
maailmaturul tehinguid sooritada. Sanktsioonide juures on must nimekiri
firmadest ja üksikisikutest, kelle tegevust ja liikumist rahvusvahelisel areenil
oluliselt piiratakse. Iraan toodab iga päev 44,5 miljonit liitrit rafineeritud
bensiini, impordib aga 20 miljonit liitrit, mille eest riigil tuleb turuhinnale
25 protsenti peale maksta.

Tänapäeva Iraani territooriumil moodustus 6. sajandil eKr Ahhemeniidide riik.
Riik laius Vahemerest kuni Induse jõeni, sellesse kuulusid tänapäeva Iraan,
Iraak, Pakistan, Afganistan, Türkmenistan, Usbekistan, Tadžikistan, Türgi,
Jordaania, Küpros, Süüria, Liibanon, Iisrael, Egiptus ning osa Kaukaasia
piirkonnast.

Iraan oli läbi ajaloo Lähis-Ida üks suurimaid, mõjuvõimsamaid ja püsivamaid
riike. Iraani riigid/impeeriumid: Meedia, Ahhemeniidid, Partia impeerium,
Sassaniidid kuni 7. saj keskel m.a.j. Tänapäeval mõjutab Iraan Iraaki ja
Süüriat, šiiitlike kogukondi Lähis-Ida ja Kesk-Ida riikides (eelkõige
Liibanonis, Bahreinis ja Jeemenis).



https://et.wikipedia.org/wiki/Hiina_astroloogia

Hiina astroloogia (占星術, 星學, 七政四餘, 果老星宗) on Hiina astroloogiatraditsioon, mis
põhineb Hiina kalendril, eriti 12-aastasel tsüklil ehk Hiina sodiaagil ja
taevakehade liikumisel mööda Hiina tähtkujusid.

Vanim säilinud Hiina astroloogiaraamat on üks puitklotsidega trükitud almanahh,
mis pärineb 8. sajandist pKr. Juba selle almanahhi ilmumise ajal ulatusid hiina
astroloogia juured nii kaugesse aega, et olid peaaegu mineviku hägusse kadunud.

Vanas Hiina astroloogias põhines horoskoobiõpetus eeskätt kaheteistkümne
maa-haru teoorial, milles on valitsevaks kaheteistkümne aasta pikkune tsükkel.
Tsükkel algab roti aastaga ja aasta algab kuu loomisega.

Hiina astroloogias on kahtteist loomamärki, millest igaüks mõjutab ja märgistab
üht kuuaastat ja sellel aastal sündinud inimeste iseloomuomadusi. Ühe legendi
kohaselt pärinevad loomanimetused Buddha aegadest, kes nimetas aastad kõigi
kaheteistkümne looma järgi, kes tulid temaga hüvasti jätma:

Hiina astroloogia põhineb 10-aastasel päikese-kuu tsüklil, mis on vana Hiina
põllumajanduskalendri aluseks. Need tsüklid on jagatud viieks elemendiks. Kogu
süsteemi hoiavad ülal harmooniat ja tasakaalu kehastavad yin ja yang
(naiselement ja meeselement).



https://et.wikipedia.org/wiki/Harilik_mustikas

Harilik mustikas ehk mustikas (Vaccinium myrtillus) on kanarbikuliste sugukonda
mustika perekonda kuuluv heitlehine kääbuspõõsas ehk puhmas.

Harilikku mustikat kirjeldas esimesena teaduslikult Linnaeus. Mustika
perekonnanimi tuleb ladinakeelsest sõnast vacca 'lehm' ja viitab sellele, et
mustikalehed kõlbavad veistele süüa. Liiginimi tuleb sõnast myrtus 'mirt' ja
viitab sellele, et harilik mustikas ja väike mirt näevad välja üsna sarnased.

Omakorda kaktuseperekonna Myrtillocactus nimi tuleb sellest, et tema viljad
meenutavad väliselt mustikaid.

Mustikapuhmas on 15–40 cm kõrge, tõusva või püstise varre ja tugevasti harunenud
roheliste teravakandiliste võrsetega. Levila põhjaosas, tundras on mustikas
märksa madalam, kasvab vähem kui 10 cm kõrgeks. Mustikal on roomav risoom, mis
annab ohtralt võsusid.

Lehed on puhasrohelised, munajad, veidi nahkjad ja peensaagja servaga. Lehed
paiknevad varrel vahelduvalt. Lehed ja varred on soonega, nii et vihmavesi
voolab neid sooni mööda otse juure peale. Mustikas on heitlehine: sügisel
langevad lehed maha. Sageli muudavad mustikalehed enne langemist värvi, muutudes
näiteks punaseks, aga mitte korraga ja mitte kõik. Samal taimel võib näha
kõrvuti paiknemas nii rohelisi kui punakaid lehti ja hilissügiselgi võib
mustikal näha täiesti rohelisi lehti.

Õied on rohekasvalged, roosaka varjundiga, urnjad ja asetsevad üksikult lühikese
kõverdunud rao otsas lehtede kaenlas. Õiel on 5 õielehte, 10 tolmukat ja 1
emakas. Sigimik on alumine. Lehetupp ei jagune osadeks. Õis on allapoole kaldu
ja see kaitseb tolmuterasid kuivamise eest. Ta õitseb mais-juunis. Mustikas on
putuktolmleja; teda tolmeldavad peamiselt mesilased ja kimalased. Mustikas on
hea meetaim.

Marjad valmivad juulis-augustis. Nad on mustad, aga neid katab õhuke vahakiht,
mis muudab nad tumesinisteks. Vahakiht eemaldub pesemisel kergesti. Mari on
seest punane. Mustikamarjas on kuni 40 seemet, keskmiselt poole vähem.

Harilik mustikas on levinud üle Eesti ning kasvab niisketes metsades, metsa- ja
rabaservadel, eelistades peamiselt happelist turvasmulda.

Mustikas on kõrge väärtusega marjataim. Tema tumesinised marjad on meeldiva
magusa maitsega. Need sisaldavad suhkruid (5–7%), pektiine, orgaanilisi happeid
(õun- ja sidrunhapet 1%) ning parkaineid (7%) pürokatehhiinide rühmast.
Küllaldaselt on väärtuslikke vitamiine: C-vitamiini, karotiini, PP-vitamiini,
B2- ja B1-vitamiini. Lehed sisaldavad parkaineid (kuni 20%), arbutiini (1,6%),
glükosiidi mürtilliini (1%), glükosiidi neomürtilliini, flavonoide ja
orgaanilisi happeid.

Marjadest valmistatakse toor- ja keedumoosi, kompotte, keediseid, džemme, mahla,
veine jm. Marju säilitatakse ka kuivatatult või pudelis.

Mustikas leiduv värvaine on pH-indikaator. Kui kasvukohas pH väheneb, muutub
värvaine punasest siniseks. Seda kasutatakse toiduvärvina, näiteks liha
tembeldamiseks, sest ta on täiesti ohutu ja looduslik.

Kes on söönud suure hulga mustikaid, selle väljaheide on teist värvi: see muutub
väga tumedaks, peaaegu mustaks.



https://et.wikipedia.org/wiki/Eesti_lipp

Eesti lipp on ristkülikukujuline ja sellel on ülevalt alla kolm võrdse laiusega
rõhtset värvilaidu:

Lipu külgede suhe on 7:11 (pikkus:laius). Tavasuuruses lipu mõõtmed on 105x165
cm.

Eesti lipu algeks oli 1860. aastal Karlsruhes asutatud liivimaalaste
üliõpilaskorporatsiooni Baltica-Borussia Danzig (algse nimega Livonia) lipp,
mille värvid olid helesinine, must ja valge.

29. septembril 1881 määrati üliõpilaskorporatsiooni Vironia (Eesti Üliõpilaste
Seltsi baasil registreerida loodetud korporatsiooni) asutamiskoosolekul
Aleksander Mõttuse idee põhjal Tartus kindlaks korporatsiooni värvid:

Ühe teate järgi olevat võetud eeskujuks Soome rahvusvärvid ja lisatud must.
Üldise arvamuse järgi sümboliseeris sinine usku eesti rahva tulevikku, must
eesti mullapinda, rahvuslikku musta kuube ja rasket minevikku, ning valge
väljendas lootust ilusamale tulevikule. Lipuvärvide tõlgendus sisaldub ka Martin
Lipu luuletuses "Eesti lipp".

Sinine, must ja valge ei olnud algusest peale enesestmõistetavad Eesti
lipuvärvid. Nii on Jaan Bergmanni 1881. aastal avaldatud luuletustes "Eesti
lipp" ja "Lipulaul" Eesti lipu värvideks nimetatud sinine (helesinine), must ja
"rohiline", 1882. aastal avaldatud Friedrich Wilhelm Ederbergi luuletuses Eesti
lipp "must, roheline, taevasina karva"".

Et korporatsiooni ei lubatud asutada, anti värvid hoiule Eesti Üliõpilaste
Seltsi (EÜS-i).

26. märtsiks 1884 (vana kalendri järgi; 7. aprilliks uue kalendri järgi) valmis
Karl August Hermanni abikaasa Paula eestvõttel ja Miina Hermanni (Miina Härma)
ning Põltsamaa kihelkonna koolmeistri Gustav Beermanni tütre Emilie Beermanni
kaasabil EÜS-i lipp.

Teise versiooni järgi ostis Emilie Beermann Põltsamaalt Liehbergi
riidekauplusest kolm tükki siidriiet ja õmbles selle kokku oma toas, mis asus
jõeäärses kihelkonnakooli majas. Gustav Beermanni puutöötoas valmis varras ja
tema poeg Christoph Beermann viis lipu Tartusse. See siidist lipp, mida hiljem
säilitati rahvusliku reliikviana, sai Eesti lipu emalipuks.

4. juunil 1884 õnnistas ja pühitses selle lipu Otepää kirikla saalis õpetaja
Rudolf Kallas. Heinrich Rosenthal ütles tseremoonial: “Olgu Eestimaa täis
kuradeid, meie lippu nad ei võida.”

1. novembril 1905 esines EÜS-i lipp esimest korda avalikult Tartu
meeleavaldusrongkäigul. Lipp seostus edaspidi eesti rahvuslusega.

24. veebruaril 1918 kuulutati sinimustvalgete lippude lehvides välja Eesti
Vabariik.

12. novembril või 12. detsembril 1918 heisati sinimustvalge lipp esimest korda
Toompeale Pika Hermanni torni tippu. Lipu heiskajad olid Kaarel Uusma, Oskar
Siiak ja Karl Kriisk.

21. novembril 1918 määras Ajutine Valitsus sinimustvalge lipu Eesti riigilipuks,
mis ajast peale võeti lipp ametlikult riigilipuna kasutusele.

27. juunil 1922 võttis Riigikogu vastu Riigilipu seaduse, mis fikseeris
lõplikult sinimustvalge lipu staatuse riigilipuna. Sini-must-valge lipp (eelnõus
ette nähtud sini-valge-musta asemel) võeti vastu Aleksander Hindi ettepanekul.
Vabariigi Valitsuse poolt ettepandud kolme variandi hulgas oli ka Eestimaa
roheline-violett-valge lipp.

Helesinine, must ja valge olid kuni 1940. aastani Eesti riigilipu värvid.
Ametliku indranteensinise lipu näidist hoiti igas politseiprefektuuris. Eesti
Üliõpilaste Seltsi värvidel ja praegusel riigilipul kasutatakse helesinise
asemel tumesinist.

Nõukogude okupatsiooni kinnistumise järel peale Teist maailmasõda olid Eesti
lipp rahvuslipuna, kui ka selle värvid ehk rahvusvärvid ja sini-must-valge
värvikombinatsioon keelatud. Trükimeedias ja hiljem televisioonis jälgisid seda
tsensorid. Isiklikuks kasutamiseks mõeldud sinist värvi või sinise-musta-valge
kombinatsiooniga tarbeesemed (nt. Estoplasti laualamp) võisid samuti olla
haruldased. Küll võis eesti rahvuslippu leida teatmeteostes (ENE).

Ajakirja Looming 1981. aasta septembrinumbris leheküljel 1311 ilmus
kunstiüliõpilase Andrus Rõugu luuletus, akrostihhon "Silmades taevas ja meri",
mille ridade esimesed tähed andsid ülalt alla lugedes kokku Eesti lipu värve
markeerivad sõnad "sini-must-valge".

Tartu tähetornis heisati sinimustvalge lipp 23. juunil 1988. 12. juulil 1988
heiskasid Võru noored sinimustvalge lipu Suure Munamäe torni. Jõululaupäeval,
24. detsembril 1988 heisati sinimustvalge lipp Kuressaare linnuse kaitsetorni.

24. veebruaril 1989 heisati sinimustvalge lipp rahvuslipuna Pika Hermanni torni.
Riigilipuna võeti see taas ametlikult tarvitusele Eesti Vabariigiks ümber
nimetatud Eesti NSV lipuna 7. augustil 1990.

Pärast Eesti iseseisvuse taastamist 1991 tõi perekond Kork ajaloolise lipu
peidupaigast välja ning andis selle 1992. aasta algul üle Eesti Üliõpilaste
Seltsile. Pärast lipu korrastamist restauraatorite poolt andsid üliõpilased
selle taas hoiule Eesti Rahva Muuseumi. Otepää kiriku seinal avati vahepeal
varjul olnud bareljeefid.

Vabariigi Presidendi lipp on riigilipp, mille keskel on suur riigivapp (vaata
Eesti vapp).

Vabariigi Valitsuse korraldusel võidakse välja kuulutada ka teisi lipupäevi.
Maavanema korraldusel võidakse heisata riigilipud vastavas maakonnas ka mõne
kohaliku tähtsusega sündmuse puhul.[viide?]

Eesti lipulaul on "Eesti lipp", mille muusika on kirjutanud Enn Võrk ja sõnad
Martin Lipp. Laulu sõnu on kõvasti muudetud võrreldes algsega, näiteks Martin
Lipu viis salmi koondati kokku kolmeks.

Ehitagem eesti kojad kolme kodu-värviga! Võtku nendel Eesti pojad ennast ükskord
ühenda', võtku kuldse armuköie venna-arm neil veerita', vastaku neil vägev hüüe:
«Eesti, Eesti, ela sa!»

Sinine ja must ja valge ehitagu Eestimaad! Vili võrsugu siin selge, paisugu tal
täieks pead! Vaprast meelest, venna-armust eesti kojad kõlagu, kostku taeva
poole põrmust: «Eesti, Eesti, ela sa!»

1919. aastal tegi Oskar Kangro ettepaneku võtta Eesti lipuks punase ristiga
valge lipp". 1920. aastail avaldatud lipukavandite hulgas on muuhulgas ristiga
neljaks ruuduks jagatud lipp, mille üks ruut on must ning kolm valged, musta
ruudu sees orjaööd ja valguse tulekut sümboliseerivad tähed, ning kollane lipp
päikesega, mis pidi sümboliseerima eestlaste "kollast ehk Mongoli tõugu".

1934. aasta põhiseaduse jõustumise puhul avaldas rahvakirjanik Karl Leimann
lendlehena Üle-eestimaalise harmoonilise riigikorra loomise rahvaplaani, mis
oleks kuulunud teostamisele uue põhiseaduse alusel ametisse astuva riigivanema
Andres Larka juhtimisel. Riigilipu suhtes nägi rahvaplaan ette täiendada Eesti
3-värviline lipp vikerkaare 7-värviliseks ja kuulutada Eesti rahvuslikuks
lipuks, märgitud päikese foonil 7-sõnalise pealkirjaga "Teaduse-, vabaduse-,
valguse-, õigluse-, ühisraja-, loovtöö- ja rahulipp". See lipp oleks olnud
vastuvõetav kõigile: Marxi-kommunismi, sotsialismi, fašismi, rahvusriikluse,
Kristuse, isamaaluse ja monarhismi ideede pooldajaile, iga ühele oma värvi
järgi, seda enam, et selle lipu all klasside juhid ei saa mainitud ideede maski
all asuda rahvast hävitama, tapma ja riisuma, vaid peavad töötama kooskõlas
riigi ülesehitamisel, samuti nagu selle lipu 7-päikesevärvi on kooskõlas
üksteisega. Praegune (1934) lipp ei ütlevat rahvale midagi, vaid tuletavat
meelde õudset orjaaega. Selle harmoonilise lipu all ja hinge ülendava
hümnide-hümni helide saatel kogu eesti rahvas ja ta sugu, erinevate klassidega,
on üksteisele vennad ja õed ning on üks pere, samuti annavad Taara tammikul
Kalevi tütardena ja poegadena teineteisele kätt. Lipu värvidel olid järgmised
tähendused:



https://et.wikipedia.org/wiki/Rooma_riik

Rooma riik ehk Vana-Rooma oli vanaaja riik, mis sai alguse Rooma linnast
Itaalias Latiumis.

Roomlased vallutasid kõigepealt tänapäeva Itaalia alad ning seejärel enamiku
teisi Vahemere-äärseid alasid.

Rooma riigi territoorium oli suurim Traianuse valitsemisajal (98–117), mil
impeeriumi alla kuulusid peale Itaalia ja Vahemere saarte ka Britannia
(Inglismaa), Gallia (Prantsusmaa, Belgia, Holland, Luksemburg, Šveits, osa
Saksamaast), Hispaania, alad Doonaust lõunas (Baieri, Austria, Ungari, Albaania,
Bulgaaria, Serbia, Horvaatia, Sloveenia ), Daakia (Rumeenia), Makedoonia, Ahhaia
(Kreeka), Väike-Aasia, Mesopotaamia ja Armeenia (Türgi, Iraan, osa Iraaki,
Gruusia, Armeenia ja Aserbaidžaan), Süüria ja Juudamaa (osa Jordaaniast,
Süüriast, Liibanonist ja Iisraelist) ja kogu Põhja-Aafrika rannik (Maroko,
Alžeeria, Tuneesia, Liibüa ja Egiptus).

Alates 2. sajandist hakkas Rooma riigi territoorium naaberriikide ja -hõimude
pealetungi tagajärjel pidevalt vähenema.

Kuningate ajajärk (753–509 eKr) oli Rooma linnriigi kujunemise aeg. Kesk-Itaalia
latiinidega asustatud Latiumi maakonnas, Tiberi jõe alamjooksu (~25 km jõe
suudmest) küngastele kujunesid maaharijate ja karjakasvatajate asulad, mis aja
jooksul moodustasid ühtse linnriigi. Pärimuse järgi rajati Rooma linn 753 eKr
Romuluse poolt ning seda aastat peeti ühtlasi roomlaste ajaarvamise alguseks.

, Rooma senat (Senatus Romanus) Rooma kuningriigi (Regnum Romanum) eesotsas oli
rahvakoosolekul valitud kuningas (rex). Pärimuse järgi valitsesid üksteise järel
7 kuningat: Romulus, Numa Pompilius, Tullus Hostilius, Ancus Mardus, Tarquinius
Priscus, Servius Tuilius ja Tarquinius Superbus, kellest ajaloolisteks saab
pidada vaid kolme viimast etruski niinimetatud Tarquinuste dünastia kuningat.

Etruskide ülemvõimu ajal arenes riik jõudsalt ning kuningavõim muutus
päritavaks. Vanemate nõukogusse (senatisse) kuulunud mõjukate perekondade
peadest kujunes aja jooksul patriitside aristokraatia. Patriitsiperekondadest
väljapoole jäi lihtrahvas (plebeid). Vana-Rooma ühiskonnakihid-klassid kujunesid
välja kuningate ajajärgust ning eksisteerisid kuni vabariigi ajajärgu lõpuni:

, vabariik Vabariigi ajajärk kestis aastast 510 eKr aastani 30 eKr või aastani
27 eKr. Pärast kuninga (535 eKr–509 eKr), Tarquinius Superbuse pagendamist
kehtestasid patriitsid aristokraatliku vabariigi. Kuninga asemel sai
võimukandjaks kaks valitavat konsulit. Konsulid juhatasid sõjaväge. Reaalse ohu
korral anti võim kuni kuueks kuuks diktaatorile. Vabariigi varasemat ajajärku
iseloomustas plebeide ja patriitside vaheline võitlus. Hortensiuse seadus (287
eKr) kaotas patriitsid ja plebeid kui omaette seisused. Need seisused asendas
üsna peatselt uus aristokraatia nobiliteet, kes hoidis reaalset poliitilist
võimu endiselt enda käes.

Vabariigi ajajärgul kujunes ka välja Rooma riigi vabariiklik
valitsemiskorraldus:

, Leegion, Kohort, Comitatenses, Limitanei, Pretoriaanid Kuni 2. sajandi lõpuni
eKr moodustati Rooma sõjavägi maakaitseväe põhimõttel (kodanikel oli kohustus
muretseda endale relvad) ning kutsuti kokku vajaduse korral. Mehed olid
väeliikidesse jagatud vanuste järgi: 17–45-aastased osalesid aktiivses
sõjategevuses ning 45–60-aastased moodustasid reservi. Rooma sõjaväe peamiseks
väeüksuseks oli ~5000 mehest koosnev leegion (ld k legere – välja valima), mis
lahinguväljal asetus väiksemate allüksustena (maniipulitena) justkui malelaua
ruutudena, võimaldades suuremat liikuvust ka keerulisel maastikul.

Alates I Puunia sõjast (264–241 eKr) rajasid roomlased endale ka tugeva
sõjalaevastiku. Vaenlase territooriumil viibides rajasid roomlased muldvallidest
ja palktaradest kindlustatud sõjaväelaagreid, mis tagasid kaitse ootamatute
kallaletungide eest. Sõjalaagritest kujunesid hiljem asulad ning anktiiklinnad.

Varane vabariik, ajavahemikul 509–265 eKr, mil pärast viimase etruskist kuninga
pagendamist kehtestati Roomas vabariiklik riigikorraldus. 496 eKr. aastal
alistasid roomlased Regilluse järve juures latiinid ning 493 eKr sõlmisid nad
latiinidega võrdõiguslikkusel põhineva liidulepingu.

5. sajandil eKr olid etruskide linnriigid, Etruski kaheteistkümne linna liit
Apenniini poolsaare valitsev jõud. Etruuriast laiendasid etruskid oma võimu Po
madalikule ning lõuna poole Roomast edasi Latinumisse, Campaniasse ning Korsika
ja Elba saarele. Umbes 540 eKr võitsid etruskid liidus Kartaagoga kreeklasi
merelahingus Alalia juures. Pärast seda valitses etruskide laevastik mõnda aega
kogu Vahemere loodeosa merekaubandust, kuid ertuskide langus sai alguse pärast
474. aastat eKr, kui sürakuuslased Hieroni juhtimisel purustasid Kyme lähedal
etruski laevastiku. Etruskide võimsuse murdsid latiinide tõus Latinumis ja
samniitide tõus Campanias. Põhja-Itaalias surusid etruskidele peale gallid,
lõunast tungis peale tugevnev Rooma ja aastaks 283 eKr suutsid roomlased
etruskid täielikult alistada.

, Latiini sõda, Regilluse järve lahing 4. sajandil eKr ajasid roomlased
Lõuna-Latiumist välja sõjaka volskide hõimu, 396 eKr. aastal vallutasid
etruskidelt Veji linna ja lõid latiinide hõimudega liidu. Latiinide liit oli
ligikaudu 30 muistse Rooma lähedal asunud Latiumi piirkonna küla ja hõimu
vastastikuseks kaitseks organiseeritud konföderatsioon. Liit loodi algselt
kaitseks ümbritsevalt aladelt pärinevate vaenlaste (etruskide) vastu ja selle
juhtrolli kandis Alba Longa linn Keltidest gallide uue invasiooni oht soodustas
latiini liidu tugevnemist.

Rooma kasvav võim viis selleni, et Rooma hakkas liidus järk-järgult domineerima.
Liitlased polnud rahul Rooma ülemvõimuga ja nad nõudsid, et üks konsulitest ja
pooled senaatorid valitaks liitlaste hulgast. 340 eKr – puhkes nn liitlaste sõda
Rooma ja Latiumi liitlaste vahel, kes nõudsid võrdseid õigusi. Latiinide sõja
tulemusel, peale Rooma võitu saadeti liit laiali 338 eKr ja Rooma võttis
liitlased enda alla. Campania liideti Rooma riigiga. Peale Latiinide liidu lõppu
aastal 338 eKr nimetas Rooma liitu kuulunud linnad munitsiipiumideks (municipia)
ja rajas neisse kolooniad (coloniae). See tähendas, et linnu valitses nüüd Rooma
ja seal elanud inimesi peeti edaspidi Rooma kolonistideks. Ladina liit saadeti
laiali ja endised liitlased pidid alistuma Roomale.

4.–3. sajandil eKr toimunud sõdades allutati Rooma riigi poolt Kesk-Itaalia.
265. aastaks eKr oli kogu Apenniini poolsaar alistatud Rooma ülemvõimule.

, Gallia Ootamatu tagasilöögi andis Rooma võimsuse kasvule gallide sissetung, 4.
sajandi algul eKr tungisid Po jõe orust Etruuriasse gallid. Läbinud Etruuria,
ründasid nad Roomat. Aastal 390 eKr purustasid gallid Rooma armee Brennuse
juhtimise all Allia lahingus, ja vallutanud elanike poolt maha jäetud linna,
purustasid selle peaaegu tervenisti.

Pärimus kõneleb, et ainult väike salk noorukeid varjas end Rooma ligipääsematus
linnuses Kapitooliumis. Gallide katse vallutada Kapitoolium ei õnnestunud ning
nad asusid seda piirama. Ühel ööl hakkas gallide väesalk üles ronima mööda
Kapitooliumi nõlva. Gallid liikusid nõnda vaikselt, et keegi ei kuulnud neid.
Ühel gallil õnnestus pääseda isegi päris üles. Selle peale tõstsid hirmsat kisa
haned, kes jumalatar Juno pühade lindudena elasid Kapitooliumil templis.
Roomlased ärkasid ja paiskasid gallialaste väeüksuse kuristikku. (Siit ongi
pärit väljend "haned päästsid Rooma".)

Saanud roomlastelt määratu suure lunaraha, 1000 naela kulda, gallialased
lahkusid. Ka hiljem ründasid nad mitmel korral Rooma territooriumi, kuid neil ei
õnnestunud enam linna vallutada. Pärast gallide rünnakut üles ehitatud Rooma sai
endale tugevad kindlustused, 380 aastaks eKr ümbritseti Rooma Serviuse müüriga,
tänu millele püsis linn kaitstuna ligi 800 aastat. Müür oli kohati kuni 10
meetri kõrgune ja jalamil 3,6 meetri laiune. Arvatakse, et 11 kilomeetri
pikkusel müüril oli 16 peaväravat, kuigi neist mitmest pole säilinud jälgegi ja
neist teatakse vaid kirjalike dokumentide põhjal.

, Samniidid, Sentinumi lahing Samniidi sõjad said alguse rikka ja viljaka
Campania maakonna pärast ja jätkusid vaheaegadega aastatel 343–290 eKr. Kui
samniidid hõivasid Roomast lõunapool asuva Campania ja Capua linna, pöördusid
sealsed elanikud abi saamiseks roomlaste poole. Sellest kasvas välja esimene
samniidi sõda, mis kestis 343–341 eKr ja lõppes Rooma võiduga.

Roomlaste tugevnenud positsioon võimaldas neil end Campanias paremini sisse
seada, mis viis uue samniidi sõjani – 327–304 eKr. Võitlus oli tasavägine,
esialgne edu asendus raske lüüsaamisega. Rooma suutis end koguda alles pärast
täielikku vägede reorganiseerimist. Samniidi föderatsioon jäi püsima ja Rooma
sõlmis sellega lepingu.

Kolmas samniidi sõda puhkes gallide ja etruskide vägede invasioonist Rooma
piiridesse, mida kasutas ära ka samniidi föderatsioon. Sõja algul elasid
roomlased üle raske lüüasaamise. Samniidid piirasid Rooma armee metsaga kaetud
Caudiumi kitsustikus sisse ning sundisid häbistavail tingimustel alistuma.
Roomlased pidid läbi minema "ikke alt": maasse pisteti kaks oda ja üles oli
põiki seotud kolmas. Relvadeta Rooma sõdurid pidid ükshaaval minema odade vahelt
läbi vaenlase pilkerahe all. Olukorra tegi eriti raskeks see, et roomlaste vastu
tõusid üles nii etruskid kui gallid, kuid kuna erinevad hõimud polnud liitunud,
väljus Rooma sõjast võitjana. 296 eKr saavutasid roomlased otsustava võidu
Sentinumi lahingus, mille tulemusena sõlmiti etruskidega rahu, samniidi riigid
aga liideti Rooma riigiga. Hiljem alistas Rooma endale ka Põhja-Etruuria. Pärast
samniidi sõdu jäi kogu Kesk-Itaalia ja osa Põhja-Itaaliast roomlaste kätte.
Pärast võitu Sentinumi lahingus ulatus Rooma territoorium Napoli lahest Aadria
mereni.

Vana-Makedoonia kuninga Aleksander Suure vallutused (334–323 eKr) olid suunatud
itta, ta vallutas Pärsia, Vahemere idakalda, Egiptuse. Seejärel vallutas ta
Mesopotaamia, Meedia, Kesk-Aasias Baktria ja Sogdiana, India. Tema maailmariik
piirnes Doonau, Aadria mere, Egiptuse, Kaukasuse ja Indusega. Diadohhide sõdades
Aleksandri loodud maailmariik lagunes. Makedoonia riik jagunes pärast Aleksander
Suure surma Kreeka ja Makedoonia, Egiptuse (Ptolemaios I), Väike-Aasia ja Aasia
osaks.

Lõuna-Itaalias asuvaist kreeka kolonistide Suur-Kreeka linnadest oli tugevaim
rikas Tarentum. Roomlaste tegevus Tarentiumi mõjualal sai piisavaks põhjuseks
sõja alustamiseks. Tarentiumlased pöördusid abi saamiseks selle aja võimsaima
Kreeka Epeirose kuninga Aleksander Suure sugulase, Pyrrhose poole, kes maabuski
280. eKr Itaalias. Tema armee koosnes 20 000-mehelisest jalaväest, 3000
ratsurist ja hulgast sõjaelevantidest. Roomlased purustati juba esimeses
lahingus Heracleia all. Kaalukeeleks said lahinguelevandid, keda Rooma sõdurid
kartsid. Järgmisel aastal kohtusid roomlased uuesti Pyrrhosega. Äge Asculumi
lahing vältas kaks päeva. Roomlased purustati uuesti, kuid ka Pyrrhos kandis nii
suuri kaotusi, et hüüdis: "Ἂν ἔτι μίαν μάχην νικήσωμεν, ἀπολώλαμεν" ("Veel üks
selline võit ja ma olen kadunud"!) Siit ongi tulnud väljend Pyrrhose võit.

275 eKr. aastal Phyrros kaotas Beneventumi lahingu ja Pyrrhos mõistis, et sõda
Roomaga venib väga pikaks, kuid tema jõud on lõppemas. Ta otsustas mõneks ajaks
Itaaliast lahkuda. Samal ajal olid gallialased sõjakäigul lõunasse, läbi
praeguse Serbia ja Albaania Makedooniasse. Kui ta tagasi pöördus, koondasid
roomlased oma jõud ja lõid ta puruks. Pärast seda oli roomlastel juba lihtne
vallutada kogu Lõuna-Itaalia, laiendades oma võimu Messina väinani. 272 eKr –
Rooma vallutas Tarentumi. Kogu Apenniini poolsaar, välja arvatud Po jõe org ja
Sitsiilia, läks Rooma kätte ja Lõuna-Itaalia kreeka linnriigid jäid Rooma
ülemvõimu alla.

Ajavahemikul 265–133 eKr kujunes Rooma ülemvõim Vahemere piirkonnas ja toimunud
I (264-241 eKr) ja II (218-201 eKr) Puunia sõjas löödi sõjaliselt Kartaagot ja
Rooma tõusis Vahemere lääneosa tugevaimaks suurriigiks. 2. sajand eKr toimus
Makedoonia ja Kreeka linnriikide allutamine ja Kartaago lõplik purustamine (146
eKr). Sõdade alguses oli Foiniikia riigi (Foiniiklased – roomapäraselt
puunlased) järglane Kartaago, suurvõim Vahemere lääneosas ja Rooma vabariik
alles tugevnemas. Natuke rohkem kui sada aastat hiljem oli Kartaago purustatud
ja Rooma asunud tema kohale.

Esmalt oli kartaagolastel merel edu, neil oli seni­kuulmatult suurte mõõtmetega
lahinglaevu - viie aerupingi ja hiigelrammiga galeerid. Aastatel 260 eKr Mylae
merelahingus ja 256 eKr võitsid roomlased Kartaago laevastikku. Kartaago väed
lõid küll tagasi roomlaste maabumiskatse Kartaago lähedal, kuid said raskesti
lüüa Palermo juures ja viimaseid Kartaago merejõude lõid roomlased 241 eKr
merelahingus Egadi saarte juures ja Kartaago palus rahu ning Rooma sai endale
Sitsiilia lääneosa. Sitsiiliast, välja arvatud Sürakuu­sa kuninga valitsusalad,
sai esimene Rooma provints. 241. aastal eKr sõja lõpetanud rahulepinguga jäi
Ibeera poolsaar kuni Ebro jõeni, Kartaago võimu alla aga pidi maksma Roomale
tribuuti. Rahu kestis 22 aastat.

Pärast Esimest Puunia sõda survestas Rooma vabariik gallialaste võimuala. I ja
II Puunia sõja vahelisel ajal tungisid gallialased taas Rooma peale, gallialased
löödi tagasi ja Rooma tun­gis edasi kuni Alpideni. 225 eKr toimunud Telamoni
lahingu järel käis gallialaste võim alla, 223. aastal eKr vallutas Rooma
gallidelt Põhja-Itaalia (Gallia Cisalpina). Gallia Cisalpina hõlmas Po madaliku
läänepoolset osa ehk tänapäeva Itaalia Lombardia ning Emilia alasid. Seda Gallia
Cisalpina osa, mis jäi Po jõe ning Alpide vahele nimetati Gallia Transpadana.
Provintsi lõunapiiri Itaaliaga tähistas Rubico jõgi. Gallia Cisalpina provints
loodi 203 eKr. Tema keskuseks oli Mutina (tänapäeva Modena).

219 eKr toimus Pürenee poolsaare idarannikul asuvas Saguntumis linnas Rooma
toetatud võimuhaaramine, Kartaago väejuht Hannibal vallutas 219 eKr Rooma
liitlaslinna Saguntumi ja ületanud Püreneed ja Alpid, kihutas gallialased üles
room­laste vastu ja jõudis 218. aastal eKr Apenniini poolsaarele ning nurjas
sellega roomlaste plaani paisata oma sõjavägi Aafrikasse. Ta võitis Rooma
leegione Ticinuse lahingus Ticino jõel, Trasimenuse lahingus, Trebia lahingus
ning kontrollis Põhja-Itaaliat, kus ta ka talvitus.

218 eKr võitis ta Rooma leegione, mida juhtisid Gaius Flaminius ja Servilius
Geminus. Uus Rooma väejuht Fabius Verrucosus kasutas Hannibali vastu
kurnamistaktikat ning Hannibal vallutas roomlaste moonalaod Cannaes ja paigutas
oma väed roomlaste varustusteedele, et provotseerida roomlasi. Cannae lahingu
võidu järel konsulite Lucius Aemilius Pauluse ja Caius Terentius Varro juhitud
Rooma vägede üle, Lõuna-Itaalias Cannae linna lähedal Apuulias 216 eKr veetis
Hannibal Itaalias veel 14 aastat. Roomlaste olukorda raskendas Balkani
poolsaarel, 216. aastal eKr Illüüriasse tunginud Makedoonia kuningas Philippos
V. Sõjas jõudsid Hannibali väed Roomani, kuid ei suutnud seda vallutada
ressursside puudusel.

209 eKr vallutas Rooma väepealik Publius Cornelius Scipio Africanus Pürenee
poolsaare idarannikul asuva Cartagena ning 207 eKr said Kartaago väejuhi
Hasdrubali (Hannibali noorem vend) väed Metauruse lahingus lüüa konsulite
Claudius Nero ja Marcus Livius Salinatori juhitud vägedelt Metauro jõe juures.
205 eKr alustas Publius Cornelius Scipio Africanus invasiooni Sitsiiliast,
Aafrika mandrile. Ta sõlmis liidu Numiidia kuningaga ja vallutas Cap Boni
poolsaarel Utica ning suundus Kartaago suunas. 203 eKr kutsuti Hannibal
Aafrikasse tagasi Publius Cornelius Scipio Africanuse vastu sõdima, kuid sai
temalt Zama lahingus aastal 202 eKr otsustavalt lüüa. Kartaago alistus,
loovutades oma sõjalaevastiku ja Hispaania, makstes suurt kontributsiooni ning
nõustudes Hannibali välja andmisega roomlastele. Sellest kuulnud, põgenes
Hannibal Aasiasse. Järgmise viiekümne aasta jooksul oli Rooma ja Kartaago vahel
rahu.

6. sajand eKr olid kreeka kolonistid rajanud püsiasustuse Massalias, tänapäeva
Marseille kohal, Massaliast sai üks suuremaid kaubasadamaid antiikmaailmas.
Massalialased rajasid ka rea väikseid kolooniaid ja kaubapunkte piki rannikut.
2. sajandil eKr pöördus Massalia rahvas Rooma poole abipalvega liguuride vastu.
Rooma leegionid sisenesid Provence'i kolmel korral, aastal 181 eKr surusid
roomlased maha liguuride ülestõusu Genova lähistel, alistasid roomlased Alpide
ja Apenniinide vahel elavad keldid ja aastal 154 eKr alistas Rooma konsul
Optimus oxybiid ja decietid, kes ründasid Antibes't ning aastal 125 eKr surusid
roomlased maha keldi hõimude liidu ülestõusu. Pärast seda lahingut otsustasid
roomlased rajada Provence'is püsiasustuse. Aastal 122 eKr ehitasid roomlased
keldi linna Entremont'i kõrvale uue linna, Aquae Sextiae. Aastal 118 eKr
asutasid nad Narbonne'i ja 121 eKr moodustati Alpide taga, Lõuna-Gallias Gallia
Narbonensis'e provints (Septimaania ja Languedoci alad, Sevennide mäestikust
Alpideni). 50. aastatel eKr vallutasid Rooma väed kogu Gallia, nn Gallia
sõdades.

3. sajandil eKr olid illüürlased tuntud mereröövlitena. Nad rüüstasid Itaalia ja
Kreeka rannikualasid ning röövisid Aadria merel liikuvaid kaubalaevu. Kreeklased
pakusid Roomalt abi, kuid illüürlased lükkasid roomlaste hüvitusnõuded tagasi.
Illüürlased siiski alistusid pärast kaht Rooma-Illüüria sõda (229 ja 219 eKr).

216 eKr tungis Illüüriasse Makedoonia kuningas Philippos V, millest sai alguse
Makedoonia sõda Roomaga. Aleksander Suure surma järel valitses Kreeka aladel
segaduste aeg, kuid 276. aastaks eKr haaras Makedoonia üle kontrolli
Antigoniidide dünastia, mis põlvnes Aleksandri väejuhist Antigonos
Monophthalmosest. Nad suutsid kehtestada oma ülemvõimu enamikes Kreeka
linnriikides. Umbes aastast 200 eKr sekkus Kreeka asjadesse järjest enam Rooma,
kes sõdis korduvalt Makedooniaga.

Illüüria sõdadega (215–168 eKr) alustas Rooma idapoolsete Vahemere maade
allutamist. Kolmes sõjas (215–168 eKr) võideti Makedoonia ja Makedoonia muudeti
148 eKr Rooma provintsiks. Makedoonlaste lüüasaamine Pydna lahingus märkis
Antigoniidide võimu lõppu Kreekas.Pärast Aitoolia Liidu (189 eKr) ja Ahhaia
Liidu purustamist (146 eKr) allutati Vana-Kreeka linnriigid. Kreeka anastamine
viidi lõpule aastal 27 eKr, mil keiser Augustus annekteeris ülejäänud Kreeka ja
muutis selle Ahhaia senatiprovintsiks. Oma sõjalisest üleolekust hoolimata
imetlesid roomlased Kreeka kultuuri ja võtsid üle selle saavutusi.

, Esimene Makedoonia sõda (214–205 eKr), Teine Makedoonia sõda (200–197 eKr),
Kolmas Makedoonia sõda (171–168 eKr), Neljas Makedoonia sõda (150–148 eKr).

Süüria sõjas (192–188 eKr) võitis Rooma Antiochos III-t, hellenistliku Süüria
kuningat Seleukiidide dünastiast, kes valitses 223–187 eKr ja Rooma pani seega
aluse oma mõjuvõimule Väike-Aasias. Süüria sõjas ja Termopüülidee (191) ja
Magnesia lahingus (190) sai Antiochos lüüa, pidi loovutama Tauruse mäestikust
lääne pool oleva Väike-Aasia osa ja maksma Apameia rahulepinguga 188. aastal eKr
kõrget tribuuti. Aastal 133 eKr liideti pärandi teel hellenistlik Pergamoni
riik, Väike-Aasia loodeosas.

Ajavahemikul 133–30 eKr toimusid Rooma kodusõjad, mis viis vabariigi languseni.
Eelnevad edukad vallutussõjad laiendasid riigi piire ja uued maadevaldused
aitasid kaasa ülikute rikastumisele, samas sõjaväes teenivad talupojad vaesusid
ning olid sunnitud oma maavaldusi võlgade katteks suurmaaomanikele müüma.
Vabariiklik riigikorraldus ei vastanud maailmariigiks muutunud Rooma
vajadustele. Liitlassõja (90 —88 eKr) tulemusena anti Rooma kodaniku õigused
kõigile Itaalia elanikele. Vabariiklik riigikorraldus oli loodud omal ajal Rooma
linnriigi valitsemiseks ja eeldas, et iga kodanik saab osaleda rahvakoosoleku
või senati töös. Samuti pidid kodanikud moodustama sõjaväe. Suureks kasvanud
riigi kodanike enamus ei käinud võib-olla kordagi elus Roomas ega osalenud
mingil viisil riigiasjades. Sõjaväe põhiosa moodustasid aga liitlased, kel
polnud otsustamisõigust. Rahvakoosoleku enamuse moodustasid proletaarid, kes
polnud sõjaväekohuslased. Nad kasutasid kodanikuõigusi, kuid ei täitnud
kodanikukohustusi. Kasvavaid sotsiaalseid probleeme üritati lahendada
reformidega: vendadest rahvatribuunide Gracchuste poolt reformikatse 2. sajandi
lõpul eKr talupoegade vaesumise takistamiseks.

132 eKr toimus mässajate ristilöömisega lõppenud orjade ülestõus Sitsiilias ja
104 eKr orjade ülestõus Sitsiilias. 74–71 eKr toimus Itaalias Spartacuse
juhtimisel antiikaja suurim orjade ülestõus.

Kolmandas Puunia sõjas (149–146 eKr) Rooma liitlasena osalenud Numiidia oli
kiiresti arenenud ja muutunud väga jõukaks riigiks. Numiidia troonivõitlust ära
kasutades alustas Rooma 111 eKr sõda (111-105) Numiidia kuninga Jugurtha vastu.
Jugurthal õnnestus algselt pikka aega ära osta Rooma väepealikke ja need ei
pidanud tema vastu otsustavat sõjategevust. Rahvakoosoleku poolt vastu senati
tahet konsuliks valitud talupojaseisusest Gaius Mariusel õnnestus kiiresti võita
Jugurthat, kes viidi Rooma ja hukati seal.

Teistkordselt konsuliks valitud populaarne Marius korraldas ümber Rooma sõjaväe.
Seni olid teenistuskohustuslikud olnud jõukamad rahvakihid, kes pidid endile ise
varustuse hankima. Talupoegade, sõdurite põhiosa, arvu järsk vähenemine
põhjustas sõjaväe nõrgenemise. Varasemalt maakaitseväe süsteemilt mindi üle
elukutselistest sõduritest palgaarmeele ning leegionid, kes varem olid sõltunud
senati ja rahvakoosoleku otsustest, olid nüüd palju lojaalsemad oma
väepealikule. Kasutades enda selja taga seisvat relvajõudu, hakkasid väepealikud
taotlema suuremat poliitilist võimu. Mariusega algas faas Rooma arengus, mil
palgaleegionide juhid võitlesid valitseja koha pärast Rooma riigis. Numiibia
kuninga ahelais Rooma toonud Marius jäi vastloodud leegionide toe­tusel
illegaalselt edasi konsulikohale, kuigi tema ametiaeg lõppes. Gaius Marius
saavutas võite ka kimbrite ja teutoonide üle ning valiti konsuliks koguni viiel
aastal järjest (104–100 eKr). 100 eKr otsustas Marius avalikust elust tagasi
tõmbuda.

, sueebid 113–101 eKr toimusid roomlaste esimesed kokkupõrked kimbrite ja
germaanlastega nende sõjakäikude ajal Gallia piirialadel.

, Lucius Cornelius Sulla toetajate ja Gaius Mariuse vägede vahel, tulemuseks
Sulla võit. Marius pages Aafrikasse.

, (83–72 eKr), Rooma ja Gaius Mariuse toetaja Quintus Sertoriuse juhitud
Hispania provintside vahel, tulemuseks Sulla võit.

, (77 eKr) ehk konsul Marcus Aemilius Lepiduse mäss Sulla režiimi vastu. Mäss
suruti maha.

, (63–62 eKr) senati ja poliitik Lucius Sergius Catilina toetajate vahel,
tulemuseks senati võit.

Sõjas Pontose kuninga Mithridates VI-ga (89–63 eKr) sõdides hõivas Rooma uusi
maid Aasias. 302 eKr oli Pärsia ülikusoost Mithridates I rajanud Pontose riigi,
mis sai 281 eKr kuningriigiks ja mille pealinn oli Amaseia. Kui Rooma oli
Seleukiidid Väike-Aasiast välja tõrjunud, alustas Pharnakes I (u 185 – u 170
eKr) vallutussõdu; kuningriigi uueks pealinnaks sai Sinope. Suurima ulatuse ja
võimsuse saavutas Pontos Mithridates VI ajal, kuid sai kolmes sõjas Roomalt lüüa
ja muudeti 64 eKr Rooma provintsiks.

Seleukiidide riigi ehk Süüria kuningriigi keskuseks oli Antiookia. Lagunedes
tekkisid Pergamoni, Baktria, Partia jt riigid. 141 eKr loovutati eraldunud
Partiale veel ka Mesopotaamia alad. 64 eKr muudeti piirkond Rooma impeeriumi
provintsiks.

Sellega kaasnes ka Jeruusalemma vallutamine Rooma väejuhi Pompeiuse poolt.
Sellega algas Iisraelis Rooma aeg. Pompeius kaotas monarhia, pani Hyrkanose
ülempreestriks ning andis talle etnarhi tiitli. Aastal 57 eKr kaotas too siiski
kogu poliitilise võimu Rooma prokonsulile Süürias. Too pani sõjalisteks
asehalduriteks Juudamaa üle Phasaeli ja Galilea üle Herodese (Herodes Suur).
Herodes tegi Hasmoneide dünastiale lõpu. Pärast Herodese surma valitsesid tema
pojad tetrarhina (nelikvürstina) Galiead ning etnarhina Juudamaad (sealhulgas
Samaariamaad ja Idumead).

, Gaius Julius Caesar, Marcus Licinius Crassus ja Gnaeus Pompeius Magnus 59
eKr–53 eKr

, Gaius Octavius Thurinus, Marcus Aemilius Lepidus ja Marcus Antonius 43 eKr-33
eKr

Julius Caesar vallutas Gallia ja oli esimene rooma väejuht, kes üritas
Britanniat vallutada. Kuni Gallia vallutamiseni oli Gallia keltide asuala, mis
oli killustatud umbkaudu 80 alaks (civitas’eks). Piirkonda asustas 4 hõimu:
belgid, gallid, akvitaanlased ja liguurid, kellel ei olnud ühtset riiki.)

Caesari ametiaja järel konsulina, määrati ta Gallia Cisalpina (Põhja-Itaalia) ja
Illüürikumi provintsi (Lääne-Balkan) kuberneriks, hiljem ka Gallia Transalpina
ehk Gallia Narbonensis (Lõuna-Prantsusmaa) kuberneriks. Caesari juhtimise all
oli neli leegioni ja Illüürikum ja Gallia Narbonensis jagasid piiri seni
vallutamata territooriumiga. Gallia oli ebastabiilne, roomlaste liitlased
keltidest aeduid olid Gallia keltide ja germaanlastest sueebide poolt võidetud,
sueebid asusid elama vallutatud aeduide maale. Alpi mägedest põhjpool asunud
Helvetiide hõim valmistus samuti massiliseks migratsiooniks, Caesar võitis
esmalt 58. aastal eKr helveete ja seejärel sueebe Ariovistusega, jättes seejärel
oma armee talvituma sequanide territooriumile. 57. aastal eKr võitis alistas
belgid Axona lahingus ja seejärel vallutas Caesar Kirde-Gallias asuvad Belgia
hõimud ükshaaval ning Reini jõest lõunas asuvad Madalmaade territooriumid
kuulusid järgnevalt Rooma Impeeriumi Gallia Belgica provintsi koosseisu. Caesari
ja Pompeiusega koos esimese triumviraadi moodustanud Marcus Licinius Crassus
Divesi poja Publiuse juhtimise all alustas üks leegion Armorica ja Bretagne'i
poolsaare vallutamist.

56. aastal eKr viidi lõpule Armorica vallutus, võiduga veneetide üle
merelahingus, samal ajal vallutas Publius Licinius Crassus edelas asuvad
akvitaanid. Järgnevalt ulatus Rooma provints Akvitaania (Gallia Aquitania)
Püreneedest Garonne'i jõeni.

55. aastal eKr lõi Caesar tagasi Galliasse sissetunginud Germaani hõimud, ehitas
ta silla üle Reini ja marssis armeega Germaania territooriumile. 55. aastal eKr
suvel seilas Caesar pärast Madalmaade rannikul asunud morinide ja menapiide
alistamist Britanniasse, uskudes, et bretoonid olid abistanud eelmisel aastal
venetisid tema vastu. Caesaril õnnestus hankida Kenti rannikul sillapea, kuid
võimalused aga sügavamale võõrale territooriumile sissetungimiseks puudusid ja
ta naases talveks Galliasse.

54. aastal eKr suundus Caesar Britanniasse tagasi, ta tungis sisemaale, tõstes
Mandubraciuse trinovantese hõimust nende õiguspäraseks kuningaks ja oma
liitlaseks ning alistas tolle rivaali, Cassivellaunuse. Samal ajal aga Gallias,
viis kehv viljasaak laialdase ülestõusuni, mida juhtis hõimupealik Ambiorix.
Caesar oli sunnitud tema vastu kogu talve ja ka järgmise aasta alguse sõdima.
52. aastal eKr vallandus Gallias teine suur ülestõus, mida juhtis arverni
hõimupealik Vercingetorix, kel õnnestus Gallia hõimud oma juhtimise alla
ühendada. Vercingetorix võitis Caesarit mitmes kokkupõrkes, kaasa arvatud
Gergovia lahingus, kuid Caesari lõpuks sundis hõimud alistuma ning Gallia oli
otsustavalt võidetud.

Julius Caesar alustas 49 eKr Rubicot ületades kodusõda, mille ta võitis ja
kuulutas ennast eluaegseks Rooma diktaatoriks. Caesari kodusõda (49–45 eKr),
peeti Julius Caesari ja senati optimaatide fraktsiooni, mida esialgu juhtis
Gnaeus Pompeius Magnus, vahel ja lõppes Caesari võiduga.

Caesar ületas Rubico, piirijõe tema provintsi Gallia Cisalpinaga', millega
puhkes kodusõda, kuna provintsi valitsejal oli keelatud sõjaväega oma
valitsemispiirkonnast lahkuda. Senat tegi Pompeiusele ülesandeks Rooma linna
kaitsmise. 49. aasta lõpus eKr anti Pompeiusele ülemjuhataja volitused, ent
lõhestatus tema leeris jätkus. Jaanuaris 48 eKr maabus Caesar Kreekas ning
mõlemad armeed marssisid Dyrrhachiumi, kus Caesar Dyrrhachiumi lahingus oleks
äärepealt kaotanud. Pharsalose lahingus Tessaalias sai Pompeius 9. augustil 48
eKr hävitavalt lüüa.

, Gaius Octavius Thurinus, Marcus Aemilius Lepidus ja Marcus Antonius 43 eKr-33
eKr

Sõdade tulemusena rajati Rooma impeerium, maailmariik, mille tekkimisega
kaasnesid suured ühiskondlikud ja majanduslikud muudatused. Toimus ka Itaalia
linnastumine. Kuningate ajajärgust alates säilinud linnriiklik valitsemiskord ei
sobinud enam provintside haldamiseks. 89 eKr anti kõigile Itaalia elanikele
Rooma kodakondsus. Algas kodusõdade ajastu, mis lõppes vabariikliku korra
kokkuvarisemisega. Riigi otsustavaks jõuks said väejuhid.

60 eKr sõlmisid Caesar, Pompeius ja Crassius senativastase I triumviraadi.
Järgnenud kodusõjas võitis Caesar Pompeiuse senati väe ja kehtestas diktatuuri.
Kodusõja tulemusena (31-30 eKr) vallutati Rooma poolt viimane hellenistlik
suurriik Egiptus ja pärast Caesari surma kehtestus Octavianuse ülemvõim.
Octavianuse valitsusaja algul kehtestati monarhistlik valitsemissüsteem. 27 eKr
tunnistas tema võimu ka senat ja andis talle Augustuse tiitli.

Keisririigiks nimetatakse "monarhilist režiimi", mille kehtestas Augustus 27 eKr
ning mis kestis Lääne-Rooma riigi lõpuni. Ajaloolased eelistavad kasutada
mõistet "printsipaat" (27 eKr – 284 pKr), et tähistada "suhteliselt liberaalset
monarhiat kahel esimesel sajandil meie aja järgi". Augustus kandis tiitlit
princeps, mis tähendas riigipead ja esimest kodanike seas. Keiser (imperaator)
koondas enda kätte "kõik võimuliigid: keisri käes oli konsulaarne ja
prokonsulaarne imperium (lad. k. ülemvõim) (ta võis sekkuda riigiasjadesse
Itaalias ja kogu riigis, ning käsutada sõjavägesid, mistõttu ongi ta imperator),
tribunaalne võim (tänu millele võis ta kokku kutsuda rahvakoosolekuid) ja
ülempreestri ametikoht.

Vormiliselt oli kõrgeim võim senatil, kuid reaalsuses kontrollis valitses
keiser. Pärast Augustuse surma tugevnes senati opositsioon. Selle mahasurumiseks
rakendasid Juliuste-Claudiuste dünastia keisrid terrorit. Puhkesid ülestõusud
Pannoonias, Traakias, Gallias, Britannias ja Palestiinas. Pärast Nero kukutamist
tuli võimule Flaviuste dünastia.

Provintside majandus edenes jõudsalt, provintsikeskustest arenesid linnad
(Gallias Colonia Claudia Ara Agrippinensium, Provence'is Aquae Sextiae ja
Narbonne, Inglismaal Londinium, Eburacum ja Venta Belgarum, Pürenee poolsaarel
arendasid roomlased juba olemasolevaid linnu, näiteks Olissipo, Tarraco ja
asutasid Caesaraugusta, Augusta Emerita ja Valentia, Dalmaatsias Split ja
Salona, Pannoonias Aquincum, Carnuntum jt). Alates 1. sajandi lõpust hakkas
Itaalia neile oma juhtpositsiooni kaotama.

Usukuulutaja Jeesuse tegevuse tulemusena kujunes 1. sajandil Palestiinas välja
ristiusk. Esimeste sajandite jooksul m.a.j kasvas see teistest kultustest ja
religioonidest suuremaks. Aastal 380 sai kristlus Rooma keisririigi ametlikuks
usuks ja levis hiljem üle kogu maailma.

Valdava osa keisririigi elanikest väiketalupojad ja rentnikud. Riigi
läänepoolsetes provintsides toodeti suur osa linnadesse minevast toodangust
latifundiumites (põllumajanduslikud suurettevõtted, kus kasutati valdavalt
orjade tööjõudu). Rooma riigis leidus ka palju linnu, mis olid majandus-,
kultuuri- ja poliitilise elu keskused. Linnu oli rohkem riigi idapoolsetes
provintsides, samas soodustati uute linnade teket ja arengut ka vallutatud
läänepoolsetel aladel.

Rooma riigi pealinn, Rooma mille hiilgeaeg jäi 1. sajandisse pKr, oli tõeline
maailmalinn. Seal elas kuni 1,5 miljonit elanikku, lisaks roomlastele ja Itaalia
elanikele elas seal sisserännanuid kõigist Rooma riigi provintsidest.
Suurlinnale omaselt elas lihtrahvas paljukorruselistes kortermajades (ld k
insula – saar, üürimaja) ja rikkad ühe- kuni kahekorruselistes aatriumiga
villades (ld k domus). Alates keisririigi ajast algas linna plaanipärane
väljaehitamine (Aurelianuse müür). Elanikkonna varustamiseks ja suurlinna
toimetatavate kaupade ladustamiseks rajati suuri laohooneid (Horrea Galbae).
Olulisemad ehitised Rooma linnas olid:

Tänu lubimördi kasutamisele said roomlased ehitada kaari, võlve ning kupleid,
mistõttu erinesid Rooma ehitised kreeklaste rajatistest. Kreeklastelt võeti üle
sammaste ja poolsammaste kasutamine. Silmapaistvaid tulemusi saavutasid
roomlased ka teede rajamises (Via Postumia, Via Aemilia, Appiuse tee, tähtsaim
Roomast kuni Lõuna-Itaaliani kulgev maantee) ning sildade ehitamises.

3. sajandil elas Rooma riik üle sügava kriisi. Algas linnade langus,
kaubalis-rahalised suhted nõrgenesid, põllumajanduses sai valitsevaks
latifundium. Hilise keisririigi ajal süvenesid riigi ida- ja läänepoolsete
provintside erinevused. Lääne pool käsitöö ja kaubanduse tähtsus vähenes ning
algas linnade allakäik. Kaubanduslikud suhted provintside vahel vähenesid.
Vallutussõdade lõppemise tõttu orjade arv vähenes ning suurmaaomanikud hakkasid
tööjõu säilitamiseks rentnikke sunnismaistama (kinnistama maa külge). Sõjaväe
tugevdamiseks värvati alates 3. sajandist järjest enam võõramaalasi (peamiselt
germaanlasi), mille tõttu Rooma armee järk-järgult barbariseerus. Impeeriumis
hakkas levima kristlus, mille tõkestamiseks hakati kristlasi taga kiusama.

Sõdurkeisrite ajajärgul, aastatel 235–284 pKr toimusid pidevad kodusõjad
sõdurkeisrite vahel ning keskvõimu nõrgenemist kasutades tungisid germaani
hõimud ja pärslased Rooma riigi aladele ning toimus mitmete provintside
lahkulöömine. Keiser (270–275) Aurelianusel õnnestus riigi ühtsus taastada.

Hilise keisririigi ajajärku on nimetatud dominaadiks, mis algas keiser (284–305
ja koos Maximianusega 286–305) Diocletianuse 284. aastal ning lõppes 476 aastal,
kui kukutati viimane Lääne-Rooma keiser. Hilise keisririigi perioodi algust
arvestatakse Diocletianuse valitsemisajast, sest ta suutis lõpetada aastakümneid
kestnud segadused, millega kaasnesid põhjalikud ümberkorraldused riigi
valitsemises ja halduses. Tema kehtestati ka keisrite nelikvõim ehk tetrarhia,
kuid sellest süsteemist loobuti. Samas säilis tava jagada keisririik kahe
valitseja vahel, kus üks valitses ida- ja teine lääneprovintsides. Diocletianuse
ja Constantinus Suure valitsemisajal (306–337) tugevnes riigi keskvõim ja
bürokraatia. Constantinus legaliseeris 313. aastal ristiusu, mis muutus kiiresti
valitsevaks usundiks. Temale järgnenud keisrid (v.a üks) olid kristlased.

Hunnide sissetung Musta mere põhjaranniku steppidesse (~370–375) vallandas suure
rahvasterände. Nende survel hakkasid peamiselt erinevad germaani hõimud
(läänegoodid ja idagoodid, langobardid, vandaalid, burgundid, frangid, anglid,
saksid jne), aga ka slaavi ja iraani (alaani) hõimud tungima Lääne- ja Ida-Rooma
riigi aladele. Nõrgenenud impeerium ei suutnud enam tagasi tõrjuda nii paljude
erinevate barbarirahvaste sissetunge. Lääne-Rooma riigi aladel rajati erinevaid
germaanlaste riike: läänegootide riik Gallia lõunaosas; vandaalide riik
Põhja-Aafrikas; frankide riik Gallia põhjaosas; anglide ja sakside riigid
Britannias.

Pärast Constantinust (306–337) valitsesid riigi ida- ja lääneosa erinevad
keisrid: lääneosa keisri residents oli Mediolanum (Milano) ja hiljem Ravenna.
Pärast keiser (379–395) Theodosius I surma (395) jagunes impeerium lõplikult
Ida-Rooma riigiks ja Lääne-Rooma riigiks.

Lääne-Rooma keisririik lagunes suure rahvasterändamise käigus. Läänegoodid
sisenesid Rooma riiki 376. aasta eel ja järel ning alistasid roomlased
Adrianoopoli lahingus aastal 378. Läänegoodid tungisid Alarich I juhtimisel
Itaaliasse ja rüüstasid aastal 410 Roomat ning asusid seejärel elama algselt
Lõuna-Galliasse ning hiljem Pürenee poolsaarele, praeguse Hispaania ja Portugali
aladele, kus nad asutasid võimsa Läänegootide kuningriigi. 3. sajandil pKr
kujunes Idagootide suur riik Mustast merest põhja pool, mis ulatus Dnestrist
Volgani ja Mustast merest Läänemereni. Umbes aastal 370 ründasid idagoote hunnid
ja alistasid nad.

Kui Lääne-Rooma riiki ründasid hunnid, kes ületasid 451. aastal Reini, tungisid
nad Gallias Orleans'ini. Kuigi roomlased koos läänegootidega ja alaanidega
suutsid hunne Katalaunia väljadel 451 aastal sõjaliselt lüüa, siis aasta hiljem
rüüstasid hunnid 452 Põhja-Itaaliat, hävitasid Aquileia. Pärast hunnide riigi
kokkukukkumist Nedao lahingu (453) järel liikusid idagoodid Theoderich Suure
juhtimisel esiteks Möösiasse (u 475–488). Theoderichist sai aastal 493
Idagootide kuningriigi kuningas

Rooma armeesse värvatud germaanlasest väepealik Odoaker kukutas 476. aastal
viimase Lääne-Rooma keisri Romulus Augustuluse.



https://et.wikipedia.org/wiki/P%C3%B5hja-Aafrika

Põhja-Aafrika on Sahara kõrb ja sellest põhja poole jääv Aafrika osa, millesse
kuuluvaks arvatakse kitsamas mõttes Magrib ja Egiptus, mõnikord ka Sudaan.
Laiemas mõttes kuuluvad Põhja-Aafrikasse ka Mauritaania, Etioopia ja Eritrea.

Kuigi Põhja-Aafrika rahvastel on juured nii Aafrikas kui ka Lähis-Idas, on
enamik kitsamas mõttes põhja-aafriklasi kas araabia keelt või berberi keeli
kõnelevad muslimid (erandiks on koptid, kes on kristlased).

Mõned Põhja-Aafrika riigid, eriti Egiptus ja Liibüa, arvatakse pidevate
kontaktide tõttu Lähis-Idaga mõnikord Lähis-Ida maade hulka. Peale selle asub
Egiptusele kuuluv Siinai poolsaar Aasias ning on vaieldamatult osa Lähis-Idast.

Neoliitikumi kaljumaalid Liibüas annavad tunnistust sellest, et Põhja-Aafrika
kuivades rohtlates elas jääajal küttide-korilaste kultuur.

Nagu näitavad kogu piirkonnas levinud kaljukunst, on suuremas osas
Põhja-Aafrikast algselt elanud mustanahalised aafriklased. Ent paistab, et
Magrebis ja Alam-Egiptuses elasid valgenahalised aafriklased, kes kõnelesid
afroaasia keeli. Pärast Sahara kuivamist rändas enamik mustanahalisi aafriklasi
Ida- ja Lääne-Aafrikasse.

Praeguse Sahara piirkonnas tekkis üks esimesi maaharijate ühiskondi. Sedamööda
kuidas kõrb laienes, suruti need ühiskonnad Niiluse orgu ning nendest sai alguse
Vana-Egiptus.

Põhja-Aafrika ajalugu käsitletakse tavaliselt eraldi Saharast lõuna poole jääva
Aafrika ajaloost, sest kõrbe tõttu arenesid nad teineteisest eraldi.
Põhja-Aafrika elanikel oli siiski kontakte Kesk- ja Lõuna-Aafrika asukatega.
Kaubateed läbisid ka Saharat, kuid kulgesid põhiliselt siiski piki Aafrika ida-
ja läänerannikut. Egiptusel olid Niiluse kaudu kontaktid Nuubiaga. Nii kestis
see kuni araablaste ekspansiooni ja islami levimiseni.

Põhja-Aafrika kirjapandud ajalugu pärineb põhiliselt Euroopast ja Aasiast, mille
asukad puutusid kõigepealt kokku Vahemere ja Punase mere rannikualadega.

Selles piirkonnas oli Etioopia ainuke riik, millel õnnestus kogu ajaloo vältel
säilitada iseseisvus (välja arvatud lühem periood Teise maailmasõja ajal.

Põhja-Aafrika Vahemere-ranniku koloniseerisid kõigepealt foiniiklased umbes 1000
eKr, ning Kartaagost, mille nad rajasid 800 eKr, sai kiiresti Vahemere maade
võimsaim jõukeskus.

Allutades berberid, kes moodustasid suurema osa Põhja-Aafrika rahvastikust, said
foiniiklased oma võimu alla kogu Aafrika ranniku lääne pool Surti lahte ning
saavutasid kontrolli Vahemere-kaubanduse üle. See pani aluse nende tohutule
rikkusele.

Kreeklastel omakorda õnnestus kinnitada kanda Egiptuses ja praeguse Liibüa
territooriumil, kus nad umbes 631 eKr asutasid Küreene linna, kuid need
rannikulinnad olid täiesti isoleeritud kõrbest ega mõjutanud ülejäänud Aafrikat.

Hellenismiajal, kui Aleksander Suur oli rajanud Aleksandria (332 eKr, üritasid
Ptolemaiosed ekspansiooni lõuna poole. Selle tulemusel on meie käsutuses pisut
andmeid tolle aja Etioopiast.

Võimuvõitlus Vahemere ääres katkes varsti, sest 146 eKr võitis Rooma Kartaagot
ning järgmisel sajandil inkorporeeris oma impeeriumi kreeka kolooniad
(sealhulgas Egiptuse) ning koguni Kreeka enda.

Rooma ajal Põhja-Aafrika rannikualad õitsesid, ent kuigi roomlased alistasid
Fazzāni Liibüas, pidasid nad Saharat ületamatuks tõkkeks, ja keiser Nero katse
laiendada impeeriumi Sudaani ja kaardistada |Niiluse lätteid ebaõnnestus.

Antiikaegsed teadmised Aafrika kohta leiduvad Ptolemaiose kirjutistes. Teataval
määral tundis ta Ida-Aafrika riftivööndi suuri järvi ning ta mainib ka Nigeri
jõge. Siiski samastati antiikajal Aafrikat põhimõtteliselt Vahemere
rannikualadega.

Europa omandas Põhja-Aafrikale suure tähtsuse alles roomlaste pideva sõja tõttu
berberi hõimudega. Järgnesid kristluse levik, vandaalide sissetung umbes 400 pKr
ning võimu üleminek Bütsantsile.

7. sajandil toimus dramaatiline muutus ning islam vallutas kiiresti
Põhja-Aafrika Egiptusest kuni Atlandi ookeani rannikuni ning suundusid oma
ekspansiooniga edasi Hispaaniasse.

Kristlus tõrjuti Põhja-Aafrikast täielikult välja, kui mitte arvestada kopti
kirikut Egoptuses ning mõningaid piirkondi Nuubias ja Etioopias.

Järgneval kolmel sajandil moodustasid araablased Põhja-Aafrikas väikesearvulise
valitseva eliidi. Ent 11. sajandil leidis aset suur araablaste sisseränne, mille
tulemusel berberid assimileerusid, kuigi nad olid juba varem suurelt jaolt omaks
võtnud araabia kultuuri, sealhulgas islami.

Islam ja araabia kultuur hakkasid levima ka lõuna poole – Saharasse ning
kaugemale Kesk- ja Ida-Aafrikasse. Kuni 14. sajandini oli eurooplastel ja
Põhja-Aafrika araablastel üsna ebamäärane ettekujutus araabia, pärsia ja india
linnadest Ida-Aafrika idarannikul.

Esimesed araablastest vallutajad allusid Bagdadi kalifaadile ning Põhja-Aafrikat
valitses kalifaadi vasallidena Aglabiidide dünastia. 10. sajandil tuli Egiptuses
võimule Fatimiidide dünastia ning valitses Kairost, mis rajati 968, kogu
Põhja-Aafrikat.

Järgnesid Almoraviidide, (1056)1060–1147 (Almoraviidid (berberi dünastia, mis
valitses Marokos, Mauritaanias, Lääne-Alžeerias ja Hispaanias (al-Andalus),
asutasid Marrakechi (1062-1070) ja tegid sellest oma pealinna) ja Almohaadide,
1133–1269 dünastia Magribis (berberi dünastia, mis valitses Põhja-Aafrikas:
Maroko, Alžeeria, Tuneesia, Liibüas ja Hispaanias).

Osmanid vallutasid piiramise järel 1453 Konstantinoopoli ja 1517 Egiptuse, kust
neil oli 1519–1551 kontroll ka Alžeeria, Tuneesia ja Tripoli üle.

Marokos olid berberid 13. sajandil rajanud Mariniidide riigi, mis säilitas oma
sõltumatuse türklastest.

Samal ajal kui varased araabia ja mauri dünastiad saavutasid tolle aja kohta
kõrge kultuuritaseme, hakkasid muslimid Aafrikat süstemaatilisemalt uurima.
Pärslastest vallutajad Egiptuses olid varem Aafrikasse toonud kaameli ning nüüd
sai seda kasutada Sahara ületamiseks. Nõnda tekkisid Senegambial ja osalt
Nigeril varakult kontaktid araablastega ja berberitega, kuid 11. sajandil
rajatud Timbuktu (Tombouctou) võttis islami vastu alles 1591. Sellesse linna
jõudis kuulus rändur Ibn Baţţūţah 1352. aastal ning tema reisid Mombasasse
praeguses Keenias ja Kilwasse praeguses Tansaanias annavad meile kõige varasemad
teated riiklikest moodustistest Ida-Aafrikas. Araablased said Ida-Aafrika
ranniku koloniseerida India ookeani kaudu, kuid Aafrika sisemaal ekspansioon
lõunasse peatus tihedate džunglite tõttu, mis ulatusid umbes kümnenda
põhjalaiuskraadini.

Viimane suur araabia vallutus Aafrikas oli Nuubia, mis jäi kristlikuks 14.
sajandini.

Vahepeal olid araablaste vallutused teinud Vahemere peaaegu araabia sisemereks,
kuid 11. sajandil ajasid normannid saratseenid välja Sitsiiliast ja
Lõuna-Itaaliast. Edasi püüdsid nad Magribi Tuneesiat ja Tripolit rünnates
jõudude Seitsmendas ja Kaheksandas ristisõjas tasakaalu muuta. Pärast seda
tekkis Venezial, Pisal, Genoval ja teistel Põhja-Itaalia linnadel elav
kaubavahetus Aafrika rannikualadega.

15. sajandi lõpuks oli peaaegu kogu Pürenee poolsaar mauridelt tagasi
vallutatud. Samal ajal kui muslimitest valitsejad ikka veel kontrollisid
Granadat, oli Portugal saanud piisavalt tugevaks, et pidada sõda Aafrikas. 1415
vallutasid portugallased Ceuta Aafrika rannikul ning umbes samal ajal hakkas
Portugal regulaarselt sekkuma Maroko asjadesse ning Hispaania omandas sadamad
Alžeerias ja Tuneesias.

Portugal sai vahepeal (1578) ränga kaotuse osaliseks Abd el Malek I-lt Ksar
el-Kebiri lahingus ning selleks ajaks oli Hispaania juba kaotanud suurema osa
oma tugipunktidest Aafrikas. Võitudele Marokos järgnesid sisetülid, mille tõttu
hispaanlased ja portugallased kaotasid mõju kaubanduse Vahemere-kaubanduse üle.

Kontaktid Euroopa ning muslimitest valitsejate vahel 1600–1900 iseloomustab
eelkõige piraatide tegevus, millele vastati vastuabinõudega. Alžeerias ja
Tuneesias oli tol ajal tuhandeid kristlastest orje.

Pärast keskaega oli Põhja-Aafrika, välja arvatud Maroko, Osmanite riigii lõdva
kontrolli all.

Pärast 19. sajandit koloniseerisid piirkonna Prantsusmaa, Suurbritannia,
Hispaania ja Itaalia.



https://et.wikipedia.org/wiki/Neerud

Neerud (ladina keeles ains ren, mitm renes; sün nephros) on enamikul
selgroogsetel loomadel paarilised kuseelundid.

Neerude funktsioonideks, koos hüpotalamuse, ajuripatsi ja neerupealistega, on ka
uriini hulga, soolsuse ja happelisuse reguleerimine ja neerud osalevad seega
organismi vee-, elektrolüüdi- ja happe-aluse tasakaalu regulatsioonis.

Kehtivas loomaanatoomia standardis Nomina Anatomica Veterinarias liigitatakse
neerud urogenitaalsüsteemi.

Tänapäeval kehtivas inimese anatoomia standardis Terminologia Anatomicas
kuuluvad neerud kuseelundite süsteemi.

Varem liigitati neerud kuse-suguelundkonna kuseelundite hulka (Roosalu,
2010:127).

Madude neerud on pikenenud kujuga ja kumbki neer läheb üle kusejuhaks mis
lõpevad kloaagi keskmises osas kusesooles. Madude neerude töö tulemusel ei
väljutata vedelat uriini, kuna neerude Henle lingul puuduvad nefronid, jääkained
väljutakse üsna tahkena (pastana).

Neeru-sugusegmendid, mis sigimisperioodil suurenevad seemnevedeliku tõttu,
toimivad isastel lisasuguelunditena.

Inimese neerud on punakaspruunid oakujulised paariselundid, mis kaaluvad 150–200
g, ja paiknevad kõhukelmetaguses ruumis kummalgi pool lülisammast
nimmepiirkonnas. Mitmete inimeste kehas võib olla ka üksainus neer ja/või üks
kunstneer.

Neer on kaetud fibrooskihnuga (capsula fibrosa), mida ümbritseb rasvkihn
(capsula adiposa) ja neerusidekirme (fascia renalis) – nende abil kinnituvad
neerud kõhuõõne tagaseinale.

Neeru parenhüüm koosneb pindmiselt paiknevast neerukoorest ja sisemiselt
paiknevast neerusäsist.

Neerupüramiid (pyramis renalis) on neerusäsi moodustav koonusekujuline osa mille
tipp avaneb oma neerukarikasse. Iga neerupüramiidi sees on tõenäoliselt ligi 10
000 nefronit.

Neerul on nõgusal küljel lülisamba suunas süvend – neeruvärat (hilum renale) mis
suundub neeru sees olevasse neeruurkesse (sinus renalis), kus paiknevad
neeruvaagen koos väikeste ja suurte neerukarikatega. Neeruvärati kaudu suubub
neeruarter ning väljuvad kusejuha, neeruveenid ja lümfisooned.

Neerukarikad asetsevad neeruurkes ja liigitatakse suurteks ja väikesteks
neerukarikateks.

Neerusegmendid on neerude iseseiseva vereringega osad kuhu suubuvad vastavad
neeruarteri harud.

Neeruvaagen on neerukarikatest algav lõpliku uriini lühiajaline kogunemiskoht ja
ühtlasi lehtrikujuline kusetee.

Neerude rakuväline ruum on suhteliselt väiksemahuline, moodustades neerukoores
keskmiselt 5–7% ja suurem neerusäsis (eriti keskmes). Rakkudevahelises ruumis on
fibroplastid ja immuunsüsteemi rakud. Rakuväline ruum koosneb rakuvälisest
maatriksist (näiteks glükoproteiinidest) ja rakkude vahel asuvast vedelikust jt.

Kusejuha on uriini juhtiv kusetee. Kusejuha algab neeruvaagnast ja avaneb
kusepõide.

Neeru struktuurilis-funktsionaalseks ühikuks on nefron, milles toimubki
esmasuriini valmistamine. Neeru(de) funktsioonideks on: kehavedelike tasakaalu
tagamine organismis, osmootse rõhu säilitamine, happe-leelise-tasakaalu
regulatsioon, jääkainete eemaldamine organismist, bioloogiliselt aktiivsete
ainete sekretsioon ja metabolism, vereloome, arteriaalse vererõhu ja veresuhkru
taseme regulatsioon jt.

Neerudel (peamiselt koorel) on oluline roll aminohapete metabolismil,
transpordil ja töökorras neer kontrollib nende plasmakonstsentratsiooni.

Neerud muundavad tsitrulliini arginiiniks, mis on lämmastikoksiidi (NO),
kreatiini ja agmatiini eellasmolekul.

Neerud võtavad glutamiini verest ja metaboliseeritakse ensüümi glutaminase (EC
3.5.1.2) toimel.

Lisaks mitmetele eeltoodud funktsioonidele on neerud üsna aktiivsed
ainevahetuses – katabolism ja anabolism on sarnased teistes elundites toimuvate
ainevahetusprotsessidega.

Normaalses inimese neerus on tuvastatud mitmeid vitamiine: B1, B2 ja
B12-vitamiin, foolhape, nikotiinhape, pantoteenhape, biotiin, C-, A- ja
E-vitamiin.

Arvatakse, et neerud komplekteerivad (toodavad) ja väljastavad kahte hormooni:
kaltsitriooli ja erütropoetiini. Erütropoetiin on aine, mis reguleerib
erütrotsüütide erütrotsütopoeesi. Erütopoetiini hulk suureneb kõrgmäestikes.
Soodustavaks teguriks on ka meessuguhormoon – meestel on seetõttu erütrotsüüte
rohkem.

Reniin on proteolüütiline ensüüm, mida komplekteerivad paljude selgroogsete
loomade neerude jukstaglomerulaarrakud proreniinist. Reniin aktiveerib
reniin-angiotensiin-aldosteroon-süsteemi ja vabastatakse vastusena
füsioloogilisele stiimulile, näiteks hüpotensioon, hüpokaleemia, vererõhu langus
ning veremahu vähenemine ja β-adrenergiliste retseptorite stimulatsioon jt.

Neerude eritatud reniin muundab maksas sünteesitud angiotensinogeeni
angiotensiin I-ks. Kopsudest pärit angiotensiini konverteeriv ensüüm (AKE)
katalüüsib angiotensiin I angiotensiin II-ks. Angiotensiin II seondub
neerupealistes spetsiifliste retseptoritega ja vabaneb aldosteroon ja tõuseb
vererõhk. Angiotensiin II mõjutab ka hüpotalamuses asuvat janu reguleerivat ala.

Arvatakse, et neerude funktsioone mõjutavad ka erinevad suguhormoonid (nii
looduslikud kui ka sünteetilised östrogeenid ja androgeenid ja ka
hormoonimatkijad) kuna neerudes paiknevatel rakkudel on tuvastatud hulgaliselt
östrogeeniretseptoreid.

Neerude vereringel on mõningad iseärasused, mis on tingitud elundi ehitusest ja
funktsioonist. Võrreldes neeru suurusega on neeruarteril võrdlemisi suur
läbimõõt, sest tema toodav veri on vajalik mitte ainult neerukoe enda
toimimiseks, vaid ka uriini valmistamiseks. Neerude verevoolu mahtkiirus (lüh
TRBF) on ligikaudu 1 l verd/minutis. Ööpäeva jooksul läbib neeru ligikaudu 2000
liitrit verd.[viide?]

Neeruurkes ja neerukoes toimub neeruarteri järkjärguline hargnemine üha
väiksemateks harudeks. Kõige väiksemaid harusid ehk arterioole nimetatakse
toomasoonteks. Iga niisugune toomasoon jõuab päsmakesekihnuni ja jaguneb
kapillaarvõrgustikuks, mis moodustab päsmakese. Päsmakesest väljub teine
arteriool ehk viimasoon. Neerukoes olevate nefronite viimasoonte läbimõõt on
toomasoonte läbimõõdust suurem. See tingib päsmakeste kapillaarides suhteliselt
suurema vererõhu. Nii tooma- kui viimasoontes voolab arteriaalne veri.

Viimasoon jaguneb omakorda sekundaarseks kapillaarvõrgustikuks, mis ümbritseb
nefro-kanalikesi. Seejuures muutub arteriaalne veri venoosseks ja suubub
veenulitesse, mis seejärel ühinevad suurema läbimõõduga veenideks, moodustades
lõpuks neeruveeni. Seega on neerudel kaks kapillaaride süsteemi. Päsmakeste
omapärast kapillaaristikku nimetatakse imevõrgustikuks.

Neerudel on hea verevarustus, et tagada rohke esmasuriini teke ja jääkainete
eemaldamine organismist. Arvestades neerude kogu massi – see on umbes 300 g – on
neerud väga intensiivselt verega läbivoolutatud. Nimelt voolab mõlemast neerust
läbi 1300 ml verd minutis. Kõige parem on verevarustus neeru koore osas, säsi
osas see väheneb. Neeru vereringet reguleerib neer ise – seda nimetatakse
autoregulatsiooniks. Neer suudab oma veresoontes säilitada sama rõhku, kui on
inimese vererõhk (80–180 mmHg). Neerude verevoolutus hakkab tõusma alles
vererõhu 200 mmHg juures.

Neerude hapnikutarve on kõrge, nii näiteks kulutab naatriumi-kaaliumipump, mis
asetseb rakumembraanil, rohkelt energiat transportimaks Na- ja K-ioone.

Neerud toimivad normaalselt ka vere puhastusreservuaaridena, filtreeritud veri
saadetakse veenide kaudu maksa.

Inimeste neerude lümfisüsteemi osade toimimist normaalsetes ja nn haigetes
neerudes pole seni piisavalt dokumenteeritud, tõenäoliselt paiknevad lümfiteed,
lümfisooned või lümfisõlmed neerukoores ja paralleelselt neeruarterite ja
-veenidega.

Neerude funktsionaalseteks üksusteks on neerukehakestest ja neerutorukestest
koosnevad nefronid.

Neerupõimiku närvikiud paiknevad keerdunult neerarteri ümber ja innerveerivad
neeru.

Ageneesia, Bartteri sündroom, Potteri sündroom, neerutsüst, autosomaalne
dominantne polütsüstneer, neeru düsplaasia, lisaneer, sagarneer, liitneer ja
hoburaudneer, ektoopneer, hiidneer, kaasasündinud neerukivitõbi jt.

Diabeetiline nefropaatia, neeruamüloidoos, väärtoitumussuhkurtõbi
neerutüsistustega, päsmakestehaigused, neeru tubulointerstitsiaalhaigused,
glomerulaarhaigused, renovaskulaarne hüpertensioon, neerupuudulikkus,
neeruinfarkt, püonefroos, neerukivitõbi, hüdronefroos, äge
tubulointerstitsiaalnefriit, neerutuberkuloos, süsteemne erütematoosluupus ja
sarkoidoos ning ehhinokokkoos neerude haaratusega jpt.

Glomerulonefriidid (sh äge glomerulonefriit, krooniline glomerulonefriit,
membranoproliferatiivne glomerulonefriit) on valdavalt immuungeneesiga neeru
glomerulaarsed haigused.

Leeprahaigete uuringud on tuvastanud, et leepra kahjustab mitmeid siseelundeid,
näiteks neerusid. Osad uuringud on tuvastanud, et neerukolded ja/või
leepraravimite toime, võib leeprahaige surma põhjustada.

Neerude ja kuseteede tuberkuloosi põhjustab inimestel tõenäoliselt tuberkuloosi
mükobakter.

Nefrotoksilise toimega ravimid ja ained mis võivad, olenevalt asjaoludest,
neerupuudulikkust põhjustada: mittesteroidsed põletikuvastased ravimid,
tsüklosporiin, takroliimus, COX-2 inhibiitorid, AKE inhibiitorid, kokaiin,
etanool, statiinid, mitmed antibiootikumid ja keemiaravis kasutatavad ravimid.

Neeruvähi all mõeldakse neerust lähtuvat neerurakk-kartsinoomi; neeruvaagna
kartsinoomi ja neerust lähtuvaid sarkoome ning Wilmsi tuumorit vaadeldakse
eraldi kasvajavormidena.



https://et.wikipedia.org/wiki/Kalevipoeg_(eepos)

19. sajandi alguse rahvusliku liikumise tõusulainel leidsid rahvavalgustajad, et
Eesti maarahva rahvuslikku eneseteadvust aitaks turgutada teiste rahvastega
võrdväärne kangelaseepos. 1839 tegi Friedrich Robert Faehlmann Õpetatud Eesti
Seltsis ettekande Kalevipoja-muistenditest. Rahvasuust pärinevad proosavormis
hiiumuistendid pidid saama kangelasloo peamiseks aineks. Faehlmanni töö jäi
pooleli suure töökoormuse ja kehva tervise tõttu.

Pärast Faehlmanni surma 1850 jätkas Õpetatud Eesti Seltsi palvel tööd eeposega
Virumaalt pärit ja Tartu Ülikoolis õppinud Võru linnaarst Friedrich Reinhold
Kreutzwald, kes tundis hästi rahvaluulet, sealhulgas regivärssi. Kreutzwald
kogus lisamaterjali ja asus "Kalevipoja" lugusid esialgu proosavormis kirja
panema. Pärast soomlaste "Kalevala" saksakeelse tõlkega tutvumist otsustas ta
aga regivärsilise vormi kasuks. Ülesanne polnud kerge, sest sisu ja vorm olid
väga erilaadilised. Eesti vanem rahvalaul on loomult pigem lüüriline kui
eepiline. Muistendid olid aga üksikud pudemed, mis ei moodustanud terviklikku
faabulat. Kreutzwald püüdis põimida nad üheks tervikuks, kasutades selleks
regivärssi meenutavaid värsse.

"Kalevipoja" 12 loost koosnev algredaktsioon (tuntud ka kui "Alg-Kalevipoeg")
valmis 1853 ja seltsis esitatud parandus- ja täiendusettepanekute põhjal muudeti
käsikirja. Kreutzwald kirjutas juurde kaheksa lugu ja muutis eepose algusosa.
Õpetatud Eesti Selts avaldas selle oma toimetistes teadusliku väljaandena koos
saksakeelse tekstiga. Esimene rahvaväljaanne ilmus tsensuurist pääsemise
kaalutlustel Soomes Kuopios 1862 1000 eksemplaris ja levis esialgu
tagasihoidlikult. Eepose populaarsus kasvas rahvusliku liikumise hoogustudes.
Järgnesid kordustrükid, lühendatud väljaanded ja ümberjutustused. Kokku on
eeposest ilmunud 18 trükki.

"Kalevipoja" illustreerimise mõte sai Eestis tuule tiibadesse pärast "Kalevala"
ilmumise 75. aastapäeva pidustusi 1910, ent juba varem, 1903. aastal avaldas
Gustav Suits ajakirjas "Linda" artikli "Kujutavast kunstis Eestis ja Kalevipoja
piltidest", kus kutsus üles koguma raha illustreeritud rahvuseepose
väljaandmiseks. Küsimus aktualiseerus uuesti Eesti Kirjanduse Seltsi koosolekuil
aastail 1911–1913, mil korraldati võistlus parima illustraatori leidmiseks ning
võistluse luhtudes otsustati anda tellimus Kristjan Rauale, kes lubas töö
teostada nelja aasta jooksul. Poliitilised sündmused ning rahapuudus aga
venitasid illustratsioonide valmimist. 1929. aastal ilmus August Roosilehe
illustratsioonidega tagasihoidlik kooliväljaanne. 1933. pöördus Eesti Kirjanduse
Selts uuesti sama palvega Raua poole ning aastatel 1933–1935 valmis enamus 21
illustratsioonist. Väljaande vinjetid, lehekülgede päisliistud ja initsiaalid
telliti puugravüürimeistrilt Hando Mugastolt. Kristjan Raua illustratsioonidega
"Kalevipoeg" ilmus 1935 Eesti raamatuaastal.

Eepos koosneb 2 sissejuhatusest ja 20 loost, kokku on värsse rohkem kui 19 000.
Eepos algab Kalevipoja (Sohni) päritolu ja vanemate kirjeldusega, järgnevad tema
kangelasteod. Kalevipoeg käib Soomes oma ema Linda röövijat otsimas ja talle
kätte maksmas, külastab Soome seppa, kus mõtlematusega tõmbab enda peale veresüü
ja needuse. Koju naastes saab Kalevipoeg vendadega peetud kiviviskevõistlusega
maa kuningaks. Ta künnab maad ja võitleb korduvalt sissetungivate vaenlastega.
Kangelane võtab ette ka kaks käiku allmaailma, kus võitleb Sarviktaadi ja tema
põrgulistega, ning avastusreisi maailma otsa. Kestvatest sõdadest väsinuna annab
ta lõpuks valitsuse üle Olevipojale ning vanast needusest märgitud saatus viib
ta Kääpa jõe äärde, kus kunagi vette pillatud mõõk tal jalad alt lõikab.
Kalevipoeg sureb ning Vanaisa otsustab anda talle tööks põrgu väravate
valvamise. Hiid lööb rusika kaljusse: "Aga ükskord algab aega, kus kõik piirud
kahel otsal lausa lähvad lõkendama; lausa tuleleeki lõikab käe kaljukammitsasta
– küll siis Kalev jõuab koju oma lastel' õnne tooma, Eesti põlve uueks looma."

"Kalevipoeg" on tõlgitud saksa, vene, ungari, läti, soome, leedu, rumeenia,
ukraina (Anfissa Räppo), inglise, rootsi (Alex Milits), prantsuse ja hindi
keelde (Vishnu Khare) keelde, lühendatud tõlked on ilmunud taani, tšehhi, juudi,
Itaalia, esperanto ja hispaania keeles.

Eepose motiive on kasutatud kunstis ja kirjanduses, seda on ka parodeeritud.
Paljud kriitikud on hiljem tähelepanu juhtinud "Kalevipoja" kunstlikkusele,
küündimatusele ja vigadele (Johannes Aavik, Friedebert Tuglas jt). Helilooja
Eugen Kapp on kirjutanud balleti "Kalevipoeg", Veljo Tormis samanimelise
kantaadi. Lembit Vimb on kirjutanud eeposele järje "Kalevipoja tagasitulek". Enn
Vetemaa on kirjutanud "Kalevipoja mälestused".

Kolmas lugu Kalevi poegade jahilkäik. Linda röövimine. Kalevi poegade kojutulek.

Kümnes lugu Kikerpära soo. Veevaimu kuld. Jõukatsujad. Võla tasumine Soome.
Ilmaneitsi sõrmus.

Üheteistkümnes lugu Lauatoomine üle Peipsi. Mõõk varastatakse. Mõõga needmine.
Väikemehe seiklus.

Kaheteistkümnes lugu Lauavõitlus ja siil. Pikk magamine. Unenägu. Vaeslapse
tall. Sillaehitus.

Neljateistkümnes lugu Allmaailma vaatlus. Esimene võitlus sarvik-taadiga.
Lahkumine.

Kuueteistkümnes lugu Laevaehitus ja sõidu algus. Teekond maailma otsa. Lapumaa
ja Varrak.

Seitsmeteistkümnes lugu Sõjaratsu sõit. Assamalla lahing. Juhtumised põrgukatla
juures. Muruneidude tants.

Kaheksateistkümnes lugu Teine teekond allmaailma. Lahing põrgulistega.
Kahevõitlus sarvikuga.

Üheksateistkümnes lugu Sarvik-taadi aheldamine. Õnne-aeg. Pidu ja tarkuseraamat.
Sõjateated.

Kahekümnes lugu Sõttavalmistus. Lahingud. Raudmeeste saadikud. Kalevipoja surm.
Põrgu väravas.

Kaua elas Kalev Lindaga õnnelikult ja valitsesid rahvast. Viimaks tundis ta ,et
surmatund on lähedal. Ta kutsus Linda ja ütles: pärast minu surma sünnib sulle
viimane poeg.Mina seda enam ei näe. Ometi saab temast minuväärne mees. Kui
noorem poeg suureks on sirgunud, tuleb tal vendadega liisku heita, kes neist
saab rahva kaitsjaks ja valitsejaks. Riik peab jääma jagamata, ühele pojale.
Siis on ta tugev ja kindel. Pärast seda heitis vana Kalev voodisse ja enam ta ei
tõusnud. Seitse päeva leinas Linda teda. Nii kaevas Linda ise haua, sängitas
mehe muru alla. Sinna peale kandis hulga kive, et kalm tulevastele põlvedele
silma paistaks. See on praegune Toompea. Üht rasket kivirahnu kandes väsis lesk
ära ja kivi libises käes. Linda istus kivile ja valas kaua pisaraid. Nii tekkis
ta pisaratest Ülemiste järv.



https://et.wikipedia.org/wiki/J%C3%B5hvi

Jõhvi (saksa keeles Jewe, vene keeles Йыхви) on Jõhvi vallas Ida-Viru maakonnas
asuv vallasisene linn, kus asub nii Jõhvi valla kui ka Ida-Viru maakonna
halduskeskus.

Elanikke oli 1999. aasta 1. jaanuari seisuga 12 922. 2000. aasta rahvaloenduse
andmetel oli elanikke 12 112, kellest venelasi oli 6482 (53,5%) ja eestlasi 4022
(33,2%). Aastal 2003 oli elanikke 11 743. Aastal 2005 oli elanikke 11 533. 2011.
aasta rahvaloenduse andmetel oli elanike arv 10 775, neist eestlasi 3718
(34,5%).

Jõhvi linn asub Kirde-Eesti lavamaal. Küla järgi on oma nime saanud Haljala
lademe Jõhvi alamlade. Linna põhjaservas voolab Pühajõgi, linna lõunaservas asub
looduskaitsealune Jõhvi linna park.

Esmateated Jõhvi küla (Gevi, hiljem Jewe) kohta pärinevad aastast 1241 Taani
hindamisraamatust. Küla suuruseks mainitakse 20 adramaad ja omanikuks Taani
kuningat.

Tänapäeva Jõhvi kiriku kohal oletatakse muinaseestlaste linnuse asukohta, kuhu
pärast taanlaste vallutusi ehitati puukirik.

Jõhvi kirikukihelkond moodustati umbes 1250. aastal Alutaguse ajaloolise
kihelkonna lääneosast. Jõhvit kihelkonnakeskusena mainitakse ajalooürikutes
esmakordselt 1354.

Esimene kirik hävis 1367. aastal vene ja saksa vägede lahingus. Seejärel ehitati
uus, kivist müüride ja kitsaste kõrgel asetsevate laskeavadega kindluskirik.

Jõhvi kirik koos Järve, Edise, Purtse vasallilinnuse ja Lüganuse kaitsekiriku
ning Toolse, Narva ja Vasknarva ordulinnusega moodustasid keskajal kindlustatud
vööndi Peipsi järve ja Soome lahe vahel.

Aastal 1491 mainitakse kirjalikus allikas esmakordselt Jõhvi mõisa, mille
omanikuks oli Narva ordufoogt.

1558 algas Liivi sõda. Sõja ajal peeti kihelkonnas ägedaid lahinguid. Jõhvi
kindluskirik vallutati venelaste poolt 3. veebruaril 1558 pärast teist rünnakut.
Kirik rööviti paljaks ja põletati, inimesed tapeti ja kihelkond laastati.

1581 vallutasid Jõhvi rootslased, kes viisid sisse Rootsi haldussüsteemi. Jõhvi
ordumõisa baasil moodustati Jõhvi lään, mis vastas oma territooriumilt Jõhvi
kirikukihelkonnale.

Linna arengus oli oluline 1782. aasta, kui rajati seni mööda rannikut kulgenud
Tallinn–Peterburi postimaantee lõik läbi Jõhvi. Jõhvi kaudu kulges ka Peterburi
tähtsaim ühendustee Tartu ja Riia kaudu Lääne-Euroopasse. Samal, 1782. aastal,
valmis postijaam.

Aastal 1852 avas pastor F.F. Meyer kirikukooli, mis kümme aastat hiljem muudeti
kihelkonnakooliks, mis tegutses 1883. aastani.

Aastal 1949 rajati linna lääneossa põlevkivikaevandus "Kaevandus nr. 2", mis
likvideeriti 1971.

Aastal 1917 sai Jõhvi aleviks ning 1938. aastal sai ta kolmanda astme linnaks.
Aastatel 1949–1950 oli linn Jõhvi maakonna keskus.

1. oktoober 1950 Jõhvi maakond likvideeriti ja selle asemele moodustati Jõhvi
rajoon. Maakondliku alluvusega linn Jõhvi muudeti rajoonilise alluvusega
linnaks. Rajooni keskuseks jäi Jõhvi linn

Aastal 1960 liideti linn Kohtla-Järvega. 1977. aastani asus Jõhvis Kohtla-Järve
linna ja rajooni keskus.

Linnastaatuse sai Jõhvi tagasi 1991. aastal linnakodanikest moodustatud Jõhvi
taastava kogu tegutsemise tulemusel.

2005. aastal ühinesid Jõhvi linn ja Jõhvi vald Jõhvi vallaks, Jõhvi linnast sai
vallasisene linn.

Tähtsaim tööstusharu on toiduainetetööstus — Farmi Piimatööstus, Orti-Pagar,
Maadlex OÜ, müük kokku umbes 40 miljonit eurot.

Tähtis ettevõte on Enefit Solutions (Mäetehnika — remondi- ja metallitööstus),
kus 2015. aastal oli 609 töötajat ning müügitulu 33,4 miljonit eurot. Väikseid
ettevõtteid on õmblustööstuse (4), ehitusmaterjalide (4), mööblitööstuse (2),
elektriseadmete valdkonnas. Töötab Trükikoda Trükis.

Jõhvis asuvad ning tegutsevad kaks põhikooli – eestikeelne Jõhvi Põhikool ja
vene õppekeelega Jõhvi Vene Põhikool – ning 1. septembril 2015 õppetööd
alustanud riigigümnaasium, mis tegutseb Jõhvi Gümnaasiumi nime all.

Kutsehariduse omandamiseks on Jõhvis Ida-Virumaa Kutsehariduskeskus. Linnas
tegutsevad muusikakool, kunstikool, spordikool, noortemaja ja Ida-Virumaa
Keeltekeskus.

2012. aastani asus Jõhvis Mainori Jõhvi õppekeskus, kus sai omandada
kõrgharidust nii eesti kui vene keeles. Jõhvis on asunud veel Jõhvi
Kutsekeskkool ja Eesti Mäehariduskeskus, mis ühendati 2003. aastal Jõhvi
Ametikooliks. Viimane omakorda on 2005. aastast Ida-Virumaa Kutsehariduskeskuse
koosseisus.

Jõhvi kultuurikeskus avati 1978. aasta sügisel ja kuulus esialgu "Eesti
Põlevkivile". Linn sai kultuurikeskuse omanikuks 1994. aasta augustis. Hoone
renoveeriti 2004. 2005. aasta sügisel valmis samale kohale uus Jõhvi
kontserdimaja. Uues kontserdimajas on 900-kohaline saal, lisaks kino,
kammersaal, näitusesaalid ja muusikakool. See pakub Ida-Virumaa parimaid
võimalusi teatrietenduste, kontsertide, näituste, esitluste ja messide
korraldamiseks. Siin asub ka Eesti Kunstimuuseumi filiaal, sisuliselt
näitusesaal-galerii.

Jõhvis tegutseb kaks kutselist lasteteatrit: lasteteater "Tuuleveski" ning
nukuteater "Lepatriinu", üks harrastusteatritrupp ning mitmed koolinoorte
teatriringid.



https://et.wikipedia.org/wiki/Google

Google Inc. on paljurahvuseline tehnoloogia- ja tarkvaraettevõte, mille asutasid
7. novembril 1998 Stanfordi ülikooli doktorandid Larry Page ja Sergei Brin.
2015. aastast on Google'i omanikuks Alphabet Inc.

Google Search on selle ettevõtte arendatav maailma populaarseim interneti
otsingumootor, Google'i esimene ja tähtsaim toode.

Google'i sõnastatud ettevõtte missioon on „korrastada maailma informatsiooni
ning teha see üldiselt kättesaadavaks ja kasulikuks”.

2009. aastal ostis Google Soomes Haminas Stora Ensolt vana paberi­tehase, et
sellest teha serveripark.

Larry Page ja Sergey Brin hakkasid Google'i otsingumootorit välja töötama 1996.
aasta jaanuaris. Kui tolleaegsed otsingumootorid järjestasid veebilehekülgi
selle alusel, et mitu korda otsitav mõiste antud lehel esineb, siis nad otsisid
paremat lahendust, mis võimaldaks hinnata lehekülgede olulisust. Nad võtsid
lehekülgede hindamisel aluseks selle, kui palju teisi veebilehekülgi algsele
saidile viitab, ja lõid selle põhjal tehnoloogilise lahenduse PageRank.

Lisaks veebilehtede otsingule on Google'i otsing laienenud paljudesse muudesse
valdkondadesse. Nii on praegu võimalik otsida ka pildifaile, Useneti
uudiserühmi, päevauudiseid, videoid, asukohapõhist infot, asukohti kaardil,
internetis müüdavaid kaupu, programmikoodi ja oma arvutis olevaid faile. 2005.
aasta juuni seisuga oli Google indekseerinud 8,05 miljardit veebilehte, 1,3
miljardit pilti ja üle miljardi Useneti sõnumi. Suure osa indekseeritavatest
andmetest Google ühtlasi puhverdab ehk salvestab vahemällu, tänu millele võivad
leheküljed olla vaadeldavad isegi siis, kui nende koduserver on maas.

Google on loonud mobiiltelefonide jaoks operatsioonisüsteemi Android, mis
avalikustati 5. novembril 2007. Eriti uuenduslik võrreldes põhikonkurentidega on
see, et see operatsioonisüsteem on vaba lähtekoodiga.

5. jaanuaril 2010 andis Google välja oma esimese nutitelefoni Nexus One, mis
kasutas operatsioonisüsteemi Android.

Google Chrome on Google'i loodud veebibrauser. Esimene Google Chrome oli
operatsioonisüsteemis Microsoft Windows töötav beetaversioon, mis anti välja 2.
septembril 2008. Esimene stabiilne versioon tuli turule 11. detsembril 2008.

Google'i veebimeistrid kujundavad otsimootori avalehte tähelepanuväärsete
sündmuste puhul nn vigurpiltidega (inglise keeles doodle), sidudes Google'i logo
ja tähtpäeva.

Euroopa Liidu konkurentsivolinik Margrethe Vestager süüdistas Google'it võimu
kuritarvitamises. Viis aastat kestnud uurimise tulemusel süüdistab EL Google'it
konkurentide ja ostjate tüssamises otsingutulemuste moonutamise kaudu.



https://et.wikipedia.org/wiki/Vapp

Vapp on heraldika reeglite järgi keskaegse relvastuse elementidest koostatud
embleem, mida isik (näiteks riik, valitseja, maakond, linn, vald, äriühing,
sugukond (suguvõsa), perekond või üksikisik) kasutab püsiva tunnusena.

Ka tänapäevaste sõjaväeüksuste embleemid võivad olla vapikujulised ja järgida
heraldika reegleid.

Vapid tekkisid Lääne-Euroopas 12. sajandil, kui ristirüütlite kilpe hakati
kaunistama värviliste maalingutega. Värvilised sümboolsed kilbimärgised olid
kaugele nähtavad, mistõttu raudrüü alla varjuv rüütel oli äratuntav. Rüütlid
hakkasid oma vappi kandma nii lahingutes kui ka turniiridel. Vapi
põhielementideks kujunes kilp ja kiiver, algselt gooti stiilis.

Heeroldid hakkasid koostama ja kirjeldama rüütlite isikuvappe. Vappe hakati
kasutama ka lippudel, pitsatitel, rõivastel ja muudel esemetel. Vappide hulga
suurenemine tingis kindlate reeglite koostamise. Teoreetiliselt ei tohiks olla
kahte täiesti ühesugust vappi. Konkreetse isikuga seotud vapp muutus
pärandatavaks.

Valitsejatel oli õigus anda teenete eest vapikandmise õigus, sageli koos
aadlitiitli ja maavaldustega. Sellisest vapist kujunes privilegeeritud isiku
staatuse tunnus. Nii tekkisid perekonnavapid, sugukonnavapid, valitsejate vapid,
linnavapid (anti või kinnistati koos linnaõigusega), maavapid (millest arenesid
välja riigivapid).

13. sajandil levima hakanud linnapitsat oli ei pruukinud olla seotud hilisema
linnavapiga. Linnapitsatitel kujutati tihti väravaid, müüri, liinnavaateid,
kaitsepühakuid jne. Hiljem võidi pitsatipilt kasutusele võtta vapina.

16. sajandi alguses toimus üleminek renessanss-stiilile, mis andis ruumi vappide
kunstilisele arengule. Vapikilbi figuure stiliseeriti kunstiliselt, senised
ranged vormid ja nad muutusid elegantsemaks. Vapi stiliseeritud kujundid
võimaldasid edasi anda isikuomadusi, aateid, ideid, rahvuslikku ja riiklikku
kuuluvust, nõudmata lugemisoskust ega keeletundmist.



https://et.wikipedia.org/wiki/Tuberkuloos

Tuberkuloos (ladina keeles tuberculosis; lüh TB) on mitmetel selgroogsetel (sh
madudel) esinev akuutne või krooniline granulomatoosse põletikuga kulgev
nakkushaigus, mida võivad põhjustada tuberkuloosi mükobakteri kompleksi rühma
liikmed, kes võivad nakatada kõiki elundkondi ja kudesid, kõige sagedamini
kopse.

Tuberkuloosi nakatumine ehk infitseerumine ehk latentne tuberkuloos (LTB)
tähendab, et organismis on eluvõimelised tuberkuloositekitajad, mis on
peremeesorganismi lümfoid(-immuun)süsteemi kontrolli all.

Inimese tüüpi tuberkuloosibakteriga on nakatunud (latentne nakkus) erinevatel
andmetel kas 1/3 või kuni 3 miljardit maailma elanikkonnast.

Nakkusallikaks on eeskätt hingamiselundite lahtist tuberkuloosi põdev
(lihtpositiivne TB ehk (BK+); (lapsed on harva BK (Kochi
(tuberkuloosi)batsill-positiivsed), kes levitab haigustekitajaid põhiliselt
rögapiiskadega.

Bakterieritusega kopsu- või kõrituberkuloosi haige köhides
(tuberkuloositekitajad erituvad koldest ebaregulaarselt), rääkides või
aevastades satuvad bakterid ümbritsevasse õhku (aerogeenne tee) ja moodustavad
kiirel kuivamisel 1–5 mikromeetrise läbimõõduga piisktuumad, mis võivad hõljuda
õhus pikka aega ja kanduvad aerogeenselt (95%) tolm- ja piisknakkusena, harvem
ka alimentaarselt (5%) teistele edasi, bakterid võivad veeta inimkehas aastaid,
enne kui vastuvõtlikel inimestel tuberkuloosi aktiivne vorm kujuneb ehk
taaskäivitub.

Tolmnakkuse korral kanduvad haigustekitajad esmalt põrandale ja pindadele
ruumis, esemetele sh (riietusesemetele ja kodutekstiilile), raamatutele,
mänguasjadele. ja kuivavad ning õhu liikumisel tõusevad taas õhku ja satuvad
inimeste hingamisteedesse.

Haiglanakkuse võivad esile kutsuda nakkusohtlikud piisktuumad, mis võivad
tekkida aerosoole genereerivate meditsiiniliste protseduuride käigus
(bronhoskoopia, abstsessiõõne loputamine, lahang) ja mis läbivad ka osad
kirurgimaskid.

Alimentaarse nakkuse (varem soole kaudu nakatumise tee) saamisteeks peetakse
pastöriseerimata lehmapiimast (ka kaamelipiimast) valmistatud tooteid
suukaudselt tarbides.

Esmase tuberkuloosikolde tekkimine sooles toimus 1950. aastatel 5–15%-l
juhtudest.

Alimentaarne nakatumine võib toimuda ka pisikuid sisaldava toidu söömisel, mida
on valmistanud spetsiaalsete isikukaitsevahenditeta tuberkuloosihaige, või
saastunud ühiste toidunõude ja/või sigarettide kaudu.

Inimestel seostatakse tuberkuloosi haigestumist enim tuberkuloosi mükobakteri ja
Mycobacterium africanum'i nakkusega ja harvemini veisetüüpi (Mycobacterium
bovis'e nakkus) ja linnutüüpi tuberkuloosipisikuga.

Igal aastal haigestub maailmas tuberkuloosi 8–10 miljonit inimest, kellest
nakkusohtlikud on ligi pooled, ja sureb 2–3 miljonit inimest (kellest 20% on
HIV-i-haiged (PLHIV-People Living with HIV/AIDS)).

Eesti tuberkuloosijuhtude registreerimisel kasutatav klassifikatsioon määrab ära
järgmised tuberkuloosijuhud:

Gaius Valerius Catullus, Louis XIII, kardinal Richelieu (soole TB), Molière
(KTB), Baruch Spinoza, Friedrich Schiller, John Keats, René Théophile Hyacinthe
Laënnec, Ralph Waldo Emerson, Friedrich Robert Faehlmann, Napoleon II, Elizabeth
Barrett Browning, Edgar Allan Poe, Vissarion Belinski, Emily Bronte, Frédéric
Chopin, Anton Tšehhov (KTB, Jaroslav Hašek, Franz Kafka, Gustavo Adolfo Bécquer,
Eleanor Roosevelt (miliaartuberkuloos), Alois Hitler (Adolf Hitleri isa), Adolf
Hitler, Manuel Bandeira, George Orwell (KTB), Nelson Mandela jpt.

Tuberkuloosi riskiteguritena, mis võivad suurendada tuberkuloosi haigestumise
tõenäosust, kuid mida ei loeta aktiivse tuberkuloosi põhjustajateks, kuigi
mitmed andmed on leidnud tee uuringutesse, kus võrreldud
tuberkuloosihaigestumist riskiteguri(te)ga ja ilma, käsitletakse järgmisi
tegureid:

Uuringud indikeerivad, et suurenenud seerumi kolesterooli tase korreleerub
vastuvõtlikkusega tuberkuloosile.

Alkohoolsete jookide tarbimise ja tuberkuloosi seoste (nakatumine, levik,
kopsuvorm või surm) kohta puudub konsensus ja uuringute tulemused on
vastuolulised. Osad uuringud näitavad, et rohke alkohoolsete jookide tarbimine
võib soodustada kopsutuberkuloosi väljakujunemise riski, kuid pole selge kas
siin on oluline riskifaktor alkohol või suitsetamine, sotsiaalsed suhted juba
tuberkuloosi nakatunutega, nõrgenenud immuunsüsteem, alkoholi toksilised toimed
immuunsüsteemile, kaudne mikro- ka makrotoitainete puudus, või ka mitmed teised
alkoholiga seostatavad meditsiinilised seisundid ja depressioon.

Arvatakse, et inimestel kes tarbivad päevas rohkem kui 40 g alkoholi või on
alkohoolikud tõuseb 3-kordselt risk aktiivse tuberkuloosi tekkeks.

Suitsetamise ja tuberkuloosi seoste (nakatumine, kopsuvorm või surm) kohta
puudub konsensus. Osad uuringud näitavad, et suitsetamine (nii aktiivne kui ka
passiivne) on tuberkuloosi haigestumise riskitegur.

Suhkurtõbe vaadeldakse tänapäeval tuberkuloosi tugeva riskitegurina (ja
vastupidi), mis mõjutab nii sümptomaatikat kui ka ravivastuseid – ravi
ebaõnnestumine ja surm.

Esimesed tõendid suhkurtõve ja tuberkuloosi 'seotuse' kohta pärinevad
arvatavasti Avicennalt.

Suhkurtõve ja TB-haigestumisriskiga (70% diabeetikutest elab riikides, kus
tuberkuloos on endeemne haigus) seostatakse mitmeid mehhanisme: pankrease
rakkude eritatava insuliini puudulik eritamine, mis põhjustab hüperglükeemiat ja
soovimatuid toimeid makrofaagidele ja lümfotsüütidele.

Osad uuringud indikeerivad, et tuberkuloosi haigestumise korral võib esineda
mööduvat glükoosiintolerantsust.

Looduses leidub ja on teadlaste määratud üle saja mükobakteri liigi nagu
Mycobacterium avium, Mycobacterium intracellulare, Mycobacterium scrofulaceum,
Mycobacterium fortuitum, Mycobacterium kansasii, Mycobacterium marinum jt võivad
inimesel põhjustada erinevaid raskesti diagnoositavaid ja halvasti ravile
alluvaid haigusi, mis ei levi nakkushaigusena haigelt tervele ja neid haigusi
nimetatakse mükobakterioosiks.

Tuberkuloosi võivad põhjustada tuberkuloosi mükobakter, Mycobacterium bovis,
Mycobacterium africanum, Mycobacterium microti, Mycobacterium connetti.

Varem on inimestel esinenud tuberkuloosi mükobakteri nakkus koos leepra
mükobakteri nakkusega.

Veiste tuberkuloosi põhjustav bakter Mycobacterium bovis võib põhjustada
veistel, kaamelitel, piisonitel, inimestel tuberkuloosi.

Inimene võib saada selle haigustekitajaid sisaldavast piimast valmistatud
toodetes (võis, juustus) ja kokkupuutel tuberkuloosihaige veisega, kas elusa või
surnuga (tapetud, surnud), harvemini ka õhu kaudu.

Tuberkuloosi mükobakter ehk Kochi kepike (Mycobacterium tuberculosis) on
bakteriliik.

Tuberkuloosi mükobakter on laialt leviv olmebakter, mis põhjustab tuberkuloosi
haigestumist valdavalt inimestel, kuid inimeste olme kaudu võivad nakatuda ka
sead, koerad, primaadid jt.

Raske aja (näiteks tabletiravi antibiootikumidega) elavad tuberkuloosi
mükobakterid üle biokiles (mütsetoom) (vt ka Ghoni kolle).

Tuberkuloos võib kulgeda mitme kuu jooksul või ka kauem kaebuste ja
sümptomiteta.

Sõltumata tuberkuloosi paikmest on üldsümptomiteks: palavik, söögiisu kadumine,
kaalulangus, nõrkus, öine higistamine, halb enesetunne. Tuberkuloosi aktiivset
vormi põdevatel inimestel on raskekujuline köha (nad võivad ka verd köhida),
valu rinnus, nõrkus, kaalu- ja isukaotus, palavik ning öised higistamishood.

Tuberkuloosi anamneesi koostamisel on oluline pidada silmas tuberkuloosihaige
võimalikku riskirühma kuuluvust: asotsiaalsed isikud, tuberkuloosi põdevate
haigete (lähi)kontaktsed, immigrandid tuberkuloosi kõrge haigestumisega
riikidest, meditsiinitöötajad, HI-viirusnakkust või mõnd raskema toimelist
haigust ning neil kelle eluviisid on ebatervislikku laadi (alkoholilembesed,
kroonilised suitsetajad, narkootikumide tarbijad) või ei võimalda majanduslik
olukord vältida kokkupuutumist nakkusekandjatega.

Tuberkuloos võib esineda koos inimese immuunpuudulikkuse viirusnakkusega ja võib
taaselustuda leetrite põdemise järelt.

ehk postprimaarne kopsutuberkuloos (koldeline, infiltratiivne, bronholobulaarne,
ümarvorm, pilvjas infiltraat, peritsissuriit, tuberkuloosne lobiit/kaseoosne
pneumoonia, dissemineerunud, kaverniline kopsutuberkuloos, fibrooskaverniline
kopsutuberkuloos, tuberkuloom, tsirrootiline kopsutuberkuloos, trahhea ja
bronhide tuberkuloos).

Kapseldunud ja lubjastunud Ghoni kolletes (ka sõlmekestes ja fibroosi kolletes)
säilitavad tuberkuloosi mükobakterid eluvõime aastateks ja isegi aastakümneteks
ja võivad tulevikus põhjustada aktiivse tuberkuloosi väljakujunemist.

Rahvusvahelise haiguste klassifikatsiooni 9. versioonis tähistatakse
tuberkuloosi koodidega 010.00–018.96.

RHK-10-s liigitatakse haigus teatavate nakkus- ja parasiithaiguste koosseisu.
Tuberkuloos liigitatakse alampeatükki : A15-A19 Tuberkuloos.

Vastavalt Eesti Kopsuarstide Seltsi kinnitatud ravijuhistele kinnitab Eestis
tuberkuloosi diagnoosi ja määrab ravi pulmonoloog.

Tuberkuloos võib jäljendada mitmeid haigusi, näiteks meenutab kaasasündinud
tuberkuloos kaasasündinud süüfilist. Seetõttu püütakse TB-d eristada
eristusdiagnoosi abil mitmetest teistest haiguslikest seisunditest, nagu:

Tuberkuliintesti ehk tuberkuliinproovi (TT) abil püütakse võimalusel kindlaks
teha organismi infitseeritust tuberkuloosi mükobakteriga ja postvaktsinaalse
immuunvastuse olemasolu organismis.

Antigeenina kasutatakse tuberkuliintestis tuberkuliini, mis on M. tuberculosis'e
puhastatud proteiinderivaat (PPD – Purified Protein Derivate). Eestis on
kasutatud peamiselt Taani Seeruminstituudi tuberkuliini PPD 23 SSI, tugevusega 2
TÜ (tuberkuliini valmistatakse ka tugevusega 1, 2, 5 ja 10 TÜ).

Positiivne tuberkuliintest viitab immuunmälu olemasolule ehk
tuberkuloosivastaste antikehade võimalikule olemasolule, kuid ei tee vahet LTB-l
ja TB-l, seetõttu tuleks haiguse (tuberkuloosi) olemasolu või puudumine
selgitada välja edasiste uuringutega.

Eelneva infektsiooni sensibiliseeritud T-rakud mobiliseeritakse süstekoha
lähedusse, kus vabastatakse lümfokiinid, mis kutsuvad esile induratsiooni –
lokaalse vasodilatatsiooni, turse, fibriini depositsiooni ning teiste
põletikumodulaatorite aktivatsiooni kaudu.

Tuberkuliintest võib anda valenegatiivse tulemuse mitmete teiste
mükobakterinakkuste, sarkoidoosi, osade viirusnakkuste, Hodgkini tõve ja
fulminantse tuberkuloosi korral.

Postprimaarne tuberkuloos ehk reaktiveerunud tuberkuloos ehk teisene tuberkuloos
on tuberkuloosi kliiniline vorm, mida esineb immunokompetentsetel täiskasvanutel
ja mis on piirdunud kopsudega ja mille esinemissagedus moodustab ligi 80%
kliinilistest tuberkuloosijuhtudest.

Teisene tuberkuloos algab lipiidse pneumooniana, millega kaasub bronhiaalne
obstruktsioon.

Kopsutuberkuloosi on tuberkuloosivorm, mille korral on haaratud kopsuparenhüüm
või ja/või kõri, bronhid või trahhea. (RHK-10 koodid: A15.0-A15.3; A15.5; A15.7;
A15.8; A16.0-16.2; A16.4; A19 (kopsu haaratusega vormid).

Kopsutuberkuloosi diagnoos püstitatakse kopsude radiograafia, positiivse
Mantoux' reaktsiooni (Mantoux' tuberkuliiniproovi), mis võib olla positiivne ka
pärast laste vaktsineerimist) ja mükobakterite laboratoorse leiu alusel –
haiguskolle paikneb enamasti kesk- või ülasagaras.

Esmane kopsutuberkuloosi nakatumine toimub enamasti lapse- või noorukieas.
Esmalt tekib esmane tuberkuloosne kompleks – põletikuline kopsukolle,
regionaalsete lümfisoonte ja -sõlmede põletik, mis algab kõrge kehatemperauuri,
kõhulahtisuse ja hingamisteede katarriga. Palavik vaibub enamasti kahe-kolme
nädala pärast kuid laps on tujutu, sööb halvasti ja kõhnub.

Bronhiaalsete lümfisõlmede põletik võib vaibuda kuid võib ka ägeneda ja tekitada
haiguse uue vormi – bronhiaalsete lümfisõlmede tuberkuloosi ehk tuberkuloosse
bronhadeniidi, mille tüsistuseks on haiguse vahetu levimine kopsule,
kopsukelmele ja lümfi ja vere kaudu kopsu ja teistesse elunditesse. Kahjustuda
võivad ka bronhid põhjustades bronhituberkuloosi. Lümfisõlme-bronhi uurise kaudu
võib haiguskolle levida bronhide kaudu, bronhi valendik võib aheneda või ka
täielikult sulguda jättes vastava kopsuosa õhuta ja korditudes.

Haigus kulgeb tänapäevaste ravimeetodite rakendamisel harilikult soodsalt.
Haiguse sümptomaatika vaibub umbes 6 kuu jooksul ja täielik tervistumine 2-3
aastat.

Mitmed autorid on täheldanud kopsutuberkuloosijuhtudel madalat arteriaalset
vererõhku, mis haiguse progresseerudes alaneb veelgi.

Kopsutuberkuloosi puhul on võimalik röntgenogrammidel peaaegu alati, välja
arvatud endobronhiaalse tabatuse korral, leida patoloogilisi muutuseid kopsudes:
kõige sagedamini on tabatud parema kopsu ülasagara tipmine ja posterioorne
segment ja vasaku kopsu apiko-posterioorne segment.

Röntgenülesvõttel erinevad läbipõetud tuberkuloosi jääknähud aktiivse
tuberkuloosi leiust. Tihedad kaltsifikaatidega või kaltsifikaatideta kopsukolded
võivad olla nähtavad hiiluste piirkonnas või ülaväljades. Väiksemate fibroosiga
või fibroosita kolletega kopsude ülaväljades kaasneb sageli vastava piirkonna
mahu langus.

Eristusdiagnoos viiakse läbi eristamaks kopsutuberkuloosi järgmistest
haiguslikest seisunditest:

Kaugele arenenud kopsutuberkuloosi tüsistusteks võivad olla kopsuverejooks,
spontaanne õhkrind, kopsu-südame puudulikkus, siseelundite väärastused,
atelektaas, bronhi ja rindkereseina uurised, pleuraempüeem, intoksikatsioon,
kurtumus, tuberkuloosne meningiit.

Miliaartuberkuloos ehk hirsjas kopsutuberkuloos ka dissemineerunud tuberkuloos
(tuberculosis cutis disseminata) on akuutselt kulgev teisese tuberkuloosi vorm,
mis tekib verekaudse külvi (hemotogeense disseminatsiooni) tulemusel.
Miliaartuberkuloosi külvi allikaks on kas tuberkuloosikolded kopsus või teistes
elundites.

Miliaartuberkuloos võib olla kas ägeda kopsuhaiguse (pulmonaalne ehk kopsuvorm),
ajukelmepõletiku (ajukelme ehk menigeaalne vorm) või üldise mürgituse
sümptomitega (tüfoosne vorm).

Miliaartuberkuloos esineb sagedamini alaägeda või kroonilise hematogeense
dissemineerunud kopsutuberkuloosina. Tuberkuloosikolded on sel juhul mitmesuguse
tihedusega, paiknevad enamasti mõlema kopsu ülemises sagaras ja on veresooni
ümbritseva sidekoe vohamise tõttu ümbritsetud sidekoelise võrgustikuga.

Sidekoe vohamine häirib kopsude vereringet ja ventilatsiooni ning koormab südame
paremat vatsakest. Osalt ka ülekoormuse tõttu võib välja kujuneda krooniline
kopsu- ja südamepuudulikkus.

Kopsude haaratuse korral on radioloogilisel leiul tuvastatavad mõlema kopsu
kahjustused tippudest kuni diafragmani ja hirsiteri meenutavate kollete suurus
on alla 2 mm.(RHK-10 koodid: A19.0-A19.1; A19.2; A19.3; A19.8; A19.9).
Arvatakse, et haigustekitajad on hingamiselundkonnast väljunud lümfisüsteemi ja
vereringesse ning jaotunud lisaks kopsudele ka sellistesse elunditesse nagu
maks, põrn, neerud jt nii, et neid on raskem kehas tuvastada.

Üldist miliarisatsiooni ennustavad apaatia, isutus, halb uni, kõrgenenud
ärrituvus, kehatemparatuuri tõus. Haiguse progresseerudes kujuneb välja üldine
intoksikatsioon – palavik, kiirenenud pulss, hingeldus, tugev tsüanoos. Laps
võib äbivaatuse ajaks olla kõhnunud, nahal võivad esineda tuberkuliidid, kõht
võib olla puhitunud, maks suurenenud.

Miliaartuberkuloosi kirjeldas John Jacob Manget 1700. Ta sidus hirsitaolised
terakesed tuberkuloomidega (tuberculum), märkimaks ära tuberkuloosi sageli
fataalset vormi.

Kopsuväline tuberkuloos (KVT) ehk ekstrapulmonaalne tuberkuloos (EPTB,
extrapulmonary tuberculosis) on tuberkuloosivorm, haarab kõiki ülejäänud
paikmeid (sh pleura ja intratorakaalsed lümfisõlmed) peale kopsuparenhüümi,
kõri, bronhide või trahhea.

Kopsuvälise tuberkuloosi vorme esineb Eestis harva, kokku umbes 50–60 juhtu
aastas. Kõigist tuberkuloosijuhtudest moodustab KVT HIV-negatiivsetel
patsientidel 10–50% ja HIV-positiivsetel 35–80% kõigist tuberkuloosijuhtudest.

Tuberkuloosne pleuriit ehk kopsukelme tuberkuloos on kopsuvälise tuberkuloosi
vorm, mida iseloomustab kuiv, seroosne või mädane tuberkuloosne
kopsukelmepõletik.

Tuberkuloosse pleuriidi diagnoosimisel võib analüüsida anamneesi, kliinilist
pilti ja radioloogilist leidu, kuid diagnoosi kinnitamiseks on vajalik
pleuravedeliku biokeemiline ja mikrobioloogiline uuring.

Perifeersete lümfisõlmede tuberkuloos ehk perifeerne tuberkuloosne
lümfadenopaatia (A18.2, lymphadnitis tuberculosa) on kopsuvälise tuberkuloosi
vorm, mis lokaliseerub sagedamini kaela eesmistes ja tagumistes ning
supraklavikulaarsetes lümfisõlmedes.

Tuberkuloosi protsessist haaratud piirkond on enamasti valutu, kuid iseloomulik
on aeglaselt paraneva fistuli kujunemine.

Lapseeas avastati üsna sageli palpatsiooniks kättesaadavaid lümfisõlmi pea- ja
kaelapiirkonnas. Suurenenud lümfisõlmedega kaasnes vahel valulisus koos pea
liigutuste häirega (mikropolüadeenia).

Kõhuõõneelundite tuberkuloos ehk kõhuõõneelundite tuberkuloos on
tuberkuloosivorm, mille korral tuberkuloosne põletik on haaranud ja/või
haiguskolle paikneb kas kõhukelmel, mesenteriaasetes lümfisõlmedes ja kõhuõõnes
paiknevates elundites, nagu magu, maks, sapipõis, kõhunääre, põrn, peensool,
jämesool, neerud ja neerupealised.

Varem (1950. aastatel) eristati maksatuberkuloosi, neerutuberkuloosi,
põrnatuberkuloosi ja sooletuberkuloosi.

Laste puhul ei vaadeldud kõhuõõne elundite tuberkuloosi iseseiva osana vaid
ägeda või kroonilise generaliseerunud tuberkuloosi ühe avaldusena.

Terminaalileumi ja coecumi tuberkuloosi korral võib sümptomiks olla valu, mis
tuleks eristada apenditsiidist ja soolesulgusest. Palpeeritav infiltraat koos
radioloogilisel (kontrastainega) uuringul leitud patoloogiaga võib aga meenutada
kartsinoomi.

Rektaalosa tuberkuloos võib väljenduda haavanditena, uuristena ja
pararektaalsete abstsessidena.

Vahel ei suudeta mesenteriaalsete lümfisõlmede tuberkuloosi puhul aga tuvastada
mingeid muutusi soolestikus, neil kordadel võivad tuberkuloositekitajad siseneda
limaskesta kaudu või hematogeensel teel teisest koldest.

Tuberkuloosset peritoniiti ehk tuberkuloosset kõhukelmepõletikku võib vaadelda
kopsuvälise tuberkuloosi vormina või üldise miliaarse tuberkuloosi ühe
sümptomina.

Eksudatiivse vormi tunnusteks on kõhukelmel hulgaliselt tekkivad miliaarsed
köbrukesed, kaseoossed sõlmed, peened verevalumid ja seroosne või
serofibrinoosne eksudaat, mis võis vahel olla rohekas ja hägune, sade aga
sisaldas lümfotsüüte ja tuberkuloosi mükobaktereid. Lastel esines tuberkuloosse
peritoniidi korral ka mesenteriaalsete lümfisõlmede kahjustus.

Tuberkuloosse peritoniidi diagnoosimisel tuvastati valud kõhus, meterorismi,
roojamise häireid ja lapse üldist kõhnumist. Üldise khnumise taustal aga oli
paisunud lapse kõht ja muutunud kerajaks (ämblikusarnane välimus). Tugeva
astsiidi korral võis esinega jalgade turse, mille põhjustas kas veenide
kompressioon või üldine kurtumus (kahheksia).

Tuberkuloosse peritoniidi korral oli lastel prognoos suhteliselt soodne ja
olenevalt vormist, lapse vanusest ja toitumisest esines kuni 70% tervenemisi.

Tuberkuloossesse kõhukelmepõletikku haigestumise risk on teistest suurem
tsirroosi, HI-viirusnakkust, suhkurtõbe jmt haigusi põdevatel patsientidel.

Sooletuberkuloosi ehk soole tuberkuloosi esines lastel sageli, kas röga
allaneelamise tulemusel või üldise generalisatsiooni avaldusena.

Haavandeid, mis olid kas ümmargused või ovaalsed kraatrikujulise kallaka
põhjaga, esines iileumi alumistes osades, ileo-tsökaalses ja jämesoole käärude
piirkonnas.

Kahjustunud soolest andsid tunnistust üldseisundi halvenemine, jõu langus,
kahvatus, püsiv kõhulahtisus ja vere esinemine roojas. Tüsistustena esinesid
soole perforatsioon ja peritoniit. Prognoosi loeti halvaks.

Suu- ja suuõõnetuberkuloos on tuberkuloosi vorm, mille korral tuberkuloossed
protsessid võivad haarata suuõõne: suu, keele, huuled, tunica mucosa oris'e,
suulae, igemed, kurgumandlid, suupõhja, süljenäärmed jm. Primaarset
suutuberkuloosi esineb haruharva, enamikel juhtudel algab haigus nakatunud röga
või hematogeense leviku toimel.

Suutuberkuloosi esinemissagedus on madal 0,1–5% kõikidest tuberkuloosi
nakkusjuhtudest.

Maksatuberkuloosi korral on tuberkuloosi mükobakterid platseerunud maksa ja
kudede vastulöögid ja toimed on samuti lokaliseerunud siia. Seda võib vaadelda
kopsuvälise tuberkuloosi vormina või üldise miliaarse tuberkuloosi ja ka
kopsutuberkuloosi metastaasina.

Hepatobiliaarse süsteemi (maks, sapipõis, sapiteed) tuberkuloos on
kõhuõõneelundite tuberkuloosi vorm ja maksatuberkuloosi alavorm, mis
lokaliseerub nimetatud elundites.

Sapiteedetuberkuloos on kõhuõõneelundite tuberkuloosi vorm ja hepatobiliaarse
süsteemi tuberkuloosi alavorm, mille asukohaks avastamise ajal on sapiteed.

Sapiteedetuberkuloosi on üsna raske diagnoosida, sümptomaatika võib jäljendada
mitmeid haiguslikke seisundeid ja indikeerida pahaloomulisi protsesse, näiteks
sapisoonekartsinoomi.

Kuse-suguelundite tuberkuloos ehk urogenitaalne tuberkuloos ehk suguelundite
tuberkuloos (lüh GUTB) on kopsuvälise tuberkuloosi vorm, mis sagadamini on
tekkinud tuberkuloosi hematogeense leviku tulemusena. (RHK-10 [A18.10])

Kuse-suguelundite tuberkuloosi on raske diagnoosida, kuna lokaalsed sümptomid ja
kaebused nagu düsuuria, hematuuria, sage urineerimine ja valu on tavaliselt vähe
väljendunud, mittespetsiifilised ja sarnanevad kroonilise mittespetsiifilise
põletiku või urotrakti infektsiooni omadega.

Naistel esineb sagedamini genitaaltrakti haaratust, põhjustades vaagna piirkonna
valu, menstruaaltsükli ebaregulaarsust ja infertiilsust.

Meestel võib haigusprotsess tabada skrootumit, põhjustades kerget valulikkust ja
turset. Esineda võivad prostatiit, orhiit ja epididümiit. Tuberkuloos võib
tabada ka eesnääret ja põhjustada eesnäärme tuberkuloosi.

Esmast tuberkuloosset tsüstiiti (cystitis tuberculosa) (RHK-10 [N33.0]) peaaegu
ei esine, see võib kaasneda neeru- või suguelundite tuberkuloosiga.

Luu- ja liigesetuberkuloosi on kopsutuberkuloosi võimalik tüsistus, mille korral
kahjustuvad esmajoones pikad toruluud, selgroolülid ja labakäe liigesed.

Enamasti kulgeb liigesetuberkuloos ühe liigese kroonilise põletikuna. Sagedamini
on haaratud suuremad liigesed: puusa-, põlve- või labajala väikesed liigesed.

Lülisambatuberkuloos (varem Pott's disease) on luu- ja liigesetuberkuloosi vorm,
mille korral on nakkusega haaratud ka lülisammas.

Lülisambatuberkuloosi esmakirjeldajaks 1779 peetakse inglise kirurgi Percivall
Pott'i.

Tuberkuloosne meningiit (meningitis tuberculosis) on tänapäeval
kesknärvisüsteemi tuberkuloosi vorm, mille korral on nakkusega haaratud
ajukelme.

Tuberkuloosne menigiit kulgeb salamisi, ohumärkideks võib olla lapse ärrituvuse
tugevnemine, meeleolu muutus, apaatsus, isutus, kõhukinnisus, millele lisanduvad
peavalu, põhjuseta oksendamine (nii söömise järel kui ka tühja kõhuga), vahel
krambid. Kehatemperatuur võib kõikuda. Pulss võib aeglustuda ja esineda
arütmiat.

Esineda võivad vasomotoorsed häired, näovärvuse vaheldumine, punane
dermografism, punased laigud ja pupillide loid reageerimine valgusele ja üldine
hüperesteesia.

Järk-järgult ilmnevad ka meningeaalsed sümptomid: Kernigi sümptoom, Brudzinski
sümptoom, kuklalihaste rigiidsus ka näonärvi ja silmalihaste paralüüsid või
pareesid. Laps muutub üha unisemaks ja loiumaks, vaade on kaugusse suunatud,
pupillid ebaühtlased, tal kaob teadvus. Kehatemperatuur tõuseb järsku, pulss
sageneb, muutub nõrgaks ja hingamine on korrapäratu. Laps lebab küljeli, pea
tahapoole heidetud, võib vahel kiljatada, kiristada hambaid; rooja ja kuse
väljutamine toimub tahtele allumatult. Lõppstaadiumi kerelihased lõtvuvad ja
esineb jäsemete halvatus. Enne surma võib saabuda ajutine paranemine – teadvus
selgineb, peavalud vähenevad ja kehatemperauur alaneb, ja selle järgneb lapse
seisundi halvenemine ja varem sageli ka lapse surm; nüüdisajal, mil
streptomütsiin on saadaval, on võimalikud kas täielik tervistumine või
tervistumine järelnähtudega.

Tuberkuloosne meningiit võib areneda esmase tuberkuloosse infektsiooni käigus
bakterieemia tagajärjel, aga võib ilmneda ka tüsistusena kopsutuberkuloosi
reaktiveerumise või tuberkuloosi parameningeaalse kolde perforeerumise
tulemusena.

Tuberkuloosse meningiidi puhul lokaliseerub protsess sageli ajupõhimikul,
mistõttu võivad ilmneda kraniaalnärvide kahjustuse sümptomid, nagu peavalu,
teadvuse häired, kuklakangestus.

Endokriinnäärmete tuberkuloos ei ole haiguse eraldi vorm, kuid lisaks
lümfinäärmetele (lümfisõlme vananenud termin) võib tuberkuloos olla ka paljudes
inimorganismi sisenõrenäärmetes (endokriinnäärmed), nagu ajuripats, kilpnääre,
kõrvalkilpnääre, tüümus, neerupealised, kõhunääre, munasarjad, munandid
süljenäärmed jt.

Südametuberkuloosi korral (RHK-10 [A18.84]) on bakterinakkus haaranud südame
struktuure ja võib põhjustada tuberkuloosset kardiomüopaatiat, tuberkuloosset
endokardiiti, tuberkuloosset müokardiiti ja tuberkuloosset perikardiiti.

Tuberkuloosne perikardiit on perikardiit, mida võivad põhjustada mükobakterite
perekonna mõnede bakterite poolt esile kutsutud infektsiooni levik südamepauna.

Tuberkuloosset perikardiiti on raske diagnoosida, seda võidakse
kompuutertomograafia jäädvustustel segi ajada tüümuse kartsinoomiga.

Nahatuberkuloos (lupus vulgaris) ehk naha ja nahaaluskoe tuberkuloos (RHK-10
[A18.4]) on kopsuvälise tuberkuloosi vorm, mille loovad Mycobacterium
tuberculosis, Mycobacterrium bovis, aga ka BCG-vaktsiin võib nahatuberkuloosi
esile kutsuda.

Nahatuberkuloosi korral on haiguse kulg tavaliselt alaäge või krooniline ja
esineb tavaliselt pea või kaela piirkonnas ühe või enama lesioonina. Lupus
vulgaris algab pruunikaspunase maakuli või pehme paapulina, lesioonid kasvavad
aeglaselt, hiljem haavanduvad ja paranevad.

Skrofuloderma (tuberculosis colliquativa cutis) on nahaaluse koe
tuberkuloosivorm, mille paige on kaela lümfisõlmede piirkonnas ja mis levib naha
all olevast infitseerunud lümfisõlmest või ka luust või liigesest ning viib
abstsessi ja haavandumiseni.

Nahatuberkuloosi esmakirjeldus pärineb Laennec'ilt, 1826 kirjeldas ta enda
tuberculosis verrucosa cutis't.

Silmatuberkuloos (RHK-10 [A18.5]) on kopsuvälise tuberkuloosi vorm, mis avaldub
silmade piirkonnas ja mille põhjustajaks võivad olla nakatumine Mycobacterium
tuberculosis'e, Mycobacterium bovis'e, Mycobacterium africanum'i, ja
Mycobacterium microti'ga peamiselt hematogeensel teel.

Kaasasündinud tuberkuloosi ehk kongenitaalset tuberkuloosi esineb harva ja
arvatavasti seetõttu ei ole selle haigusvormi kohta teaduspublikatsioonides
paljut mainitud.

Varem kujutleti (näit Hippokrates Kosilt, et tuberkuloos ei nakka ja võib olla
pärilik.

1950. aastatel oli teadus asunud seisukohale, et intrauteriinne tuberkuloosi
ülekandumine on võimalik, kuid mitte germinatiivse nakatumise (s.o kepikese
ülekanne seemne- või munarakuga) kaudu, vaid loote nakatumine toimub ema
organismis raseduse (platsentaarne infektsioon) või sünnituse ajal.

Tuberkuloosi retsidiiv ehk tuberkuloosi retsidiivjuht on tuberkuloosijuht, mille
korral diagnoositakse tuberkuloos uuesti inimesel, kes on varem tuberkuloosi
põdenud, saanud tuberkuloosiravi ja paranenud.

D-vitamiinile omistatakse oluline roll makrofaagide aktivatsioonil, mille
koostoimel CD4+ Th1 rakkudest vabastatav IFN-γ-ga piiratakse tuberkuloosi
mükobakteri kasvu organismis.

Tsütokiin gamma-interferoon indutseerib inimeste makrofaagides 1 alfa
hüdroksülaasi aktiivsust ja konverteerib kaltsidiooli bioloogiliselt aktiivseks
kaltsitriooliks, mis arvatakse mõjutavat soodsalt makrofaagide võimet surmata
tuberkuloosi tekitajaid.

HIV-nakkusega patsientidel võib tuberkuloosi diagnoosimine olla raskendatud,
kuna enamik kasutusel olevatest testidest võib osutuda negatiivseks.
HIV-positiivsetel isikutel esineb sagedamini kopsuvälist ja dissemineerinud
tuberkuloosi.

Inimorganismis toimub tubekuloosi mükobakteri ja HI-viirusnakkuse
(topelt-nakkuse) korral teatav 'võimendumine', immunoloogiliste vastuste
kiirenemine ja kurnatus, mille tulemusel võib saabuda surm. Arvatakse, et
topeltnakatunuid on maailmas ligi 14 miljonit inimest. Tuberkuloosi seostatakse
ligi 26%-i aidsisurmaga.

HIV-ravis kasutatava antiretroviirusravi ehk HAART (Highly Active Antiretroviral
Therapy) raviskeemi lülitatud ravimite manustamisel aidsihaigetele, kes põevad
ka tuberkuloosi, võib tuberkuloos ajutiselt halveneda juba kahe nädala pärast –
seda seostatakse vahel immuunsuse parenemisega.

Tuberkuloosse intoksikatsiooni korral võib olla tegemist veres ringlevate
tuberkuloositekitajate eritatavate molekulide toksilise mõjuga organismile.
Tuberkuloosset intoksikatsiooni tuleb kahtlustada, kui lapsel või noorukil pole
võimalik üheski elundis tuberkuloosi tuvastada, kuid tekivad sellised tõsised
tervisehäired nagu halb üldseisund, kehatemperatuuri sage kõrgenemine, füüsilise
ja vaimse arenemise aeglustumine, perifeersete lümfisõlmede suurenemine, silma
sidekesta, naha või liigeste allergilised haigused jm.

Multiresistentse tuberkuloosi ehk multiresistentse tekitajaga (MDR-TB)
tuberkuloosi haigusjuhu korral on haigustekitaja resistentne samaaegselt kahe
tuberkuloosi põhiravimi, isoniasiidi ja rifampitsiini suhtes. Lisaks võib
esineda resistentsus ka teiste TB-vastaste ravimite suhtes.

Arvatakse, et multiresistentsust põhjustavad juhuslikud geneetilised
mutatsioonid. Ravimiresistentsed M. tuberculosis’e tüved kujunevad
ravimitundliku TB vale ravi tulemusena ja seega võivad siin rolli mängida ka
süstemaatilised vead, mida on tehtud ravitava haigusega võitlemisel.

Eestis on suurenenud M. tuberculosis'e multiresistentsete MDR tüvede
isoleerimissagedus.

Eesti, koos teiste Balti riikidega, on kantud multiravimiresistentse
tuberkuloosi (MDR-TB) ohumaade nimekirja.

2009. ja 2012. aastal avastati ligi 450 000 uut multiravimiresistentse
tuberkuloosi (MDR-TB) haigusjuhtu.

Paljudel inimestel on tuberkuloosi suhtes kaasasündinud vastupanuvõime
(immuunsus) – madala tuberkuloositekitajate arvu korral ringlevad need mõnda
aega veres ja hävitatakse seejärel valgelibledes ja lümfikoes.

Tuberkuloosi mükobakteri nakkuse korral suudab enamiku täiskasvanud tervete
inimeste (90–95%) omandatud immuunsus, mis toimib nimetatud bakteri peatamisel
spetsiifiliste antigeenidega T-rakkude ja makrofaagide läbi, bakteri leviku ka
peatada

Sissetungile järgneb spetsiifiline kaitsereaktsioon ja organism muutub
tuberkuloosibakterite suhtes allergiliseks. Esmase aerogeense sissetungi korral
kutsub haigustekitaja esile bronhide limaskestal esmase alveoliidi. Esmase kolde
piirkonnas tekib algul eksudatiivne, hiljem produktiivne põletik ja kudede
lümfotsütaarne infiltratsioon, moodustub spetsiifiline tuberkuloosne kude
(granuloom) epiteliodsete ja gigantsete rakkude kuhjumisega.

Tuberkuloosikolle kasvab ja võib murda ennast läbi keha loomulikesse
kanalitesse: bronhid, soolestik, kuse-sugutrakt jne, siis tekivad
intrakanalikulaarsed metastaasid.

Seetõttu liigitati protsess kahte staadiumisse: esmane nakkus e esmase
tuberkuloosi staadium (vastab esmasele ja teisesele staadiumile) ja
reinfektsiooni staadium (teatud määral ühtib kolmandase staadiumiga).

Spetsiaalsed rakud tungivad läbi kapillaaride seinte tuberkuloosi
põletikukoldesse, piiravad selle tuberkuloosse põletikulise vohandiga ja
moodustavad tuberkuloosile iseloomuliku, käävjatest rakkudest koosneva
köbrukese, mille keskel on kärbunud kude ja toimub juustundumine (kaseoos).
Köbruke (tuberkuloosikolle) armistub, kaseoosne mass, mis sisaldab eluvõimelisi
(praktiliselt kogu inimese elu) tuberkuloositekitajaid, lubjastub ja luustub

Teisene tuberkuloos – teatud seisundite puhul nagu sugulise küpsemise periood,
haigused (näiteks suhkurtõbi, psüühilised traumad, vaimuhaigused jt), võib
omandatud immuunsus tuberkuloosi suhtes nõrgeneda ja esmased lubjastunud kolded
võivad muutuda organismisisesteks nakkusallikateks, põhjustades teisest
tuberkuloosi.

Esmane tuberkuloosne kompleks ehk tuberkuloosi esmane kompleks ehk esmane
kompleks on tuberkuloosi esmase haigusprotsessi paige, sagedamini kopsud, mis
koosneb põletikulisest kopsukoldest, regionaalsete lümfisoonte ja -sõlmede
põletikust.

Tuberkuloosibakteritega infitseeritud kopsudes võivad moodustuda nn granuloomid,
mida iseloomustavad aktiveeritud alveolaarmakrofaagide ja lümfotsüütide kogumid,
mille ülesanne pole seni päris selge, arvatakse, et need tekivad
lümfoid(-immuun)süsteemi funktsioonidest lähtuvalt ning püüavad lahustuvate
kemokiinide ja tsütokiinide toimel moodustada haiguskolde ümber 'kaitserakkude'
kihti, mis peaks takistama bakterite edasist levikut.

Esmase tuberkuloosse põletiku mõjul muutub organismi reaktiivsus, tekib
allergia.

Tuberkuloosi mükobakter nakatab alveolaarmakrofaage ja indutseerib TNF-α
vahendusel nende hukkumise (kas apoptoosi ehk nekroosi näol).

Tuberkuloosne abstsess on koondnimetus tuberkuloosibakterite tekitatud
abstsesside kohta, mis võivad kaasuda mitmete tuberkuloosivormidega.

On teateid peaaju, põrna, tüümuse, munasarjade ja luude tuberkuloossete
abstsesside kohta.

Tuberkuloosset ajuabstsessi (TBA) võib esineda kesknärvisüsteemi tuberkuloosi
korral – TBA on piiritletud, võib sisaldada mäda ja on kaetud tiheda kapsliga.

Eesti tuberkuloosiregister on riigi infosüsteemi kuuluv andmekogu ja
meditsiiniregister, mis asutati 1997. aastal. Tuberkuloosiregister koostab
tuberkuloosi statistilist aruandlust, registreerib tuberkuloosijuhte ning
analüüsib ravi kulgu ja tõhusust, mille põhjal saaks välja töötada
tuberkuloositõrjemeetmeid, korraldada tervishoiuteenuseid ning teha teaduslikke
ja epidemioloogilisi uurimistöid.

Andmed tuberkuloosihaigestumuse avastamise kohta on varieeruvad, sageli
juhuslikud, ja ei kajasta tegelikku tuberkuloosihaigete arvu, nii võis MTO
andmetel 2013. aastal kusagil tervishoiusüsteemis jääda märkamatuks umbes 3
miljonit tuberkuloosi nakatunud inimest.

Suurem levimus Indias, Indoneesias, Sri Lankal, Aafrikas, Mehhikos,
Lõuna-Ameerika läänerannikul.

Lääne-Aafrika regioonis, kus parajasti käimas 2014. aastal alanud Ebola
viirushaiguse epideemia, on tuberkuloosi põhjustajaks valdavalt Mycobacterium
africanum.

1957. aasta lastehaiguste õpiku kohaselt olid Eesti NSV-s esimesel kolmel
eluaastal nakatunud tuberkuloosi 30–40% lastest.

2013. aastal haigestus Eestis tuberkuloosi peaaegu 300 inimest. Noorim
haigestuja oli üheaastane ja vanim 102-aastane.

Eestis on Terviseameti andmetel 2014. aastal registreeritud esmased tuberkuloosi
haigusjuhud:

Tuberkuloos on Malawis suur terviseporbleem. 2013. aastal avastati 20 335 uut ja
retsidiividega tuberkuloosijuhtumit ja 1400 surmajuhtumit. Maailma
Terviseorganisatsiooni hinnangul saavad Malawis diagnoositud ainult 78%
tuberkuloosijuhtudest.

Maailma Terviseorganisatsiooni 2013. aasta raporti alusel haigestus tuberkuloosi
maailmas ligi 8,6 miljonit inimest ja suri 1,3 miljonit.

Hinnanguliselt olid 8,6 miljonist tuberkuloosijuhust 1,1 miljonit inimest (13%)
tuberkuloos/HIV + koinfektsioonised ja 75% neist Aafrika regioonis.

Prantsuse bakterioloogid Leon Charles Albert Calmette ja Camille Guérin, kes
töötasid Pasteuri Instituudis, alustasid vaktsiini tarbeks bakteritüve välja
töötamisega 1908. Nad kasvatasid tuberkuloosset rinnapõletikku põdevalt lehmalt
eraldatud veisetüüpi tuberkuloosibaktereid leeliselisel söötmel, mis sisaldas
veisesappi, 13 aastat, kasvatades uute omadustega tuberkuloosipisiku Bacillus
Calmette-Guérin (lüh BCG, M. bovis BCG).

BCG vaktsiini tõttu toimus Lübeckis 1930 traagiline õnnetus (The Lübeck disaster
(1930)) – professor Deycke vaktsineeris Pasteuri Instituudist saadud BCG-ga
vastsündinuid suukaudselt. 4–6 nädalat pärast vaktsineerimist haigestusid paljud
imikud tuberkuloosi. 250 vaktsineeritust 73 surid esimesel aastal ja 135
nakatusid, kuid tervenesid.

Uurimisraporti kohaselt põhjustas õnnetuse BCG-vaktsiin, mis oli saastunud
nakatumisvõimeliste tuberkuloositekitajatega Lübecki laborites.

See eriline nõrgestatud virulentsusega kultuur loetakse inimesele kahjutuks ja
sobilikuks immuniseerimiseks. Vastsündinuile (5.,7., 9. päeval) anti pool tundi
enne rinnale asetamist piimaga per os elusat kultuuri (0,01), mis emulgeeritud 2
ml-s suhkru ja glütseriiniga vees.

Vanemaealisi lapsi, kellel Pirguet' ja Mantoux' (1:1000 ja 1:100) reaktsioon
negatiivne, vaktsineeritakse ühekordselt nahaaluse või nahapealse meetodiga.
Küünarvarre nahk desinfitseeritakse eetri, 30%-lise alkoholi või 2%-lise
karbolilahusega. 2 ml ampullis olev vedel vaktsiin loksutatakse segi ja
valatakse steriilsesse mensuuri. Steriliseeritud ja kuivanud naha 1 cm2 pinnale
tilgutatakse vaktsiini. Läbi tilkade tehakse 3 horisontaalset ja 3 vertikaalset
vereta skarifikatsiooni. 1–2 minuti pärast asetatakse sellele steriilne mensuuri
jäänud vaktsiiniga niisutatud marlitups. Tups kaetakse vahapaberiga ja
fikseeritakse sidemega ja jäetakse skarifikatsioonikohale üheks tunniks.

Revaktsineerimist, üksnes nendele lastele kes ei ole tuberkuloosist nakatatud ja
reageerivad tuberkuliinile negatiivselt, teostatakse teisel ja seitsmendal
eluaastal ja IV, VII ja X klassis.

Eestis vaktsineeritakse vastsündinuid tuberkuloosi vastu tuberkuloosivaktsiiniga
(BCG-vaktsiin – tuberkuloosi tekitaja, elus, nõrgestatud). Arvatakse, et see
annab väikelastele nakkuskaitse raskete tuberkuloosivormide eest, kuid ei pruugi
anda tuberkuloosi vastu eluaegset kaitset.

BCG vaktsiini, manustatud rohkem kui 3 miljardit doosi, nakkuskaitse on
varieeruv, mitte alati rahuldav, ulatudes 0–85%-ni ja oleneb mitmest tegurist.

WHO Global TB programmi juhi Mario Raviglione sõnul on viimase 15 aasta jooksul
ravitud 56 miljonit tuberkuloosihaiget ja päästetud 22 miljoni inimese elu.

19. sajandil ja 20. sajandi algusaastatel oli tuberkuloosihaigete ravis oluline
koht sanatooriumidel – mitmel pool maailmas asutati tuberkuloosisanatooriume.

Tuberkuloosisanatoorium oli koht, kuhu paigutati osad tõenäoliselt
nakkusohtlikud tuberkuloosihaiged pärast perekonnast ja ühiskonnast eraldamist,
osalt raviks, kus nad elasid pikka aega koos.

Helioteraapia – kokkupuude loodusliku päikesevalgusega (Päikese käes
päevitamine) kaotab üsna tõhusalt nahatuberkuloosi lupus vulgaris'e korral
nahalesioone – ilmselt selle avastuse eest (ta ravis tuberkuloosseid
nahalesioone ultraviolettkiirgusega) sai Niels Ryberg Finsen 1903. aastal Nobeli
füsioloogia- või meditsiiniauhinna.

Inglise kirurg George Bodington avaldas 1840 essee "Bodington on the Treatment
and Cure of Pulmonary Consumption.".

Essees kirjeldas Bodington tuberkuloosihaigete ravi üsna tavatute meetoditega:
kuiv õhk, tervislik dieet, kerge treening ja tervislik keskkond (hiljem sai
tuntuks kui sanatooriumimeetod (spetsiaalsed keskused) ja õhuravi).

Bodingtoni esseed peeti ülbeks ja enesekindlaks, ta justkui lõpetanuks igasuguse
arutluse tuberkuloosi põhjuste, allikate ja loomuse kohta, pidades neid juba
piisavalt teadaolevateks või, selles osas mis puudutab patsientide ravi, mitte
tähelepanuväärseteks. Ta soovis ravida patsienti loomulike, ratsionaalsete ja
edukate meetoditega ning väitis, et 1/5 iga-aastastest surmadest Inglismaal on
seotud TB-ga (consumption), kuid tervenemisest pole miskit kuulda, või pole seda
ilmaski oodata.

Õhuravi (open air treatment) pakuti ka tuberkuloosisanatooriumides, kus
tuberkuloosihaiged sätiti lahtistele rõdudele.

Looduslikke ravitegureid – õhku, vett ja päikest kasutada ettevaatlikult ja
vastavuses ravirežiimiga.

Ravitoitlustamises on tähtis osa vitamiinidel ja vitamiinipreparaatidel – A-,
B-kompleksi ja D-vitamiinil, mille defitsiiti tuberkuloos ja tuberkuloosiravimid
võivad soodustada ja esile kutsuda.

Vitamiine saaks värsketest marjadest ja mahladest, võist ja maksast, kuid lisaks
on soovitatav tarvitada B-kompleksi vitamiine ja C-vitamiini puhtal kujul.

Tuberkuloosihaigete laste toit peab olema kaloriterikas ning sisaldama piisavas
koguses valku ja rasva. Toit olgu mitmekesine (piim, rõõsk koor, hapupiim,
kefiir, kohv, kakao, või, munad, liha, sink, kalamari, juust, köögivili,
puuvili).

Tuberkuloositekitaja ainevahetus muutub, kui lisada söötmele
tuberkuloosiravimeid, kuid bakter kohaneb ravimitega ja mõne kuu pärast muutuvad
nad ravimiresistentseks, st ravimid mikroobi enam ei kahjusta.

Haige peab läbima kuuekuulise ravikuuri. Raske haigusvormi puhul võib ravi kesta
kuni kaks aastat. Oluline on ravikuur lõpuni teha, kuna tuberkuloos muutub
ravimite suhtes resistentseks ja inimene haigestub uuesti. Kui haige on saanud
ravi, ei nakata ta enam teisi. Eesti on osalenud kahe multiresistentse
tuberkuloosi ravimi uuringus.

Tuberkuloosivastane ravi pidi olema pidev, kestusega vähemalt 1–2 aastat ja
kombineeritud 2–3 ravimiga. Ägedas faasis anti koguni kolme I rea preparaati,
seejärel kaht, millest üks pidi olema kas streptomütsiin või isonikotiinhappe
hüdrasiid.

Tuberkuloositekitajate resitentseks muutumisel I rea preparaatidele, saadi ravi
jätkata nn II rea ehk reservrea preparaatidega, milleks olid tsükloseriin,
kanamütsiin, viomütsiin, etionamiid, pürasinamiid, tiboon, etoksiidamikatsiin,
kapreomütsiin, ofloksatsiin, para-aminosalitsüülhape.

NSV Liidus said kõik tuberkuloosihaiged tasuta nii ravimeid kui ka
kvalifitseeritud arstiabi.

Kõik tuberkuloosiravimid on tuberkuloosi medikamentoosse ravi vältel
patsientidele Eestis tänapäeval tasuta, need ostetakse sotsiaalministeeriumi
kaudu tehtavate riigihangetega ja nende eest tasub otseselt kontrollitava ravi
(OKR) raames Tuberkuloositõrje programm.

Alates 2011. aastast on tuberkuloosihaigetel võimalus saada alkoholisõltuvuse
tasuta ravi.

Vastavalt Eesti Kopsuarstide Seltsi kinnitatud tuberkuloosi diagnostika, ravi ja
ravi jälgimise juhistele määrab Eestis tuberkuloosiravi pulmonoloog.

1696. aastal teatas Rooma arst Gorgio, et tuberkuloosihaige tervenes pärast
mõõgahaava rinnus, mis tekitas õhkrinna.

Uuringute alusel evivad tuberkuloosi mükobakterite või tuberkuloosivastast
toimet järgmiste taimede saadused ja/või neist eraldatud ained: Acalypha indica,
aed-liivatee, Allium cepa, Aristolochia taliscana, barbadose tsesalpiinia,
Byrsonima crassa, Canscora alata, harilik aaloe, harilik aprikoosipuu
(aprikoosidest valmistatud ekstraktid), harilik mürt, häbelik mimoos, india
nonipuu, Kalanchoe integra, küüslauk, punamarjane kamalapuu, orgasmi-pagoodipuu,
Salvia hypargeia, vasika justiitsia, Euclea natalensis, viietine mungapipar,
Vitex trifolia.

Nõukogude Liidus arvati 1970. aastatel, et tuberkuloositõrje meetmed (pisikuid
levitavate haigete peredele anti eraldi korterid, tuberkuloosihaigel oli õigus
suuremale elamispinnale, tasuta ravi, laste isoleerimine haigetest kas
lastekodudesse või sanatooriumidesse jmt meetmed) on nii edukas, et üsna pea
(lähemas tulevikus) on oodata selle ohtliku haiguse likvideerimist.

Tuberkuloosihaigete kontaktseteks loetakse pereliikmed, haigega ühes ruumis
töötavad inimesed, lähemad korterinaabrid, tuttavad-sõbrad, kellega toimub
tihedam elukondlik suhtlemine.

Pikemajaline ravi immunosupressiivsete ravimitega võib tuberkuloosisurma esile
kutsuda.

Fracastonius of Verona (1478–1553) kasutas terminit phthisis kopsutuberkuloosi
korral.

Nimetust 'tuberculosis' kasutasid esimesena René Théophile Hyacinthe Laënnec
ning tema kolleeg ja sõber Gaspard Laurent Bayle.

René Théophile Hyacinthe Laënnec võttis nõuks arvata, et kõik tubercular
phenomena (phthisis, scrofula ja miliaarne) on ühe haiguse ilmingud.

Terminit 'valge katk' (White plaque) kasutas esmakordselt Oliver Wendell Holmes.

Kopsutuberkuloosi kohta on kasutatud ka termineid pulmonary consumption, tisic,
tissick (17. saj), wasting disease, Morbus Koch, tabes pulmonalis, hectic fever,
asthenia, galloping consumption.

Nahatuberkuloosi vormi skrofuloderma kohta on varem kasutatud terminit King's
Evil.

Tuberkuloosi kohta kasutatakse ka termineid 'tiisikus', tbc, 'valge katk',
'valge surm'.

Vanimaks tuberkuloosileiuks peetakse 500 000 aasta vanuse Homo erectus'e
kivistise kolju uurimisel tuvastatud Leptomeningitis tuberculosa 'jälgi'.

Hippokrates Kosilt arvas, et kopsutuberkuloos (tolleaegne nimetus pulmonary
phthisis) ei nakka, võib olla pärilik ja tuberkuloosiga seotud "phymata"
(tubercle) teket ja esinemist.

Aristoteles kirjeldas skrofula't tiisikusega sigade nahal ja arvas need
nakkuslikeks.

Aretaeus of Cappadocia kirjeldas üsna täpselt kliinilist tuberkuloosi (ka
diabeeti).

Girolamo Fracastoro kirjutas 1546. aastal tuberkuloosi kui kopse 'vallutava'
haiguse nakkuslike viirushaiguste hulka, mille põhjustajaks pidas ta
nähtamatuid, kuid miskit moodi elavaid ja ülekanduvaid seminaria contagionumeid.

1869. tõestas prantsuse arst Jean-Antoine Villemin rea eksperimentidega
(loomkatsetega), et tuberkuloosi põhjustab nakatumine nakkava tekitajaga, ja
nakatumine võib toimuda nii inimeselt loomadele kui ka teistele loomadele.



https://et.wikipedia.org/wiki/Tartu_%C3%9Clikool

Tartu Ülikool (lühend TÜ) on vanim ja suurim Eestis tegutsev ülikool. Ainukese
ülikoolina Baltimaades kuulub Tartu Ülikool 2% maailma parimate sekka.

Tartu ülikooli asutamisaastaks loetakse aastat 1632, mil Tartus avati ametlikult
Academia Gustaviana. Selle ajalukku jääb mitmeid katkestusi ja erinevaid
perioode. Eestikeelse ülikoolina alustati tööd 1919. aastal. 1940–1941 ja
1944–1989 kandis ülikool nime Tartu Riiklik Ülikool (lühend TRÜ).

2016. aasta seisuga on Tartu ülikoolis 4 valdkonda: humanitaarteaduste ja
kunstide valdkond, sotsiaalteaduste valdkond, meditsiiniteaduste valdkond ning
loodus- ja täppisteaduste valdkond. Õppekavu on 167 – 2015. aasta sügisel toimus
vastuvõtt 60 bakalaureuse-, 72 magistri- ja 35 doktoriõppekavale.

Ülikool on hinnatud üheks paremaks Baltikumis. Näiteks QS World University
Rankings hinnangul oli Tartu ülikool 2014. aastal maailma ülikoolide seas
paremuselt 379. kohal,, 2015. aastal 400. kohal ning 2016. aastal 347. kohal,
mis on Eesti kõrgkoolide seas seni kõrgeim koht.

Nõukogu on ülikooli kõrgeim otsustuskogu, mis vastutab muuhulgas ülikooli
majandustegevuse ja pikaajalise arengu eest. Sinna kuulub 11 liiget, kelle
nimetavad ametisse ülikooli senat, Eesti Teaduste Akadeemia ja haridus- ja
teadusminister. Praegu kuuluvad nõukokku Toomas Asser, Toivo Maimets, Peeter
Saari, Jüri Sepp, Paul Varul, Kaja Tael, Toomas Kiho, Kersti Kaljulaid, Vahur
Kraft, Aku Sorainen ja Kari Olavi Raivio.

Senat on akadeemiline otsustuskogu, mis vastutab õppe- ja teadus- ning
arendustegevus eest. Sinna kuuluvad rektor ja kuni 21 liiget. Nende seas on
ülikooli töötajate valitud neli esindajat igast valdkonnast (humaniora,
medicina, realia et naturalia, socalia) ning üliõpilasesinduse valitud
üliõpilaste esindajad.

1. juulil 2012 asus Tartu ülikooli rektori ametikohale rakendusgeoloogia
professor Volli Kalm. Rektoraadis on ka õppeprorektor Mart Noorma,
teadusprorektor Marco Kirm ja arendusprorektor Erik Puura. Ülikooli kantsler on
Andres Liinat. Eri valdkondade dekaanid on Margit Sutrop, Margus Lember, Raul
Eamets ja Peeter Burk.

Samuti kuuluvad ülikooli struktuuri Eesti Geenivaramu, Tartu Ülikooli
Raamatukogu, Tartu Ülikooli muuseum, Tartu Ülikooli Loodusmuuseum koos
botaanikaaiaga, Tartu Ülikooli Teaduskool jt osakonnad ning asutused.

2016. aastal jõustunud reformist, millega koondati erinevaid struktuuriüksusi
nelja valdkonna alla, andis ülikool teada 2014. aastal. Otsus kinnitati
vaatamata teaduskondade avalikule protestile, mida ajakirjanduses vedasid eest
eelkõige õigus- ja usuteaduskond. Otsuse aluseks toodi administratiivsed
põhjendused, mis ei pidavat mõjutama õppe- ja teadustööd.

2010. aastal asetas Hispaania rahvuslik uurimisnõukogu SRC maailma ülikoolide
paremusjärjestuses Tartu ülikooli 187. kohale 12 000 maailma kõrgkooli seas.



https://et.wikipedia.org/wiki/Tansaania

Tansaania Ühendvabariik (inglise keeles United Republic of Tanzania, suahiili
keeles Jamhuri ya Muungano wa Tanzania) on riik Aafrika idaosas.

Tansaanial on maismaapiir 7 riigiga: Uganda ja Keeniaga põhjas, Mosambiigiga
lõunas, Malawi ja Sambiaga edelas ning Burundi ja Rwandaga loodes. Lisaks on tal
veepiir Kongo Demokraatliku Vabariigiga Tanganjika järvel. Idas külgneb ta India
ookeaniga.

Tansaania saared on peamiselt korallsaared. Sansibar on mandrist eraldatud
35-kilomeetrise kanaliga ja on suurim korallsaar Aafrika ranniku lähedal. See on
umbes 80 kilomeetrit pikk ja 40 kilomeetrit lai, saare pindala on 1657 km².

Pemba saar asub Sansibarist põhja pool ja on väiksem. See on 67 kilomeetrit pikk
ja 22 kilomeetrit lai, üldpindala on 984 km². Topograafia on varieeruv.

Tansaanias asub Aafrika suurim, Victoria järv. See järv on maailma suuruselt
teine mageveekogu. Umbes pool sellest asub Tansaania põhjaosas, kuid Tansaania
jagab seda järve ka Uganda ja Keeniaga. Victoria järv on Niiluse peamine
veeallikas.

Tansaania asub ekvaatorist lõuna pool ja kliima on üldjoontes troopiline.
Rannikul on temperatuurid umbes 27 °C. Sisemaal keskplatool on kuum ja kuiv,
temperatuurid varieeruvad vastavalt aastaajale ja ööpäevaosale.

Riigipea ja valitsusjuht on president, kes valitakse viieks aastaks. President
nimetab kaks asepresidenti, kellest üks on riigi peaminister, teine Sansibari ja
Pemba president. Kui Tansaania president on Taganjikast valitud, siis
nimetatakse esimene asepresident Sansibari ja Pemba esindajaist ja vastupidi.
Seadusandlik võim kuulub ühekojalisele parlamendile (Rahvuskogu).

Tanganjika võeti Ühinenud Rahvaste Organisatsiooni vastu 14. detsembril 1961,
Sansibar 16. detsembril 1963. Pärast ühinemist jäi kummalegi regioonile eraldi
liikmesus.

2002. aasta rahvaloenduse andmetel oli Tansaania rahvaarv 34 569 232. Aastal
2012 elab riigis USA Luure Keskagentuuri hinnangul 43 601 796 inimest, millega
Tansaania on maailmas 30. kohal..

Suuremad linnad on Dar es Salaam (3 207 000 elanikku aastal 2009), Mwanza (1,2
miljonit, 2011), Arusha (1 006 480, 2002), Mbeya (280 000, 2005) ja Tanga (243
580, 2002).

Alates 1996. aastast on riigi pealinn Dodoma, kus on parlament ja
valitsusasutused. Iseseisvumisest 1996. aastani oli riigi pealinnaks Dar es
Salaam. Tänapäeval on Dar es Salaam riigi olulisem majanduskeskus ja enamik
valitsusasutusi paikneb siiani seal. Dar es Salaam on tähtsaim meresadam nii
Tansaania kui ka merepiirita naaberriikide jaoks.

Tansaania majandusstruktuuris oli 2010 majandussektorite kaupa SKT osatähtsus
järgmine: primaarne 42%, sekundaarne 18% ja tertsiaarne sektor 40%. Viimases
annab turism aasta-aastalt aina suuremaid sissetulekuid.

Majandus toetub peamiselt põllumajandusele, mis annab umbes 75% ekspordist ja
annab tööd ligi 75 protsendile tööjõust. Riigis on ka palju loodusressursse,
sealhulgas mineraale (kuld, teemandid, raud, uraan, nikkel, kroom, plaatina jne)
ja maagaasi.

14. mail 2010 sõlmisid Tansaania, Uganda, Rwanda ja Etioopia Niiluse vee
kasutamist reguleeriva leppe.

23. juulil 2009 ühendati Ida-Aafrikas veealune optiline kaabel SEACOM, mis
liitis Keenia, Tansaania, Mosambiigi ja Lõuna-Aafrika Vabariigi India ja Euroopa
kaudu rahvusvahelisse lairibavõrku.

Raudteid on kokku 3689 km, maanteid 86 472 km, sealhulgas kõvakattega teid 7092
km.

Osa raudteeliine kuulub Tansaania ja Sambia ühisettevõttele TAZARA. TAZARA liin
ühendab Kapiri Mposhit Dar es Salaamiga.

Põhiharidust saab omandada tasuta, keskkooliõpilased maksavad õpingute eest. 50%
lastest õpivad põhi- ja 4% keskkoolis. Kirjaoskus on kõrge (90%), mõnedel
andmetel alla 80%.

Tervishoiu tase Tansaanias on madal. Tuhandest lapsest 76 sureb hinnanguliselt
enne viiendat eluaastat. Laste suremus on võrreldes 1990. aastaga siiski
langenud.

1,4 miljonist HIV kandjast või AIDSi põdejast 70,5% on 25–49-aastased, 15% on
15–24-aastased.

Malaaria on Tansaania mandriosas tervishoiu põhiprobleem. See on kuni
viieaastaste laste surmapõhjuste hulgas esikohal.

Kui 1840 Omaani sultan oma pealinna Sansibarile kolis, sai sellest piirkonnast
araabia orjakaubanduse keskus.

19. sajandi teisel poolel vallutas Saksa keisririik praeguse Tansaania
mandriosa, Rwanda ja Burundi.

Esimese maailmasõja järel läks Tansaania Briti valduste hulka. Sealt vabanes
Tanganjika riik 9. detsembril 1961 ja Sansibari riik 10. detsembril 1963. Kaks
riiki ühinesid 26. aprillil 1964.

Tansaaniast Olduvai kuristikust leitud fossiilide põhjal määratles esimesena
Louis Leakey homo habilise liigi.

Tansaanias räägitakse väga paljusid erinevaid keeli, enamik neist kuulub bantu
keelte hulka. Teiste keelte hulgas räägitakse ka gudžarati keelt, njandžad
kõnelevad njandža ehk malavi keelt. Põhjaosas Kilimanjarost lõunas elab akiede
hõim, mis räägib kalendžini keele dialekti. Masaid räägivad masai ja rundid
rundi keelt.

Tansaania hümn on "Mungu Ibariki Africa" (Jumal, õnnista Aafrikat), mille
kirjutas Lõuna-Aafrika helilooja Enoch Sontonga 1897. Sama laul on ka
Lõuna-Aafrika Vabariigi (teise meloodiaga), Sambia ja Zimbabwe hümn.

Tansaanias juuakse palju teed. Enamasti juuakse teed hommikuti ja õhtusöökidel.
Kohv on olulisuselt teine jook, seda juuakse pärast päikeseloojangut.

Rahvalike tähtpäevade ja pühadena peetakse nii rahvusvaheliselt tähistatavaid
pühi kui mälestatakse ka rahva ajaloos olulisi päevi. Tansaanias on 11 riiklikku
püha:

Kõige populaarsem spordiala Tansaanias on jalgpall. Sellegipoolest ei ole
jalgpallikoondis siiani kvalifitseerunud jalgpalli maailmameistrivõistlustele.
Aafrika Jalgpallikonföderatsioonis kuulub koondis kesk-ida tsooni (CECAFA).

Tansaania elanikkonnast hinnatakse kristluse järgijateks 62%, moslemiteks 35% ja
teiste religioonide järgijateks umbes kolm protsenti.

Tansaanias elab ümmarguselt 150 000 albiinot. Albiinode olukord Tansaanias on
väga kehv, sest rahvapärimustele toetudes usuvad nõiad, et nende käsivarsi,
jalgu, juukseid, nahka ja suguelundeid saab kasutada riitustes, mis toovad
kundedele väidetavalt edu armastuses, elus ja rahaasjades. Muuhulgas
tarvitatakse albiinode kehaosi kaevandus- ja kalandusettevõtete edendamiseks.



https://et.wikipedia.org/wiki/Tallinna_k%C3%B5rghooned

Tallinna kõrgehitised on vertikaalselt kõrgusse projekteeritud ja konstrueeritud
taasiseseisvunud Eesti Vabariigi kommertskeskuse ja pealinna urbanistilise
ruumikeskkonna kinnisvaralised, enamjaolt paljukorruselised ning
ehituskunstilised võrd- ja näidisvormid, või figuursemad hoonestuskogumid. Kui
eemalt või merelt linna panoraami vaadelda, siis need kesksed hooned kui ka
kaugemad rajatised on põhilised Tallinna linnasilueti kujundajad.

Pilvelõhkujatena käsitletakse Tallinnas vaid ülikõrgeid ehk üle 124-meetriseid
hooneid. Need on meetritelt kõrgemad kui maa- ja meremärgina mõjuv Oleviste
kirik (123,7 m), kuigi siiani selliseid ei olda veel tarindatud.

Topograafiliselt on linn asustatud küllaltki laugele Harjumaa
rannikujärsandikulise mannerjää taandumisest tekkinud kulutusastangu reljeefile
— Toompea paljandi, Tõnismäe seljandiku ning kitsa Ülemiste järvest kuni
Tallinna reidile ulatunud Härjapea jõe vahelisele maa-alale Soome lahe ääres.

Tallinna looduslikku maastikku vormivad liivakivi ja paekivi klindid. Alumine
koosneb kambriumi ajastu Pirita ja Tiskre aluspõhja lademe nõrgalt
tsementeerunud sinisavi terassist ning liivakivist. Ülemise Lasnamäe-Pääsküla
klindi moodustab murrutusjärsakuna ordoviitsiumis settinud paekivi ning selle
lademete rusukaldad. Kallaste panga ja Maardu klindilahe vahelise klindilõigu
eripära on eelkõige Suur-Tallinna klindilaht enda mattunud ürgorgude ja
klindipoolsaarte, -neemikute ja -saarte keerdkäikudega. Klindilahe
geograafiliseks vasteks on Tallinna laht, mis süüvib poolkaarjalt kuni 7 km
ulatuses ja 18 km laiuselt Põhja-Eesti paeplatoosse.

Nüüdisaja arhitektuuriliste ja infrastruktuuriliste mõõtkavade ulatused ning
tehnoloogiad võivad varasematel aegadel elanud inimestele tunduda eriilmeliset
üüratud ning heitumatud. Ruumitajumise vajadused ja võimalused, kui ka
maailmaruumis orienteerumine on aastasadade jooksul empiiriliselt moondunud ja
edasi arenenud. Näiteks 1920ndatel enda praeguse kuju saanud hoone aadressil
Pikk 36 kutsuti rahvasuus “Pilvelõhkujaks”, kuna 6-korruselise elumajana mõjus
see võrreldes sama perioodi tavapäraste 1–2-korruseliste elumajadega
hiiglaslikuna.

Sellepärast, hoolimata tänapäevasest kõrgusest, võib tornistiku all käsitleda
iga kunagist vanalinna katuseviiludest ja kaitsemüürist üleulatuvat kesk- ning
uusaegset sakraaltorni kõrghoonelisena. Tagasiulatuvalt on sealhulgas
käsitletavad ka samuti linnamüüri kaitsetornid, mis toona kõrgtarindilistena
kergesti endise Rävala maakonna keskuse suursarasse ehk linna naabruskondade
teedele ja jõgedele, küladesse, adra- ja karjamaadele, pankranniku
paekivinõlvade kivimurdudesse ning kaugematessegi männikutesse välja paistsid.
Tallinnast kui provintsilinnast oli Taani võimuperioodi lõpuks välja kujunenud
keskajale tüüpiline linnriik (Stadt und Land), mis oli kinnistunud 8500 ha
suuruse linnasarasega (Stadtmark), koos kõigi oma looduslike komponentide ja
linnaliste elementidega. Domineeriva koha linna arhitektuurpildis olid hõivanud
kirikud. Linna varasem saksapärane nimi Reval (ka Revalie) eestindati Eesti
Vabariigi iseseisvumise järgselt pärast 1918. aastat Tallinn'aks.

Põhja-Eestis ja eriti pealinna ehituses kasutati peamise ehitusmaterjalina
paekivi ehk paasi, mis andis linnale välise vankumatu eripära ja soojuskantsi
karmide talveilmade ees. Ehitised olid reljeefsemad, fassaadid dekoorsemad,
väliselt lubjatud ja piktoresksed, konstruktsiooniliselt seega küll tunduvalt
raskepärasemad.

Kaasaja kokkulepete alusel peab Tallinna vanalinna silueti dominantsuse
vaadeldavus olema tagatud perspektiivselt esmajoones merele. Sellest tulenevalt
ei ole uusi nüüdisaegseid kõrghooneid lubatud kavandada Vanalinna vaate
autentsust ja visuaalset terviklikkust segavatesse vaatekoridoridesse või
-sektoritesse ega ka UNESCO maailmapärandi (World Heritage List)
muinsuskaitseala kaitsetsooni, või selle vahetusse lähedusse vanalinna
ümbruskonnas.

Siinkohal (vt. illustratsioon) on välja toodud ilmaliku raekoja ja üheteistkümne
kirikliku pühakoja kõrgusse pürgivad teravad ja saledad kiivrid, niisamuti
ümaramad kuplid.

Oleviste kirik olevat aastail 1549–1625 oma tollase 159-meetri kõrguseni
ulatunud tornikiivriga olnud meremärgina maailma kõrgeim ehitis ja ühtlasi
sakraalhoone, mil see võis ainsana lühikest aega ületada isegi Giza püramiide
Egiptuses. Seda on küll hiljem tagantjärgi arvatud tuginedes tolleaegsetele
märkmetele ja kirikuraamatutele ning mõõtmete ümberarvestamisele
meetermõõdustikku. Täpsemalt võis Olevimäel paiknev kirik olla kõrgeimaks
maailmas 76 aastat, kui Inglismaa Lincolni katedraali pisut kõrgem 160-meetrine
torn varises 1549. aastal kokku. Tallinnas oli sellel perioodil lõppenud
reformatsioon ehk usupuhastus, Vene-Liivi sõjast räsitud maa oli jagunenud
Poola-Leedu, Taani ja Rootsi kuningriikide vahel. Viimase koosseisu kuulus ka
Tallinn.

Maailma kõrgemaid ehitisi kujutavad 19. sajandi või 20. sajandi alguspoole
trükised Baltimaade provintside, eriti just Venemaa Keisririigi alla kuulunud
Eestimaa kubermangu ja Liivimaa kubermangu pealinnade Revali ja Riia,
kõrgkirikuid ei maininud. Läänemere idaranniku Hansa Liitu kuulunud endiste
kindlustatud hiliskeskaegsete kaubanduslinnade kirikute kõrgustest olid andmed
trükiste väljaandjatel Lääne-Euroopa ja Põhja-Ameerika imperialistlikult
arenevates metropolides puudulikud. Luterlikud Oleviste (123,7 m), Niguliste
(104,8 m) kui ka nüüdse Läti Vabariigi pealinna Peetri kiriku (123.3 m) ja
Neitsi Maarjale pühendatud toomkiriku (90,0 m) võib tänaste madalamate
kõrgustega endiselt maailma kõrgeimate sakraalehitiste hulka lugeda. Leedu
katoliiklik sakraalarhitektuur ei ole kõrgemate kirikute ehitust siiski aegade
jooksul soosinud.

Taani kuninganna ning kunagise Eestimaa valitsejanna Margarethe esimene
korraldus Tallinna raele ja seal elavatele kuninga vasallidele linna
kindlustamiseks valli ja müüriga oli pärit umbes aastast 1265. Enamus tollastest
linna ressursidest määrati esimeste müürilõikude ehk Margareti müüri
väljaehitamiseks. Kogu ringmüür koos enda kraavide ja kindlustustega kujunes
lõplikult välja feodaalse killustumise perioodil kolme järgneva sajandi jooksul.
Hilisemalt on võimalik Tallinna kindlustusi ajalooliselt käsitleda kahes
perioodis – keskaegsete kindlustustena vertikaalkaitse ajastul (13.-15. sajand)
ja uusaegsete kindlustustena horisontaalkaitse ajastul (16.-19. sajand). Enda
hiilgeaegadel oli kapitaalsest ehitusviisist tingituna linn ümbritsetud väga
tugeva, pidevalt korras hoitud ja uuendatud kaitsevööga (ladina keeles vallum).
See oli võimas ligi 2,35 km pikkune linna kaitsev süsteem. Selle frondis oli 35
kaitsetorni, millest 8 olid väravaehitised: 2 vaheväravat Toompea jalamil ja 6
välisväravat kaitserajatise välisfrondis. Ridamisi ehitati vanemaid kaitsetorne
aja jooksul kõrgemaks ja paksemaks; kaasajal on need omakorda konserveeritud
ning restaureeritud.

Tänasel säilinud kujul on alles jäänud 1,85 km müürifronti ning lisaks on
loendatavad vaid 24 müüri- või väravatorni All-linnas ehk pärislinnas ning
Üla-linna kindluslossi (varasem Lyndanise linnus) 3 nurgatorni Toompea klindi
saarlaval. Täiendavalt on järgi jäänud 6 osaliselt lagunenud tornikehandit. Need
kõik kokku on alles püsinud tervest 69st linna kaitsvate müüri- ja selle
väravatornide kunagisest ajaloolisest koguhulgast, 48st all-linnas ja 21st
Toompeal. Paljud neist on küll praeguseks täielikult hävinud, mõned
vastupidiselt ka siiski erakordselt hästi säilinud. Põhiline osa tornidest ei
hävinud sõdades ega lagunenud oma tehnilise seisundi tõttu, vaid jäid ette 19.
sajandi linnaehitusele, mis oli küllaltki tagasihoidlik võrreldes
ümberkujundustega teistes keskaegsetes linnades. Kuigi suhteliselt väikese linna
kohta oli Tallinnal kaitsetorne väga palju, siis see pigem märgib endise Revali
kui ordu- ja hansalinna ning tema peamise teguri — idakaubandust juhtiva
meresadama tähtsat kaalu Põhja-Euroopas.

Kesklinnas asuvas südalinna kommertspiirkonnas (ingliskeelselt city ehk central
business district või lühendatult CBD) kõrguvad uusehitistena kolmteist
modernset ja postmodernset kõrghoonet, moodustades stiilselt enam-vähem ühtse
kuid kõrguses varieeruva hooneteansambli. Nüüdisaegne kommertskeskus paikneb
umbes 800 meetri kaugusel UNESCO-vööndis asuvast Vanalinna ajaloolisest
tsentrumist, ning üldisemalt kooldub noorkuukujulise tihedama ja kompleksema
hoonestusega selle ümber.

Esimeste kõrghoonetena valmisid 1972. aastal Viru hotell ja Olümpia hotell 1980.
aastal, seda Nõukogude Liidu okupatsiooni kestel. Viru ülakorrusel asub täna ka
KGB muuseum.

Eesti Vabariigi taasiseseisvumise järel ehitati aastail 1997–2007 enamik uusi
kõrghooneid koos madalama Stockmanni kaubamajaga kesksesse Maakri kvartalisse
Tornimäe piirkonnas. Piirkond sai 1944. aasta märtsipommitamise õhurünnakus
kannatada, seal hävis muuhulgas ka 1884. aastal ehitatud vana juudi sünagoog.
Varasemalt eelnevatel aastakümnetel asus Maakris tööstusasum mitmete vabrikute,
töökodade ja Härjapea jõega külgnevate vesiveskitega. Keskajast teati piirkonda
kui ühte vanemat asustusala väljaspool vanalinna, mille Jaani seeki mainitakse
juba 1237. aastal, ja mida tänapäeval tähistab väike kirik ning seegi varemeid
eksponeeriv, maast väljaulatuv paviljonmuuseum. 2001. ja 2004. aastal, kaubamaja
ja kaksiktornide vundamentide ning maa-aluse autoparkla rajamisel Tornimäe
tänavas, maeti endiselt sajandeid kasutusel olnud Jaani seegi surnuaialt Liiva
kalmistule ümber hinnanguliselt kokku 2315 maa alt paljastunud luustikku.
Tänaseks säilinud kaitsealuste juugendstiilis majadega ääristatud Maakri tänavat
ümbritses vaesem puithoonestusega agul või ka geto, mille krundid on paarikümne
aastaga Tartu maantee läbimurdega ja kõrghoonete aluste koondkruntidega
asendunud. 2013. aastaks madalseisu ületanud kinnisvaraarenduse tulemusel
teostatakse linnapildis uuemaid ehitusprojekte. 2016. aastal on Kesklinna
linnaosas ehitusjärgus kolm kõrghoonet ja üks poolkõrghoone; mitu projekti on
planeerimisstaadiumis.

Kõrgemad hoonekogumid koos tornelamutega tekkisid suurema asustustihedusega
kesklinna kõrval ka 1970-90ndatel magalapiirkondadesse Õismäele, Mustamäele ja
Lasnamäele. Lisaks asuvad uuemad kõrghooned veel Rocca al Mares, Pärnu maanteel,
Sikupillis ja Pirita teel. Kõrghooneliste kogumite, elamu- ja ärikvartalite
asukohtadena nähakse tulevikus perspektiivselt ka Haabersti, Sääse, Sitsi,
Endla, Järve, Kitseküla, Järvevana, Tselluloosi, Katleri ning Tondiraba
piirkondasid. Tõenäoliselt tulevikus muutub ametlikult ka Õismägi
miljööväärtuslikuks alaks, kui sealsed korruselamud, paneelmajad ja kauplused
võetakse 20. sajandist eesti nõukogude arhitektuuripärandi näidetena kaitse
alla.

Pirita Kloostrimetsas 1980. aastal Moskva Olümpiamängude Tallinna purjeregatiks
valminud teletorn on tänase Tallinna kõrgeim rajatis ‒ 314 meetrit. 338-meetrise
absoluutkõrgusega ehk kõrgusega merepinnast jääb see küll alla Eesti ja terve
Baltikumi kõrgeima mäe Suure Munamäe tipus asuvast vaatetornist Lõuna-Eestis
Võrumaal, mille absoluutkõrgus on 348 meetrit. Teletorn võiks kõrguse poolest
olla pilvelõhkuja, kuid rajatise struktuuri erisuse tõttu seda sellisena ei
liigitata. Teletornist sai 1. jaanuaril 2013 Maailma Suursuguste Tornide
Föderatsiooni (WFGT) 40. liige. Tallinna teletorn on ühtlasi Põhja-Euroopa
kõrgeim külastajaile avatud hoone.

Panoraamvaade Tallinnale merelt ehk Nõukogude Liidu okupatsiooni ajal nii-öeldud
"kilukarbi siluett" on üks paremini väljajoonistatud hoonetekogumeid Põhja- ja
Baltimaades ning seega Läänemere regioonis. Eesti pealinnale lähimad ja suuremad
linnakeskused asuvad Helsingis (83 km kaugusel) ja Riias (279 km), Peterburis
(318 km) ja Stockholmis (379 km). Kõrgemad hoonetekogumid asuvad aga Varssavi
(835 km) ning Moskva (868 km) suurlinnades. Lähim kohalik mainimisväärt
linnakeskus paikneb 185 kilomeetri kaugusel Eesti suuruselt teises linnas –
Tartus. Sealt võib näitena välja tuua Tigutorni koos AHHAA ning Emajõe ja Tasku
keskustega.



https://et.wikipedia.org/wiki/S%C3%BC%C3%BCfilis

Süüfilis ehk luues ehk prantsuse haigus (syphilis, morbus gallicus, lues
venerea) on peamiselt inimestel esinev süsteemne infektsioon, pikka aega kestev
põletikuline seisund, mis võib avalduda nii kliiniliselt aktiivse haiguse kui
latentse nakkusena ja mille tekitajaks on bakter Treponema pallidum pallidum.

Süüfilis on üleilmne tervishoiuprobleem ja Maailma Tervishoiuorganisatsiooni
hinnangute kohaselt esineb maailmas igal aastal ligi 12 miljonit uut
süüfilisejuhtumit.

Süüfilise tekitajaks peetakse tänapäeval Spirochaetae hõimkonna, Spirochaetaceae
sugukonna, Treponema perekonna bakteriliigi Treponema pallidum alamliiki
Treponema pallidum pallidum. Nakkustekitaja levib inimkeha sees lümfo- ja
hematogeenselt.

Treponema pallidum pallidum, Treponema pallidum pertenue, Treponema pallidum
endemicum ja Treponema carateum ei ole morfoloogiliselt, seroloogiliselt ja
keemiliselt selgesti eristatavad.

Treponema pallidum pallidum'i looduslikuks peremeesorganismiks on inimene aga
eksperimentaalset süüfilist on esile kutsutud ahvidel, küülikutel ja laamadel.
Organism võib eluneda ka rottidel, hiirtel ja merisigadel.

Nende organismide paljunemine on aeglane – 30–33 tundi. Virulentsus säilib ka
mõned tunnid pärast peremeesorganismi surma.

Pikka aega arvati, et organism on anaeroob, nüüd arvatakse ta mikroaerofiilsete
organismide hulka.

Laboratoorseid tüvesid on alles hoitud teatud aretatud küülikute munandites.
Küülikutel on õnnestunud esile kutsuda ka esmased haavandid, kuid teine staadium
ei ole õnnestunud.

Nakkuse allikaks on harilikult süüfilishaige inimene. Edasi kandub bakterinakkus
ühelt süüfilishaigelt inimeselt teisele esmaste või ka teiseste süfiliitiliste
haavandite kaudu (nende haavandite nakkusohtlikkus pärast esimest aastat
väheneb).

Kuna süüfilis võib kahjustada kogu organismi, eriti suu limaskesta, siis
arvatakse, et süüfilise tekitaja võib erituda igalt poolt kus esineb
süfiliitilisi haavandeid ja siseneda igasse tervesse organismi kasvõi
mikroskoopilise kattekoe vigastuse kaudu.

Süüfilise edasiandmist germinatiivsel teel, nakatatud munaraku ja nakatatud
seemneraku kaudu on küll eksperimentaalselt tõestatud aga peetakse praktikas
tähtsusetuks.

Lisaks platsentaarsele edasiandmisviisile on nakatumine võimlaik ka sünnituse
ajal.

Varasematest aegadest pärit (sajanditetaguseid) naha ja suguelundite sümptomite
kirjeldusi on püütud tuua, kindlate tõendusmaterjalideta (tekitaja organismi
tuvastamine jt), tänasesse päeva ja pidada süüfiliseks. Seetõttu arvatakse, et
haigust võisid põdeda ka Henry VII, Barbara Radziwiłłówna, Henry VIII, François
I, Ivan Julm, Giovanni Giacomo Casanova, Franz Schubert, Friedrich Nietzsche,
Benvenuto Cellini,Guy de Maupassant, Heinrich Heine, Niccolò Paganini, Paul
Gauguin, Vincent van Gogh, Arthur Rimbaud, Édouard Manet, lord Randolph
Churchill, Gaetano Donizetti, Harry Nelson Pillsbury, Charles Baudelaire,
Gerhard Armauer Hansen, Henri de Toulouse-Lautrec, Howard Hughes, Vladimir
Lenin, Al Capone, Pál Ábrahám, Michális Oikonómou, Idi Amin Benito Mussolini
jpt.

Süüfilise inkubatsiooniperioodi pikkuseks on sümptomitega süüfilishaigetel 10
päeva kuni kolm kuud (keskmiselt kolm nädalat) enne esmashaavandi (ulcus durum
ehk šanker) teket.

Primaarse süüfilise esmashaavandiga kaasneb regionaalne lümfadenopaatia
(tursunud lokaalsed lümfisõlmed), süüfilise proov võib osutuda negatiivseks. Nn
sekundaarne süüfilis tekib 6–8 nädalat pärast nakatumist, mil süüfilise
spiroheedid on tekitanud üldinfektsiooni.

1800. aastate paiku loeti gonorröad ja süüfilist ühe haiguse erinevateks
vormideks. Philippe Ricord kirjeldas süüfilise staadiume, esmast, teisest ja
kolmandast, esmakordselt 1837. aastal.

Süüfilise esimest staadiumi iseloomustab ümmargune või ovaalne valutu
esmashaavandi (ulcus durum ehk šanker) teke, kas genitaalidel või suus. Meestel
esineb haavand genitaalide piirkonnas, näiteks sugutil, naistel
välissuguelunditel, või tupes, emakas (emakakaelal).

Atüüpilisteks peetakse nakatunutel haavandi esinemist pärakus (32–36%
homoseksuaalsetel meestel esineb esmaseid haavandeid pärakus, canalis analises
ja suus. Atüüpiliselt esineb haavandeid ka huultel, suus, rinnanibudel ja
sõrmedel.

Haavandid on tuvastatavad 3–6 nädalat. Esmashaavandis esinevad mononuclear
leukocytic infiltration, makrofaagid ja lümfotsüüdid, ning see paraneb
spontaanselt.

Paljudel patsientidel esmashaavandeid ei esine. Primaarse süüfilise esmashaavand
võib Staphylococcus 'e ja Streptococcus 'e nakkuste korral haavandi valulikkuse
esile kutsuda.

II staadiumis on süfiliitik nakkusohtlik, nahal ja/või limaskestadel võivad
esineda 2–8 nädalat pärast esmashaavandi teket, harilikult mittesügelevad
makulaarsed, papulaarsed või pustulaarsed lööbed (süfiliidid) peopesadel ja
jalataldadel, lümfisõlmede suurenemine, condylomata lata, limaskestalööve,
süfiliitiline angiin, harvem ka koldeline alopeetsia, eesmine uveiit, meningiit,
kraniaalnärvide paralüüs, hepatiit, splenomegaalia, periostiit,
glomerulonefriit.

Selles staadiumis on nakkustekitaja pääsenud enamikesse elunditesse ja
kehavedelikesse.

Närvisüsteemi kahjustuse ehk neurosüüfilise nähud (eeskätt süfiliitiline
meningiit) võivad ilmuda teisese ja latentse süüfilise staadiumis.

II staadiumi süüfilis võib latentses staadiumis anda mitmeid taasesinemisi
(relapse) – inimene kes on läbi põdenud II faasi ja kellel ei esine sümptomeid
ilmnevad taas II staadiumi süptomid ja nii võib see olla mitmeid kordi. Selle
täpseid mehhanisme ei tunta, kuna süüfilise taasteket on tuvastatud osadel
süfiliitlikutel ka pärast penitsilliiniravi.

Kui latentne süüfilis hakkab sümptomeid andma, siis loetakse see juba uude III
staadiumisse üleläinuks (va II staadiumi relapse). See võib toimuda olenevalt
süüfilise vormist 3–15 aastat (ka hiljem) pärast esmase süüfilise põdemist.

Kolmandase (ka teisese) süüfilise staadium võib tuleneda
lümfoid(-immuun)süsteemi võimetusest nakkustekitajate elimineerimisega toime
tulla, näiteks CD4 T-rakkude võimetusest makrofaage aktiveerida.

Kolmandale staadiumile (ka latentne süüfilis, terstsiaarne süüfilis) on omased
mitmete siseelundite haiguslike seisundite esinemine nagu hepatiit,
aordianeurüsm, syphilitische mesoaortitis, orhiit ja granuloomide esinemine.

Sagedamini on kahjustatud nii aju, süda, luud kui maks. Iseloomulikud on
gummatoossed süüfilised sõlmed, naastud või haavandid nahal.

Osad autorid liigitavad hilise süüfilise kolme vormi: gummatoosne süüfilis
(antibiootikumide-eelsel ajal esines seda vormi 2–40 aastat pärast nakkust, ligi
16% ravimata süüfilise juhtudest), kardiovaskulaarne süüfilis
(antibiootikumide-eelsel ajal 10%-l) ja neurosüüfilis (antibiootikumide-eelsel
ajal 6,5%-l).

IV staadium – progresseeruv halvatus, seljaajukuive (tabes dorsalis),
aordikahjustus ja gumma (süfiloom).

Malve (2010) kirjeldab ravita süüfilisel nelja arenguetappi: esmane (syphilis
primaria), teisene (syphilis secundaria), latentene (syphilis secundaria latens)
ning kolmandane süüfilis (syphilis tertiaria).

Mitmel pool maailmas ei piisa tänapäeval süüfilise haigusjuhu määramiseks enam
arsti tunnistusest, haigusjuht ja vastav diagnoos tuleb kinnitada laboratoorse
diagnostika meetoditega.

Dr Airi Põdra sõnul on süüfilis praegu väga raskesti diagnoositav ja selle
kliiniline avastamine keerukas.

Süüfilis, harilikult suguhaiguseks peetav nakkushaigus, ei pruugi avalduda mitte
ainult genitaalidel, vaid ka näiteks kurgus (parem neelus või kõris ehk mõlemat)
ja/või pärakus.

Võib juhtuda, et haiguse jälile saadakse alles siis, kui see on juba edasi
arenenud või vastsündinule (loote vereringe kaudu) kaasa antud.

Süüfilishaige raseda naise platsentalt lootele levib süüfilis peaaegu 100%.
Kolmandik nakkuse saanuist sünnib surnuna, teisel kolmandikul on kliiniliselt
väljendunud süüfilis ning ülejäänuil võivad süüfilise sümptomid avalduda
hilisemas eas.

Rahvusvahelise haiguste klassifikatsiooni 9. versioonis tähistatakse süüfilist
vastavate koodidega.

RHK-10-s liigitatakse haigus peamiselt suguliselt levivate nakkushaiguste
koosseisu.

Kaasasündinud süüfilist (syphilis congenita) [A50] on 2007. aasta seksuaalsel
teel levivate infektsioonide Eesti ravijuhendi alusel esinenud 3–5 juhtu aastas.

Kolmandik emaüsas kaasasündinud nakkuse saanuist sünnib surnuna, teisel
kolmandikul on kliiniliselt väljendunud süüfilis ning ülejäänuil võivad
süüfilise sümptomid avalduda hilisemas eas.

Lastel on sagedased ja iseloomulikud luude kahjustused, märgata on nina
deformatsiooni, nösi- või sadulnina ja olümpialaup caput natiforme) mille
põhjustavad koljuluude deformatsioon ja koljuveenide tugev laienemine. Väga
sagedasti esineb süfiliitilist osteokondriiti (77%-l), vähem periostiite ja
ostiite. Kahjustuvad peamiselt küünar- ja õlavarreluu ning sääreluu. Luude
kahjustustele lisaks kahjustuvad ka siseelundid – suureneb ja tiheneb põrn, maks
ja esineb difuusne hepatiit, armistusprotsesside puhul või sapiteede gummoosse
põletiku korral areneb itkerus. Tihti esineb ka neerude kahjustusi.
Hingamiselundite poolt esineb pneumonia albatt, bronhide laienemist, kõri
haavandumist. Südames esineb kahinaid ja müokardi interstitsiaalset põletikku.
Meelelunditega seostatakse iriite, võrkkestapõletikku, koriodiiti, nägemisnärvi
atroofiat, kurtust. Närvisüsteem aga annab rahutust, mööduvaid krampe, vesipead,
psüühilise arengu aeglustumist, vahel meningeaalseid ja meningoentsefaliitilisi
krampe, sageli kahjustub vegetatiivne närvisüsteem ja endokriinne aparaat
(kilpnääre, neerupealised). Veres esineb aneemiat.

Süüfilise retsidiivide korral, mis kujutavad endast olnud nahanähtude kordumist,
on sagedamini esinenud vormiks naha kondüloomid – märguvad papuloossed vohandid
päraku ja suguelundite ümbruses aga ka ninaõõne, suu, kurgu ja kõri limaskestal,
harvem gummoossed nähud – luude gummad, gummoosne osteomüeliit, maksa, neerude,
soole ja munandite ja nahaaluse koe gummad.

Tänapäeval ei täheldata sageli nn klassikalist patoloogist Hutchinsoni triaadi:
keratiit, kuulmise langus kuni kurtuseni, ülemiste lõikehammaste düstroofia.

Ka vastsündinutele tuleb teha süüfilise seroloogilised testid (analüüs mitte
nabaväädist, kus veri on segunenud) ja soovitavalt ühes ja samas
laboratooriumis. Uuringute tulemuste alusel jaotatakse vastsündinud nelja rühma:

B-rühma jaotatud vastsündinutel kas puudub kaasasündinud süüfilisele iseloomulik
kliiniline pilt või on seerumi mittetreponemaalsete seroloogiliste analüüside
tiiter vähem kui 4 korda kõrgem kui emal ja ema on kas ravimata,
mitteadekvaatselt ravitud, tema ravi kohta puudub dokumentatsioon, või on teda
ravitud erütromütsiiniga või mõne muu mittepenitsilliiniga ja kui ravi toimus
vähem kui 4 nädalat enne sünnitust. B-rühma vastsündinule võidakse määrata
täiendavaid uuringuid kuid kui talle määratakse 10-päevane penitsilliiniravi,
siis pole tema täielik uuring nõutav.

D-rühma jaotatud vastsündinutel puuduvad kaasasündinud süüfilise kliinilised
tunnused ja nende seerumi mittetreponemaalsete seroloogiliste testide tiiter on
sama või või vähem kui 4 korda kõrgem kui emal ja ema mittetreponemaalsete
seroloogiliste testide tiiter jäi madalaks ja stabiilseks nii enne rasedust kui
raseduse ja sünnituse ajal. D-rühma vastsündinu täielik uuring ei ole nõutav.

Omandatud süüfilise (ehk veneerilise süüfilise) all võidakse Eestis silmas
pidada A51, A52 ja A53:

Eristamaks süüfilist teistest haigustest tuleks viia läbi eristusdiagnoos – siin
võidakse kaaluda ohatist huulel. Ka mitmed teised peamiselt suguliselt levivad
nakkushaigused võivad põhjustada suguelundite haavandumist, nagu näiteks
genitaalherpes, chancroid (RHK-10 A57), kubemegranuloom (A58), (veneeriline)
klamüüdialümfogranuloom (A55).

Suguelundite haavandumist võivad põhjustada ka mittesugulisel teel levivad
haigused nagu lame lihhen, Crohni tõbi, Behçeti haigus (M35.2).

Süüfilise diagnoosimisel tuleks välistada ka psoriaas ja süsteemne erütematoosne
luupus.

Järgmiste seisundite korral võib alernatiivdiagnoosiks olla süüfilis –
depressioon, leišmaniaas, leepra, Marfani sündroom, polüskleroos, taastuv
polükondriit, sarkoidoos, Sutton disease 2, tupevähk jt.

Neurosüüfilis on krooniline kesknärvisüsteemi haigus, mis põhjustab
degeneratiivseid ja vaskuliitseid muutusi. Neurosüüfilist tekitab sama bakter
mis süüfilist ja spirohheet siseneb kesknärvisüsteemi 3.–18. kuul pärast
nakatumist.

Neurosüüfilise sümptomid võivad olla neuroloogilised või psühhiaatrilised,
sarnanedes selliste haigustega nagu meningiit, transitoorne ajuisheemia,
ajuinfarkt, Alzheimeri tõbi jt.

Kõik neurosüüfilise vormid algavad meningiidina, esineb peavalu, kuklakangestus,
võib esineda teadvushäire, kraniaalnärvide halvatused (põhiliselt teine
kraniaalnärv, kolmas kraniaalnärv, kuues kraniaalnärv ja kaheksas kraniaalnärv)
jm.

Alates 1930-ndatest kasutati Ameerikas ka Hintoni süüfilisetesti, milles
antigeenina kasutati glütserooli, kolesterooli ja veise südamelihase ekstrakti.

Süüfilise laboratoorse tehnikate all peetakse silmas haigustekitaja või tema
osiste otsimist ja/või leidmist patsiendi analüüsidest, kas:

Mittetreponemaalsed testid võivad anda väärpositiivse tulemuse kui uuritaval
esineb hepatiit, viiruslik kopsupõletik, leetrid, malaaria, nakkuslik
mononukleoos, tuulerõuged ja mõned teised viirusnakkused, vaktsineerimise järel,
teatud ravimite kasutamise järel, labori või tehnilise vea tõttu, ka
autoimmuunhaiguste, immunoglobuliinide kõrvalekallete, narkootiliste ainete
sõltuvuste, vananemise ja leepra korral.

Pimeväljameetodil mikroskopeerimisel leitud Treponema pallidum 'i või positiivse
DFA-TP (otsene fluorestseeruva anitkeha analüüs Treponema pallidum i
antigeeniga) testi korral loetakse kinnitatuks varase süüfilise diagnoos.

Väärpositiivse tulemuse (inglise false positive result), mil terve tunnistatakse
haigeks, võivad anda autoimmuunhaigused, borrelioos ja maksahaigused aga ka
rasedus, vanemaealisus ja HIV-infektsiooni olemasolu patsientidel.

Esineda võib ka väärnegatiivseid süüfilisetestide tulemusi (inglise false
negative result), mille korral laboratoorse(te) testi(de) tulem on
valenegatiivne ja haige tunnistatakse terveks.

AIDS-iga seotud immunosupressiooni tõttu on süüfilise esinemise seroloogiline
skriining komplitseeritud, kuna serokonversiooni ei toimu.

H. Alexander Heggtveiti avaldatud autopsiauurimuse kohaselt olid 15–30% aortic
syphilis'e patsientidel seroloogilised testid negatiivsed. 27 korral tehti ka
lumbaalpunktsioon, seroloogilised analüüsid olid positiivsed 2 korral – mõlemad
patsiendid olid põdenud neurosüüfilist.

Treponematoosid (va pinta) kahjustavad kõva kude ja haiguskolded skeletil on
veneerilise, endeemilise süüfilise ja framböösia puhul niivõrd sarnased, et neid
on praktiliselt võimatu üksteisest eristada. (Martin Malve 201:24–25).

Luustikel võidakse määrata süüfilise esinemine DNA-analüüside põhjal, näiteks
tuvastati süüfilis Lihavõttesaare luustiku näidisel RHO235-.

Eestis on tänapäeval nõutav süüfilishaigete (diagnoosikoodid A50–A53)
registreerimine ja teatise saatmine (koos isikut tuvastavate andmetega)
kohalikku Terviskaitse Inspektsiooni.

Eesti seaduste järgi puudub süfiliitikul kohustus anda
arstile/meditsiiniasutusele teavet oma seksuaalpartnerite kohta, aga ta võib
seda teha vabatahtlikult.

Süfiliitilisi haavadeid eristatakse vähilesioonidest vedeliku esinemise tõttu,
süfiliitlistes haavandites on mäda ja puudub vedelik.

20. sajandi esimesel poolel seostati kaasasündinud süüfilisega tüümuseabstsesse,
neid kirjeldas esmakordselt Dubois 1850. Erinevad autorid on hiljem vaielnud
nende kollete tekkemehhanismide üle, need olla tekkinud kas Hassalli kehade
infiltratsiooni või tüümuse säsi nekroosi tulemusel, mille tulemusel sai
häiritud veresoonte areng nimetatud üksuses ja moodustus tüümuse tsüst.

Lümfoid(-immuun)süsteemi komponentide vastused organismile pole seni veel
selged.

Pole selge, kas immuunvastused on rakulised, milles osalevad CD8+ T-rakud ja
loomulikud tappurrakud. Organism on küll rakuväline patogeen, kuid nende
membraanil on vähe valke ja seetõttu arvatakse, et need jäävad immuunsüsteemile
pea märkamatuks.

Varastes süfiliitilistes nahalesioonides asenduvad neutrofiilid T-rakkudega (Th1
tsütokiinide profiil).

Võimalike mehhanismidena võivad kõne alla tulla hilistüüpi
ülitundlikkusreaktsioon (DTH), kus CD4 T-rakud, tsütokiinid ja aktiveeritud
makrofaagid hävitavad organismi (analoogselt tuberkuloosi tekitajatega), või
granulomatoossed reaktsioonid – kus vastusena organismi rakuseina antigeenidele
moodustatakse granuloom (nagu leepra ja tuberkuloosi korral) – gumma.

Granulomatous secondary syphilis 'e marrasknaha basaalkiht sisaldab Langerhansi
rakke.

Teisese süüfilise nahalesioonides on tuvastatud T-rakke, monotsüüte/makrofaage,
ja dendriitrakke, dermal infiltrates sisaldasid väga vähe plasmarakke ja
hulgaliselt granulotsüüte.

Immunosupressiooniga patsientide organismis esineb patofüsioloogilisi
modifikatsioone, neil võib patogeene küll leiduda rohkelt siseelundites, kuid
tuvastatav ei ole põletiku esinemine.

Süüfilisetekitaja pääseb närvisüsteemi üsna nakkuse algstaadiumeis, kuid
neurosüüfilise staadiumisse jõuab ligi 10% süüfilise juhtumeist. Suurajukoore
hõive patogeenide poolt võib põhjustada progresseeruvat meningoentsefaliiti, mis
ravita on surmlõppega.

Uuringute põhjal oletatakse, et luud nakatuvad süüfilisega nii lümfisüsteemi
(toruluude puhul, kuna nende juures asuvad lümfisõlmed) kui vereringe kaudu
(koljul) – kahe süsteemi koosmõjul. Rohkelt haigustunnuseid esineb just
lümfisoonte või -sõlmede ja luude ühenduskohtades, näiteks reieluude,
sääreluude, pindluude, rangluude, küünarvarreluude, õlavarre- ja kodarluude
distaalsete otste juures.

Kolju destruktsioon algab peaaegu kõikidel juhtudel kolju välispinnalt, kus
vereringe kaudu levib põletik pehmest koest luusse. Enamasti toimuvad esimesed
muutused otsmikuluus, kus põletikust tulenevate muutuste käigus hakkab toimuma
ulatuslik luu lahustumine. Kolju erosioonis toimub korraga kaks vastandlikku
protsessi – esmalt tekitab destruktsioon koljusse lohu, mis ulatub kuni luu
käsnolluseni ja samal ajal tekib põletikukolde ümber ringjoon, kus toimub luu
taastamine – ladestub uus luu, mis muutub väga sklerootiliseks. Gumma aine
lahustamise järgselt tekib sellele kohale süüfilisele omane tähekujuline
haiguskolle (caries sicca).

Haiguskolde degeneratiivsete muutuste tulemusel võib tekkida amorfne mass, mida
nimetatakse gummaks. Gummad luudel moodustuvad luud verega varustavate soonte
tromboseerumisel ja mürgiste jääkide tekitamisel treponeema bakteri poolt. Gumma
suurus on varieeruv, see võib olla kas väike ja eraldiseisev või ühineda ja
moodustada suure massi, mis täitab kogu luuüdikanali. Luuümbrise gummad on
väiksemad ja neid on vähem kui luuüdikanalis. Paranemisprotsessis võib gumma ka
imenduda ja nekrootilistele kohtadele võib tekkida uus luu.

Tänapäeval on registreeritud ja avaldatud süüfilisejuhtumite esinemine (erinevad
staadiumid) järgmistes riikides (ka territooriumidel ja aladel) : Afganistan,
Albaania, Alžeeria, Ameerika Samoa, Andorra, Angola, Anguilla, Antigua ja
Barbuda, Argentina, Armeenia, Aruba, Austraalia, Austria, Aserbaidžaan,
Assoorid, Bahama, Bahrein, Belgia, Bermuda, Bhutan, Boliivia, Brasiilia, Briti
Neitsisaared, Bulgaaria, Burkina Faso, Burundi, Colombia, Cooki saared, Costa
Rica, Djibouti, Eesti, Fidži, Gabon, Gambia, Grenada, Gruusia, Gröönimaa,
Guadeloupe, Guam, Guatemala, Guinea-Bissau, Guyana, Hispaania, Honduras,
Iirimaa, Iisrael, Indoneesia,Inglismaa, Iraan, Itaalia, Jamaica, Kaimanisaared,
Kanada, Kanaari saared, Kamerun, Kasahstan, Keenia, Kesk-Aafrika Vabariik,
Kiribati, Komoorid, Kõrgõzstan, Küpros, Laos, Leedu, Liibanon, Luksemburg, Läti,
Macau, Makedoonia, Madagaskar, Malawi, Maldiivid, Mali, Malta, Montserrat,
Nigeeria, Prantsuse Polüneesia, Soome, Šotimaa, Taani, Tokelau, Ungari,
Uus-Meremaa jm.

Eestis ei loeta süüfilist (A50-53) tänapäeval oluliseks terviseprobleemiks.
Terviseameti statistika andmetel on aastatel 1999–2005 teavitatud süüfilise
haigusjuhtusid järgmiselt:

Tänapäeval avastatakse Soomes süüfilise nakkusi aastas 100–200 korral, enamik
neist on saadud Venemaalt või Baltimaadest.

Joseph Alexandre Auzias-Turenne (1812–1870) – ahvide inokulatsioon
süüfilistekitajatega 1844 – syphilization või süüfilise vastu vaktsineerimine,
tema kasuta selleks haavandist omastatud mäda ja kasutas seda vaktsiinina.
HIljem proovis ta inimvaktsineerimisteks pääseda ligi haiglas olevatele
patsientidele ja Saint Lazares kinnipeetavatele prostituutidele, kuid tulutult.

'Ravivat' süüfilisse nakatamist kasutasid Sperino ja Boeck – Sperino oli Torino
Syphilicome (Itaalia) peaarst, Carl Wilhelm Boeck aga inokuleeris ajavahemikus
oktoober 1852 kuni juuli 1865 465 patsienti süüfilisega.

Charles-Paul Diday (1812–1894), kes töötas Antiquaille's, Lyonis peakirurgina,
kasutas 1848 süüfilisevastast vaktsineerimist – võttes kolmanda staadiumiga
süfiliitikutelt verd ja kandes üle esimese staadiumiga süfiliitkutele.

Albert Neisser avaldas 1898 töö, mille tarbeks uuriti meditsiiniliste
inimuuringute käigus seerumteraapia efektiivsust süüfilise korral. Selleks
süstiti raviasutusse pöördunud tervisehädadega (mitte süüfilis) patsientidele
(enamikus prostituudid), loomulikult neid katsest enne informeerimata ega luba
küsimata, süüfilishaigete rakuvaba vereseerumit. 'Vaktsineerimise' tulemusel
haigusse nakatunute kohta leidus seletus: „vaktsiin“ ei töötanud.

Süüfilise elavhõbeda ravi osutus ebaefektiivseks. Oslo ülikooli veneroloogia ja
dermatoloogia professor Caesar Boeck keelas kasutada seda süfiliitikute ravis,
kuna elavhõbe häirivat keha enda kaitsemehhanisme. Aastatel 1891–1910 raviti
tema ettekirjutustele vastavalt ligi 2000 varase süüfilise haigusjuhtu, ka
temale järgnenud (1925–1927) E. Bruusgaard toimis sarnaselt.

Hinnanguliselt 60–70% patsientidest läheb varase süüfilise ravita läbi elu
minimaalsete ebamugavustega.

1946.–1948. aastal viidi Guatemalas läbi süüfilise plaanikohased uuringud. Susan
M. Reverby uuringu kohaselt nakatati eksperimendi käigus ligi 700 Guatemala
inimest (katsealust) kahte haigusse: süüfilisse ja gonorröasse. Alguses maksti
seroposiitivsetele prostituutidele, et nad astuksid vangidega vahekorda. Aga
toimiti ka teisiti, prostituudid nakatati nimetatud haigustesse ning seejärel
astusid nad meestega kaitsmata vahekorda. Sellisel teel aga nakatusid uuringu
kohaselt väga vähesed ning otsustati neid hoopis otse nakatada.

Katsealusteks olid suuresti kohalikud vangid, vaimupuudega inimesed, orbudekodu
lapsed ja sõdurid.

USA presidendi bioeetika komisjoni raporti kohaselt osales kõikides uurimustes,
mis leidsid aset aastatel 1946–1948, umbes 5500 guatemalalast. Tahtlikult
nakatati süüfilise, gonorröa ja pehme šankriga neist 1300 vangi,
psühhiaatriapatsienti ja prostituuti.

Ulrich von Hutten (21. aprill 1488 – 29. august 1523), kes olevat süüfilisse
nakatunud Leipzigis 1508. aastal, kirjutas taime hariliku guajakipuu ravitoime
kohta 'prantsuse haigusele' teoses "De Guaiaci Medicina et morbo gallicus liber
unus" (avaldatud 1519).

Paracelsus (1493–1541) pooldas elavhõbedaravi. Elavhõbedaravi hakkas taanduma
vismuti eest 1884.

1596. aastal Tallinnas viibinud rändarst, songalõikaja Peter Kölnist, olevat
lubanud, et ravib süüfilise välja 12. päevaga. Selleks hõõruti haige nahka
elavhõbedaga, vannitati ja manustati aaloest, guajakipuust, sarsaparillist
(Regeli smiilaks) ja kivirikust valmistatud ravimit.

The British Homoeopathic Review (1856) kohaselt on kohalikud kasutanud süüfilise
ravis Acalypha indica taimesaadusi.

31. augustil 1909 katsetas Nobeli auhinna laureaat immunoloog Paul Ehrlich
esimest korda keemiaravi – ta võttis ravimina kasutusele süüfilise
tekitajatevastase preparaadi 606 ehk salvarsaani.

20. sajandi algusaastatel hakati kolmandase süüfilise ravis kasutama tahtlikku
malaariasse nakatamist (malariotherapy, terapeutiline malaaria), et kutsuda
esile palavikku. 1917. aastal hakkas Austria psühhiaater Julius Wagner-Jauregg
(Nobeli füsioloogia- või meditsiiniauhind 1927) neurosüüfilist ravima
indutseeritud Plasmodium vivax-malaariaga, nakkus lõpetati quinine 'ga.

Varem tarvitati nii laste kui täiskasvanute ravimisel elavhõbedat ja
salvarsaani. Novarsenooli veeni süstitavaks annuseks arvestati kehakaalu
kilogrammi kohta imikule 0,02, lastele 2–4 aasta vanuses 0,01–0,015 ja
vanemaealistele lastele 0,015. Otstarbekohasem oleks olnud ka imikul alustada
süstimisi annusega 0,01–0,015 kehakaalu kilogrammi kohta ja nõrkadele lastele
tulnuks esimest annust vähendada 0,005–0,01-ni kehakaalu kilogrammi kohta. Heaks
preparaadiks lihasesse süstimiseks peeti müarsenooli (annused samad kui
novarsenoolilgi). Uuemaks preparaadiks tol ajal (1957) oli sovarseen mida anti
lastele kuni 1 aasta vanuseni 0,0025–0,005, 1–3 aasta vanuses 0,005–0,025 ja
3–10 aasta vanuses 0,01–0,03. Elavhõbedat süstiti 3–5%-lise kalomeli või 1%-lise
elavhõbeoksütsüaniidi suspensioonina lastele kuni 1 aasta vanuses 0,3–0,5, 2–5
aasta vanuses 0,5–1,0 ja vanemaealistele lastele 1,0–1,5. Harvem tarvitati
raviks sublimaati (hydrargyri sublimati corrosivi 0,1, natrii chlorati 0,2, ag.
destill. 10,0, korraa 0,1–0,2 ml). Kui laps ei talunud elavhõbedaga süstimisi
hästi siis võidi need asendada halli elavhõbedasalvi sissehõõrumisega annuses
0,1 kehakaalu kilogrammi kohta. Kalomeli süstimine võidi asendada vismutiraviga
– nõukogude preparaadi bijohinooliga, arvestusega 0,5–2,0 ml olenevalt east,
süstiti ülepäeviti (ravikuur imikuile 8–10 ml ja vanematele lastele 15–25 ml).
Imikute kaasasündinud süüfilise raviks hakati kasutama edukalt ka penitsilliini
– 200 000–300 000 ühikut kehakaalu kilogrammi kohta kogu ravikuuriks,
manustamine toimus 5 korda ööpäevas 9000 – 20 000 ühikut ja esimestel päevadel
mitte üle 30 000 ühiku, järgnevatel päevadel suurendati annust 30 000 võrra iga
ööpäev viies annuse 120 000 ühikuni. Ravikuur kestis 10–15 päeva ja vaja läks
1,5 miljonit ühikut. Pärast 2-nädalast vaheaega viidi läbi veel 2
penitsilliiniravi kuuri ja pärast neid pärast 3-nädalast vaheaega, 2–3
kombineeritud ravi kuuri (Horošin, Raitz).

Siin tutvustatakse ravimit või ravimeetodit, kuid kirjutatu pole arstlik nõuanne
ning see ei asenda arsti konsultatsiooni. Vikipeedia ei vastuta iseravimise
tagajärgede eest.

Süüfiliseravi ja ravimid ning kestus varieeruvad ja olenevad nii süüfilise
vormidest kui süüfilist põdevast patsiendist. Valikravimiks Eesti 2007. aasta
vastava ravijuhendi kohaselt on parenteraalselt manustatav penitsilliin G
(bensüülpenitsilliin) või selle depoovorm bensatiinpenitsilliin.

Anafülaktilise reaktsiooni korral penitsilliinile ei tohi süüfilise raviks
manustada tsefalosporiine, sh tseftriaksooni. Samuti tuleks patsiente teavitada
enne ravimikuuri alustamist Jarischi-Herxheimeri reaktsiooni tekkimise
võimalusest.

Esmase ja teisese süüfilise valikravimit bensatiinbensüülpenitsilliini 2,4 mln
TÜ lahustatuna lidokaiinilahuses ja süstituna i/m 1,2 mln TÜ ühekordselt
mõlemasse tuharasse. Penitsilliiniallergia korral: doxycyclinum 100 mg 2 korda
päevas p/o 14 päeva; tetracyclinum 500 mg 4 korda päevas p/o 14 päeva;
ceftriaxonum 1 gramm päevas i/m vi i/v 10 päeva või desensibiliseerida patsient
ja ravida penitsilliiniga.

Laste esamase, teisese ja varase latentse süüfilise ravis kasutatakse aga
Benzathini benzylpenicillinumi 50 000 TÜ/kg ühekordselt süstituna i/m mõlemasse
tuharasse maksimaalselt 1,2 mln TÜ.

Varase latentse süüfilise valikravi on bensatiinbensüülpenitsilliin 2,4 mln TÜ
süstituna i/m 1,2 mln TÜ ühekordselt mõlemasse tuharasse. Penitsilliiniallergia
korral kasutada süüfiliseraviks: doxycyclinum 100 mg 2 korda päevas p/o 14
päeva; tetracyclinum 500 mg 4 korda päevas p/o 14 päeva; ceftriaxonum 1 gramm
päevas i/m vi i/v 10 päeva või desensibiliseerida patsient ja ravida
penitsilliiniga. Hilise latentse süüfilise ja täpsustamata kestusega süüfilise
valikravi: bensatiinbensüülpenitsilliin 2,4 mln TÜ süstituna i/m 1,2 mln TÜ
mõlemasse tuharasse 1., 8. ja 15. päeval. Alternatiivne ravi nimetatud süüfilise
vormide korral: procaini benzylpenicillinum 1,2 mln TÜ 1 kord päevas i/m 17–21
päeva; benzylpenicillinum-natrium 1 mln TÜ 4 korda päevas i/m 21 päeva.
Penitsilliiniallergia korral ravi: doxycyclinum 100 mg 2 korda päevas p/o 28
päeva; tetratsükliini 500 mg 4 korda päevas p/o 28 päeva.

Laste hilise latentse süüfilise ja täpsustamata kesusega süüfilise ravis
kasutatakse Benzathini benzylpenicillinumi 50 000 TÜ/kg süstituna i/m mõlemasse
tuharasse maksimaalselt 1,2 mln TÜ kolmel korral nädalaste intervallidega, kuuri
maksimumdoosiks 7,2 mln TÜ.

Kolmandase gummatoosse ja kardiovaskulaarse süüfilise valikravi:
bensatiinbensüülpenitsilliin 2,4 mln TÜ süstituna i/m 1,2 mln TÜ mõlemasse
tuharasse 1., 8. ja 15. päeval. Penitsilliiniallergia korral ravi: doxycyclinum
100 mg 2 korda päevas p/o 28 päeva; tetracyclinum 500 mg 4 korda päevas p/o 28
päeva.

Neurosüüfilise ja süfiliitiliste silmakahjustuste valikravi:
Benzylpenicillinum-natriumi 18–24 mln TÜ päevas (3–4 mln TÜ iga tunni järel) i/v
14 päeva, millele lisaks soovitavad paljud spetsialistid Benzathini
benzylpenicillinumi 2,4 mln TÜ süstituna i/m 1,2 mln TÜ mõlemasse tuharasse 1
kord nädalas 3 nädala jooksul bensüülpenitsilliinravi järel. Kui esineb
penitsilliiniallergia: cefriaxonum 2 grammi päevas i/m või i/v 14 päeva või
desensibiliseerida patsient ja ravida penitsilliiniga.

Süüfilise tekitaja põhjustab raseduse katkemist, enneaegset sünnitust, madalat
loote sünnikaalu, surnult sündi, perinataalset surma ja kaasasündinud süüfilist.

Varase staadiumi (esmane, teisene ja varane latentne) korral on valikravim
bensatiinbensüülpenitsilliin 1,2 mln, TÜ i.m. 1 kord päevas mõlemasse tuharasse
1. ja 8. päeval või bensüülpenitsilliin 1 milj. TÜ i.m. 4 korda päevas 10–14
päeva. Penitsilliiniallergia korral erütromütsiin 500 mg 4 korda p.o. 14 päeva.

Hilise latentse või täpsustamata kestusega süüfilise korral kasutada
bensatiinbensüülpenitsilliini 2,4 milj. TÜ i.m. 1 kord päevas mõlemasse
tuharasse 1., ja 8. ja 15. päeval või bensüülpenitsilliini 1 milj. TÜ i.m. 4
korda päevas 21 päeva. Penitsilliiniallergia korral erütromütsiin 500 mg 4 korda
28 päeva.

Süüfilist on surmapõhjuseks nende rasedate arenevale lootele, kelle rasedus
süüfilisnakkuse tõttu katkeb iseeneslikult või sünnib laps surnult.

Süüfilisse nakatunud noorte ja/või täiskasvanute puhul ei ole süüfilis
tänapäeval surmapõhjustaja per se.

Maailma Terviseorganisatsiooni andmetel põhjustas süüfilis 2000. aastal 197 000
inimese surma.

2008. aastal koostatud uurimus süüfilisebakteri DNA kohta viitas bakteri
pärinemisele Ameerikast mitu tuhat aastat tagasi.

Üks uurimus on asetanud bakteri kujunemise aja Uues Maailmas vahemikku 14
000–3000 aastat eKr.

Inglise teadlaste poolt Inglismaal, Rivenhalli surnuaialt leitud 25–50-aastase
naise luud, kes suri ilmselt aastate 1296 ja 1445 vahel, uurimisel tuvastatud
haigusjäljed naise skeletil inditseerivad, et ta nakatus tõppe tõenäoliselt
sugulisel teel.

Nürnbergi linnaarsti Theodoricus Ulseniuse kommentaar Düreri süüfilisega meest
kujutaval teosel, võib viidata sellele, et tol ajal valitses seal arusaam
haiguse astroloogiliste põhjuste kohta.

Itaalia arstid Niccolò Leoniceno (1428–1524) ja Niccolò Massa (1485–1569)
arvasid leidnud olevat tõendusmaterjali omandatud veneerilise süüfilise leviku
kohta Vana Maailma inimeste seas ka enne Kolumbust.

Girolamo Fracastro (1484–1553), kes avaldas 1546. aastal teose „Nakkusest“ ("De
Contagione"), uskus, et haigust kannavad edasi „seemned“ (seminaria
contagionum).

Prantsuse arst François-Joseph-Victor Broussais (1772–1838) teooria kohaselt
(1815) ei olnud süüfilis mitte haigus, vaid teatud laadi ärritus, mis avaldub
kehal ja selle raviks on aadrilaskmine või ka kaaniravi.

USA Emory ülikooli antropoloogide Euroopast pärit skelettide uuringute alusel
tõi süüfilise Uuest Maailmast Vanasse Maailma ilmselt siiski 1492. aasta
rännakult Santa Maria jt laevadega Kolumbus oma meeskonnaga.

Aastal 1494 kasutas Prantsusmaa kuningas Charles VIII (1470–1498) ära Milano
hertsogkonna hertsogi Francesco Sforza abipalvet ning viis oma armee Itaaliasse
(Itaalia sõda (1494–1498)), et prantslastele tagasi vallutada Napoli kuningriik.
Prantsuse sõdurid, kes tulid tagasi võidukalt sõjakäigult Itaaliasse, hakkasid
1495 surema seni tundmatusse, sugulisel teel levinud haigusse – «Napoli tõbi»
oli jõudnud Euroopasse.

Tartu ülikooli arheoloogia doktorandi Martin Malve sõnul pärinevad Rootsi ajast,
17. sajandi lõpust teated selle kohta, et Tartus ja selle ümbruses on nähtud
palju ninadeta inimesi ehk süfiliitikuid. Maarja kalmistul kaevates aga tuli 750
luustikust välja ainult üks süüfilishaige – mis tema sõnul aga ei tähenda, et
neid üldse ei olnud, pigem surid nad lihtsalt enne ära, kui haigus jõudis
areneda väga kaugele.

Põhjasõja ajal (1700–1721) olevat Rootsi garnison avanud Tallinnas süüfilise
ravimiseks kaks haiglat.

Prantsuse sõdurid, kes tulid tagasi võidukalt sõjakäigult Itaaliasse, hakkasid
1495 surema seni tundmatusse, sugulisel teel levinud haigusesse.

1495. aasta lõpuks oli epideemia laienenud Prantsusmaale, Šveitsi ja Saksamaale,
Inglismaale ja Šotimaale jõudis süüfilis 1497. aastal. 1500. aastal jõudis
süüfilis Skandinaavia maadesse: Inglismaale, Ungarisse, Kreekasse, Poola ja
Venemaale. Eurooplased kandsid haiguse edasi Kolkatasse 1498, ja 1520 jõudis see
inimestega Aafrikasse, Lähis-Idasse, Hiinasse, Jaapanisse ja Okeaaniasse.

1495.–1496. aastal oli Tallinnas süüfiliseepideemia, sellega seoses sulgesid
linnavõimud ühiskondlikud kümbluskohad. Järgmised epideemiad vallandusid
1519.–1520. ja 1539. aastal.

18. sajandi lõpus võis mitmes Jaapani piirkonnas olla süüfilisse nakatunud ligi
pool elanikkonnast.

Sugulisel teel levivate haiguste epideemia ajal Venemaal (1994–2004) nakatus
süüfilisse rohkem kui 2,7 miljonit inimest.

Vanimaks süüfilist esitavaks asjaks loetakse 4. sajandi keraamilist nõud
Peruust.

Sebastian Brandti puulõige "Saint Mary and the Holy Child punishing the
sufferers of syphilis", 1496 kujutab ka süfiliitikuid.

Gerard de Lairesse (1641–1711) autoportreed ja Rembrandt van Rijni maalitud
portree toovad esile kaasasündinud süüfilise erilised tunnusmärgid.

Esimeseks süüfilist kirjeldavaks raamatuks oli Konrad Schellingu "In Pustulis
Malas Morbum quem Malum de Francia vulgus appellat, que sunt de genere
Formicarum" (The Disease of Bad Pustules, also Popularly Called the French
Malady, which is Formicarum), mis anti välja 1495–1496.

Samal perioodil anti välja ka Hans Widmani teos "De Pustulis et Morbo qui Vulgo
Mal de Franzos appellatur" (Of Pustules and Other Disease which is Commonly
Called the French Malady) 1496–1497 ja Juan de Fogueda "De Pustulis quae Asphati
nominatur" (Of Pustules which are called Asphati).

Joseph Grunpecks kirjeldas oma teoses "Tractatus de Pestilentia Scorra"
(Tractate on the Scorra Pestilence, 1498) päris täpselt esmase ja teisese
süüfilise staadiume ja inkubatsiooniperioode.

Gabriele Falloppio elustas esmase süfiliitlise haavandi kirjelduse oma raamatus
"De Morbo Gallico" (The French Disease) .

1738. avaldas Jean Astruc teose süüfilise ja veneeriliste haiguste ajaloo kohta
"De Morbis Venereais" (On Venereal Disease).

Süüfilise nimi on saadud Girolamo Francastro poeemis "Syphilis Sive Morbus
Gallicus" («Syphilis ehk prantsuse haigus») esineva karjuse Syphilyse (kreeka k
συς — 'siga', φίλος — 'armas') järgi, kes tegi King Alcithous ' ele altari ja
kummardas teda Jumala sarnaselt see aga olevat solvanud vanakreeka Jumalat
Apollonit ja karistuseks oli haigus.

Haigus, mille kohta võidakse arvata, et tegemist on tänapäevases mõttes
süüfilisega, võis kanda alguses rõugete nime (great pox).

16. sajandil võttis prantslane Jean François Fernel kasutusele termini ‘lues
venera’.

Inglise meditsiinikirjanduses mainis süüfilist esmakordselt inglise
kirurg-dermatoloog Daniel Turner (1667–1741).

Itaallased nimetasid haigust 'prantsuse haiguseks' ka ‘Gallic disease’, ‘morbus
Gallicus’, või ‘French pox’, hollandlastel oli see flemish ja portugallastel
'hispaania' või “the Castillian sickness”, sakslastel ‘French evil’, venelastel
'poola', poolakatel 'saksa', prantslastel Napoli tõbi või 'hispaania' haigus,
hiljem 'grande verole', šotlastel ‘grandgore‘ ja jaapanlastel “the Canton rash”
või “the Chinese ulcer” ja tahiitilastel "briti haigus", pärslastel 'türgi' ja
türklastel ‘Christian disease’.

Võõrkeelsed terminid: lues, harter Schanker', lues venerea, Maselsucht, maladie
française, grande verole jpt.

Yale J Biol Med. 1943 Mar; 15(4): 575–586., PMCID: PMC2601424, veebiversioon
(vaadatud 12.04.2015)(inglise keeles)

PENICILLIN THERAPY OF ASYMPTOMATIC NEUROSYPHILIS The Spinal Fluid Cell Count as
a Guide to Therapeutic Response and Re-treatment, AMA Arch Intern Med.
1951;88(2):235-242., doi:10.1001/archinte.1951.03810080103010.



https://et.wikipedia.org/wiki/Puravik

Tavakeeles nimetatakse puravikuks suurt hulka lihaka viljakeha, välja arenenud
kübara ja jala ning kübarast kergesti eralduva torukeste kihiga seeni. 1974
trükivalgust näinud Kuulo Kalamehe ja Vello Lastingu raamatus "Eesti
puravikulised" on kirjeldatud 41 liiki "puravikke". Nüüdseks on Eestis leitud ja
määratud vähemalt 50 liiki. Mükoloogid jaotavad need liigid terve hulga
puravikuliste sugukonda kuuluvate perekondade vahele. Eestis on esindatud
perekonnad kivipuravik, lepapuravik, sametpuravik, sapipuravik, soomuspuravik,
tahmpuravik, viltpuravik, õõspuravik, tatik ja päkk.

Puravike viljakehad on lihakad, kübar ja jalg selgelt välja arenenud, torukeste
kiht eraldub kübarast kergesti, tihti leidub loor. Torukestel arenevad
eoskannad, neil omakorda neli eost. Eospulber on kreem, ookerkollane, pruun,
roosakas või hall. Eosed on ellipsoidsed, silinderjad või käävjad, siledad või
ornamenteeritud (soomuspuravik), tavaliselt pigmenteeritud.

Kõigil puravikel on jalg terves ulatuses kaetud valgete, pruunikate või mustade
soomustega. Torukesed ja poorid on valged, kollakad või hallikad, väga väikesed
ja ümarad. Enamasti kleepuv kübar on noorelt peaaegu kerajas, vananedes lameneb.
Kui viljakehi katsuda, vigastada, murda, lõigata vms., värvub paljudel liikidel
seeneliha õhuga kokkupuutes siniseks, roosaks, punaseks, lillaks, halliks või
mustaks. Seesugused seeneliha värvuse muutused on olulise süstemaatilise
tähtsusega. Puravikud on okas- ja lehtpuu-mükoriisaseened. Ainsaks erandiks on
pipratatik .



https://et.wikipedia.org/wiki/Must_meri

Must meri (vene keeles Черное море, ukraina keeles Чорне море, bulgaaria keeles
Черно море, rumeenia keeles Marea Neagră, türgi keeles Karadeniz, gruusia keeles
შავი ზღვა [šavi zgva], krimmitatari keeles Qara deñiz) on Atlandi ookeani ja
Vahemere basseini kuuluv Kagu-Euroopa ja Väike-Aasia vahele jääv sisemeri.
Merest lõunas on Väike-Aasia, idas Kaukaasia, põhjas Ida-Euroopa lauskmaa ja
läänes Balkani poolsaar.

Egeuse mere ja Vahemerega ühendavad seda Bosporuse väin, Marmara meri ja
Dardanellid ning Aasovi merega Kertši väin. Mõnikord arvatakse ka Aasovi meri
Musta mere koosseisu.

Veeteid pidi saab Mustast merest Doni kaudu Volgani, Kaspia mereni, Läänemereni
ja Valge mereni ja Doonau ning Reini-Maini-Doonau kanali kaudu Põhjamereni.

Must meri asub järskude äärtega nõos. Selle loodeosa, mille sügavus on 30–60 m,
asetseb mandrilaval.

Musta mere pindala on 422 000 km2 (teistel andmetel 436 400 km²). Musta mere ja
Aasovi mere pindala on kokku 461 000 km², mis moodustab kuuendiku Vahemere
pindalast. Keskmine sügavus on 1315 m (teistel andmetel 1240 m), maksimaalne
sügavus 2210 või 2258 m. Pikkus ida-lääne suunas on 1150 km, laius põhja-lõuna
suunas kuni 580 km.

Kõige vanemates iraani tekstides nimetati merd axšaina 'tume, mitteläbipaistev,
must'.

Varased kreeka meresõitjad panid merele nimeks Πόντος Ἄξενος (Pontos Axenos;
'külalislahkuseta meri'). Arvatakse, et tegemist võib olla iraani nime
ümbertõlgendusega (igatahes kasutati Vana-Kreekas ka nime Πόντος Mέλας (Pontos
Melas; 'Must meri'). Straboni "Geograafias" (7.3.6.) oletatakse, et
külalislahkusetuks nimetati merd navigeerimisega seotud raskustele ja selle mere
rannikul elanud vaenulike põlishõimudele viidates.

Kui kreeka kolonistid olid mere edukalt vallutanud, nimetati see 7. sajandil eKr
ümber Πόντος Εὔξεινος (Pontos Euxeinos (ladina keeles Pontus Euxinus) –
'külalislahke meri'). Nii nimetavad teda nii Herodotos kui ka Ptolemaios oma
kaardil. Strabon mainib ka ("Geograafia" 1.2.10), et antiikajal nimetati Musta
merd lihtsalt mereks (Πόντος).

10.–16. sajandi vanavene kroonikates nimetati merd Vene (Russi) mereks, mõnikord
ka Sküüdi mereks. Samuti kasutasid seda nime araabia geograafid – al-Mas‘ūdī
(10. sajand) ja al-Idrīsī (12. sajand).

Vene kaupmees Afanassi Nikitin (15. sajand) nimetas Stambuli mereks (İstanbuli
järgi).

On kasutatud ka teisi nimesid: Kimmeri meri, Tauria meri, Krimmi meri, Slaavi
meri, Kreeka meri, Gruusia meri ja isegi Armeenia meri (see nimetus on
arvatavati seotud 11. sajandil tekkinud suure armeenlaste asualaga Krimmis).

Rannajoon on vähe liigendunud, ainult põhjakallas on käänulisem. Seal on rida
väikesi lahti (suurim nendest on Karkiniti laht, sellest lääne poole jäävad
Džarõlgatši laht, Tendrovi laht, Jagorlõtski laht, Bakali laht, Jarõlgatši laht,
Ak-Metšeti laht ja Odessa laht, ida poole Kalamõti laht, Jevpatorija laht,
Hersonessi laht, Sevastopoli laht, Feodossija laht) ja jõgede moodustatud
limaane (suurimad nendest on Dnestri laht ja Dnepri-Bugi laht Musta mere
looderannikul). Mere idarannikul on mitu limaani (Tsokuri laht, Kiziltaši laht,
Bugazi laht ja Vitjazevo laht) ja väikesed lahed (Tsemessi laht, Gelendžiki
laht). Lõunarannikul asuvad Samsuni laht, Sinopi laht, Ereğli laht ja İğneada
laht, läänerannikul Varna laht ja Burgasi laht.

Saari on vähe, tähtsaim on Zmiinõi. Suurimad saared on aga Tendra säär ja
Džarilagatš.

Must meri on geoloogiliselt noor moodustis, mis on jäänuk suurest Sarmaatia
merest. Kui Väike-Aasia kerkimise tõttu Kaspia mere bassein Vahemerest eraldus,
siis Must meri isoleerus järk-järgult.

Suur hulk orgaanilist ainet jõuab merepõhja ning kuhjub setetesse kuni
20-protsendises kontsentratsioonis. Selliseid setteid nimetatakse sapropeeliks.

Kliima on üldiselt pehme, suved on jahedad, sügised soojad, talved lühikesed ja
kevaded pikad. Kõige paremad tingimused on Krimmi lõunaosas ja kagukallastel
mägede varjus. Kõige tugevamad tuuled puhuvad talvel, kui piirkonda jõuavad
külmad õhumassid Siberist. Suvel soojendab piirkonda niiske õhk Vahemerelt.
Kõige madalamad õhutemperatuurid ulatuvad −30 kraadini talvekülmade ajal kirdes.
Kõige kõrgemad õhutemperatuurid on suvel Krimmis: kuni 37 °C.

Jõed toovad aastas 320 km³ magevett. Seetõttu on mere pinnakihi soolsus madalam.
Tähtsaim Musta merre suubuv jõgi on Doonau. Teised suuremad jõed on Ukrainas
Dnestr, Lõuna-Bug, Dnepr, Gruusias Rioni ning Türgis Kızıl Irmak (Kızılırmak),
Sakarya, Yeşilırmak ja Çoruh. Viimase suue on Gruusias Bathumi lähedal. Musta
merd toidavad ka Aasovi merre suubuvad Don ja Kuban.

Osa magevett voolab pinnahoovusena Bosporuse poole, süvaveehoovus aga toob
Vahemerest soolast vett. Bosporuse väina kaudu voolab Musta merre 200 km³
merevett aastas.

Soolsus on pinna lähedal 17–21 (keskmiselt 18,3) ‰, jõesuu lähedal 3–9‰.
Sügavusel üle 50–100 m kasvab aeglaselt kuni 30‰ Marmara mere suunas. Soolsus
moodustab umbes poole maailmamere soolsusest.

Must meri on suurim anoksiline ehk vees lahustunud hapnikust vaba meresüsteem.
Anoksilisuse põhjuseks on mere suur sügavus ning jõgedest ja Vahemerest sellesse
voolava vee suhteliselt madal soolsus ja seetõttu väike tihedus. Magevesi ja
merevesi segunevad üksnes ülemises 100–150 m paksuses kihis. Sellest lävest
(püknokliinist) sügavamale jääv vesi vesi vahetub kord tuhande aasta jooksul.
Seetõttu puudub märkimisväärne gaasivahetus pinnaga ning settiv orgaaniline aine
tarbib kogu hapniku. Nendes anoksilistes tingimustes suudavad mõned
ekstremofiilsed mikroorganismid kasutada orgaanilise aine oksüdeerimiseks
sulfaatioone (SO42–), tootes vesiniksulfiidi (H2S) ja süsinikdioksiidi. See segu
on väga mürgine (ühest kopsutäiest jätkuks inimese tapmiseks), mistõttu peaaegu
kogu elu selles meres toimub ülemises kihis, mille paksus on umbes 180 m.

Hoovused on kahesugused. Ühtesid põhjustab veevahetus Marmara merega, teised on
triivhoovused, mida põhjustab tuulte tsüklonaalne iseloom.

Mustas meres elab umbes 185 liiki kalu, ent kalapüük on nõrgalt arenenud. Aastas
püütakse umbes 100 000 tonni kalu, peamiselt anšoovist, stauriidi ja makrelli
(ehk skumbriat) samuti beluugat, sevrjuugat, atlandi tuura, tülkat ja teisi
kalu. On olemas kalade hooajaline ränne, eriti läbi Bosporuse. Agaroidi
tootmiseks kogutakse punavetikat.

Musta mere äärsed riigid on Türgi lõunas, Bulgaaria ja Rumeenia läänes, Ukraina
põhjas ning Venemaa ja Gruusia idas. Need kuus riiki asutasid koos veel viie
riigiga 1992. aastal piirkonna arendamiseks Musta Mere Majanduskoostöö
Organisatsiooni. De facto on neile lisaks veel Musta mere ääres ka Abhaasia.

Suuremad Musta mere äärsed linnad on İstanbul, Trabzon, Samsun ja Zonguldak
(Türgi), Burgas, Varna (Bulgaaria), Constanța (Rumeenia), Jalta, Odessa,
Sevastopol (Ukraina), Novorossiisk, Tuapse (Venemaa), Bathumi, Phothi (Gruusia).
Sevastopol ja Jalta on praegu de facto Venemaa poolt annekteeritud.

Kõige parem looduslik meresadam on Sevastopol, endine NSVL mereväebaas Krimmi
poolsaarel. Must meri on tähtis aastaringne transpordisoon, mis ühendab
Ida-Euroopa riike maailmaturuga. Tähtsamad Musta mere sadamad on Odessa,
Mõkolaiv ja Herson Ukrainas, Bathumi ja Phothi Gruusias, Novorossiisk Venemaal,
Trabzon ja Samsun Türgis, Burgas ja Varna Bulgaarias ning Constanța Rumeenias.

Musta mere rannikul on arenenud turism. Seal on rahvusvahelise tähtsusega
kuurordid ja supelrannad: Krimmi lõunarannik (Jevpatorija, Alupka, Jalta,
Gurzuf, Alušta, Feodossija), Kaukasuse Musta mere äärne rannik (Anapa,
Gelendžik, Sotši, Pitsunda, Suhhumi, Batumi), Zlatni pjasǎci ja Slǎnčev brjag
Bulgaarias, Mamaja Rumeenias jm.

Musta mere piirkonda peavad mõned teadlased indoeurooplaste algkoduks, kus
kõneldi indoeuroopa algkeelt. Teiste arvates on see kaugemal idas Kaspia mere
lähedal.

Aastal 1997 avaldasid William Ryan ja Walter Pitman Columbia ülikoolist tõendid
selle kohta, et umbes 5600 eKr põhjustas Bosporuse kohal olnud kaljudest läbi
murdnud ja sealtkaudu sisse voolanud vesi suure üleujutuse. Jääliustike
sulamisveed olid muutnud Musta mere ja Kaspia mere suurteks mageveejärvedeks,
mille pind oli maailmamere pinnast kõrgemal. Kui liustikud taganesid, vähenes
jõgedest saabuva vee hulk ning veetase langes. Kui 5600. aasta paiku eKr merevee
tase tõusis, hakkas Vahemere vesi sisse tungima. Iga päev voolas Musta merre üle
25 km³ vett, 200 korda rohkem kui voolab alla Niagara joast. Mere täitumine
kestis vähemalt 300 päeva. Üle ujutati 155 000 km² maad. Must meri laienes
oluliselt põhja ja ida suunas. Mere tase tõusis sadu meetreid ning see muutus
mageveejärvest ookeaniga ühenduses olevaks soolaseks mereks.

Varajaste põlluharijate ümberasumine oli seotud põlluharimise kiire levikuga
põhja ja lääne poole Euroopasse. On arvatud, et see üleujutus võis olla aluseks
Piibli jutustusele veeuputusest Noa ajal 1. Moosese raamatus (vaata ka Noa laev
ja Ararat). Piibli jutustuse detaile on siiski raske nende sündmustega kokku
sobitada. Noa lugu võis olla seotud ka sarnase mere sissetungiga, mis Tigrise ja
Eufrati alamjooksu orgudest kujundas Pärsia lahe.

Allveearheoloog Robert Ballard on hiljem leidnud vana rannajoont, mageveetigude
karpe, vee alla jäänud jõgede orge ning töödeldud puitu 100 m kaugusel praeguse
Türgi rannikust.

Praegu on Must meri ühendusteena oluline peamiselt teda ümbritsevatele
riikidele, kuid vanaajal läbisid seda mitmed kaubateed, muuhulgas toodi
sealtkaudu Läänemere äärest merevaiku. Musta mere tähtsus peegeldub ka
vanakreeka mütoloogias, näiteks müüdis argonautide retkest kuldvillaku järele
kuskile Musta mere kirdenurka ja müüdis amatsoonidest, kes olevat samuti elanud
kuskil sealkandis.

14. ja 15. sajandil oli ka Leedu suurvürstiriigil väljapääs Mustale merele, kuid
selle sulgesid türklased. Kui türklased 1453 vallutasid Konstantinoopoli (praegu
İstanbul), sulgesid nad tee kõigile laevadele peale enda omade.

Venelased said hiljem oma laevadele läbipääsuõiguse. Nende jaoks on Must meri
tähtis transporditee, mille kaudu nad pääsevad Vahemerele. See on neile ka
tähtis puhkuste veetmise piirkond. Mustal merel on olnud Venemaa välispoliitikas
tähtis koht (vaata Dardanellid).



https://et.wikipedia.org/wiki/Linnud

Linnud (Aves) on keelikloomade klass selgroogsete alamhõimkonnast, kellele on
iseloomulik võime aktiivselt lennata, nende keha on kaetud sulgedega ja
esijäsemed on moondunud tiibadeks. Lindude ninamik on arenenud nokaks, neil
puuduvad hambad, hingamine toimub kopsudega, esineb parempoolne aordikaar ja
neljakambriline süda, paljunemine toimub koorega munade abil. Linnud on
valdavalt püsisoojased.

Linde uurivat teadust nimetatakse ornitoloogiaks ja linnu-uurijaid
ornitoloogideks.

Lindude eellased eraldusid Keskaegkonna esimesel poolel diapsiidide hulka
kuulunud roomajatest. Millisest diapsiidide rühmast ja millal linnud täpsemalt
alguse said, pole selge, kuigi uusi fossiile pidevalt leitakse. Pikka aega
valitsev seisukoht on olnud lindude pärinemine Dromeasauridae hulka kuulunud
dinosaurustest. Viimasel ajal on toetust kogunud ka alternatiivne hüpotees
lindude ja dinosauruste pärinemisest ühtsest eellasest (varastest
diapsiididest). Viimase kasuks räägivad eriti lindude ja sisalvaagnaliste
esijäsemete (ja oletatavasti hingamiselundite) ehituse erinevused ning teooria,
et suled olid diapsiidide primaarseks katteks ja soomused nende derivaadid.
Esimeseks selgelt kaasaegsete lindude tunnustega (ning ka paljude roomajalike
tunnustega, nagu hambad ja sõrmedega esijäsemed) fossiiliks on arheopterüks
ajast umbes 160 miljonit aastat tagasi (on ka teada palju talle lähedasi vorme,
näiteks Rahona, Confuciornis). Arheopterüksist vanemaid lindude fossiile pole
teada (Triiasest pärineva väga halvasti säilinud nn Texase linnu
rekonstruktsiooni peetakse enamasti ebakorrektseks), küll aga pärineb hilisemast
ajast mitu huvitavat leidu, kes meenutavad arheopterüksi ja dinosauruste
vahevorme (tegemist võib niisiis olla reliktidega, nt Unenlagia,
Sinosauropteryx). Juba väga lähedane kaasaegsetele lindudele oli vaid veidi
hilisem (~140 miljonit aastat tagasi) Liaoningornis. Nende leidude põhjal on
varased linnud jagatud kaheks rühmaks, Ornithurae (Liaoningornis,
läänelinnulised, kalalinnulised ja kaasaegsed linnud Neornithes) ja Sauriae
(arheopterüks, Confuciornis, Enanornithes, Patagopteryx jt). Kaasaegsed lindude
seltsid tekkisid ilmselt juba Kriidi ajastul, (paljude molekulaarbioloogiliste
andmete põhjal isegi varem) ja elasid Kriidi lõpu väljasuremise hästi üle.

Lindude kehaehitus on nende sarnase kohastumuse tõttu lendamiseks (mõned on
selle võime sekundaarselt ka kaotanud) ja monofüleetilise päritolu tõttu
suhteliselt ühetaoline. Esijäsemetest on arenenud tiivad, keha on kaetud
sulgedega ja on voolujooneline. Suled ei paikne mitte kogu kehal, vaid lähtuvad
konkreetsetest naha piirkondadest (sulisväljakud), sulestik vahetub enamasti
regulaarselt (sulgimine). Ala- ja ülalõuga katab sarvainest nokk, tänapäeva
lindudel hambad puuduvad. Kulgemiseks maapinnal, puudel või mujal kasutatakse
vaid tagajäsemeid. Varbaid on enamasti neli (kinnituvad jooksme külge), neist
viimane on tavaliselt suunatud taha. Varvaste otstes on küünised.

Lindude skeletile on iseloomulik kergus ja jäikus. Luud on enamasti õõnsad
(sisaldavad õhuruume). Selgroolülid on sadullülid, üksikutel liikidel ka
tagalohksed. Kaelalülisid on 11–25, rinnalülisid 3–10 (osalt kokku kasvanud).
Nimmelülid (mõnikord ka viimased rinnalülid) koos ristluulülidega ja esimeste
sabalülidega on kokku kasvanud ühtseks liitristluuks. Sabalülid on lõpus
liitunud päranipuks. Kolju on esimese kaelalüliga (kandelüli) ühendatud ühe
kuklapõnda abil. Kolju sarnaneb mitmeti roomajate koljuga: puudub silmakoobaste
luuline vahesein, esineb osaliselt liikuv ruutluu, alalõualuu koosneb mitmest
osast. Lindude koljud jaotatakse ehituse alusel kuude tüüpi: iidislõugne,
lõhislõugne, sidelõugne, harklõugne, lõhissõõrmene ja ümarsõõrmene kolju.
Roietel esinevad nn konksjätked mis lisavad rinnakorvile jäikust. Abaluu on
piklik, kaarnaluu suhteliselt suur ja ühendatud rinnaluuga. Rinnaluul on kõigile
lennuvõimelistele liikidele iseloomulik suure rinnakiilu esinemine. Rangluud on
kokku kasvanud ühtseks harkluuks. Tiiva põhiraskust kannavad tugevad ja kerged
õlavarreluu, küünarluu ja kodarluu. Kahe viimase sõrme luud on kadunud, randme
luud on osaliselt liitunud randme-kämblaluuks. vaagnavöötmes paiknevad tugevad
puusaluud, mis on kokku kasvanud liitristluuga. Niudeluudele kinnituvad
poolliikuvalt süleluud (pole alt omavahel ühendatud) ja päraluud. Reieluud on
suhteliselt keha sisemuses ja osalevad kõndimisel vähe. Sääreluu ja pindluu on
kokku kasvanud sääre-kannaluuks. Kanna ja pöialuud liituvad samuti omavahel,
andes ühtse jooksmeluu. Kannaliiges paikneb alles jooksmeluu ja varbaluude
vahel.

Lindude lihaseid jaotatakse mõnikord punasteks (sarkoplasmarikkad, aeglaselt
töötavad) ja valgeteks (sarkoplasmavaesed, kiiresti töötavad) lihasteks.
Võimsaimad lihased enamiku lindude kehas on lendamisega seotud suur rinnalihas
(tõmbab tiiba alla ja taha, suurem) ning rangluulihas (tõmbab tiiba ette ja
üles, väiksem). Koos moodustavad need lihased kuni 20% linnu keha massist. Selja
lihased on vähe arenenud. Keerulises hingamissüsteemis talitlevad
roietevahelised lihased ja roiete tõsturlihased (suurendavad rinnakorvi mahtu)
ning kõhu põiklihased (vähendavad rinnakorvi mahtu).

Seoses lendamisvõimega on lindudel sageli tarvis istuda kõrgetel ja kitsastel
kohtadel (näiteks puude okstel), selleks on jala lihastel arenenud omapärane
kohastumus. Jalas paikneb kaarlihas, mis allpool põlve läheb üle
varbapainutaja-lihaseks. Istudes paindub jalg, varbapainutaja-lihas tõmbub
pingule ja tõmbab varbad konksu, ilma et lind peaks selleks energiat kulutama.
Samasugust funktsiooni täidab värvulistel varbapainutaja-lihas üksinda, mis
surutakse oma kareda pinnaga istumisel vastu kõõlustupe karedat pinda,
fikseerides nii varvaste haarde.

Lindude närvisüsteemi talitluses mängivad olulist rolli tingitud refleksid, kuid
instinktiivne käitumine on enamasti siiski valitsev.

Seljaajus esinevad laiad kaela- ja nimmepaisumus nagu roomajatelgi. Suurim
peaaju osa on otsaju, milles paiknevad suured juttkehad (instinktiivse käitumise
keskused). Ajumantel on õhuke ja ülaosas tihedas ühenduses juttkehaga.
Haistesagarad on väikesed (lindude haistmismeel on nõrk). Vaheaju paikneb otsaju
all ning sisaldab hästi arenenud taalamust ja hüpofüüsi (viimase hormoonid on
samuti olulised käitumise mõjutajad). Kõrgelt on arenenud ka keskaju. Seal
paiknevad suured nägemissagarad, samuti on keskaju tähtis liigutuste
koordineerija ning võtab vastu ka kuulmisaistinguid. Nägemine on enamikul
lindudest ümbritseva tajumisel juhtivaks meeleks. Paljud (eriti röövlinnud) on
erakordselt terava nägemisega või kohastunud nägema pimedas. Lindude silmi
kaitsevad silmalaud, millest liikuv on tavaliselt alumine, samuti silma
siseküljelt algav pilkkile. Ka kuulmine on enamasti hea, kuigi tajutavate helide
sagedusvahemik pole lai. Teojuha keskkõrvas on suhteliselt pikk, ja talle annab
helivõnked trummikilelt edasi kuulmetulbake.

Väga suur on lindude väikeaju, mis on tasakaalu ja liigutuste koordinatsiooni
keskus (seega tähtis lendamisel). Piklikust ajust algab 12 paari peaajunärve.

Lindudel on endokriinsüsteemi kaudu olemas kõik näärmed, mis roomajatel,
maolistel, inimestel jpt, näiteks:

Tänapäeva lindudel asendab hambaid nokk, millega toitu kinni hoitakse või toidu
küljest tükke nokitakse. Süljenäärmed on üldiselt hästi arenenud, välja arvatud
veelindudel. Keel on liikuv ja otsa poole sarvestunud. Söögitoru alaosas paikneb
paljudel lindudel pugu. Pugus toimub toidu eelseedimine, või kogunevad sinna
seedimatud jäägid (röövlindudel), mis hiljem väljutatakse räppetompudena.

Magu jaguneb eespoolseks näärmemaoks ja tagapoolsemaks lihasmaoks. Näärmemaos
toimub toidu pehmemate osade seedimine seedemahlade toimel. Lihasmagu on paksude
ja lihaseliste seintega, ning kokkutõmbumisvõimeline, seal peenestatakse toidu
kõvemad osad. Paljud linnud neelavad ka kivikesi ja liivaterasid, mis lihasmaos
toidu purustamisele kaasa aitavad. Röövlindude lihasmagu on nõrgalt arenenud.
Soolestik jaotub peen- ja jämesooleks, nende vahel asub veel üks kuni kaks
umbsoolt. Peensool on suhteliselt pikk, eriti taimtoidulistel liikidel. Jämesool
on võrdlemisi lühike ja teda tühjendatakse sageli (vajalik võimalikult väikese
kehakaalu säilitamiseks). Jämesool avaneb kloaaki.

Lindude hingamiselundkond on efektiivseim selgroogsete seas. Hingetoru on pikk
ja tugevdatud kõhreliste rõngastega. Kopsud on suhteliselt väikesed, kuid suure
pinnaga. Mõlema kopsuga on ühendatud kuus õhukotti. Need on kaela-õhukott,
rangluu-õhukott, eesmine ja tagumine rinna-õhukott ning kõhu-õhukott.
Rangluu-õhukotid on omavahel ühendatud. Tagumised õhukotid on otse ühendatud
läbi kopsu kulgeva hingetoru haruga (peabronhiga). Sissehingamisel satub õhk
kõigepealt tagumisse rinna-õhukotti ja kõhu-õhukotti, õhk kopsudest aga
eesmistesse õhukottidesse. Väljahingamisel väljub kasutatud õhk eesmistest
õhukottidest peabronhi kaudu, kopsudesse aga satub värske õhk tagumistest
õhukottidest.

Enamikule lindudest on omane võime häälitseda. Kohas, kus hingetoru kopsude
suunas kaheks jaguneb, paikneb lindudel nn laulukõri. See koosneb kolmest
häälekilest, mille asendit kontrollivad häälelihased. Eriti keeruliseks on
laulukõri arenenud n-ö laulvatel lindudel.

Lindude väike-vereringe (toimub südame ja kopsude vahel) ja suur vereringe
(toimub ülejäänud keha ja südame vahel) on teineteisest täielikult eraldatud,
arteriaalse ja venoosse vere segunemist ei toimu. Süda on suur, ja vere ringlus
on suhteliselt kiire. Süda koosneb vasakust kojast, paremast kojast, vasakust ja
paremast vatsakesest. Roomajate kahest aordikaarest on säilinud vaid
parempoolne. See saab alguse vasakust südame vatsakesest, temast hargnevad enne
paremale pöördumist veel unearterid, mis varustavad verega pead ja
esijäsemetesse suunduvad rangluuarterid. Aordikaar suundub ise aordina
tahapoole, ning hargneb paljudeks keha varustavateks arteriteks. Venoosne veri
keha eesosast saabub kahe eesmise õõnesveeni kaudu paremasse südame kotta. Sinna
suubub ka tagantpoolt tulev paaritu tagumine õõnesveen. Tagumine õõnesveen saab
verd neerude kaudu keha tagaosast ja reieveeni kaudu jalgadest. Neerudesse satub
veri kahest neeru värativeenist, mis algavad kaudaalsest õõnesveenist. Paremasse
kotta saabunud veri liigub edasi paremasse vatsakesse, kust ta pumbatakse
kopsuarterite kaudu kopsudesse. Kopsudest liigub veri kopsuveenide kaudu tagasi
vasakusse kotta.

Ehituselt, arengult ning kulgemiselt meenutab lindude immuunsüsteem paljuski
roomajate (ka maoliste) teiste imetajate (ka [[inimese) immuunsüsteemi.

Lindude lümfisüsteem koosneb põrnast, Fabriciuse paunast, lümfisoontest ning
vastavatest kudedest, rakkudest ja hormoonidest. Suured veresooned on pea
kõikjal ümbritsetud lümfoidkoega, kuid lümfiklapid leiduvad peamiselt suuremate
veenide suudmetes. Lümfisõlmede asemel on pulseerivad lümfisüdamed ehk
lümfiklapid. Fabriciuse paun (Bursa cloacalis), mis paikneb kloaagi piirkonnas
naha all, imetajatel teadaolevalt puudub.

Lindude neerud on suhteliselt suured (eriti veelindudel) ja lamedad, harilikult
kolmesagaralised. Tüübilt on nad järelneerud. Looteeas esinevad veel keskneerud,
millest kujunevad täiskasvanute neerud ja isaste raiamanused. Kusejuhad väljuvad
otse kloaaki, kusepõis puudub. Neerud talitlevad väga efektiivselt, ja vesi
imetakse uriinist peaaegu täielikult tagasi. Uriin on hulgaliselt kusihapet
sisaldav valge püdel mass.

Isase suguaparaat koosneb kahest kõhuõõnes neerude juures paiknevast raiast, mis
sigimisperioodil oluliselt suurenevad. Raigades valminud seemnerakud liiguvad
seemnejuhades kloaagini. Hanelistel ja jaanalindudel paikneb kloaagis veel
väljasopistatav suguti, enamikul lindudest see aga puudub või peaaegu puudub.

Emaste sugurakke toodab (samuti kõhuõõnes paiknev) munasari. Enamikul lindudel
esineb vaid üks (vasakpoolne) munasari, papagoilistel ja pistrikulistel aga
kaks. Valmivad munarakud liiguvad munasarjast munajuhasse, mille esimeses pooles
eritatakse munaraku ümber valguline kest – munavalge. Järgnevas kitsamas
munajuha osas tekib munavalgele ümber nahkkest. Munajuha viimases osas (seda
nimetatakse ka emakaks) moodustatakse munale mineraalne koor ja (sageli)
pigmenteeritakse see pinnalt. Munajuha avaneb kloaaki. Muna ehituse ja lindude
lootelise arengu kohta täpsemalt vt muna ja linnu areng.

Lindude füsioloogilised eripärad on paljuski seotud nende lennuvõime ja püsiva
kehatemperatuuriga. Püsiva kehatemperatuuri hoidmiseks on vajalik intensiivne
ainevahetus. Ka tõuseb lennates seoses suure energiakuluga lindude ainevahetuse
kiirus mitukümmend korda. Ka lindude südametegevus on kiire (eriti väiksematel
liikidel), rahuldamaks keha suurt hapniku ja toitainetetarvidust. Keha
temperatuur on üldiselt kõrge, tavaliselt 39–45 °C (emastel enamasti veidi
kõrgem kui isastel). Püsivat kehatemperatuuri aitab säilitada halva
soojusjuhtivusega sulestik, liigsest soojusest vabaneda aitab peamiselt
soojusvahetus hingamisel. Mõned linnud võivad alajahtumisel ajutiselt
letargiasse langeda (koolibrid ja pääsukesed), sel juhul võrdsustub
kehatemperatuur välistemperatuuriga.

Lindude lämmastiku ainevahetuse lõppsaadus on vees lahustumatu kusihape. Kuna
munas viibival linnu lootel puudub võimalus jääkaineid keskkonda eritada, saavad
nad nii ohutult koguneda.

Enamik linde on päevase eluviisiga, kuid mõned (öösorrilised, kakulised) on ka
öise eluviisiga.

Linnud on levinud väga erinevates ökoloogilistes tingimustes. Tänu oma
lennuvõimele, kõrgelt arenenud füsioloogiale ja närvisüsteemile, pole lindude
levikut piiravateks peamisteks teguriteks mitte madalad või kõrged
temperatuurid, veekogud, ega suured kõrgused, vaid toidu kättesaadavus. Kokku
arvatakse linde olevat ligikaudu 100 miljardit isendit.

Lindude erinevate rühmade toitumine on mitmekesine: kõige rohkem esineb
taimtoidulisi linde, kakulised ja pistrikulised (vanem nimetus kullilised) on
aga valdavalt röövtoidulised.

Lindude käitumine võib olla üsna keeruline. Sageli esinevad linnud väiksemate
seltsingute või suuremate parvedena. Lindude omavahelises kommunikatsioonis on
põhiroll häälitsusel, kuid ka visuaalsetel märkidel.

Sigimisel (pesitsemine) moodustavad linnud sageli püsivaid paare. Munade
kaitseks ehitatakse enamasti pesa. Munadele arenemiseks vajaliku püsivalt kõrge
temperatuuri tagamiseks soojendavad linnud neid oma kehaga – hauvad. Suur osa
liike hoolitseb poegade eest ka pärast nende koorumist kauem (nn pesahoidjad
linnud) või vähemat aega (nn pesahülgajad linnud).

Enamus parasvöötme ja külmemate alade linde võtavad ebasoodsa aastaaja
üleelamiseks ette pikemaid või lühemaid rändeid (nn rändlinnud; mitte rändavaid
linde nimetatakse paigalindudeks), põhjalikumalt vt lindude ränne.

Inimene on ammustest aegadest tegelnud lindude küttimisega, tarvitamaks nende
liha toiduks või sulgi ehetena ja soojust hoidvate voodritena. Palju lindude
liike on kodustatud. Toiduks tarvitatakse ka lindude mune. Mitu linnuliiki on
muutunud inimkaaslejateks (nt kodutuvi, koduvarblane), mõnesid peetakse nende
kauni välimuse tõttu puurilindudena.

Tänu oma põllumajanduslikule tähtsusele on kodukana valitud üheks
molekulaarbioloogia mudelorganismiks, mugavaks uurimisobjektiks on ta ka
embrüoloogidele.

Inimesele on veel kasulik merelindude väljaheide – guaano, mida kasutatakse
väetisena.



https://et.wikipedia.org/wiki/Vana-Kreeka

Vana-Kreeka ehk Antiik-Kreeka ehk Kreeka ehk Hellas oli vanaaja maa, mida
asustasid muinaskreeklased ehk hellenid. Maa hõlmas Balkani poolsaare lõunaosa,
Egeuse mere saared (Küklaadid, Sporaadid) ja Väike-Aasia lääneranniku.

Varaseimad tõendid inimasustusest Balkani poolsaarel on leitud Petrálona koopast
Põhja-Kreekast ning on dateeritud aega umbes 270 000 aastat eKr. Kiviaja kõik
kolm perioodi (paleoliitikum, mesoliitikum, neoliitikum) on Kreekas esindatud.
Fránchthi koobas on parimaid kiviaegse asustuse näiteid, kuna see oli kasutusel
läbi kõigi eespool mainitud perioodide. Neoliitikumi asulakohad Kreekas, mis
pärinevad 7. aastatuhandest eKr on Euroopa vanimad ja edestavad järgmisi mitme
sajandiga. Selle põhjuseks on asjaolu, et Kreeka jäi sellele teele, mida mööda
põlluharimine levis Lähis-Idast Euroopasse. Kreekast on leitud 6. aastatuhandest
eKr pärinev sümbolitega märgistatud Dispilió tahvel.

, Küklaadide tsivilisatsioon, Minose tsivilisatsioon, Mükeene tsivilisatsioon
Kreeka oli koduks esimestele arenenud tsivilisatsioonidele Euroopas ja seda
peetakse Lääne kultuuri sünnipaigaks. Vana-Kreeka kultuur sai alguse kolmest
Egeuse tsivilisatsioonist: Küklaadide tsivilisatsioon Egeuse mere saartel
(alates 3200 aastast eKr), Minose tsivilisatsioon Kreetal (2700–1500 aastat eKr)
ja Mükeene tsivilisatsioon (Pylos, Tiryns, Teeba, Gla, Delfi oraakel) maismaal,
Peloponnesose poolsaarel (1900–1100 aastat eKr).

Kõik need kultuurid kasutasid kirja. Minose kultuuri esindajad kasutasid seni
dešifreerimata lineaarkirja A, mükeenelased aga lineaarkirja B, mis dešifreeriti
1950. aastatel. Minose kultuuri esindajad sulandusid ajapikku mükeenelaste
hulka, kuid 1200. aasta paiku eKr, keset vägivaldseid sündmusi pronksiaja
kollapsiks nimetatud ajajärgul, varises Mükeene kultuur kokku.

Mükeene kultuur sai alguse kreeklaste saabumisega Egeuse mere piirkonda 1600.
aasta paiku eKr. Kultuur on nime saanud Mükeene linna järgi, mis asus
Peloponnesose poolsaarel Argolise maakonna kirdeosas ja oli Mükeene kultuuri
keskus. Teised tähtsamad Argolise linnad ja Mükeene kultuuri keskused olid
Tiryns, Argos ja Pylos. Mükeene kultuur ulatus kaugelt väljapoole üht maakonda -
ka oli Mükeene kultuuri pärane kindlustus Ateenas. Sellele perioodile on
iseloomulik Minose kultuuri ehk Kreeta kultuuri mõju mandri-Kreekale.

Pronksiaja kollapsi murrangulistele sündmustele järgnes tume ajajärk umbes 1100
eKr – 800 eKr, millest pole säilinud kirjalikke allikaid.

Tumeda ajajärgu lõpuks peetakse traditsiooniliselt 776. aastat eKr, mil peeti
esimesed antiikolümpiamängud. Homerosele omistatud Lääne kirjanduse alustekstid
Ilias ja Odüsseia arvatakse olevat kirjutatud 8. või 7. sajandil eKr.

Tumeda ajajärgu lõppedes tekkis Kreeka poolsaarel mitmeid kuning- ja linnriike
(poliseid: Argos, Ateena, Delfi, Korintos, Küreene, Massalia (Massilia), Sparta,
Sürakuusa, Teeba, Mileetos, Efesos). Suure kolonisatsiooni ajal (8.–6. sajandil
eKr) levisid kreeka mandrialalt ja Egeuse saartelt (Kirde-Egeuse saared,
Sporaadid, Euboia, Argolída-Saroni saared, Küklaadid, Dodekaneesid, Kreeta)
kolooniad Lõuna-Itaaliasse (ladina Magna Graecia, ehk Suur-Kreeka asustuse),
Väike-Aasiasse, Ida-Liibüasse, Vahemere põhjarannikule Provence´i Massalia,
Korsikale ja Vahemere läänerannikule Pürenee poolsaarele ning Pontos Euxeinose
rannikule (Tauriasse, kuhu Kreeka kolonistid asutasid praeguse Kertši kohale 7.
sajandil eKr Pantikapaioni linna). Massalialased rajasid ka rea väikseid
kolooniaid ja kaubapunkte piki rannikut, millest hiljem said linnad ja levitasid
Kreeka linnriikide poliitilise, majandusliku ja kultuuriline mõju Vahemere
lääneosa rannikualadele (eriti Sitsiiliasse ja Lõuna-Itaaliasse, nn.
Suur-Kreeka), Egeuse mere põhjarannikule ning Põhja-Aafrikasse.

Umbes 631. aastal eKr asutasid kreeklased kolooniad Egiptuses ja praeguse Liibüa
territooriumil, kus nad asutasid Küreene linna, kuid need rannikulinnad olid
täiesti isoleeritud kõrbest ega mõjutanud ülejäänud Aafrikat.

8. sajandist eKr alates asutati Kreeka väljarändajate kolooniad ja linnriigid
(Polised) Vahemere ja Musta mere rannikul. Musta mere põhja- ja idarannikul
tekkisid 7. sajandil eKr Kreeka kaupmeeste püsivad asulad ja 6. sajandil eKr
kindlustatud linnad. Peamine osa Musta mere ranniku koloniseerimises oli
Mileetosel - Vana-Kreeka maakonnast Jooniast. Kreeka kolooniad olid emamaast
poliitiliselt sõltumatud, neile kuulus ümbruses maavaldusi. Elanikud tegelesid
kaubanduse, käsitöö, põlluharimise ja karjakasvatusega. Kohalikelt hõimudelt
osteti ning veeti Kreekasse ja Väike-Aasiasse vilja, kariloomi, nahku, soolakala
ning orje, sisse toodi veini, oliiviõli, metalltooteid, marmorit, savinõusid ja
kangaid.

Vahemere põhjarannikule Provence´i Massaliast sai üks suuremaid kaubasadamaid
antiikmaailmas. Selle kõrgajal, 4. sajandil eKr. Massalias vermitud drahme on
leitud kõigis liguuri-keldi Gallia osades. Kaupmehed Massaliast sisenesid
sügavale Prantsusmaa sisemaale piki Durance'i ja Rhône'i jõgesid ning rajasid
kaubateed sügavale Galliasse ja Šveitsi ja Burgundiasse ja isegi nii kaugele
põhja kui Läänemere äärde. Nad vedasid oma toodangut; kohalikud veinid, soolatud
sealiha ja kala, aromaatsed ja ravimtaimed, korallid ja kork.

Suurimad Musta mere äärsed Kreeka kolooniad olid Olbia (Lõuna-Bugi suudmes),
Tyras (nüüdne Bilhorod-Dnistrovskyi), Tanais (nüüdne Nedvigovka), Hersonesos
(nüüdse Sevastopoli lääneservas), Theodosia (nüüdne Feodossia), Pantikapaion
(nüüdne Kertš), Dioskurias (nüüdne Suhhumi) ja Phasis (nüüdne Phothi). 480 eKr
liideti Pantikapaion jt Kertši, seejärel Tamani poolsaarel asunud Kreeka
kolooniad Bosporose riigiks.

Kreeka kolooniate õitseng oli peamiselt 4. sajandil eKr. 3. sajandil eKr algas
nõrgenemine ja sküütide sissetung. Esimestel sajanditel tugevnesid Kreeka
kolooniad uuesti, kuid üha tähtsama koha omandasid seal mittekreeklased, eriti
sarmaadid. 3. sajandil said Kreeka kolooniad kannatada gootide, 4. sajandil
hunnide vallutuste tagajärjel; Olbia ja Pantikapaion hävitati. Osa linnu püsis
mongolite sissetungini 13. sajandil.

Vana-Kreeka riigid ja nende kolooniad saavutasid jõukuse, mis tõi kaasa
seninägematu kultuuriarengu, mis väljendus arhitektuuris, näitekunstis,
teaduses, matemaatikas ja filosoofias.

508. aastal eKr kehtestas Kleisthenes Ateenas maailma esimese demokraatliku
valitsemiskorra.

, Pärsia suurriik, Xerxes I, Dareios I 500. aastaks eKr kontrollis Pärsia
suurriik territooriumi, mis ulatus tänapäeva Iraanist Põhja-Kreeka, Makedoonia,
Ukraina, Bulgaaria ja Rumeeniani ning kujutas sedasi ohtu Kreeka riikidele.
Väike-Aasias asunud Kreeka linnriikide püüdlus kukutada Pärsia võimu luhtus ning
pärslased tungisid 492. aastal eKr oma vägedega Kreeka maismaaossa, kuid olid
sunnitud siiski 490. aastal Maratoni lahingus saadud kaotuse järel taanduma.

480. aastal eKr tungisid Pärsia väed uuesti Kreekasse ja hoolimata Lakedaimoni
kuninga (488–480 eKr) Leonidas I juhitud spartalaste kangelaslikust vastupanust
Termopüülide lahingus, vallutasid pärslased sel korral Ateena.

Kreeklastel õnnestus 480. ja 479. aastal eKr võita Pärsia vägesid Salamise,
Plataia ja Mykale lahingus ning sundida neid teistkordselt Kreeka pinnalt
taanduma.

, Sparta Kreeka-Pärsia sõdades mängisid juhtivat rolli Ateena ja Sparta. Kuna
Kreeka oli killustatud mitmete väikeste riikide vahel (Ateena, Sparta, Aígina,
Chalkída), polnud haruldased ka nende riikide omavahelised konfliktid.

Kõige suuremat hävingut toonud Kreeka-sisene sõda tol ajaperioodil oli
Peloponnesose sõda (431–404 eKr), mille võitis Sparta, tuues ühtlasi kaasa
Ateena langemise Vana-Kreeka juhtiva jõu kohalt. Nii Ateena kui Sparta
loovutasid aga hiljem oma positsiooni Teebale ja lõpuks Makedooniale.

Vana-Makedoonia kuninga Philippos II juhtimisel loodi Korintose Liiga, mis
ühendas suurema osa tollasest Kreeka maailmast.

Philippos II tapeti 336. aastal eKr ja tema poeg Aleksander võttis üle Korintose
Liiga juhtohjad ning ründas 334. aastal eKr ühendatud Kreeka vägedega Pärsiat.
Pärast kreeklaste võite Granikose, Issose ja Gaugamela lahingus, marssisid
Kreeka väed Susasse ja Pärsia pealinna Persepolisesse. Aleksander Suure loodud
riik ulatus Kreekast Pakistanini ja lõunas Egiptuseni.

Aleksander Suur plaanis vallutada ka Araabiat, kuid tema ootamatu surm 323.
aastal eKr tõi kaasa hoopis impeeriumi kokkuvarisemise, mis lagunes mitmeks
kuningriigiks. Tekkinud riikidest olid tuntuimad Seleukiidide riik ja
Ptolemaioste riik. Kreeklased rajasid ka Kreeka-Baktria kuningriigi ja
Kreeka-India kuningriigi Indias. Paljud kreeklased rändasid välja
Aleksandriasse, Antiookiasse, Seleukeiasse ja teistesse hellenistlikesse
keskustesse Aasias ja Aafrikas. Kuigi Aleksandri riigi poliitilist ühtsust ei
suudetud säilitada, tõid tema vallutused kaasa pea kaks sajandit väldanud
hellenistliku kultuuri ja kreeka keele domineerimise vallutatud aladel. Vahemere
idarannikul kestis see kohati tunduvalt kauemgi.Ahhaia liit

Aleksandri surma järel valitses Kreeka aladel segaduste aeg tema riigi jagamise
pärast ning Diadohhide sõdades Aleksandri loodud maailmariik lagunes.
Alek­sander Suure väejuhid ja järglased diadohhid (kreeka keeles diadochos
järglane), (tähtsamad Antigonos, Kassandros, Ptolemaios, Seleukos, Lysimachos),
võitlesid pärast Aleksandri surma (323 eKr) ülemvõimu ja seejärel riigi jagamise
pärast. Makedoonia riik jagunes pärast Aleksander Suure surma Kreeka ja
Makedoonia, Egiptuse, Väike-Aasia ja Aasia osaks ning kujunesid Ptolemaioste
(Egiptus), Seleukiidide (Süüria ja Mesopotaamia), Antigoniidide (Make­doonia) ja
Attaliidide (Pergamon) hellenistlikud riigid.

Makedoonia kuningas Antigonos I Monopthalmos (kreeka keeles ükssilm), Aleksander
Suure väepealik, Früügia, Lüükia ja Pamfüülia asehaldur üritas koos pojaga
Demetrios Poliorketesega rajada Väike-Aasia suurriiki, vallutas diadohhide
sõdades 316. aastaks peaaegu kogu Aleksander Suure riigi Aasia-osa. Kuulutas 306
eKr enda koos pojaga kuningaks. Kuid kaotas 301. aastal eKr Ipsóse lahingu
Lysimachosele ja Seleukosele. Makedoonia väepealik Kassandros (u 355 eKr–298
eKr) haaras 317 eKr võimu Makedoonias (kinnitati 311 eKr lepinguga) ja Kreekas.

Kassandrose surma järel haaras võimu Makedoonias (294 eKr–288 eKr) Antigonos I
poeg, Demetrios Poliorketes (kreeka keeles linnapiiraja) (umbs 337 eKr–283 eKr).
Aastal 288 eKr sai aga Demetrios Poliorketes Lysimachose ja Pyrrhose käest lüüa
ja põgenes Väike-Aasiasse. Seal hakkas ta sõdima Seleukos I vastu, kuid sai lüüa
ja langes vangi, kus ta peagi suri. Tema poeg Antigonos II haaras 276. aastaks
eKr võimua Makedoonia kuningana ning Antigoniidide dünastia valitses riiki kuni
roomlaste sissetungini.

Umbes aastast 200 eKr sekkus Kreeka asjadesse järjest enam Rooma Vabariik, kes
sõdis korduvalt Makedooniaga. Makedoonlaste lüüasaamine Pydna lahingus märkis
Antigoniidide võimu lõppu Kreekas. 146. aastaks eKr oli Makedoonia juba Rooma
provints ja ülejäänud Kreekast sai Rooma protektoraat.



https://et.wikipedia.org/wiki/Star_Trek

"Star Trek" on väljamõeldud ulmemaailm, millel põhinevad 6 telesarja (kokku 716
jagu), 12 mängufilmi ning hulk raamatuid ja arvutimänge. "Star Treki" maailma
esitles 1966. aastal eetrisse läinud samanimeline telesari, millele pani aluse
Gene Roddenberry.

Star Treki huvilisi kutsutakse trekkeriteks või trekkie'deks. Sarja tootjafirma
korraldab huvilistele iga aasta üritust nimega TREK-CON, kus esinevad sarja
loojad ning ka näitlejad, kes on telesarjades ja linateostes osalenud.

Kokku on toodetud 6 "Star Treki" teemalist telesarja. Plaaniti veel ühte
telesarja, kuid see ei jõudnud tootmisesse.

1990. aastate teisel poolel näitas telekanal TV3 "Süvakosmose" sarja esimesed 13
osa. Aastatel 2003 – 2006 näitas ETV algupärase sarja kõiki osi. Alates 2006.
aastast näitas ETV telesarja "Uus põlvkond"

2. ja 5. film on seotud jätkuva tegevusliiniga. Kuigi iga film on omaette
tegevustikuga, jätkub iga film sealt, kus eelmine pooleli jäi. Filmide tegemisel
kasutati kasutamata materjale tootmata jäänud sarjast "Star Trek: Phase II".

Filmid "Generatsioonid", "Esimene kontakt", "Ülestõus" ja "Nemesis" on samade
põhitegelastega, kes figureerivad sarjas "Uus põlvkond".

Star Treki maailma põhjalik kirjeldus sisaldub raamatus, mille kirjutas Gene
Roddenberry ja mida kutsutakse "Trek Bible". Vastavalt Roddenberry visioonile
võivad kõik kirjutada antud teemal kas stsenaariumeid või käsikirju, arvestades,
et lähtutakse tema poolt paika pandud ajaliinist ning üldkontseptsioonist.
Selles on kirjas põhijooned, millest tuleb lähtuda Star Treki ainelist teost
luues. Kuigi nimes kasutatakse sõna "Bible", on siiski tegemist täieneva
teosega, kuhu lisatakse uusi tegelasi ja tähelaevu ning täiendatakse ajaliini.
Tuntumate tegelaste nagu näiteks kaptenite James T. Kirk või Jean-Luc Picard
ning rasside, nagu klingonid puhul on ajaliin juba suhteliselt täis ning neid on
raske uutesse teostesse sisse kirjutada. Tänu sellisele lähenemisele on loodud
pea täielik universum, kus on oma seadustik, keeled, tehnoloogia, kombed ja
olendid – mõistusega ja mõistuseta.

Vastavalt Star Treki maailma kronoloogiale leiutas Maa teadlane Zefram Cochrane
2063. aastal warp-ajami. Idee on tuttav ka juba tänapäeva füüsikutele ning asi
on seni jäänud ainult targa taha, kes töötava mudeli kokku paneks. Lühidalt on
asi selles, et pannakse kahte kambrisse anti-ainet ning siis tilgutatakse seda
tavalise ainega kokku. Tekkiv plahvatus on tugevaim, mida üldse inimene suudab
luua ning saadavast jõust piisab, et mitu korda ületada valguse kiirust ja seega
lennata tähtede vahel, jäädes inimea piiridesse.

Esimene tähelaev, mis ehitati vulcanite abiga, kandis nime Enterprise ja sealt
alates on Tähelaevastiku lipulaevad alati kandnud seda nime. Praegu kirjas oleva
ajaloo jooksul on Enterprise nimeliste laevade kaptenid olnud Jonathan Archer
(peale teda on olnud pikem paus nii 100 aastat) siis kapten Pike (ainult sarja
TOS kronoloogilises piloodis) seejärel kõige kuulsam Star Treki kapten James
Tiberius Kirk (klassikaline sari ja filmid 1–7) ja momendil viimane kapten
Jean-Luc Picard (sari TNG ja filmid 7–10).

Algusest peale on laevastikus olnud kahte põhi klassi aluseid: süstikud
(väiksemad laevad – piiratud tegevusulatuse ja võimelised minema dokkima teise
laeva sisse) ning tähelaevad ehk siis suured alused, mis on aastaid võimelised
lendama autonoomselt tähelt tähele, vajamata selleks lisa-"tankimist". Aasta
2500 paiku, kui algas Dominiooni Konflikt, võttis Föderatsioon kasutusse kahe
eelmisega võrreldes keskmist klassi laeva. Uut klassi hakati kutsuma prototüübi
järgi "Defiant". Tegemist oli süstiku ja tähelaeva hübriidiga, mis suuruselt
meenutas süstikut, kuid warp-ajam ja arsenal oli sama võimas kui täissuuruses
tähelaeval. Seega uue klassifikatsiooni järgi jäi 3 klassi:

Alfa osas asub Maa Päikesesüsteem Sol. Iga kvadrant on jagatud sektoritesse ning
nende täpsem jagunemine ei ole antud, kuid on teada, et Päikesesüsteem asub
Sektoris 001.

Alfa kvadrandi põhilise osa moodustab Planeetide Ühendatud Föderatsioon, kuhu
kuuluvad muuhulgas inimesed (Maa), vulcanid, andorlased, betazoidid, trillid,
sheliakid, bajorlased ja cardassianid.

Beeta kvadrandi tuntumad rahvad on klingonid ja romulanid. Kuna viimaste puhul
on tegemist suhteliselt suletud ühiskondadega, siis nende võimu all olevatel
aladel elavate lähemate ja kaugemate rahvaste kohta on vähe teada. Romulanide
kodumaailma sõsarplaneedil elavad sõjakad reemlased (Remans).

Föderatsiooni jaoks seni tundmatumaid kvadrante on olnud Delta kvadrant, kus
teatakse eksisteerivat poolorgaaniliste-poolküberneetiliste Borgide rahvast.

Vulcanid – Alfakvadrandi rahvas, kes teostas Maa elanikega ametliku Esimese
kontakti ning hiljem asutas koos inimeste, andorialaste ja tellariitidega
Föderatsiooni. Vulcanid hindavad eelkõige loogilisust ning emotsioonide
varjatust, millede seotus on neil moodustunud omamoodi religiooni, mis neid
valitseb. Samas on neil kõrgelt arenenud telepaatiline aju ning nad on
võimelised suunama enda ja teiste mõtete protsesse ning vajadusel sulanduma
teise mõtlemisvõimelise olendi mõistusega. Selline meeleühendus (mind meld) ei
ole ohtudeta, kuna kummagi poole sama võimas või võimsam mõistus võib mõjutada
vastuvõtvamat poolt.

Andorialased - Elavad ümber gaasiplaneedi tiirleval kuul, mida nimetatakse
Andoriaks. Nad on sinise nahavärviga ning neil on peas antennid. Andorialased on
loomult väga emotsionaalsed ning üsnagi sõjakad. Samuti on nad üks Föderatsiooni
asutajarassidest.

Bajorlased - Vägagi usklik rass, kuuluvad Föderatsiooni. Oma uskumuste järgmise
märgiks kannavad nad teatud kujuga kõrvarõngast. Neil on tavaks rääkides öelda
perekonnanimi enne eesnime. Bajorlased kannatasid rängalt 23-24ndal sajandil
toimunud Cardassia okupatsioonis.

Benzited - Sinise nahaga Föderatsiooni kuuluv rass. Nad ei ole suutelised
hingama inimeste ja paljude teiste rasside jaoks tavalises lämmastik-hapnik
atmosfääris, mistõttu vajavad nad teiste Föderatsiooni planeetide külastamiseks
spetsiaalset hingamisaparaati.

Betazoidid - Telepaatiline ning väga empaatiline rass, kes kuulub Föderatsiooni.
Nad on suutelised lugema teiste mõtteid (v.a. paar üksikut rassi) ning seetõttu
on Betazoidid ise väga ausad. Välimuselt saab neid inimestest eristada ainult
silmaiirise järgi. Neil pole silmavärvi ning iiris on üleni must.

Klingonid – Väga sõjakas ning kompleksne Beetakvadrandi rass, kelle ideoloogia
ning muud omadused sarnanevad 17.-18. sajandi Maa Jaapani samuraide omaga.
Klingonitega peeti maha paar sõda ja hulgaliselt konflikte, enne kui
looduskatastroof nende kodumaailmas motiveeris neid sõlmima 2293. aastal
Planeetide Ühendatud Föderatsiooniga rahu. Hiljem loodi mõlema suurjõu vahel
liit, mis lõppes aastal 2372 klingonite Cardassia-invasiooni pärast.

Romulanid – Beetakvadrandi rahvas, kes pärineb vulcanitest. Neid peetakse
kirglikeks, salakavalateks ja oportunistlikeks. Nad on dominantne rass Romulani
Täheimpeeriumis, mis on üks Linnutee galaktika Beetakvadrandi suuremaid
impeeriume. Romulani Täheimpeeriumi jõud ja võim on võrreldavad Klingoni
Impeeriumi omaga ning romulanidel ja klingonitel on hõõrumisi juba väga
varajastest aegadest. Oma afäärides eelistavad romulanid salakavalaid taktikaid
ja provokatsioone isealustatud otseste rünnakute asemel.

Cardassianid – Alfakvadrandi humanoidne rahvas, kelle välimus meenutab arengut
roomajatest. Cardassianidel on keeruline ajalugu ning sinna hulka kuulub ka
Cardassiani Unioon, mis oli oma regioonis dominantseks poliitiliseks jõuks.
Cardassianid üldiselt usuvad, et riik on tähtsam kui üksikisik. Nad on oma
iseloomult salakavalad ja kahtlustavad. Cardassiani haridussüsteem on tuntud üle
terve kvadrandi ning lapsi õpetatakse juba noorest east valdama selliseid
tehnikaid, nagu fotograafiline mälu ja vulcani meeleühenduse blokeerimine.

Borgi kollektiiv – Kõrgtehnoloogiline organisatsioon, mille koostisesse kuuluvad
erinevad eri rassidest borgide sekka assimileeritud humanoidid ja teised
intelligentsed olendid. Borgi rahvas on läbinisti küberneetiliselt ühendatud
ning toimetab ühtselt nagu detsentraliseeritud superarvuti. Borgidevahelist
suhtlust on võrreldud putukate rohkearvutliste kollektiividega. Borg kollektiiv
kontrollib igal ajahetkel oma indiviidide elu kõiki tahke alates liikmete
energiavajadusest lõpetades mõtetega. Seega tuleb vaadata borge kui ainsust
mitmuses. On ainult Kuninganna, kellel on suhteline tegevusvabadus, kuid kes on
ka suletud sellesse kollektiivi. Paljud kollektiivi liikmed on assimileeritud
rasside hulgast, kelle BORG on koos oma tehnoloogiaga allutanud. Borgi
kollektiiv naturaalse sünnitusega tavaliselt ei tegele, ehkki on leitud
hulganisti tõendeid assimileeritute neonataalsest arendamisest. Kõik borgi
liikmed on täis istutatud mehhaanilisi vidinaid ning visuaalselt oleks nagu
tegemist bio-tehnoloogiliste robotitega. Borgide ideeks on allutada kõik
mõistuselised olendid oma mehhaanilis-bioloogilise täiuse mudelile.



https://et.wikipedia.org/wiki/Sillam%C3%A4e

Sillamäe on linn Ida-Viru maakonnas. See asub Soome lahe lõunarannikul Narva
lahe kaldal Sõtke jõe suudmes.

Sillamäe kaugus maakonnakeskusest Jõhvist on 24 kilomeetrit. Lähim raudteejaam
on 3 kilomeetrit lõunas asuv Vaivara raudteejaam. Narva jääb 25 kilomeetri
kaugusele itta.

Sillamäel on 2006. aasta seisuga 16 567 elanikku ja elanikkond on valdavalt
venekeelne.

Alates 1946. aastast värvati Sillamäe tehase ehitusele vabatahtlikke Leningradi,
Pihkva ning teistest Venemaa, Valgevene ja Ukraina oblastitest. Paljud neist
deporteeriti Sillamäele.

Sillamäe tehase ehitusel kasutati väga palju vabakäiguvange. Paljud nendest jäid
pärast karistuse kandmist Sillamäele elama.

Sillamäe elanikkonna hüppeline kasv toimus pärast 1968. aastat, kui hakati
ehitama elamuid Eesti Põlevkivi töötajatele.

NSV Liidu ajal oli eestlastel Sillamäele elamisluba (korterit) saada
praktiliselt võimatu. Eestlasi elas Sillamäel 1989. aastal 656 ehk 3,19% ja
1994. aastal 636.

1990. aastail soodustas riik eestlaste sisserännet, kuid eestlaste osatähtsus
palju ei suurenenud. 1990. aastate lõpus hakkas elanike arv väljarände tõttu
vähenema, keskmine vanus suurenema ja tööhõive vähenema. Linna elanikest oli
1989. aastal tööhõivelisi inimesi 60%, 2000 ainult 36%.

Sillamäed mainiti ürikutes esimest korda 1502. aastal kõrtsikohana (tor
Bruggen), Türsamäed mainiti esimest korda 1520. aastal (Turrisel). 17. sajandil
rajati seal asunud kaluriküla kõrvale mõis (Türsel), aastast 1700 on teada
veski. Türsamäe mõis oli rüütlimõis ja kuulus paljudele aadlisuguvõsadele,
näiteks Seidlitzitele. Viimasena omandas mõisa eesti soost Tõnu Walk (Waldman).
Kogu Sillamäe ala kuulus Vana-Sõtke mõisale, 1849. aastal eraldus sellest
Uus-Sõtke (Sillamäe) poolmõis.

19. sajandil kujunes mereäär Hungenburgist (Narva-Jõesuu) alates
suvituspiirkonnaks. Sajandi lõpus said suvituskohtadeks ka Sillamäe ja Türsamäe,
eriti Peterburi kõrgete ametnike ja haritlaste seas.

1928–1929 ehitas Eestimaa Õlikonsortsium Rootsi kapitali abiga Türsamäele
põlevkiviutmise tehase, rajati ka elektrijaam ja sadamasild. Majanduskriisi
aastail tootmine peatati, kuid alustati taas 1935, kui põlevkiviõlist hakkas
huvituma Saksamaa. Tehase kontor asus Türsamäe mõisas. Mõisa peahoone lammutati
1950. aastatel, kui alustati tehase uue kontorihoone ehitust samale kohale.

1945. aastal toimus Moskvas Kremlis nõupidamine, millest võtsid osa Jossif
Stalin, Lavrenti Beria, Kliment Vorošilov, Geogori Malenkov, Anastass Mikojan,
Zavenjagin, Juri Andropov ja teised. Nõupidamise teema oli uraanileiukohtade
puudumine Nõukogude Liidus ja perspektiivse leiukoha avastamine Eestis. Sillamäe
sai Moskva huviobjektiks pärast seda, kui avastati, et Ida-Virumaal leiduv
diktüoneemakilt sisaldab uraanoksiide. 1944.-1945. aasta talvel saabusid
Moskvast Sillamäele üleliidulise geoloogia instituudi geoloogid, kes uurisid
kaldajärsakutes olevaid põlevkivilademeid. Kohale oli toodud ka tükk Eesti
põlevkivi ja Narva katsetehases toodetud partii uraanikontsentraati.
Tõenäoliselt sai see nõupidamine määravaks Eestisse uraanirikastustehase
rajamisel. Algselt pidi tehas loodama Narva, see oli ka üks põhjusi, miks
põlisnarvakatel ei lubatud Narva naasta. Kuid tehase asukohta muudeti ja selleks
valiti endise Türsamäe õlitehase asukoht.

1947. aastal hakati Sillamäele rajama NSV Liidu Siseministeeriumi Kombinaati nr
7 koodnimetusega "Värvivabrik", tegemist oli uraani rikastamise tehasega, mis
oli rangelt salastatud. Tehase ehitamist juhtis NSV Liidu Ministrite Nõukogu 1.
peavalitsus. Uurimistööde Eesti-poolne koordineerimine ja järelevalve pandi
isiklikult tolleaegsele Eesti NSV valitsuse juhile Arnold Veimerile.

Tehase ehituseks oli vaja odavat tööjõudu. Selleks andis NSV Liidu Siseasjade
Rahvakomissariaat välja käskkirja nr 00336 19. aprillist 1946, mis kohustas
vangilaagrites olevate eestlastest, lätlastest ja leedulastest sõjavangide
saatmise Eestisse. Loomulikult ei teadnud need inimesed enda "mobiliseerimisest"
ehituspataljonidesse. Esimene partii tööjõudu saabus Narva 1946. aasta sügisel,
NSV Liidu Siseministeerium andis nad üle Kombinaadi nr 7 ehitusvalitsusele ja
neist formeeriti 4., 6., ja 7. tööpataljon kokku umbes 4000 mehega, kes olid
vabastatud NSV Liidu GULAGist, pärast saksa sõjaväeteenistuse eest määratud
vanglakaristust. Esialgu saadeti Narva toodud endised sõjamehed Narva linna ja
Narva-Jõesuu ehitus- ja taastamistöödele ning mitmesugustele transpordi- ja
laadimistöödele.

Kõik 1946. aastal Sillamäele toodud ehituspataljonide soldatid elasid esimese
talve üle riidetelkides, kuhu oli sisse ehitatud kahekordsed puunarid ja kus
sooja andis telgi keskel olnud punkriahi. Talvel, tugeva pakasega, tuli
hommikuti sageli jäätunud telgiseina külge külmunud meeste juukseid sooja veega
lahti sulatada. Pesemiskoha puudumise tõttu käidi hommikul rivikorras Sõtke jões
pesemas. Talvel raiusid barakkide päevnikud pesemiseks jäässe augud. 1947. aasta
sügisel ehitati telkide asemele ümmargused kilpmajad.

1947. aasta algul rajati endisesse Türsamäe mõisa vangilaager, mis asustati
Nõukogude Liidust toodud umbes 3000 mees- ja naiskriminaalvangiga (vargad,
vägistajad, tapjad). Tööpataljoni soldatid piirasid ehitatava tehase
territooriumi ümber kahekordse okastraataiaga, ehitasid vahitornid ja laagrisse
toodud vangid hakkasid koos soldatitega tehase ehitustöödel käima.

Sillamäe tehase ja töölisasula selle juurde ehitasid tööpataljonide sõdurid,
Saksa sõjavangid ja kriminaalvangid. Tehase tööjõud, esialgu insenertehnilised
töötajad, värvati Venemaalt. 1946. aastal oli Sillamäe postiaadress Moskva 10.
1947. aastast oli Narva postkast 2. 1949. aastal sai Sillamäe, mis oli seni
halduslikult allutatud Narvale, töölisasulaks.

Ehkki ehitus oli juba hoos, eraldati Vaivara vallast 3202 hektarit maad alles
31. detsembril 1948 Eesti NSV Ministrite Nõukogu otsusega nr 082.

Sillamäe külje alla rajatud kaevanduses töötasid põhiliselt vangid. Kaevandusest
veeti maak tehasesse vagonettidega. Sillamäel toodeti enam kui viiendik (100 022
tonni) NSV Liidus toodetud uraanist, millest saanuks plutooniumi umbes 60 000 –
70 000 tuumalaengu valmistamiseks. Oletatavasti oli ka NSV Liidu esimese
aatomipommi uraan Sillamäel toodetud. 1953 hakati uraanimaaki tooma
Tšehhoslovakkiast ja Saksa DVst. Selleks ehitati Vaivara raudteejaamast kuni
tehaseni haruraudtee, mida samuti, alates vedurijuhist kuni laadijateni,
teenindasid ehituspataljoni soldatid.

Sillamäe uraanikaevandusväli paiknes praeguse linna lääneosas kunagise Türsamäe
mõisa maadel, klindist lõunas. Tegelikult rajati kaks pisikaevandust numbritega
1 ja 2, esimene kaevevälja põhja-, teine lõunaosale. Kaevandused kavatseti
ühendada, kuid kaevanduse varingu tõttu jäi see pooleli. Kaevandus nr 1 tegutses
aktiivselt 1949. aastast kuni 1952. aasta juunini ja suleti lõplikult 1969.
Kaevandus nr 2 ei saanudki valmis ja selle käigud kanti maha 1957. aastal.

Esimesed Sillamäe põlisasukad olid 1948. aastal Leningradist toodud
14–18-aastased kodutud, valdavalt vargad, röövlid ja "kotipoisid", keda hakati
tehasetöölisteks õpetama. Kohe pärast nende saabumist algasid Sillamäel ladude
ja poodide röövimised. Selle takistamiseks moodustati tööpataljonide meestest
relvastatud vahisalgad. Toimus mittu inimohvritega kokkupõrget uute töölistega,
kuni Leningradist toodud miilitsaüksus korra majja lõi.

Venemaalt toodud tööliste osakaal Sillamäe tehase ehitusel oli kuni 1951.
aastani väike. Massiline vene rahvusest tööliste tulek Sillamäele algas 1950.
aastate algul, kui linnas valmisid esimesed tööpataljonide ehitatud
korterelamud. Pärast seda hakkas elanike arv jõudsalt kasvama. Viiekümnendate
esimesel poolel oli Sillamäel juba üle 10 000 elaniku. Tunduvalt paremad töö- ja
elutingimused olid peamiseks põhjuseks, miks Sillamäele saabus suurel arvul vene
rahvusest töölisi sõjatules laastatud Venemaa oblastitest.

Nõukogude ajal allusid linnas kõik, miilitsast kuni lasteaiani, tehasele. Tehase
direktor oli nagu jumal, kelle positsiooni ei kõigutanud isegi formaalne
allumine Eestimaa Kommunistlikule Parteile. Objekti salastatuse ja range
tööliste valiku tõttu puudus linnas pea täielikult eesti rahvusest elanikkond.
Sillamäe varustamine kõige eluks vajalikuga toimus Moskva kaudu ja see oli
tunduvalt parem kui teistes Eesti linnades. Kogu Sillamäe sõjajärgne ajalugu on
seotud salajase ettevõtte rajamisega. Muud objektid ehitati vaid kombinaadi huve
silmas pidades.

Sillamäe sai iseseisvaks linnaks Eesti NSV Ülemnõukogu Presiidiumi 29. juuni
1957. aasta otsusega. Ta muudeti kohe vabariikliku alluvusega linnaks.

Sillamäe vana osa, kesklinn, on üks paremini säilinud 1950. aastate arhitektuuri
näide Eestis. Seal valitseb korrapärane planeering koos haljasalade ja teiste
tolleaegsete arhitektuurielementidega. Üks esimesi ühiskondlike kivihooneid
Sillamäel on klubihoone, mille ehitust alustati viiekümnendate alguses. Sellele
järgnesid kivist elamud ja muud hooned.

Alguses tegeles Sillamäe tehas kohaliku diktüoneemaargilliidi kaevandamisega,
sellest uraanoksiidi tootmisega ja selle rikastamisega. Algselt toodi maak
Sillamäe kavandustest tehasesse vagonettides. Ajavahemikus 1. jaanuarist 1949
kuni 31. juunini 1952 väljastati Sillamäe kaevandusest 2405 tuhat tonni maaki
keskmise uraanisisaldusega 0,036% ehk 63,3 tonni potentsiaalset uraani. Alates
1953. aastast hakati uraanimaaki sisse vedama Tšehhoslovakkiast ja Saksa DVst,
hiljem ka Ungarist. Selle tarbeks ehitati raudtee Vaivara raudteejaamast
Sillamäe tehasesse. Vastavalt tootmise arendamisele ja uute tsehhide (5. tsehh)
valmimisele toodeti Sillamäel uraanist juba lõpptoodet (vardaid). Sillamäel
toodetud uraan moodustas üle veerandi Nõukogude Liidu tolleaegsest
uraanitoodangust. Uraanimaagi töötlemine lõpetati Sillamäel 1989.

Alates 1990. aastatest toodetakse tehases põhiliselt nioobiumi, haruldaste
muldmetallide oksiide ja mitmesuguste keemiliste ühendite kontsentraate.

Tähtsaimad tegevusharud linnas on seotud metallidega. Haruldaste muldmetallide
tootmisega tegeleb suurim tööandja NPM Silmet(e.Molycorp Silmet).2016.a.suvest
on uueks emaettevõtteks Neo Performance Materials(USA).

Uus ettevõte on vanadest akudest plii tootmisega tegelev Ecometal, pliitoodang
ligi 9000 tonni.

Sillamäel otse Soome lahe rannal on 33 hektari suurune radioaktiivsete
tööstusjäätmete hoidla. Seal leidub umbes 1200 tonni uraani ja 800 tonni
tooriumi rikastamise jääke ning teisi mürgiseid aineid.

Sillamäe sadam avati 2005. aastal. Laevaliin Kotkasse Soomes algas 2006. aasta
märtsis kaubaveoga, millele 17. mail 2006 lisandus reisijatevedu. Saaremaa
Laevakompanii korraldatud liiniliiklus lõppes 19. oktoobril 2007.



https://et.wikipedia.org/wiki/Peruu

Peruu on riik Lõuna-Ameerikas Vaikse ookeani rannikul. Põhjas ulatub
territoorium peaaegu ekvaatorini (puudu jääb vaid 4,3 km) ning piirneb Ecuadori
ja Colombiaga, idas on naabermaaks Brasiilia, kagus Boliivia ning äärmises
lõunatipus Tšiili. Kogu maad läbivad selgroona Andid.

Suuremad linnad on Lima, Arequipa, Callao, Trujillo, Chiclayo ja Iquitos.
Kagupiiril asuvat La Rinconada linna peetakse maailma kõrgeimaks (5100 m).

Peruu jaguneb 25 piirkonnaks (región). Piirkonnad jagunevad provintsideks
(provincia), need omakorda ringkondadeks (distrito). Lima provints ei kuulu
ühtegi piirkonda.

Peruu lääneservas on väga kuiva kõrbelise kliimaga kitsas rannikumadalik
(Costa), riigi keskosas laiuvad Andide mäeahelikud ja kõrglavad (Sierra), maa
idaossa ulatub Amazonase ülemjooksu vihmamets (Selva, ka Oriente). Riigi kõrgeim
tipp on Huascarán (6768 m), mida ümbritseb samanimeline rahvuspark.
Lääne-Kordiljeerides on ka kõrgeid tegevvulkaane (Misti, 5821 m), esineb
tugevaid maavärinaid. Boliivia piiril kõrgel kiltmaal (Puna) on Peruu suurim
järv Titicaca.

Peruus elab 352 liiki kahepaikseid: päriskonnalisi on 297, sabakonnalisi
(salamandreid) 3 ja siugkonnalisi 15. 364 roomajaliigist on 185 maod, 158
sisalikud, 16 kilpkonnad ja 5 krokodillilised. Peruu linnuriik on maailma kõige
liigirikkam. Umbes 3300 neotroopilisest linnuliigist elab Peruus peaaegu 1880
ehk rohkem kui pooled. Peruus kirjeldatud linnud moodustavad 19% maailma lindude
liigistikust. 460-st Peruus elavast imetajaliigist on 170 (40%) käsitiivalised
(nahkhiired).

Peruust on metsadega kaetud 56% ehk 72 miljonit hektarit. Taimestiku
liigirikkuse poolest on Peruu maailma esirinnas. 35 000 kirjeldatud taimest on
umbes 5500 (16%) endeemsed.

21. sajandil on Peruus metsatustumise vähendamiseks aktiivseid meetmeid
rakendatud. Metsatustumise määr vähenes 250 000 hektarilt 2001. aastal 150 000
hektarini 2005. aastal. 2010. aastal on metsade raadamine eeldatavasti vähenenud
90 000 hektarini aastas ning 2021. aastaks loodetakse metsade hävimise
nullmäärani jõuda.



https://et.wikipedia.org/wiki/Kuldl%C3%B5ige

Kuldlõige (ka jumalik proportsioon, kuldne lõige, kuldne suhe) tähendab lõigu
sellist jaotamist kaheks osaks, et suurem osa oleks kogu lõigu ja selle väiksema
osa keskmine võrdeline (geomeetriline keskmine).

Seda suhet saab väljendada matemaatilise konstandiga Liigendamine ebaõnnestus
(MathML SVG- või PNG-taanderežiimiga (soovitatav uuemate veebilehitsejate ja
hõlbustusriistade puhul): Vigane vastus ("Math extension cannot connect to
Restbase.") serverist "/mathoid/local/v1/":): {\displaystyle \varphi} (fii), mis
on irratsionaalarv järgmise ligikaudse väärtusega:

See võrrand defineerib üheselt φ {\displaystyle \varphi \,} . Parempoolne
võrrand näitab, et a = b φ {\displaystyle a=b\varphi } , ning saab teha asenduse
vasakpoolses osas, saades

Võrrandi mõlema poole korrutamine φ {\displaystyle \varphi } -ga ning liikmete
ümberpaigutamine annab:

Fibonacci jada algab arvudega 0 ja 1 ning ülejäänud liikmed leitakse
rekursiivselt kahe eelneva liikme summast. Jada esimesed liikmed on 0 1 1 2 3 5
8 13 21 34 55 89 ... . Saab näidata, et Fibonacci jada liikme jagatis sellele
vahetult eelneva liikmega läheneb kuldlõikele, kui piki jada edasi liikuda.
Seega käitub Fibonacci jada asümptootiliselt kui geomeetriline jada, mille
teguriks on kuldlõige.

Fibonacci jada ja kuldlõike vaheline tihe seos väljendub samuti asjaolus, et
Fibonacci jada liige f n {\displaystyle f_{n}} kohal n {\displaystyle n} on
esitatav kujul

Kuldlõige on loodusest sageli leitav suhe. Nii on näiteteks päevalill ja inimese
keha kuldlõikes . Ja seepärast pole mingi ime, et seda hakati kasutama mujal.
Renessansi aegadest saati on paljude kunsti ja arhitektuuri teoste kavandamisel
lähtutud kuldlõikest. Kasutati seda küll tunduvalt varem – näiteks juba Egiptuse
püramiidide puhul. Antiikajast tuntud ehitisest kasutati kuldlõiget näiteks
Parthenoni juures. Hilisemast ajast on tuntumad kuldlõiget kasutavad teosed
arhitektuuris Notre Dame'i katedraal, kunstis Leonardo da Vinci "Vitruviuse
mees" ning "Püha õhtusöömaaeg". Ka Stradivariuse viiulid on kuldlõikes.
Tänapäeval andis kuldlõikele müstilise varjundi Dan Brown oma "Da Vinci
koodiga".



https://et.wikipedia.org/wiki/%C4%B0stanbul

İstanbul on Türgi suurim linn. Ta asub Bosporuse väina kaldail iidsete Mustast
merest Vahemerre ja Väike-Aasiast Kagu-Euroopasse kulgevate kaubateede
ristumiskohal.

Linna varasemad nimed on Byzantion ja Konstantinoopol. İstanbuliks nimetati linn
ametlikult alles 28. märtsil 1930.

Aastas sajab keskmiselt 852 mm. Talvel sajab rohkem. Kõige sajusemad on
detsember (125 mm) ja november (109 mm), kõige kuivemad mai (36 mm) ja juuni (38
mm). Sajab keskmiselt 114,9 päeval aastas. Kõige rohkem sajupäevi on jaanuaris
(16,1) ja detsembris (15,9), kõige vähem juulis (3,5) ja augustis (3,9). Kõige
suurem täheldatud vihmasadu oli 227 mm ööpäevas. Kõige suurem mõõdetud
lumepaksus oli 80 cm, aga püsivat lumikatet linnas ei moodustu.

Päike paistab aastas keskmiselt 2218 tundi, kõige rohkem juulis (322 tundi) ja
juunis (300 tundi), kõige vähem detsembris (68 tundi) ja jaanuaris (71 tundi).

Istanbul asub Põhja-Anatoolia rikke kohal Euraasia ja Aafrika laama piiri
lähedal. Rike kulgeb Väike-Aasia põhjaosas ja läheb läbi Marmara mere Egeuse
merre, kus lõpeb.

Asukoha tõttu laamade piiri juures on seda kohta aeg-ajalt tabanud laastavad
maavärinad. Neist kõige rängem Istanbuli ajaloos oli 1509. aasta Istanbuli
maavärin. See põhjustas tsunami, mis lükkas ümber linnamüüri ja tappis enam kui
10 000 linnaelanikku. Kuid hiljemgi on toimunud ränki maavärinaid. Alles 1999
toimus Izmiri maavärin, milles hukkus 18 tuhat inimest, neist tuhatkond
Istanbuli eeslinnades.

Seismoloogide hinnangul tabab Istanbuli 60% tõenäosusega vähemalt
7,6-magnituudiline maavärin veel enne 2030. aastat. Arvatavasti on selle
tagajärjed veelgi katastroofilisemad, sest Istanbuli kiiresti kasvava
elanikkonna jaoks on eeslinnadesse püstitatud hulgaliselt halvasti
projekteeritud ja ehitatud maju.

Praeguse linna eelkäija, Megara koloonia Byzantion rajati umbes 660. aastal eKr
Traakia Bosporose kaldale. Asula sai nime megaralaste kuninga Byzase järgi.
Megaralased kuulusid doorlaste hulka. 6. sajandi lõpust kuni aastani 478 eKr
kuulus ta Pärsiale, 5. sajandi keskpaigast vaheaegadega Ateena Mereliitu. Linna
hiilgeaeg oli 4. ja 3. sajandil eKr. Järjest tähtsamaks muutus kaubandus Musta
merega, mis käis peaaegu eranditult Byzantioni kaudu. Aastal 340 eKr piiras
Byzantioni edutult Philippos II. Linn jäi ka pärast Chaironeia lahingut
iseseisvaks. 2. sajandil eKr pidi ta siiski tunnistama Rooma riigi ülemvõimu.

Rooma riigis kasvas Byzantioni tähtsus veelgi. Constantinus I muutis Byzantioni
Rooma riigi uueks pealinnaks ja nimetas selle aastal 330 pKr Konstantinoopoliks
('Constantinuse linn'). Esialgu plaanis Constantinus linna nimetada Uueks
Roomaks (Nova Roma), kuid see nimi ei juurdunud rahva seas. Linnast sai algul
Ida-Rooma, seejärel Bütsantsi pealinn.

Konstantinoopolit tugevdasid, suurendasid ja kaunistasid eriti Theodosius II ja
Justinianus I. Ta kasvas kiiresti maailma suurimaks linnaks. Neljandas
ristisõjas aastal 1204 vallutasid ja rüüstasid linna ristisõdijad ja tegid
temast Ladina keisririigi pealinna. 1261. aastal vallutas Michael VIII
Palaiologos ta tagasi ja likvideeris Ladina keisririigi.

Konstantinoopol oli Bütsantsi pealinn, kuni osmanid ta 29. mail 1453 vallutasid
ja Bütsantsi riigi kaotasid. Konstantinoopol sai Osmanite riigi pealinnaks ja
nimetati İstanbuliks, kuid paralleelnimena jäi käibele ka Konstantinoopol. Kuigi
linna ametlik nimi oli Istanbul, nimetati Lääne-Euroopas seda edasi
Konstantinoopoliks ja türklasedki kutsusid seda sagedamini nimega
Konstantiniyye. Ent tänapäeval peavad türklased seda nime poliitiliselt
ebakorrektseks ja isegi selle kasutamist ajaloolistes tekstides kohatuks.

Usutakse, et Istanbul oli maailma suurim linn aastatel 340–570 (400 tuhat
elanikku aastal 500), 1127–1145, 1153–1170 ja 1650–1710 (700 tuhat elanikku).

Pärast Esimest maailmasõda oli Osmanite riik kaotanud peaaegu kõik oma valdused
Euroopas. İstanbul oli jäänud üsna riigi serva. Aastal 1923 viidi vastse Türgi
Vabariigi pealinn Ankarasse, mis asus rohkem riigi keskel.

Säilinud on paljude hilisantiikaegsete ehitiste (keisripaleede, hipodroomi (koos
Theodosiuse obeliskiga), tsisternide ja kindlustiste) varemed, samuti ka
Constantinuse sammas. Kõige paremini säilinud antiikaja kindlustis on Marmara
merest Kuldsarve laheni ulatuv müür.

Hilisantiigi kirikuist paistavad peale Hagia Sophia silma Hagia Irene ning Püha
Sergiose ja Püha Bakchose kirik.

Hilisematest rajatistest on kõige tuntumad Topkapı palee, Suleimani mošee,
Sinine mošee ja Abdi İpekçi Arena.

Istabulis asuvad İstanbuli Atatürki lennujaam ja Sabiha Gökçeni lennujaam, mis
on saanud nime vastavalt tänapäevase Türgi riigi rajaja ja tema kasutütre, Türgi
esimese naislenduri järgi.

Istanbuli ühistranspordi moodustavad trammid, mägiraudteed, metroo, bussid,
ekspressbussid ja parvlaevad. Parvlaevad sõidavad üle Bosporuse väina, kuid
sellest väinast lähevad üle ka kaks rippsilda ja ehitada plaanitakse
kolmandatki. Väina alla rajatakse raudteetunnelit Euraasia tunnelit, mis peaks
valmima 2015.

Istanbulis rajati trammiliiklus 1872. Esialgu töötas see hobujõul. 1912 mindi
üle elektritrammidele. 1966 trammiliiklus suleti ja asendati trolliliiklusega.
Trollibusse kasutati 23 aastat, siis likvideeriti ka see. 1990 avati turistidele
mõeldud 1,6 km pikkune trammiliin Istanbuli Euroopa-osas ja 2003 avati 2,6 km
pikkune trammiliin Aasia-osas. 1992 loodi Euroopa-osas ka kiirtrammiliin. Ükski
kolmest mainitud trammiliinist pole ülejäänutega ühendatud.



https://et.wikipedia.org/wiki/Viki

Viki (havai keeles wiki, 'kiire') on veebisait, mis võimaldab selle külastajatel
sisu lisada, kustutada ja muuta. Tihti ei ole nõutav eelnev kasutajaks
registreerimine. Sõna viki võib tähistada ka vikisaidi loomiseks kasutatavat
viki tarkvara ehk vikimootorit.

Esimese viki tarkvara WikiWikiWeb-i loomist alustas Ward Cunningham 1994. aastal
ning esimese vikisaidi avas ta 25. märtsil 1995.

Osa vikide muutmiseks on vajalik kasutajaks registreerimine, kuid paljude jaoks
mitte. Sageli luuakse vikisid spetsiaalse riistvara abil. Nii sünnibki
internetikeskne võrgustik personaalseks kasutamiseks või üldisena süsteemseks
teadmiste haldamiseks. Vikide kasutamise süsteem on lihtne: selle haldamiseks ei
pea omama teadmisi HTML-st või FTP-st, mida tavaliselt ühe veebilehe
käigushoidmiseks ning muutmiseks kasutatakse. Piisab vaid üldiste mõistete
(viide, veebiaadress) tundmisest.

Vikisid kasutatakse personaalsete andmete haldamiseks
(http://hstickwiki.sourceforge.net), kommuuni sisuhaldamise toetamiseks
(http://recipes.wikia.com) või üldtarbimiseks laiale piiritlemata sihtgrupile.
WikiMatrix (http://www.wikimatrix.org) annab võrdluseks valida 140 vikitarkvara
vahel, millel on igal ühel omad eripärasused ja reeglid. Samuti on olemas hulk
kogukonnapõhiseid vikisid, mis koondavad kokku ühiste huvidega ja põhimõtetega
grupid (http://www.wikia.com).

Vikid on lihtsad, mugavad ja kasutajasõbralikud. Neid on lihtne kasutada tänu
paindlikele muutmis- ja taastamisvõimalustele. Kõik inimesed saavad lehel asuvat
teksti toimetada. Lugemiseks ja toimetamiseks ei pea enamasti kasutajaks
registreerima, külastaja võib jääda anonüümseks. Vikidesse kirjutamine ei eelda
üldjuhul keerulisi IT-alaseid teadmisi. Vikide kasutamiseks ei ole vaja midagi
eraldi alla laadida või installeerida. Laiemahaardelistest vikidest on võimalik
leida palju erinevat infot ühest kohast. Võrreldes traditsioonilise
suhtekorraldusega võimaldab vikide kasutamine pikemaajalise mõjuga eesmärkide
soodustamist. Võimalik on tagasiside väga paljudelt oma eriala
professionaalidelt.

Kuna vikisid saavad toimetada peaaegu kõik soovijad, võib kahelda sealse info
usaldusväärsuses. Nendes ei pruugi alati olla vajalikku teavet või pole
informatsioon täielik. Vikidesse saab üles laadida infot ka inimeste ja
ettevõtete kohta, seega on oht, et võidakse avaldada tõele mitte vastavat või
liiga isiklikku informatsiooni. Kõik negatiivsed sündmused ja kriisiolukorrad on
vikides looduna püsivad ja võivad mõjutada inimeste arvamust. Failide
redigeerimise puhul jääb alati võimalus, et teatud eesmärkidel loodud artikkel
ei jää oma algsele kujule, millest lähtuvalt võib muutuda ka artikli eesmärk,
suunitlus ja vajalikkus. Halvimal juhul võib artiklist saada negatiivne või
pahatahtlikult koostatud materjal. Kasutades vikisid teaduslikel ühisloomise
eesmärkidel, jääb tihtipeale arusaamatuks kirjutajate osaluste suurus ning
orginaaltekstide olemasolek lõpp-protsessis. Vikisse informatsiooni lisanud
inimese kohta ei jää harilikult maha mingit märget peale IP-aadressi või
e-posti, selle abil aga ei pruugi autorit vajaduse korral tuvastada.



https://et.wikipedia.org/wiki/Tallinna_vanalinn

Tallinna vanalinna eriline väärtus seisneb eelkõige tänaseni püsinud keskaegses
miljöös ja struktuuris, mis on teistest Põhja-Euroopa pealinnadest kadunud.
Tallinna vanalinnas on peaaegu terviklikult olemas 11.–15. sajandil välja
kujunenud tänavate võrk ja kruntide piirid ning massiliselt 14. ja 15. sajandil
püstitatud ja esialgsetes gabariitides säilinud hooneid. Keskaegsel põhikujul on
säilinud kõik olulisemad tollal püstitatud esindus- ja sakraalhooned, aga ka
rohkelt linnakodanike ja kaupmeeste elumaju koos aitade ja ladudega. Võib öelda,
et Tallinn kujutab endast Euroopa ühte paremini ja terviklikumalt säilinud
keskaegset linna, olles Eesti arhitektuuri tõeliseks pärliks.

Põhja-Eesti rannikule tekkis asustus umbes 10. sajandi lõpul, mil eestlased
rajasid seoses sadama kasutuselevõtuga Toompea künkale linnuse. Vene kroonikates
on seda linnust nimetatud Kolõvaniks, Henriku Liivimaa kroonikas Lyndaniseks.

Kuna eestlased ei tundnud lubjapõletamist, olid nimetatud ehitised kõik puidust
ega ole üldiselt tänapäevani säilinud.

11.–12. sajandil tekkisid linnatuumikust põhja poole sadama lähedusse ka
skandinaavia kaupmeeste asula, mis paiknes praeguse Oleviste kiriku asukohas ja
vene kaupmeeste asula, mis asetses sellest ida pool. Mere veetase oli tollal
umbes 3 meetrit praegusest kõrgem, ulatudes praeguse vanalinna kirdeosas peaaegu
selle müüride alla. Seega rajati vene kaupmeeste asula praktiliselt merekaldale.

Tallinna vanim sadam asetses praeguse Aia tänaval paikneva Kalevi ujula kohal,
keskaegse Väikese Rannavärava ees.

Selliselt eksisteerinud muistse linna vallutasid 1219. aastal taani
ristisõdalased, kes rajasid Toompeale eestlaste linnuse asemel oma linnuse.
Lääne-Euroopast pärinevad vallutajad tõid Eestisse ka lubjapõletamiskunsti,
seoses sellega hakati järjest rohkem püstitama kiviehitisi.

Tallinna vanalinn koosneb neljast eri funktsioone täitnud, seega ka
arhitektuuriliselt eriilmelisest osast:

Aastail 1238–1346 kuulus Tallinn Taani kuningale ja sai linnaõigused Lübecki
koodeksi näol 1248. aastal.

Asustus jagunes sel ajal lõplikult Toompeaks, mis kuulus maaisandale, ning
all-linnaks, kus kehtis mainitud linnaõigus ja valitses raad.

Traditsiooni järgi Ojamaalt Tallinna ümberasunud 200 saksa kaupmeest, kes said
krundid nähtavasti Vene, Viru, Vanaturu, Kuninga ja Rataskaevu tänava ümbrusse,
rajasid saksa kaubahoovi koos Niguliste kirikuga ja nn. Alumise turu (hilisem
Vanaturg). Tekkis Oleviste kirikukihelkond ja Niguliste kirikukihelkonda hõlmav
kindlustatud tuumik, sellest väljapoole jäid skandinaavia ja vene kaubahoovis
kirikutega, Ventseli kabel ning Püha Johannese hospidal.

Niguliste kirikukihelkonda kuulusid Tallinna vanalinnas asuvad
kinnisvaraomanikud: Vanaturu kael – Raekoja platsi idaküljel – Apteegi tänava
paarisnumbrilised hooned – Vene tänav – Viru tänav – Suur-Karja tänav – Sauna
tänav – Väike-Karja tänav – Vana-Posti tänav – Harju tänav – Rüütli tänav –
Lühike jalg – Niguliste tänav – Rataskaevu tänav – Voorimehe tänav – Raekoja
platsi läänekülg – Dunkri tänav – Kraampoodnike tänavatel.

Oleviste kirikukihelkonda kuulusid Tallinna vanalinnas asuvad
kinnisvaraomanikud: Apteegi tänava paaritud hooned – Raekoja platsi põhjakülg –
Mündi tänav – Kinga tänav – Nunne tänav – Lai tänav – Tolli tänav – Suure
Rannaväravani – Pikk tänav – Suurgildi hooneni – Olevimägi – Vene tänav kuni
Vene tänava Dominiiklaste kloostrini.

13. sajandil rajati linna ka kaks kloostrit: dominiiklaste Püha Katariina
klooster ja naistsisterlaste Mihkli klooster. Linna elu ja ehitustegevus
intensiivistusid, linn laienes, järjest rohkem ehitati puidust hoonete kõrval
kivist ehitisi, seda nii ühiskondlike hoonete kui ka elamute osas. Sel ajal
kujunes välja püsiv kvartalite ja kinnistute struktuur, mis on praktiliselt
muudatusteta valitsev tänapäevalgi. Aastateks 1310–1320 oli Tallinna all-linn
kujunenud välja oma tänapäevastes vanalinna piires, ulatudes põhja pool kuni
tänase Tolli tänavani ja Harju värava ees asetsenud vallikraaviga lõunaküljes;
loode-kagu pool piirnes linna hoonestus Tsistertslaste ordu ja Jutlustajate
Vendade Ordu (dominiiklaste kloostri kruntidega.

Pärast Jüriöö ülestõusu 1346. aastal läks Eesti Liivi ordu ülemvõimu alla, kus
ta püsis kuni Liivi sõjani 1561. Tallinn püsis sel perioodil juriidiliselt
suhteliselt iseseisva hansalinnana.

13. sajandil astus Tallinn Saksa kaubalinnade liitu ja Läänemere kaubalinnade
Hansa liitu. Tallinn ongi eelkõige tuntud kui hansalinn.

Praeguse vanalinnana tuntud piirid sai Tallinn 14. sajandi keskel, kui ühtse
piirdega ühendati nn raelinn, mis hõlmas Raekoja platsi ja Niguliste kiriku
ümbruse, ning nn gildilinn, mis hõlmas Oleviste kiriku ja Dominiiklaste kloostri
ümbruse.

Tallinn kuulus hansalinnade liitu ja tal oli mõjuvõimas roll Läänemere ääres.
Majanduslik hiilgus tõi kaasa vajaduse linna kindlustamiseks, samas avanes
võimalus aktiivseks arhitektuuri- ja kunstiväärtuste loomiseks.

Tänu võimsatele kaitseehitistele (muldkatsid ja Tallinna linnamüür, bastionide
ja väravate süsteemiga) pole Tallinna kordagi sõjalise jõuga vallutatud ega ole
ka Tallinna vanalinnas olulisi sõjapurustusi. Et hooned ehitati valdavalt
kivist, on linna säästnud ka tulekahjud. Samuti ei ole linnas massilisi
uusehitisi, mis vana varju jätaks ja kõrvale tõrjuks.

Tallinna all-linn paiknes keskajal Toompea ja sadama vahelisel alal ning kujutas
endast linna põhiosa, kus valitses Lübecki õigus. Linna valitses Tallinna raad.
All-linna keskus oli Raekoja plats. Raekoja platsi dominant on selle lõunaküljel
asetsev keskaegne Raekoda, platsil paiknesid veel Vaekoda, Raevangla, Raeapteek
ja elamud.

Tallinna vanalinna eriline väärtus seisneb eelkõige tänaseni püsinud keskaegses
miljöös ja struktuuris, mis on teistest Euroopa pealinnadest kadunud. Tallinna
vanalinnas on peaaegu terviklikult olemas 11.–15. sajandil väljakujunenud
tänavate võrk ja kruntide piirid ning massiliselt 14. ja 15. sajandil püstitatud
ja esialgsetes gabariitides säilinud hooneid. Keskaegsel põhikujul on säilinud
kõik olulisemad tollal püstitatud esindus- ja sakraalhooned (Raekoda koos
Raekoja platsiga ja Toompea nõlval paiknev ordulinnus), aga ka rohkelt
linnakodanike ja kaupmeeste elumaju.

Teise maailmasõja ajal kannatas Tallinna vanalinn suurimaid purustusi 1944.
aasta märtsipommitamise tulemusel, kui hävis 10% vanalinna hoonetest. Hävinesid
Harju tänava Toompea-külgsed paaritute numbritega hooned jne.

Tallinna vanalinna, I–II aastatuhande muinsuskaitseala on tunnistatud
kultuurimälestiseks

2002. aasta 15. jaanuaril esitas Kultuuriministeerium Eesti Vabariigi
Valitsusele seaduseelnõu "Tallinna vanalinna muinsuskaitseala põhimääruse, piiri
ja kaitsevööndi alade kinnitamiseks". Seaduseelnõu kohaselt piiritleti Tallinna
vanalinna kaitsevöönd, mis piirneb Tallinna lahega, Ranna teega (Tallinna
piirist alates), Merivälja teega, Pirita teega, Narva maanteega kuni lõikumiseni
Rävala puiestee pikendusega, Rävala puiestee ja selle pikendusega Suur-Ameerika
tänavani, Suur-Ameerika tänavaga, Endla tänavaga lõikumiseni raudteega,
raudteega kuni lõikumiseni Volta tänava pikendusega, Volta tänavaga koos
pikendusega raudteest, Tööstuse tänavaga kuni Kalamaja kalmistu loodepiirini,
Kalamaja kalmistu loodepiiriga ja selle pikendusega Tallinna laheni. Sektoritena
liituvad kaitsevööndiga: sektor Laululava ülemiste väravate juurest kiirtega
Paksule Margareetale ja Kaarli kirikule, sektor vaateplatvormilt Nõmmel
Ehitajate tee ja suusasilla ristumisest lõunas kiirtega Kaarli kirikule ja
Toompea klindi edelanõlvale, sektor Kopli lahe lääneranniku sopist Rocca-al-Mare
juures kiirtega Kaarli kirikule ja Toompea klindi põhjanõlvale, sektor
vaateplatoolt Tiskre klindil kiirtega Kaarli kirikule ja Toompea klindi
põhjanõlvale. Koridoridena liituvad kaitsevööndiga: Tartu maantee siht
raudteeviaduktist lõikumiseni C. R. Jakobsoni tänavaga kavandatud ehitusjoonte
vahemikus ja selle koridori pikendus vanalinnani, Gonsiori tänava siht Pronksi
tänavast Viru väljakuni olemasolevate ehitusjoonte vahemikus ja selle koridori
pikendus vanalinnani, Pärnu maantee siht raudteeviaduktist Tõnismäe tänavani
olemasolevate ehitusjoonte vahemikus ja selle koridori pikendus vanalinnani,
Nõmme tee siht Tüve tänavast Kotka tänavani olemasolevate ehitusjoonte vahemikus
ja selle koridori pikendus vanalinnani, Kolde puiestee siht Stroomi rannast Sõle
tänavani olemasolevate ehitusjoonte vahemikus ja selle koridori pikendus
vanalinnani.



https://et.wikipedia.org/wiki/Su_n%C3%A4gu_k%C3%B5lab_tuttavalt

"Su nägu kõlab tuttavalt" on TV3 saade, mille esimene hooaeg oli eetris 2013.
aasta kevadhooajal. Saade põhineb Hispaania produktsioonifirma Gestmusic Endemol
formaadil "Tu cara me suena", millega tehti algust 2011. aastal telekanalis
Antena 3. Saate formaat on väga sarnane Suurbritannia ITV talendisaatega "Stars
in Their Eyes".

Esimene hooaeg oli 2013. aasta kevadhooajal. Finaal toimus 5. mail Pärnu
Kontserdimajas. Esimese hooaja võitis Evelin Võigemast, kes annetas võidetud 10
000 eurot sihtasutusele Kiusamise Vastu.

Teine hooaeg oli 2013. aasta sügishooajal. Finaal toimus 8. detsembril Saku
Suurhallis. Teise hooaja võitis Koit Toome, kes annetas võidetud 10 000 eurot
Vähiliidule.

Kolmas hooaeg oli 2014. aasta sügishooajal. Finaal toimus 7. detsembril Saku
Suurhallis. Kolmanda hooaja võitis Mart Müürisepp, kes annetas võidetud 10 000
eurot Laste ja Noorte kriisiprogrammile.

Neljas hooaeg oli 2015. aasta sügishooajal. Finaal toimus 6. detsembril Saku
Suurhallis. Neljanda hooaja võitis Juss Haasma, kes annetas võidetud 10 000
eurot Tartu Ülikooli Kliinikumi Lastefondile.

Viies hooaeg oli 2016. aasta sügishooajal. Finaal toimus 4. detsembril Saku
Suurhallis. Viienda hooaja võitis Kalle Sepp, kes annetas võidetud 10 000 eurot
mittetulundusühingule Meelespea.



https://et.wikipedia.org/wiki/Rooma

Ta asub Apenniini poolsaarel Tevere (Tiberi) jõe alamjooksul umbes 25 km
kaugusel suudmest.

Rooma nimi tuleb etruskide ruma sugukonna või Tevere etruskikeelse nime Rumon
järgi.

Ta jääb Itaalia kahe väga erineva osa – arenenuma, eduka Põhja-Itaalia ja
mahajäänuma, põllumajandusliku Lõuna-Itaalia – piirile.

Tevere jõe vasakul kaldal asub vana kesklinn. Rooma on kunsti- ja
arhitektuurimälestiste rikas. Ühtset ärikeskust Roomal ei ole, enamik
ettevõtteid, panku ja riigiasutusi asub Tevere paremal kaldal. Rooma on Milano
järel äri- ja tööstuslinnana Itaalias teisel kohal.

Rooma kohal voolab Tevere laias orus järskude kallaste vahel, mis on
külgorgudega küngasteks jaotatud. Neist küngastest seisab kõige rohkem eraldi
Palatinuse küngas, mida orunõlvadega ühendab vaid madal Velia seljak.

Arheoloogide andmeil tekkis pidev asustus Rooma kohal 10.–9. sajandil eKr
Palatinuse ja Kvirinaali künkal. Neis elasid latiinid ja sabiinid. Hiljem
tekkisid asulad teistele Rooma piires asuvatele küngastele Esquilinusele ja
Viminalisele. Linn kujunes välja etruskide mõjul künkaasulate järkjärgulise
ühinemise järel umbes 7. sajandi lõpuks eKr. Tekkinud asulat nimetati ka Seitsme
Künka linnaks ehk Septimontiumiks.

Legendi järgi valitsesid Roomat kõigepealt 7 kuningat, kellest esimene oli
Romulus. Arvatavasti olid neist 4 esimest pelgalt legendaarsed. Viimased 3
kuningat olid etruski päritolu Tarquiniused. Kuningate ajajärgul asendus
sugukondlik kord varase klassiühiskonna, orjandusliku korraga. Eelviimane
kuningas Servius Tullius jagas kõik relvakandmisvõimelised roomlased varanduse
põhjal 5 klassi ja sellest ajast ei määranud roomlase seisundit enam sugukondlik
kuuluvus, vaid varanduslik seisund. Servius Tullius laskis rajada ka esimese
linnamüüri.

Pärimuse põhjal kukutati kuningriik 510 eKr ja kehtestati vabariik. Kuninga
sõjaline võim läks konsulitele ja poliitiline võim senatile, mille moodustasid
patriitsid ja magistraadid. Poliitilised õigused saavutas ka pleebs ja rikkad
plebeid ühinesid patriitsidega senatiaristokraatiaks, mis pidas riigiameteid.

Edukate sõdade ja osava diplomaatia tõttu asus Rooma liitriigi etteotsa, mis I
Puunia sõja alguseks 264 eKr hõlmas terve Itaalia. Edukate sõdade (Puunia sõjad
ja Makedoonia–Rooma sõda) tulemusena sai Roomast maailmariik. Rooma kujunes
Vahemere maade kaubanduskeskuseks ja Rooma denaar sai ametlikuks käibemündiks.
Pärast Liitlassõda 90–88 eKr said kõik vabad itaalikud Rooma kodaniku õigused ja
Antoniuse koodeks andis 212 pKr need õigused kõigile impeeriumi vabadele
kodanikele.

Vilgas ehitustegevus toimus 1. sajandil eKr Sulla ja Caesari ajal. 64. aastal
keiser Nero ajal põles Rooma peaaegu täielikult maha. Pärast seda ehitati linn
impeeriumi poliitilise, kultuurilise ja kaubanduskeskusena eriti luksuslikuks ja
suurejooneliseks. Aurelianus laskis Rooma ümbritseda vanast suurema, 19 km
pikkuse müüriga kaitseks barbarite vastu.

Rooma kaotas suure osa oma tähtsusest 330, kui impeeriumi pealinnaks sai
Konstantinoopol, mida hakati nimetama Uueks Roomaks, ja 404, kui Lääne-Rooma
keisrite residentsiks sai Ravenna. 410 purustasid ja rüüstasid Rooma
läänegoodid, 455 vandaalid. 476 varises Lääne-Rooma riik lõplikult kokku.

493. aastast kuulus Rooma idagootidele, 552. aastast Bütsantsile. 756. aastal
sai Roomast Kirikuriigi pealinn ja oli seda Kirikuriigi likvideerimiseni 1870.

Renessansiajal 15.–16. sajandil puhkes Rooma taas õitsele. Siin tegutsesid ja
jätsid oma jälje Bramante, Michelangelo, Raffael jt. kunstnikud.

Itaalia sõdade, Cognaci liiga sõja ajal 1527. aastal rüüstas linna Saksa-Rooma
riigi valitseja Karl V väed.

Alates 1871. aastast on Rooma ühendatud Itaalia pealinn. Itaalia Vabariigi
pealinn on Rooma aastast 1946.

Rooma on kunsti- ja arhitektuurimälestiste poolest maailma rikkamaid linnu, mida
külastab igal aastal üle kolme miljoni turisti. 2007. aastal oli Rooma
külastatavuselt maailma 11. ja Euroopa Liidus 3. linn. Kirikuid on kokku umbes
500. Roomat läbival Tevere jõel on 21 silda, vasakul kaldal asub ehitus- ja
kultuurimälestiste poolest rikas vana kesklinn. Selle lõunaosas asuvad antiikaja
suurim väljak Forum Romanum, Rooma Panteon ehk "kõigi jumalate tempel",
Colosseum, mis kunagi mahutas üle 80 000 pealtvaataja, Caracalla termid, Tituse
võidukaar ja Aemiliuse sild.

Jõe paremal kaldal Monte Vaticano künkal asub linnriik Vatikan. 2,6 km pikkusest
riigipiirist moodustab suurema osa müür. Vähem kui poole ruutkilomeetri suurune
Vatikan hõlmab paavsti eluruumid, kuulsa Peetri katedraali, muuseume,
raamatukogu, observatooriumi ning paarkümmend õue ja aeda. Seal asub Euroopa üks
kuulsamaid muuseume Vatikani Muuseum, kus on 15. sajandil Raffaeli maalitud
freskodega, Pinakoteek (kunstigalerii). Roomas on ka Michelangelo laemaalidega
Sixtuse kabel.

Rooma kirikutest on kuulsad erinevate arhitektuuristiilide poolest tuntud Santa
Maria Maggiore basiilika – Rooma peakirik, mis ülistab Püha Neitsi Maarjat, San
Giovanni in Laterano – esimene Rooma katedraal ja, nagu ütleb pealkiri
fassaadil: "linna ja maailma kõikide kirikute ema" – keiser Constantinus Suure
poolt apostel Pauluse auks püstitatud Püha Pauluse kirik.

Rooma kuulsamate vaatamisväärsuste hulgas on Trevi väljak ja Trevi purskkaev,
mis on Rooma kõige kõrgem purskkaev, Hispaania väljak ja trepp, linna ilusaim
barokkstiilis Navona väljak Bernini loodud Fontana dei Quattro Fiumi
purskkaevuga ja Santa Agnese in Agone kirik.



https://et.wikipedia.org/wiki/Rh%C3%B4ne

Rhône [roon] (prantsuse Le Rhône; saksa Rhone; valsi Rotten; itaalia Rodano;
arpitani Rôno, oksitaani Ròse ) on jõgi Šveitsi lääneosas ja Prantsusmaa
kaguosas.

Rhône algab Alpidest Rhône'i liustikust 1753 meetri kõrgusel. Jõe pikkus on 812
km ja valgla 100 200 km². Valgla piir on ühtlasi Itaalia piiriks Šveitsi ja
Prantsusmaaga.

Ülemjooksul voolab ta läbi Valais' kantoni nõgusid ja kuristikke mööda. Jõest
põhja jäävad Berni Alpid, kagusse Leponti Alpid, lõunasse Penniini Alpid ja
edelasse (Genfi järvest lõunasse) Chahlais. Jõest põhja poole jäävad 4274 m
kõrgune Finsreraarhorn, 4158 m kõrgune Weisshorn ja 3248 m kõrgune Wildhorn,
lõunasse jäävad 4545 m kõrgune Dom ja 4506 m kõrgune Weisshorn. Alguses voolab
jõgi edelasse, läbib Brigi, seejärel suubub temasse vasakult ülemjooksu suurim
lisajõgi Visp. Rhône voolab läbi Sierre'i ja kantoni keskuse Sioni, pöördub
Martigny linnas loodesse, voolab läbi Montney ja suubub Genfi järve, kust väljub
Genfis. Suurimad Genfi järve kaldal olevad asulad on Vaud' kantoni keskus
Lausanne ja Genfi kantoni keskus Genf.

Keskjooksul voolab Rhône kuristikke pidi läbi Juura mägede, olles piiriks põhja
jääva Juura ja lõunasse jääva Savoie vahel. Alguses voolab ta edelasse,
Bellegarde-sur-Valsenne'is pöördub lõunasse, pärast möödumist Bourget' järvest
edelasse, siis järsult loodesse ja enne parempoolse lisajõe Aini suuet läände.
Rhône läbib Villeurbanne'i ja ühineb Lyonis oma suurima parempoolse lisajõe
Saône'iga.

Lyonis muudab Rhône voolusuunda ja suundub lõunasse. Laiad nõod vahelduvad
kuristikega, mis on siiski võrdlemisi laiad. Rhône möödub Vienne'ist,
Roussillonist ja Tournon-sur-Rhône'ist, siis suubub temasse vasakult Isére ja
jõgi jõuab Valence'i. Järgmisena suubub Rhône'i paremalt Eyrieux ja vasakult
Drôme, mille suudme lähedal asub Livron-sur-Drôme. Jõgi möödub Montélimarist, Le
Tellist, Pierrelatte'ist ja Bourg-Saint-Andéolist. Siiamaale oli Rhône voolanud
Rhône-Alpesi provintsis, kuid seal ületab ta provintsi piiri ja kuni suudmeni
kulgeb jõge mööda idapoolse provintsi Provence-Alpes-Côte d'Azuri ja läänepoolse
provintsi Languedoc-Roussilloni piir (Roussillon ise jääb provintsist
väljapoole). Siis möödub jõgi Pont-Saint-Esprit'st, kus temasse suubub paremalt
Ardèche'i jõgi. Seejärel suubub Rhône'i vasakult Avgues, mille suudme lähedal
asub Orange. Avignonis suubub temasse vasakult Durance ja sealt algab juba
suudmeala. Jõkke suubub paremalt Gard ning Rhône ise suubub pärast Beaucaire'i,
Tarasconi ja Arles'i läbimist Vahemerre, moodustades delta.

Rhône pole Prantsusmaa pikim jõgi, küll aga kõige veerohkem. Tema keskmine
vooluhulk suudmes on 1800 m³/s, mis on 48. kohal maailmas. Rängad vihmad ja
kevadine lumesulavesi võivad vooluhulka veelgi suurendada, näiteks 1994. aasta
jaanuaris mõõdeti jõe vooluhulgaks 11 000 m³/s. Genfi järve suubumisel on jõe
vooluhulk 570 m³/s.

Juba antiikajal oli Rhône oluline liiklustee. Jõe ääres asuvad linnad on sageli
juba antiikajal asutatud, nende seas Arles (tollal Arelate) ja Lyon (tollal
Rooma provintsi Gallia Lugdunensise keskus Lugdunum). Mööda jõge kulges
kaubatee, mis lõppes Marseille's (algselt kreeka koloonia Massalia). Seda mööda
transporditi merevaiku ja tina. Rhône'i nimi oli kreeka keeles Rhodanos ja
ladina keeles Rhodanus. Hästi tuntud olid ka Rhône'i vasakpoolsed lisajõed Isére
(antiikajal Isara) ja Durance (antiikajal Druentia).

Rhône on laevatatav suudmest kuni Lyonini. Antiikajal kulus selleks reisiks kolm
nädalat, tänapäeval läbivad mootorsõidukid selle kolme päevaga. 1829–1952
sõitsid jõel aurikud, mis allavoolu suutsid Lyonist Arles'i koguni ühe päevaga
sõita. Kuid ülesvoole sõitmist takistab kiire vool, mis sageli ulatub 10
km/h-ni.

1948 käivitas Prantsusmaa valitsus programmi, millega rajati Rhône'ile paisude
ja hüdroelektrijaamade süsteem. Iga paisu juurde kuulub lüüs, mille abil
veesõidukeid kõrgemale tõstetakse. Hüdroelektrijaamu on Rhône'il 10 ja nende
abil toodetakse üle 7% Prantsusmaa elektritoodangust.



https://et.wikipedia.org/wiki/P%C3%B5rniklased

Põrniklased (Scarabaeidae) on putukate sugukond mardikaliste seltsist. Eestis
leidub üle 70 liigi põrniklasi. Tuntumad neist on puude ja rohttaimede juuri
kahjustavate vastsetega harilik maipõrnikas, õitel sageli kohatav kuldpõrnikas
(Cetonia aurata), metallpõrnikas ja ninasarvikpõrnikas. Aedades on tavalise
kahjurina tuntud aiapõrnikas (Phyllopertha horticola).

Põrniklased on mitmesuguse suurusega (2–41 mm), jässakad, lameljate tundlatega
mardikad. Paljudel on pea eesosa sahataoliselt laienenud. Jalad on võimsad,
sääred ja reied on laienenud ning ogadega varustatud. Peale ronimise on
sellistel jalgadel ka kaevamise funktsioon. Põrnikad peavad vähemalt mõnel
eluperioodil mullas endale käike rajama. Mõni veedab pea kogu elu kõdus.
Ronimiseks kasutavad nad võrdlemisi väikeseid käppasid ja küüniseid. Mullas
elavad põrniklased on enamuses tumedad, ka süsimustad. Õitel toituvad põrnikad
on värvikamad.

Valmikud toituvad peamiselt taimede lehtedest ja õitest, lendavad enamasti
juunis-juulis. Põrniklaste vastsed on valged, paksud, kõvera kehaga tõugud ehk
konud, kes elavad mullas, kõdupuidus ja sõnnikus, mõned isegi sipelgapesades.
Sitikate valmikud ja vastsed elavad mullas või sõnnikus ja toituvad peamiselt
loomade väljaheidetest. Teiste põrniklaste valmikute menüüsse kuuluvad ka
taimede maapealsed osad – noored võrsed, lehed ja õied. Nende vastsed elavad
mullas ja toituvad kõdust, huumusest ja taimede juurtest. Põrniklaste areng
kestab sageli mitu aastat.



https://et.wikipedia.org/wiki/Ohtu_m%C3%B5is

Ohtu mõis (saksa Ocht) oli rüütlimõis Keila kihelkonnas Harjumaal. Tänapäeval
jääb kunagine mõis Keila valla territooriumile Harju maakonnas.

Ohtu mõis rajati 17. sajandi algul. Nime sai see Ohtu vabatalu järgi (Ochter,
1534). Rootsi võimu ajal läänistati mõis Nils Jönsson Krämerile.

18. sajandi alguses kuulus mõis Rötgert Johann von Wrangellile, kelle käest läks
see 1720. aastatel Otto Wilhelm von Harpe valdusse. 1760. aastatel omandas mõisa
Christoph Heinrich von Kursell, kes lasi mõisakompleksi esinduslikult välja
ehitada. 1793. aastal läks mõis Meyendorffidele.

Viimane võõrandamiseelne Ohtu mõisnik oli Gottlieb von Meyendorff, kes lahkus
oma perega Eestist 1918. aastal ja suri Dresdenis 1923. aastal.

Barokkstiilis kahekorruseline härrastemaja valmis 1769. aastal. Hoone fassaadi
ilmestavad liseenid ja keskosa kohal paikneb kolmnurkfrontoon. Barokse mulje
jätavad hoone kõrge kelpkatus ja väikeste ruutudega aknad.

3. novembril 1920 kolis endise Ohtu mõisa härrastemajja kool, mis enne oli
tegutsenud Kuusiku talus.

Kool töötas endises mõisahoones 1971. aastani (mõningatel andmetel ka 1973.
aastani).

1990. aastateks oli härrastemaja üsna lagunenud. Kuigi vahepeal sai mõis uue
katuse, oli see kahjuks vaskplekist, mistõttu langes metallivaraste saagiks.
Seega jätkus vihmavee hävitav mõju.

2000. aastate esimesel poolel läks mõisakompleks eraomandisse. Seejärel on
peahoone väljast ja osaliselt ka seest restaureeritud. Avalikkusele on
mõisakompleks avatud – seal korraldatakse nii kulinaarseid ettevõtmisi kui ka
kultuuriüritusi.



https://et.wikipedia.org/wiki/Nisu

Nisu (Triticum) on kõrreliselaadsete seltsi kõrreliste sugukonda kuuluv taimede
perekond. Selle liike kasvatatakse üle maailma kultuurtaimena.

Nisu on sööda - ja toiduteravili. Kasvatatakse saia ja leiva küpsetamiseks.
Nisust valmistatakse teisigi jahutooteid, sealhulgas makarone ja kooke. Nisust
valmistatakse ka mitmesuguseid alkohoolseid jooke alates õllest kuni viinani.
Viimasel ajal on nisu hakatud kasutama biokütusena.

Nisu kasutatakse ka loomasöödaks. Õlgi kasutatakse punumistöödel ja alates
pronksiajast kuni 19. sajandini oli see levinud katusekattematerjal.

Liikidest umbes pooli kasvatatakse teravilja saamiseks. Kultiveeritavad
nisuliigid jaotatakse paljasteralisteks ja sõkalteralisteks, millest tähtsamad
on paljasteralised, kuna nende terad vabanevad kergemini sõkaldest. Tähtsaimad
liigid on harilik nisu (toodangumaht moodustab üle 90% maailmas kasvatavast
nisukogusest) ja kõva nisu.

Hiljutised botaanilised, geneetilised ja arheoloogilised uuringud tõid välja
väikese teraviljakasvatuse tuumikala Eufrati ja Tigrise ülemjooksul (Süüria
põhjaosa ja Türgi kaguosa).

Nisu oli juba vanaajal tähtsaim leivavili . Tema kultiveerimine hakkas levima
väljapoole Viljakat poolkuud umbes 10 tuhat aastat tagasi. Ta jõudis Kreekasse,
Küprosele ja Indiasse umbes 6500 eKr, Egiptusesse pisut pärast 6000 eKr ning
Saksamaale ja Hispaaniasse 5000 eKr. Inglismaale ja Skandinaaviasse jõudis ta
3000 eKr ja Hiinasse 2000 eKr

Vana-Kreekas oli nisu pühendatud maaviljelusjumalannale Demeterile. Müütide
järgi pärines nisu Sitsiiliast Henna nurmedelt. Theophrastos kirjeldas ohtelist
suvinisu, millest hiljem aretati talinisu. Vilja kasutati toiduks harilikult
jahvatatult, mõnikord ka teradena. Kreeka ei suutnud ise oma viljavajadust
rahuldada ning sellepärast veeti seda Sitsiiliast ja Musta mere äärest sisse,
vahetades seda eeskätt keraamika vastu.

Vana-Roomale piisas algul Itaalias kasvatatud nisust. Hiljem veeti seda ka
sisse: Sitsiiliast ja eriti Egiptusest.

Viljasaagi suurendamiseks on tehtud palju leiutisi. Üks esimesi neist oli
kündmine, mis leiutati umbes 3000 eKr ja toimus peamiselt hobuse abil. 18.
sajandil leiutati seemnesõelad, mille abil oli võimalik seemneid suuruse järgi
sortida. Nii sai seemneviljaks valida kõige suuremad seemned. 19. sajandil
leiutati viljalõikusmasinad, mis oluliselt vähendasid vilja koristamiseks kuluva
tööjõu hulka. 19. sajandil leiutati ka künnimasinad, mis suutsid rohkem tööd
teha kui hobused. Välja on töötatud ka väetisi, mis taimedele täiendavaid
toitaineid annavad.

Viimasel sajandil on nisu saagikuses toimunud hüppeline kasv. Keskaegsel
Inglismaal pidid talupojad veerandi saagist uueks seemneks kõrvale panema. 1999.
aastal läks uueks seemneks üksnes 6% saagist. Selle põhjuseks oli niihästi
säilitustingimuste paranemine, saagi suurenemine kui seemnete idanemisvõime
paranemine.

20. sajandil on maailma nisutoodang viiekordistunud. Kuni 1955. aastani olid
selleks peamiselt ekspansiivsed põhjused ehk nisu külvipinna laiendamine, kuid
alates 1955. aastast on nisu saagikus kümnekordistunud, mis võimaldab isegi
väiksemalt külvipinnalt suuremaid saake saada.

Tänapäeval ei suuda paljud nisusordid inimese abita püsima jääda. Metsikul nisul
varisesid seemned pärast küpsemist viljapeast ise välja. Kodustamise käigus
püüti sellest omadusest lahti saada, et võimalikult vähe teri kaotsi läheks.
Selle tulemusena tänapäevastel nisusortidel terad ise viljapeast õieti välja ei
kukugi, mistõttu nad ei ole võimelised ise paljunema.

Narmasjuurestik areneb 3–4 idujuurest. Kõrre pikkus on tavaliselt 60–80 cm.
Lehtedel on lehetupp, lehelaba ja karvased kõrvakesed. Õisikul on pea, lüliline
peatelg ja pähikud on kahe liblega, 3–5 õit välis- ja sisesõkal, õitel on emakas
ja 3 tolmukat. Viljadeks on paljasteralised terad.

Metsik nisu on diploidse kromosoomistikuga. Sellest aretatud liigid ja sordid on
üldiselt suurema kromosoomide arvuga, tetraploidsed ja heksaploidsed.

2010. aastal anti teada nisu genoomi sekveneerimisest. Kuna see on tohutult suur
ja koosneb 17 miljardist aluspaarist (inimese genoom koosneb natuke enam kui 3
miljardist aluspaarist), siis on nisu seetõttu tähtsamate toidutaimede seas
viimane, mille genoom järjestada õnnestus.

Nisu kvaliteedi üks tähtsaimaid näitajaid on kleepevalgu ehk teraliimi
moodustavate valkude (peamiselt gliadiini ja gluteiini) sisaldus. Mida suurem on
teraliimi hulk nisujahus ja selle elastsus, seda paremad on pagaritoodete
küpsetusomadused. Kleepevalgu kogus jahus sõltub omakorda teravilja sordist.
Eestis kasvatatud nisuterad sisaldavad keskmiselt 66% tärklist, 2,9% suhkruid,
9,9% kiudaineid, 15% valke, 2,3% lipiide, 1,95% toiteelemente ja 14% vett.

Hariliku nisu idude toiteväärtus ja biokeemiline koostis on toodud
alljärgnevates tabelites.

Nisust leitav gluteen tekitab nisu söövatel ja tsöliaakia suhtes allergilistel
inimestel allergiat. Tsöliaakia suhtes mitte allergilised inimesed tunnevad
gluteeni või nisu suhtes tundlikkust. 1000st üks inimene võib põdeda nisu
allergiat ning nisu suhtes tundlike on veel rohkem. Arstid soovitavad nisu
suhtes allergilistel inimestel vältida gluteeni sisaldavat toidu. Kuna sellise
toitumisviisi mõjud pole päris selged, siis soovitavad nad iga aasta korra
proovida gluteeni sisaldavat toitu, et näha keha reageeringut. Nisu on kasulik
selles sisalduvate mikrotoitainete tõttu.

Tänapäeval kuulub nisu koos riisi, maisi ja kartuliga maailma kõige tähtsamate
kultuurtaimede hulka. Nisu kasvatatakse 67° põhjalaiusest (Norra, Soome,
Venemaa) kuni 45° lõunalaiuseni (Argentina, Tšiili). Nisu moodustab umbes 30%
kogu maailma teraviljasaagist ja on väga oluline valguallikas.

2012. aastal toodeti maailmas 671,5 miljonit tonni nisu, millega on see
kolmandal kohal (maisi ja riisi järel). Nisupõldude kogupindala oli 217,3
miljonit hektarit. 90–95% nisu kogutoodangust moodustab harilik nisu, millele
järgneb kõva nisu (Triticum durum).

1999. aastal tarbiti maailmas 101 kg nisu iga inimese kohta. Kõige suurem oli
see näitaja Taanis (623 kg inimese kohta), aga enamus, 81% sellest läks
loomasöödaks.

Tavaliselt kasvatatakse nisu merepinna kõrgusest kuni 3000 m kõrguseni, kuid
Tiibetis võib nisupõldude kõrgus olla kuni 4570 m. Nisu kasvatamisel on
kasvuperioodi optimaalne õhutemperatuur ligi 25° C. Erinevad liigid ja sordid
kasvavad õhutemperatuuridel alates 3–4° C (talinisu) kuni 30–32° C (suvinisu).
Nisu võib kasvatada seal, kus aastane sademete hulk on vahemikus 250–1750 mm.
Kasvuperioodil on taimedele oluline piisava niiskuse olemasolu, liigne niiskus
muudab taimed haigustele vastuvõtlikuks ning saagikus väheneb oluliselt.
Nisusaagi koristusaeg on lõunapoolkeral tavaliselt oktoobrist jaanuarini ning
põhjapoolkeral aprillist septembrini. Kasvukohas eelistab nisu parasniisket
viljakat mulda, mille pH on suurem kui 5,0.

Kuigi suurem osa kasvatatud nisust tarbitakse tootjariigis, läheb ligi 20%
toodangust ekspordiks. Suurimad nisu eksportijad olid 2011. aastal USA (32,8
miljonit tonni), Prantsusmaa (20,3), Kanada (16,3), Austraalia (17,7) ja Venemaa
(15,2). Suurimad importijad olid Egiptus (9,8 miljonit tonni), Alžeeria (7,4),
Jaapan (6,2), Itaalia (7,3) ja Brasiilia (5,7).

Eestis kasvatatakse nisu alates teisest aastatuhandest eKr ning tänapäeval
kasvatatakse meil nisu ja otra teraviljadest kõige rohkem. 2010. aastal toodeti
Eestis 338 500 tonni nisu, mis vähenes eelmise aastaga võrreldes 1,2%.
Nisutoodang moodustas teraviljade kogutoodangust 45,2%. Nisule järgnesid 297 300
tonniga oder, 61 300 tonniga kaer ja 29 500 tonniga rukis. Talinisu kasvatati 40
800 hektaril ja selle saagikus oli 3022 kg/ha, suvinisu vastavad näitajad olid
81 000 ha ja 2736 kg/ha. Viimastel aastatel on nisukasvatamine oluliselt
laienenud: 1988. aastal oli nisupõldude külvipinna suuruseks vaid 12 100 ha, mis
on ligi kümme korda vähem kui aastal 2010. 2014. aastal oli kogu Eesti nisusaak
juba 615 500 tonni ja saagikus 3988 kg/ha.



https://et.wikipedia.org/wiki/Mustr%C3%A4stas

Musträstas (Turdus merula) on rästaslaste sugukonda rästa perekonda kuuluv lind.

Musträstas on levinud Euroopas ja Loode-Aafrikas, Väike- ja Kesk-Aasias,
Põhja-Indias ja Lõuna-Hiinas. Võõrliigina on ta sisse toodud Kagu-Austraaliasse
ja Uus-Meremaale. Eestis on musträstas tavaline, kuid väikesearvuline haudelind,
kes elab pigem Lääne-Eestis ja linnades. Levila suuremas osas on ta paigalind,
põhjas esineb rännet. Eestis on musträstas pigem rändlind, kuid osa jääb talveks
paigale. Eestis hinnatakse musträsta pesitsusaegset arvukust 300 000 - 400 000
paarile, talvist arvukust 5000 - 10 000 isendile .

Musträstas on umbes hallrästa suurune. Isaslind on süsimusta sulestiku, kollase
silmarõnga, kollase noka ja tumepruunide jalgadega (esimesel talvel on isased
tumeda nokaga). Emaslinnud on valdavalt pruunisulelised, valkja kurgualuse ja
ookrivärvi tumedatähnilise rinnaga. Noorlinnud sarnanevad emastega, kuid on
heledamad ja kirjumad.

Musträstad toituvad selgrootutest, marjadest ja seemnetest; sealjuures suudavad
musträstad rästastest ainsana jalgadega maad siblida, et hankida toitu
pinnasest. Maapinnal liigub musträstas hüpeldes.

Musträstas rajab pesa maapinnale või madalale kännutüükale. Ta elab varjatumalt
ja puutub vähem silma. Rohkem on kuulda tema laulu, mis meenutab laulurästa oma,
aga on sellest aeglasem ja melanhoolsem.

Musträstas ei pelga inimtegevust. Ta elutseb parkides, kalmistutel ja isegi
tänavatel. Linnades on ta paigalind ja vahel isegi pesitseb talvel. Näiteks
leiti kord jaanuaris musträsta poegadega pesa suure kaupluse neoonsildil
Berliinis.

Talve lõppedes laulavad isased keerukalt ja kaunikõlaliselt. Iga isendi laul on
erinev ja tõendab, et vanemate lindude repertuaar on etem kui nooremate
suguvendade oma. Külm ilm tõkestab laulmist, vähemasti varajasel kevadajal, mahe
ja niiske ilm hoogustab seda. Haudumise ajal jõuab laul haripunkti ja seda võib
siis kuulda varajasest õhtuhämarikust kuni hilise koidikuni.

Musträsta keskmine eluiga on 2,4 aastat. Rõngastamise andmetel elas kõige vanem
musträstas 21 aastat ja 10 kuud.

Paar otsib pesitsemiseks sobiva koha tihnikus või põõsas. Sealjuures eelistab ta
igihaljaid või okkalisi taimi, näiteks astelpaju, luuderohi, viirpuu, kuslapuu
ja toomingas.

Emane ehitab rohust ja teistest taimedest kena kausja pesa, mille ta kindlustab
muda ja mudaste lehtedega. Ta muneb 3–5, tavaliselt 4 sinakasrohelist
punakaspruunide tähnidega muna, mis on 2,9×2,1 cm suured ja kaaluvad 7,2 g,
millest 6% on munakoor. Lõuna-Indias on munad kahvatumad kui Euroopas.

Emane haub 12–14 päeva. Pojad sünnivad pimedate ja täiesti paljastena. Poegi
toidavad ja pesast eemaldavad räppetompe mõlemad vanemad. Pojad lennuvõimestuvad
10–19, keskmiselt 13,6 päeva vanuselt. Pärast pesast lahkumist toidavad vanemad
neid veel kuni 3 nädalat. Kui emane hakkab looma teist kurna, jätkab isane
üksinda esimese kurna poegade toitmist. Teine kurn on üsna tavaline ja kui
esimene läks korda, siis muneb emane teise kurna samasse pessa kuhu esimesegi.
Levila lõunaosas võib esineda kolmaski kurn.

Mägedes elaval alamliigil T. maximus on lühem pesitsushooaeg ja seetõttu vähem
kurnasid. Pesas on ka vähem mune (2–4, keskmiselt 2,86), aga munad on suuremad.
Haudeperiood on pisut lühem, 12–13 päeva, kuid poegade pesast lahkumiseni kulub
rohkem aega, 16–18 päeva.

Musträsta peamine looduslik vaenlane on kass. Neid kütivad võimaluse korral ka
rebased ja röövlinnud, näiteks haukad. Mune varastavad vareslased, näiteks
harakas ja pasknäär. Siiski pole märgata, et looduslikud vaenlased musträsta
arvukust oluliselt mõjutaksid.

Mõnikord muneb musträsta pessa kägu. Kägude mõju musträstaste arvukusele on
tühine, sest musträstad tunnevad üldiselt võõra muna ära ja viskavad selle
pesast välja. Uus-Meremaal, kus elab maoori koelkägu Urodynamis taitensis, on
musträstad sisse viidud juba 130 aastat tagasi, kuid sealsetel musträstastel on
ikka säilinud võime võõraid mune ära tunda ja kalduvus need pesast välja visata.

Nagu teistel värvulistel, on ka musträstastel sageli siseparasiite, kõige
sagedamini perekondadest Isospora ja Capillaria. Üle 80% musträstastest on
nakatunud siseparasiitidega.

Musträstad veedavad palju aega maapinnal toitu otsides ja seal võivad nad saada
välisparasiite, nimelt puuke. Puugid kinnituvad kõige sagedamini musträsta pea
külge. Prantsusmaal leiti, et maal elavatest musträstastest 74%-l on perekonda
Ixodes kuuluv puuk, aga linnas elavatest kõigest 2%-l. See tuleb osalt sellest,
et maapiirkondades on puukide vaheperemehed, näiteks rebased, hirved ja karud,
märksa arvukamad kui linnades. On täheldatud, et puugid levitavad musträstastele
borrelioosi, aga musträstad peavad sellele üsna hästi vastu, välja arvatud
varakevadel, kui nad on pikast rändest kurnatud.



https://et.wikipedia.org/wiki/Mihkel_Raud

Mihkel Raud (sündinud 18. jaanuaril 1969 Tallinnas) on eesti laulja, kitarrist,
endine poliitik, ajakirjanik ja kirjanik. Ta oli XIII Riigikogu liige.

Raud on mänginud kitarri ansamblites Golem, Metallist, Kulo, Singer Vinger,
Ba-Bach, Mr. Lawrence ja Lenna.

Raud juhtis koos Tuuli Kochiga TV3-s saadet "Koosolek", mis lõpetati 2005.
aastal. Lapsena mängis Raud filmides "Keskpäev" (1981) ja " Nukitsamees" (1981).

Ta on telekonkursi "Eesti otsib superstaari" üks kolmest kohtunikust ja on
juhtinud telesaatesarja "7 vaprat" (ETV).

Ta oli TV3 neljapäevaõhtuse jutusaate "Värske Ekspress" saatejuht alates 2008.
aasta septembrist kaks hooaega. Saates intervjueeris ta värske Eesti Ekspressi
juhtlugude kangelasi ja kuumade teemadega seotud külalisi. 2010. aasta
septembrist alates on ta samal kanalil saate "Kolmeraudne" saatejuht.

24. oktoobril 2008 ilmus tema autobiograafia "Musta pori näkku", milles kujutab
naturalistlikult rokkansamblites mängimise aega 1980. aastatel. Teost on saatnud
ülisuur müügiedu: paari kuuga on seda ostetud üle 30 000 eksemplari.[viide?]2010
ilmus põnevusromaan "Sinine on sinu taevas".

Ta kandideeris 2015. aasta Riigikogu valimistel Tartu linnas ja kogus 3227 häält
ning pääses sellega Riigikogu XIII koosseisu. Ta avaldas soovi asuda tööle
kultuuri- ja hariduskomisjonis.

7. juunil 2016 teatas Mihkel Raud, et lahkub nii Riigikogust kui ka poliitikast,
tuues põhjuseks ebaõnnestumise poliitikuna.

Mihkel on kirjanike Aino Perviku ja Eno Raua poeg. Kirjanik ja japanoloog Rein
Raud on tema vend, kunstnik Piret Raud tema õde.

7. juulil 2007 abiellus ta Pärle Seppinguga, kes töötas sel ajal Pindi
Kinnisvaras osakonnajuhatajana ja valiti 2006. aasta parimaks maakleriks.
Kummalegi oli see teine abielu ja kummalgi on esimesest abielust poeg.. Abielu
lahutati augustis 2012.



https://et.wikipedia.org/wiki/Kitarr

Kitarr on kromaatiline keelpill. Enamasti on kitarril 6 keelt, kuid leidub ka
teistsuguse keelte arvuga pille. Tavapärase mänguviisi korral mängitakse kitarri
ühe käe sõrmedega sõrmlaual keeli alla vajutades ning teise käega keeli
sõrmitsedes või plektroniga tõmmates. Valmistatakse vasaku- ja paremakäeliste
pille, mille erinevus seisneb selles, et on niiöelda "peeglis".

Kitarr koosneb kerest ning selle külge kinnituvast kaelast. Kere küljes on roop,
mille külge kinnitatakse keeled. Roobist kaela suunas, või roobil asub alumine
sadul, millele keeled toetuvad. Kaelal asetsev sõrmlaud on tavaliselt
astmetraatide ehk krihvide abil jaotatud astmeteks, mille täpne arv sõltub
kitarri mudelist, samas valmistatakse ka astmetraatideta nn fretless-kitarre.
Kaelaga on ühendatud kitarri pea, kus asuvad pingutid, mille abil toimub kitarri
häälestamine. Kitarri pea ja kaela ühenduskohal asub keelte asendit fikseeriv
ülemine sadul.

Akustilistel ja elektroakustilistel kitarridel täidab kere ühtlasi kõlakasti
funktsiooni. Heli väljub kere kaanel asuva kõlaava kaudu. Elektroakustilistel
kitarridel on lisaks kõlakastile ka vähemalt üks helipea. Elektrikitarril
kõlakast puudub. Heli tekitatakse keelte alla paigutatud helipeade abil. Sageli
võib elektrikitarridel küljes olla roobi liigutamist võimaldav kang, mille abil
tekitatakse tremolo ja vibrato-efekt. Samuti on osadel elektrikitarridel
peenhäälestussüsteem, millega lukustakse keeled ülemisel sadulal pärast
häälestamist, (peen)häälestamine toimub spetsiaalsete poltide abil alumisel
sadulal. Peenhäälestussüsteem võimaldab hoida pilli hääles hoolimata keeltele
suurt pinget andvate kangitehnikatele (kangiga on võimalik lasta keeled hetkega
lõdvaks või näiteks venitada keeli mitme tooni võrra kõrgemaks.

Tänapäeval on kitarr üks maailmas enam levinud ja populaarsemaid pille, mistõttu
leiab kasutamist väga paljudes muusikastiilides. Kitarr on rockmuusika ja bluusi
peamine muusikainstrument.

Kitarrid jaotatakse akustilisteks, elektroakustilisteks ning elektrikitarrideks.
Akustilise kitarri puhul tekib heli keelte ja kõlakasti resoneerivast
võnkumisest. Elektrikitarris kasutatakse üht või enamat helipead, mis suunavad
nende magnetväljas võnkuvate keelte tekitatud nõrga indutseeritud elektrivoolu
edasi võimendisse, kust see kõlarisse juhituna helina väljub.

Samas on erinevaid häälestusviise palju ning erinevad stiiliti –
standardhäälestuse kõrval kasutatakse mitmesugused alternatiivsed häälestusi
nagu näiteks kvinthäälestus, üks tõenäoliselt tuntumaid alternatiivseid
häälestusi.

Lisaks tavalistele mänguviisidele kasutatakse kitarri mängimisel ka mitmeid
teisi võtteid: keeli tõmmatakse vasaku käega või hoopis roobi tagant; heli
tekitatakse poognaga keeli tõmmates; keelte tõmbamiseks või sõrmlaua krihvidele
vajutamiseks kasutatakse mitmesuguseid muid vahendeid nagu slide jne. Samuti
võidakse erinevate helide tekitamiseks kitarri tempereerida asetades näiteks
sõrmlaua ja/või keelte vahele erinevaid esemeid. Ilmselt tuntumaid sellelaadsete
tempereeritud kitarride kasutamise poolest on ansambel Sonic Youth.

Mängutehnilise abivahendina on kõige sagedamini kasutusel barreevõti, millega
pilli häälestus transponeeritakse mõne tooni võrra kõrgemaks.

Mõned tuntumatest vasakukäelistest kitarristidest on Paul McCartney, Jimi
Hendrix, Kurt Cobain.

Kitarrisarnased pillid on olnud populaarsed juba vähemalt 5000 aastat. Varaseim
kitarri eellane arvatakse olevat Kesk-Aasiast pärit kitara. Tänapäeva Iraani
aladelt Susast leitud nikerdustes ja kujukestes (pärit ajast 2000–1500 e.m.a.)
võib ära tunda kitarriga sarnanevaid instrumente.

Keskajal olid kasutusel kolme, nelja ja viie keelega kitarrid. Ühel varase
kitarri variandil (Guitarra Morisca), mille tõid Hispaaniasse maurid, oli
ovaalne kõlakast koos paljude kõlaavadega. 15. sajandil tulid moodi nelja
topeltkeelega kitarrid, mis sarnanesid lautoga. 16. sajandil lisati viies
topeltkeel. Selle aja heliloojad kirjutasid muusikat üles peamiselt tablatuuri
vormis. 17. sajandi jooksul oli kitarrimaailma keskus Itaalia, Hispaania
kitarrimeistrite koolkond puhkes õitsele 18. sajandi lõpus, pärast kuuenda keele
lisandumist. 19. sajandil tekkisid muusikutel tänu kommunikatsiooni ja
transpordi arengule võimalused kaugemale reisida ja seetõttu sai kitarr laialt
tuntud pilliks. Kitarrimuusika sai eriti populaarseks Hispaanias. Antonio de
Torres arendas välja hispaania kitarri selle tänapäevasel kujul, mida
iseloomustavad avaram kere, keskosa sügavam sissesopistumine, ühekordsed keeled
topeltkeelte asemel ja häälestusmehhanism pilli peas asendamas puust
häälestuspulki.

Renessansskitarr ehk gittern sarnaneb väikse lauto või kitarriga. See on
suguluses teise keskaegse instrumenti citole'iga (prantsuse diminutiiv sõnast
chitara 'kitara'). Kõvera sirbikujulise peaga pill nikerdati ühest puutükist.
Üks säilinud eksemplar on pärit umbes aastast 1450.

Barokk-kitarr oli kasutusel barokiajastul (u 1600–1750), see oli tänapäevase
kitarri esivanem. Sama mõistet kasutatakse ka tänapäeval valmistatud samas
stiilis pillide kohta. Barokk-kitarr oli väiksem ja kergem kui modernne kitarr,
sooltest keelte ja krihvidega. Tüüpiliselt oli sellel pillil viis topeltkeelt.



https://et.wikipedia.org/wiki/Katoliku_kirik

Katoliku kirik ehk roomakatoliku kirik (eestikeelne ametlik nimi Rooma-Katoliku
Kirik, ladina Sancta Romana Ecclesia 'Püha Rooma Kirik') on maailma suurim
kristlik kirik (üle 1,2 miljardi liikme). Tegemist on maailma ühe vanima
usuühinguga, mis on mänginud olulist rolli läänemaailma ajaloos. Katoliku kiriku
hierarhia tipus seisab Rooma piiskop, keda nimetatakse ka paavstiks. Kiriku
peamised uskumused on kokku võetud Nikaia usutunnistuses ja apostellikus
usutunnistuses; protestantlikest kirikutest eristab katoliku kirikut eelkõige
seitsme sakramendi ja paavsti ülemvõimu tunnistamine.

Katoliikluse seisukohalt on katoliku kirik ainuõndsakstegev püha asutus ning
Jumalariigi nähtav kehastus maa peal.

1054. aastal toimunud suure kirikulõhe tagajärjel lõhenes ühtne, ortodoksne ja
katoolne kirik õigeusu ja katoliku kirikuks.

Katoliku kiriku pea on Rooma piiskop ehk paavst, keda peetakse Kristuse
asemikuks maa peal. Paavst on ilmeksimatu ametlikes (ex cathedra)
seisukohavõttudes, mis puudutavad moraali ja usku. Ühtlasi on paavst Vatikani
linnriigi pea.

Katoliku kiriku kõrgeim organ on kirikukogu, kuid selle otsused vajavad paavsti
kinnitust. Täidesaatva ning juriidilise organina tegutseb paavsti juures Rooma
kuuria, mille arvukaid ametkondi (kongregatsioone) juhivad kardinalid. Paavsti
surma korral valib kardinalide kolleegium (konklaav) uue kirikupea, kelleks võib
olla iga meessoost isik.

Katoliiklastel on nii nagu õigeusklikelgi seitse sakramenti: ristimise,
konfirmatsiooni, armulaua, abielu, vaimulikuseisuse, meeleparanduse ja haigete
salvimise sakrament. Iga sakrament kannab nähtamatut jumalaarmu, mida nähtavalt
väljendavad märk, žestid ja ettemääratud sõnad.

Oma pühitsemisvõimu (vt sakramentide pühitsemine ja jagamine) annab Katoliku
Kirik vaimulikuametisse pühitsemise sakramendi kaudu edasi preestriseisuse
liikmeile, kes on inimese ja Jumala vahendajad. Ladina riituses on vaimulikule
normiks tsölibaat.

Kiriku haldusliku jaotuse põhiüksus on kogudustest koosnev diötsees ehk
piiskopkond, mida haldab piiskop.

Jumalateenistuse põhivormid on missa, laudes, vesper, vigiilia jt. Nende kõrval
korraldatakse protsessioone, palverännakuid ja muid kombetalitusi.
Jumalateenistusi ja kombetalitusi toimetatakse pidulikult, kasutades liturgilist
riietust, liturgilist muusikat, mitmesugust sümboolikat (näiteks žeste,
liturgilisi värve), pühitsetud vett, pühapilte ja viirukit.



https://et.wikipedia.org/wiki/K%C3%BC%C3%BCslauk

Küüslauk (Allium sativum) on laugu perekonda kuuluv mitmeaastane taime- ja
köögiviljakultuuri liik, mida kasvatatakse harilikult kas ühe- või
kaheaastasena.

Raunkiæri eluvormiliigituses (Christen C. Raunkiær) kuulub küüslauk geofüütide
hulka.

Küüslaugu biosüstemaatika pole päris selge. 1601. aastal kirjeldas Carolus
Clusius küüslauku oma teoses Rariorum plantarium historia ilmselt metslauguna
(Allium scorodoprasum).

Botaanikud Johann Heinrich Friedrich Link ja Johann Christoph Döll väitsid, et
taim on Allium sativumi varieteet ophioscorodon.

Botaanik Heinrich Adolph Schrader andis küüslaugule ladinakeelse teadusliku
nimetuse Allium controversum. Botaanik Eduard August von Regel toetas Schraderi
ettepanekut controversum 'i osas kuid tema arust oli taimeliik sellegi poolest
sativum ja küüslaugutaime nimetus Allium sativum var. controversum.

Helm (1956) kirjeldas küüslaugul kolme teisendit: Allium sativum L. var.
sativum, Allium sativum var. ophioscorodon ja Allium sativum L. var. pekinense
(Prokh).

Cronquisti süsteemis (1981) kuulub küüslauk liilialiste sugukonda laugu
perekonda.

Fülogeneetiliste analüüside ja morfoloogiliste indikaatorite järgi liigitasid
Maas ja Claas (1995) küüslaugutaimed nelja rühma:

Fritsch ja Friesen (2002) jaotasid küüslaugu leviku alusel mitteformaalsetesse
rühmadesse:

APG III süsteemis (2009) kuulub küüslaugutaim asparilaadsete seltsi,
amarülliliste sugukonda.

Küüslauku on püütud liigitada ka õitsvateks (putkuvateks) (Allium sativum var
ophioscorodon) ja mitteõitsvateks (putkumatuteks) küüslaukudeks (Allium sativum
var sativum). Arvatakse, et õitsvad küüslaugud on kujunenud mitteõitsvatest
küüslaukudest.

Ron L. Engeland kirjeldas (1991) 5 tüüpi küüslauke. Wisconsini Ülikooli juures
töötava dr. Phil Simon'i poolt 1993 aastal läbi viidud esialgsed geneetilised
uuringud kinnitasid Engelandi klassifikatsiooni. Engeland on hiljem seda
klassifikatsiooni täiendanud.

Engeland klassifitseerib küüslaugud taime enda, liitsibula ja küüslauguküüne
välisvormi alusel 8. põhirühma: Artichoke-, Asiatic-, Creole-, Porcelain-,
Purple Stripe-, Rocambole-, Silverskin- ja Turban-rühma.

Lisaks liigitatakse Purple Stripe - rühm omakorda allrühmadeks: Purple Stripe,
Mottled ja Glazed. Viimastel aastatel on pakutud lisaks veel ka Middle
Eastern-rühma.

Mõnikord on kataloogides ja kirjanduslikes allikates neid rühmi nimetatud ka
sortideks, kuid botaaniliselt ei loeta need siiski küüslaugusortideks.

Vavilovi (1951) ja Kazakova (1971) arvates pärineb küüslauk Kesk-Aasiast. Tema
esitaimeks looduses on pakutud pikatipulist lauku (Allium longicuspis),
tõenäoliselt on see taim kas küüslaugu metsik eellane või metsik esivanem.

Pikatipuline lauk ja Allium tuncelianum on geneetiliselt identsed küüslauguga
kuid DNA-analüüsi kohaselt ei ole need taimed küüslaugu esivanemad (Block,
2010).

Küüslauk pärineb tõenäoliselt Aasia läänepoolsetelt aladelt ja teda kasvatatakse
kogu maailmas parasvöötmes ja subtroopikas. Küüslaugu looduslikke vorme leidub
tänapäevalgi Põhja-Indias, Altais ja Pamiiri piirkonnas.

Küüslaugutaim kasvab 30–90 cm kõrguseks. Maa-aluseks osaks (ja ka mullas
talvituvaks osaks) on liitsibul, mis koosneb kuivsoomustega ümbritsetud umbes 12
tütar- ehk kõrvalsibulast, mida nimetatakse küüslauguküünteks. Sibul ja küüned
on kaetud väga õhukese valkja membraaniga. Peasibulast lähtuvad torujas vars
ning pikad, kitsad ja nahkjad õhukesed lehed. Terve leheservaga lehed on
10–15 cm pikad ja vastaka asetusega. Putkuvatel sortidel kasvab liitsibula
keskelt välja õisikuvars, mille tipus moodustub kerajas õisik. Õisik ise aga
koosneb väljaarenemata õitest, mis meie kliimavööndis harilikult ei avane,
millel ei moodustu seemneid ega väikesi varre- ehk sigisibulaid. Putkumatutel
sortidel ei moodustu õiget õisikuvart, neid on hõlpsam paljundada ja nad
säilivad kauem. Punakasvalged õied on koondunud kerajatesse sarikatesse.
Maailmas on leitud ka õitsvaid küüslauke, mille õied on mõlemasoolised ja mida
tolmeldavad mesilased ja teised putukad. Liitsibula kand koosneb peenikestest
lumivalgetest juurtest, mis moodustavad kasvava taime mullaaluse ringikujulise
tuginiidistiku.

Küüslaugul on (2n=2x=16) kromosoomi ning see sisaldab DNA-d 32,7 pg 2 C tuuma
kohta; selle tuvastamiseks kasutati RAPD-meetodit.

Küüslauk jaotatakse tinglikult ka suvi- ja taliküüslauguks. Suviküüslauke
iseloomustab hea säilivus ja väiksem saak ning nad tunduvad toorena süües üpris
mahedad. Taliküüslaugud on suurema saagiga, kuid veidi kibedamad.

Küüslauku paljundatakse kas seemnetega (generatiivne paljundamine) või küüntega
(vegetatiivne paljundamine). Seemnetega paljundamine on pikaajaline. Kulub 2–3
aastat, enne kui kasvab tarbimiskõlbulik küüslaugumugul. Eesti oludes on levinum
vegetatiivne paljundamine. Küüslaugu kasvatamiseks tuleks istutusmaterjal
vajadusel osta aianduspoest. Toiduks müüdavad küüslaugud on enamasti keemiliselt
töödeldud.

Küüslauk eelistab päikesepaistelist kasvukohta, kuid saab hakkama ka poolvarjus.
Kasvab pea igasugusel mullal, kuid eelistab hästi vett läbilaskvat (võib
tähendada tegelikkuses ka kõrgematele peenardele istutamist), viljakat, rohke
orgaanilise ainesega, kuivapoolset, kergelt happelist (pH 6,2–6,8 )
kasvupinnast. Küüslaugule sobivad orgaanilised väetised. Kuival perioodil vajab
taim kastmist.

Taimehaiguste vältimiseks valida kasvukoht, kus eelneval kolmel aastal ei ole
kasvatatud teisi laugu perekonda kuuluvaid taimi.

Eesti põllumajandusteadlase Maia Raudsepingu arvates meil Eestis käesoleval ajal
kohalikke küüslaugusorte ei ole ja seni on kasvatatud meil peamiselt Venemaalt
sissetoodud sorte: 'Rostovski' (mitteõitsev), 'Leningradski' (õitsev) ja
'Gribovski' (õitsev).

Saaki tuleb koristada ettevaatlikult, jälgides, et küüslaugupäid ei muljutaks
ega vigastataks. Küüslaugu korjamisel on soovitavaks abivahendiks hark.
Küüslauku ei soovitata jätta kuivama otsese päiksevalguse kätte. Pärast
saagikoristust asetatakse küüslaugud kuivama varjulisse kohta, kus oleks tagatud
õhu liikumine ning kaitse vihma ja otsese päiksevalguse eest. Kuivatamine võtab
aega 2–3 nädalat. Kolme nädala möödudes võib kuivanud pealsed ja juured
eemaldada. Pärast kuivatamist pakendatakse küüslaugud puukastidesse ja/või
punutakse küüslaugupatsideks.

Tööstuslike koguste küüslaugu töötlemiseks kasutatakse röntgenikiirgusega või
siis koobalti ja tseesiumi radioaktiivsete isotoopidega kiiritamist hävitamaks
potentsiaalselt kahjulikke mikroorganisme ja parasiite. Kiiritamisel aga B-rühma
vitamiinid lagunevad, ensüümid ja aminohapped muunduvad ning muutub ka
vitamiinide biosaadavus.

Küüslauk on külmakindel taim, mis võib talvituda ka kasvukohal. Samuti võib
proovida sibulate pimedas keldris ajatamist ja/või toatemperatuuril
lillepottides kasvatamist.

Suurimad küüslaugu kasvatuspiirkonnad on Hiina, Hispaania, Prantsusmaa (Cadours,
Lautrec, Beaumont de Lomagne, Saint Clar, Toulouse jt), Itaalia, Rumeenia,
Bulgaaria, Ungari, Egiptus, Korea, Ameerika Ühendriigid, Venemaa, Bangladesh ja
Türgi.

Küüslauku soovitatakse lisaks eraldi köögiviljakultuurina kasvatada ka
seltsilistaimena. Porgandite kõrvale istutatud seemneküüslaugud kaitsevad
porgandeid porgandikärbse eest ja rooside kõrvale istutatuna kaitseb küüslauk
neid lehemädaniku eest. Küüslaugud kasvavad hästi ka kirsi- ja ploomipuude
läheduses.

Lisaks ilusale välimusele on küüslauk ka hea köögivili, maitse- ja ravimtaim.
Küüslaugumugulaid kasutatakse ka seemneküüslauguna.

Küüslauguküüned (Allii sativi bulbus, Bulbus Allii Sativi) on küüslaugusaadused,
värsked või kuivatatud küüned, mida kasutatakse väga erinevatel eesmärkidel ja
valmistusviisidel nii töönduslikult kui ka koduses majapidamises.

Küüslaugu eeterlik õli saadakse aurudestillatsiooniga (eemaldatakse
vesilahustuvad ühendid). Küüslaugu eeterliku õli sisaldus on 0,2–0,5% (400–500 g
küüslauguküüntest saab 1 g eeterlikku õli). Küüslauguküüned jahvatatakse vees,
kuumutatakse auruga või ekstraheeritakse orgaanilises lahuses saamaks
küüslaugust õli. Auruga destilleeritud küüslauguõli sisaldab sulfiide, millel on
kasvajaid ennetav ja raviv ning immuunsüsteemi tugevdav toime.[viide?]

Küüslaugutõmmise saamiseks lastakse viilutatud või tervetel küüslauguküüntel
äädikalahuses, vees või alkoholis (vein, viin, piiritus jne) tõmmata.

Küüslaugupulbrit (Allium sativi bulbi pulvis) kasutatakse maitseainena ja
poolfabrikaatide tootmisel, aga ka ravimainena ja söödamaterjalina.

Küüslaugupulbri monograafiaid on avaldatud Briti, Euroopa ja Ameerika
Ühendriikide Farmakopöades.

Eesti rahvameditsiinis tuntakse küüslauku enesetunde parandaja, südame
tugevdaja, vererõhu korrastaja ja soole peristaltika parandajana. Küüslaugus
leiduvad mikroelemendid seleen ja germaanium suurendavad südamelihase jõudlust.
Lenduv fütontsiid allitsiin ja mikroelemendid stimuleerivad immuunsüsteemi
tegevust ning mõjuvad hormoonsüsteemi korrastavalt. Küüslauk on hea ka
gripiprofülaktikaks, kuid seda üksnes värskelt tarvitades, sest vajalikud
fütontsiidid lagunevad kuumutamisel.

Küüslauku peetakse koos naistepuna ja ženšenniga üheks maailma populaarseimaks
ravimtaimeks. Taime eeterlik õli ja fütontsiidid on inimorganismile eriti
vajalikud, samuti on küüslauk tugeva antibiootilise toimega. Küüslauku
kasutatakse rahvameditsiinis vesitõmmisena, taimeteena, leotisena,
taimekääritisena ja värskelt. Kaubandusvõrgus on küüslauk saadaval eeterliku
õli, kapslite ja pulbrina.

Küüslauk on tõhus vahend ka kõrgvererõhktõve ehk hüpertoonia ravil. Värskes
küüslaugus sisalduvatel taimsetel ühenditel on võime lagundada inimorganismis
fibriini. Küüslauk ja tema preparaadid sobivad ka madala vererõhuga inimestele,
sest küüslauk alandab kõrget ja tõstab madalat vererõhku.

Uurimused on tuvastanud, et küüslaugul ja temast valmistatud preparaatidel on
võime alandada vereplasma lipoproteiinide taset. Arvatakse, et küüslaugu
bioaktiivsed ühendid blokeerivad LDL-madaltihedusega lipoproteiinide (ehk nn
"halva kolesterooli") metabolismi juba maksas ja komplekteerivad
HDL-kõrgtihedusega lipoproteiine (ehk "head kolesterooli"), mille ringlus
vereplasma ühenditega koos on kiirem. LDL-madaltihedusega lipoproteiinide
kõrgete näitajate korral soovitatakse süüa 2–3 küüslaugu küünt päevas ja seda
eelistatult värskena.

Katsed on näidanud, et pidev küüslaugu söömine hoiab ära ateroskleroosi ja
soodustab põie-, neeru- ja sapiliiva ning sapikivide lagunemist ja puhastab verd
kahjulikest ainevahetusjääkidest. Küüslauk omastatakse kiirelt ja ta püsib
organismis suhteliselt kaua, mistõttu piisab raviefekti saavutamiseks 1–2
küünest päevas. Küüslauk säilitab enamuse oma tervistavad omadusi ka
kuumutamisel.

Küüslaugu kui kasvajatevastase ravimiga tegelevad teadlased väga aktiivselt. Nii
on Rahvusvahelise Vähiuuringute Instituudi kaudu võimalik tutvuda käimasolevate
teaduslike uuringute ja kliiniliste katsete tulemustega. Uuringute järgi aitab
küüslauk ja/või selle derivaadid ennetada ning ravida eelkõige rinna-,
eesnäärme-, söögitoru-, kõhu-, pankrease- ja jämesoole pahaloomulisi kasvajaid.

Esimesena tõestasid küüslaugu antibakteriaalse toime Cavallito ja Bailey 1944.
aastal. Ühes katses märkasid uurijad (Walton, Herbold&Lendegren 1936–1938 –
Journal of Food Science), et ainuüksi purustatud toore küüslaugu lõhn tapab
baktereid kuni 20 cm raadiuses 4 tunni vältel.

Küüslauguekstraktid hävitavad mitmeid antibiootikumidele resistentseid
baktereid, nagu Helicobacter pylori, Escherichia coli, Staphylococcus aureus,
Streptococcus β hemolyticus, Proteus mirabilis, Pseudomonas aeruginosa,
Acinetobacter baumanii, Klebsiella pneumoniae, Shigella dysenteriae, Shigella
flexneni, Shigella sonnei.

Küüslaugul ja tema vormidel on aktiivne toime bakter-, viirus-, parasiit- ja
seennakkuste ravis. Küüslaugu suuremates kogustes (rohkem kui 1 küüs või 4 g
küüslaugupreparaate korraga) tarvitamist tasub vältida inimestel, keda ootab ees
operatsioon, kellel on vere hüübimishäired, maohaavad (võib liigselt ärritada),
suhkurdiabeet või kilpnäärme talitlushäired (küüslauk võib suuresti sekkuda
joodi metabolismi). Küüslauk vähendab paratsetamooli toimet ja takistab
HIV-ravimite sisenemist keharakkudesse (mõningate uuringute järgi kuni 40%
ulatuses).

Küüslaugu etanooliekstrakt evib laboratoosete katsete käigus eraldatud
kliiniliste tuberkuloosi mükobakterite, nii mitteresistentsel kui
multiresistentsetel isolaatidel, inhibeerivat toimet.

Mikrobioloogilise laboratoorse uuringu käigus uuriti steriilse küüslaugupulbri
toimet Candida albicansi (söötmel) levikule ja tulemused näitavad
küüslaugupreparaatides sisalduvate ainete seentevastast toimet.

Küüslauku kasutatakse laialdaselt ka kulinaarias. Arvatavasti leidub küüslauku
sisaldavaid toite paljude rahvaste köökides, kuid rohkelt leiab ta kasutust
mehhiko, kariibi, india, vene, eesti ja ka Vahemere maade köögis.

Küüslaukude valmistamiseks kasutatakse kõige erinevamaid kulinaarseid
valmistamisviise: hautamine, keetmine, praadimine, grillimine, marineerimine ja
ka suitsutamine. Valmistusviisid muudavad küüslaugu maitse-, lõhna- ja
raviomadusi. Marineeritud (terved küüned, viilutatult, tükeldatult või
purustatult äädikalahuses) küüslaugu tervistavad omadused pika säilivusaja (5
kuni isegi 15 aastat) jooksul üksnes paranevad.

Küüslauk sisaldab rohkem kui 200 keemilist ühendit. Seal hulgas peaaegu 100
väävliühendit (0,1% kogumassist) ehk sulfiidi. Küüslauk sisaldab ka suures
koguses fütokemikaali lignaan – keskmiselt 580 mikrogrammi 100 grammi kohta.
Just lignaani mõju inimorganismile seostatakse kasvajatevastase toimega.

Küüslauk sisaldab teadaolevalt 10 liiki looduslikku suhkrut: monosahhariide
(arabinoos, fruktoos, galaktoos, glükoos jne) ja polüsahhariide (inuliin jne).
Suhkrud moodustavad küüslauguküünest ¼.

Küüslaugus leidub 0,3% väävlit sisaldavat lõhnata ainet alliini, mis mugula
peenestamisel laguneb ensüümide toimel kiiresti allitsiiniks, mis annabki
küüslaugule tema spetsiifilise lõhna. Alliin laguneb ensüümide mõjul tugeva
antibiootilise toimega allitsiiniks, allüülpropüüldisulfiidiks,
diallüüldisulfiidiks ja diallüültrisulfiidiks – väävliühendeid sisaldavadki
peamiselt lenduvad õlid. Eeterliku õli kogus on vähene 0,1–0,4%, sisaldab aga
S-allüülmerkaptotsüsteiini ja S-metüülmerkaptotsüsteiini, terpeenidest
tsitraali, geraniooli, linalooli jne. Allitsiin on õline vedelik ja väga
ebapüsiv ühend, temast tekivad aja jooksul ajoeenid, vinüülditiinid, oligo- ja
polüsulfiidid. Allitsiin ei ole värskes küüslaugus bioloogiliselt aktiivne.
Värske küüslauk sisaldab ensüümi allinaas ja aminohapet alliin, mis paiknevad
küüslaugus üksteisest eraldi. Kui küüslauk langeb seente ja/või mikroobide
rünnaku alla ja küüslaugumembraan saab kahjustada, muunduvad eelpoolnimetatud
ühendid allitsiiniks, mis aitab tõrjuda kahjustajate rünnaku.

Vitamiinide ja mineraalide sisaldus: B-rühma vitamiinid (B1 (tiamiin), B3
(PP-vitamiin, nikotiinhape, niatsiin), B5 (pantoteenhape), B8 jne). Allitsiin
segunedes tiamiiniga (tuntud vesilahustuv B-rühma vitamiin B1) moodustab
allitiamiin, mille omadused on lihtsustatult samad kui tiamiinil kuid kordades
efektiivsemad. Tiamiin osaleb ja on asendamatu keha energiatootmises: energia
vabaneb ja liigub kehas glükoosi muundumisel. Allitiamiin aitab kehal glükoosi
säilitada ja koguda – ning vajadusel kasutada. Lisaks sisaldab küüslauk A- ja
C-vitamiini, flavanoide, askorbiinhapet, järgmisi elemente sisukate jälgedena:
fosforit, kaaliumi, koobaltit, kroomi, väävlit, seleeni, kaltsiumi, mangaani,
magneesiumi, germaaniumi, naatriumi, rauda, mangaani, joodi, tsinki.

Küüslauk sisaldab rohkem kui ükski teine toiduaine nukleiinhapet adenosiini, mis
on DNA (desoksüribonukleiinhape) ja RNA (ribonukleiinhape) koostematerjal.

Toitainesisalduselt (süsivesikud, tärklis jne) hinnatakse küüslauku suhteliselt
märkimisväärseks – 1 g annab ligikaudu 1 kcal energiat. Sisaldab kuni 8% valke.

Küüslauku nimetatakse ajalooliselt ka "haisvaks ehk lehkavaks roosiks". Eestis
on selle rahvapärased nimetused näiteks kiblok, tõusurohi, piusa, purokese
jne.[viide?]

1550. aastaga eKr dateeritud vanaegiptuse papüürus märgib 22 retsepti, milles on
kasutatud küüslauku. Egiptlased kasutasid seda toonikumina, mis tugevdas
füüsilist vastupidavust ja oli sagedasti püramiidide ehitajate söögilaual.
Islamiusuliste legendi järgi 'hüppas' küüslauk välja Eedeni aiast pagendatud
Saatana vasaku jala jäljest.

Küüslauku teatakse ajaloost just tema kaitsevõime tõttu, kas siis vampiiride
vastu või potentsiravimina, kuid peamiselt siiski nakkuste ärahoidjana ja
kõrvaldajana. Sajandeid on küüslauku kasutatud afrodisiakumina ja ka
armuloitsudes.

Homeros on kirjeldanud küüslauku kui 'lehkavat roosi'. Hippokrates uskus, et
küüslauguga saab ravida emaka pahaloomulisi kasvajaid ja indiaanlased kasutasid
küüslauku mao pahaloomuliste kasvajate korral. Plinius Vanema teatel raviti
küüslauguga kollatõve, epilepsiat, nahahaigusi, sügelisi, mandlitepõletikku,
kõõma ja kasvajaid. Samuti oli küüslauk vastumürk ja ravim skorpionite, hiirte-,
koerte ja maohammustuste korral. Rooma talupojad sõidki saagikoristuse ajal
topeltkoguses küüslauku, kaitsmaks end madude võimaliku ründe eest. Kreeklased
tarvitasid seda lahtistina ja hiinlased kõrgvererõhutõve korral.

Viikingid ja foiniiklased ülistasid küüslauku nii toiduna kui ka ravimina.
Muhkkatkuepideemiate ajal Euroopas kasutati seda nii kaitseks katku eest kui
haiguse raviks. 17. sajandil pakkus taimedega ravitseja Parkinson küüslauku
vastumürgiks surmaputke ja käokinga mürgistuse korral. 18. sajandil kasutasid
venelased küüslauku gripirohuna, seepärast teatakse küüslauku ka kui "vene
penitsilliini". Louis Pasteur märkas oma katsetes (1858), et küüslaugumahlal on
ülimalt efektiivne antibakteriaalne mõju. 19. sajandil raviti küüslauguga
amöboidset düsenteeriat (nt Albert Schweitzer), tüüfust, koolerat. 20. sajandi
alguses raviti küüslauguga tuberkuloosi, samuti kasutati seda antibiootikumi või
antiseptikuna haavade tarbeks Teise maailmasõja aastatel, ravides sepsist ja
gangreeni. Ka eestimaalastele on pakkunud küüslauk juba mõne sajandi vältel abi
tervise säilitamisel ja parandamisel.

Kuulsaid küüslaugufestivale peetakse Suurbritannias (Wighti saare
küüslaugufestival alates 1983. aastast) ja USA-s (Gilroy küüslaugufestival
toimub alates 1979. aastast). Eesti kohalik küüslaugufestival toimub alates
2008. aastast Jõgeval. Portugalis Portos kantakse iga-aastastel pidustustel
õitsvaid küüslaugutaimi ja nüpeldatakse nendega hea õnne kindlustamiseks oma
naabreid. Kui keegi juhtub mõistuse kaotama, keerutatakse taime tema pea kohal
ja hüütakse: "Võta aru pähe!"[viide?]



https://et.wikipedia.org/wiki/K%C3%A4palised

Käpalised ehk orhideelised (Orchidaceae) on morfoloogiliselt mitmekesine ja
liigirohke üheiduleheliste sugukond, mis kuulub asparilaadsete seltsi.

2010. aasta seisuga kuulub käpaliste sugukonda 21 950 – 26 049 liiki. See hõlmab
kogu seemnetaimedest ligikaudu 6–11%.

Nimetust orchis kasutas esimesena Theophrastos (372/371 – 287/286 eKr) oma
raamatus "De historia plantarum" ('Taimede looduslugu'). Ta oli Aristotelese
õpilane ja teda peetakse botaanika ja ökoloogia rajajaks.

Kui välja jätta Antarktika ja kõrbed, leidub käpalisi kõikjal maailmas. 90%
käpalistest kasvab troopikas või lähistroopikas. Nad kasvavad peamiselt
epifüütidena puudel, kinnitudes koore pragudesse. Troopiliste orhideede õied
võivad olla väga suured, läbimõõduga üle 15 cm. Võib olla ka väikesi, vaid
paarimillimeetrisi õisi. Ka üldsuuruselt on taimed väga erinevad. Suurimaks
orhideeks peetakse Kagu-Aasias kasvavat Grammatophyllum speciosum't, mille 3–4 m
pikkused varred võivad kanda kuni sadakond õisikut. Ühes õisikus võib olla kuni
sada õit. Selle taime lehed on kuni meetri pikkused.

Kuigi orhideede peamiseks levialaks on troopika ja lähistroopika, võib neid
leida kasvamas ka parasvöötmes ja polaarjoone taga. Mõne Eestis kasvava liigi
levilad ulatuvad Arktikasse, samuti üsna kaugele lõunasse – Pürenee poolsaareni
ja Põhja-Aafrikasse.

Eestis kasvavate käpaliste kasvukohanõuded on erinevad. Olulise tähtsusega on
kasvukoha niiskus, varjatus puude ja põõsaste poolt ning mulla happesus.
Lagedates või hõredalt puudega kaetud madalsoodes, eriti allikalise toituvusega,
kasvavad täpiline sõrmkäpp ja kahkjaspunane sõrmkäpp, kärbesõis, Russowi
sõrmkäpp, harilik käoraamat ning soo-neiuvaip. Lääne-Eesti madalsood on
käpaliste poolest suhteliselt rikkad. Nimetatutele lisanduvad sageli veel
kahelehine käokeel, kuradi-sõrmkäpp ja vööthuul-sõrmkäpp, suur käopõll. Lodudes,
lodumetsades ja soodes võib mõnikord leida ainulehist sookäppa. Lagedatel
turbasamblastel kõrgsoodel on käpalisi vähe või pole üldse. Sealse happelise
keskkonnaga on kohanenud tilluke harilik sookäpp. Mõnikord võib seal kasvada ka
soohiilakas.

Ka puisniidud on käpaliste poolest liigirikkad. Seal kasvavad Eesti suurimate
õitega käpalised – kaunis kuldking ning valge ja punane tolmpea. Saaremaa
kuivadel puisniitudel kasvab haruldus – arukäpp. Suurem osa puisniitude
käpalistest suudab kasvada ka metsas.

Metsas kasvavad Eesti orhideedest neli liiki: samblastes palumetsades roomav
öövilge, hämaras kuusikus pruunikas pesajuur, väike käopõll ja väga haruldane
lehitu pisikäpp. Lageraiete puhul need liigid hukkuvad. Kõik käpalised on
keskkonnamuutuste suhtes väga tundlikud.

Tavaliselt on taime seeme varustatud toitekoega, mille energiavarudest piisab
esimeste lehtede arenguks. Orhideeseeme on toitekoeta, seepärast on juure ning
tavaliselt alles mõne aasta pärast maapealse võsu moodustumine üsna
komplitseeritud protsess. Seemne idanemiseks on vajalik sobiva sümbiontseene
olemasolu. Seenel on võime lagundada orgaanilist ainet ning teha see taimele
omastatavaks. Sellest saadava energiaga areneb juur. Läheb veel aastaid esimese
õitsemiseni. Seen jääb juurerakkudesse kogu taime eluks. Ainult üksikud liigid
suudavad täiskasvanult toituda täiesti iseseisvalt.

Õitsemise ajaks on juurealgest kujunenud täiskasvanud risoom või mugul. Risoom
võib olla paljude juurtega, mugulad aga sõrmjalt lõhestunud või lõhestumata.
Juuremugulaid on tavaliselt kaks – vanema (eelmise aasta) mugula varuainete
arvel toimub noore taime kasv ja õitsemine, nooremasse mugulasse kogub taim
varuaineid järgmiseks aastaks. Käpaliste juured on tavaliselt juurekarvakesteta
ja kaetud mükoriisaga. Troopilistel orhideedel esineb sageli ka õhujuuri.

Käpalistel on lihtlehed. Varre külge kinnituvad lehed vahelduvalt või on
koondunud varre alusel rosetiks. Lehed on enamasti rootsutud. Roodumine oleneb
väga palju lehe kujust. Tavaliselt on käpaliste lehed rööp- või kaarroodsed,
nagu üheiduleheliste taimede puhul tavaline, kuid võib esineda ka võrkroodseid
lehti.

Muguljate juurtega liikidel on üks vars. Risoomiga liikide puhul võib risoomil
tekkida rohkem kui üks vars.

Orhideeõite kuus õiekattelehte, neist kolm välimises ringis (analoogselt
tupplehtedele), kolm sisemises (analoogselt kroonlehtedele), on sageli kõik
kroonjalt värvunud. Nii pole värvuse ega ka tavaliselt kuju järgi tupp- ja
kroonlehti võimalik eristada ning õigem oleks kasutada ühist nimetust
õiekattelehed, vastavalt siis välimised ja sisemised. Teaduslikult on selline
õiekate perigoon. Üks sisemistest õiekattelehtedest, huul, on teistest suuruselt
ja kujult, sageli ka värvuselt, erinev ning suunatud tavaliselt alla, mõnel
liigil ka üles. Õiepungas asetseb huul üleval, õie avanedes aga keerdub
olenevalt õisiku tüübist kas sigimik või õieraag 180° võrra ning huul asetub
allapoole. Nii moodustub „maandumisrada“ tolmeldavatele putukatele.

Tolmukaid on üks või kaks. Nad on emakaga kokku kasvanud, moodustades omapärase
organi, günosteemiumi. Kahetolmukaliste õite korral on üks kolmest tolmukast
muundunud kõlutolmukaks (staminoodiks) ja kaotanud oma esialgse funktsiooni.
Ühetolmukalistel liikidel on staminoodideks muunudnud kaks tolmukat.
Kahetolmukaliste õite korral on õietolm teradena ning putukad tolmeldavad neid
nagu ikka – putukas määrdub õietolmuga ja kannab seda teiste taimede õitele.
Ühetolmukaliste õitega taimede puhul on olukord keerukam ning omane ainult
orhideedele – õietolm on kleepunud piklikele moodustistele, polliiniumidele.
Polliiniumidel on ühes otsas varreke (jalake), varrekese teine ots on kleepuv,
kas erilise kettakujulise või pikliku alusega või liimja limapiisakesega. Kogu
seda kurikat meenutavat moodustist: polliinium + varreke + kleepuv alus,
nimetatakse pollinaariumiks. Neid on tolmukas kaks või neli. Pollinaariumid
kleepuvad putuka pea ja suiste külge. Järgnev tolmeldamine toimub nagu
kahetolmukaliste õite puhul.

Orhideeõitel on alumine sigimik. Õitsemise lõpul hakkab viljastatud õie sigimik
paisuma ning muutub piklikuks, mõnel liigil ka ümaraks kupraks. Kupar avaneb
pikilõhedena, mille kaudu pisikesed seemned välja pudenevad. Seemneid on palju,
näiteks kuradi-sõrmkäpal on neid igas kupras ligikaudu 6200. Troopilistel
liikidel võib üks taim anda miljoneid seemneid. Kergus ja tiibjas kude tillukese
embrüo ümber soodustab seemnete kandumist tuule abil. Orhideeseemned suudavad
levida isegi üle poole tuhande kilomeetri kaugusele.

Käpalised paljunevad seemnetega ja vegetatiivselt. Vegetatiivne paljunemine
esineb suuremal või vähemal määral peaaegu kõigil Eestis kasvavatel käpalistel.
Juuremugulaga liikidel kasvab mõnikord vana mugula asemele kaks noort
juuremugulat ja nii hakkab järgmisel aastal kasvama kaks taime. Risoomiga
liikidel suureneb varte arv risoomi harunemisel. Mõnedel liikidel arenevad
noored taimed maa-aluste võsundite ehk stoolonite tippudes. Omapärane
paljunemine lehe serval arenevate sigipungade abil esineb harilikul sookäpal.

Käpaliste seemneproduktsioon on väga suur ja ühe taime seemnetoodang võib
ulatuda miljonitesse. Käpalised on valdavalt putuktolmlejad, kuid esineb ka
lindtolmlejaid ja isetolmlevaid liike. Putukaid meelitab käpaliste õitele nende
värvus. Õied lõhnavad putukate jaoks ahvatlevalt toidu (nektar, raibe vms.) või
vastassoost liigikaaslase järele. Kuna käpaliste õites on ainult üks (kaks)
tolmukas, siis õietolmu kaotsimineku vältimiseks on see enamasti kokku kleepunud
ja sageli varustatud ka kleepkattega. Esimesena õit külastav sobiva suurusega
putukas viib kaasa kogu õietolmu. Enamasti tolmeldab kindlat orhideeliiki kindel
putukaliik ja õie ehitus vastab täpselt selle putuka kehaehitusele. Õige
tolmeldaja meelitatakse õie juurde väga spetsiifiliste lõhnadega, mis on sageli
väga sarnased putukate liigiomaste feromoonidega.

Viljastatud õie sigimikus arenevad arvukad seemned koosnevad nõrgalt arenenud
varuaineteta idust ja avarast õhuga täidetud võrkjast kestast. Valminud seemned
kanduvad tuulega laiali, kuid nendest idanevad vaid üksikud, mis satuvad kokku
sobiva seeneniidiga.

Käpalised on mitmeaastased taimed ja nende eluiga on soodsate tingimuste
püsimise korral hämmastavalt pikk, isegi sadu aastaid. Keskkonnatingimuste
(niiskus- ja valgusrežiim jt.) muutumisel võib tasakaal taime ja tema
seensümbiondi vahel kaduda ning taim seepärast hukkuda. Hukkumise põhjuseks
võivad olla ka parasiidid ja kahjurid ning mitmesugused juhuslikud mõjutused,
rääkimata kogu kasvukoha hävimisest (või hävitamisest).

Siin on loetletud kõik Eestis teadaolevalt leiduvad käpalised, mida on kokku 36
liiki. Loendis on veel leeder-sõrmkäpp (Dactylorhiza sambucina), mida loetakse
hävinuks. Hiljaaegu on liigistaatus antud saaremaa sõrmkäpale (Dactylorhiza
osiliensis). Lisaks kasvab Eestis ka kaks alamliiki: täpiline sõrmkäpp
(Dactylorhiza incarnata ssp. cruenta) ja kollakas sõrmkäpp (Dactylorhiza
incarnata ssp. ochroleuca).



https://et.wikipedia.org/wiki/Jalgpallurite_loend

Hans Aabech - Harald Aabrekk - Kim Aabech - Gerard Aafjes - Carlos Aalbers -
Mika Aaltonen - Gert Aandewiel - Patrick van Aanholt - Signy Aarna - Kees Aarts
- Ignazio Abate - Éric Abidal - Aleksandrs Abramenko - Nikolai Abramov
(jalgpallur 1950–2005) - Nikolai Abramov (jalgpallur 1984–2011) - Anderson Luís
de Abreu Oliveira - Alberto Acosta - Emmanuel Adebayor - Dominic Adiyiah - Dick
Advocaat - Ibrahim Afellay - Gabriel Agbonlahor - Daniel Agger - Ramón Aguirre
Suárez - Sergio Agüero - Jarmo Ahjupera - Kassim Aidara - Igor Akinfejev -
Mihkel Aksalu - David Alaba - Richard Aland - Jordi Alba - Flórián Albert - Raúl
Albiol – Toby Alderweireld - Uota Ale - Sergei Aleinikov - Aleksandr Aleksejev -
Pavel Aleksejev - Rejal Alijev - Rene Aljas - Teet Allas - Marcus Allbäck -
Martin Allik - Rauno Alliku - Manuel Almunia - Viktor Alonen - Xabier Alonso -
Hamit Altıntop - Alar Alve - Dani Alves - Massimo Ambrosini - Sammy Ameobi -
Shola Ameobi - Carlo Ancelotti - Chris Anderson - Daniel Andersson - Jorge
Andrade - Kirill Andrejev - Nikita Andrejev - Keith Andrews - Nicolas Anelka -
Hannes Anier - Henri Anier - Andrei Anissimov - Aleksandr Anjukov - Aivar
Anniste - Tambet Anso - Ilja Antonov - Alberto Aquilani - Charles Aránguiz -
Leonardo Araújo - Argo Arbeiter - Álvaro Arbeloa - Anton Aristov - Ionel Armean
- Alan Arruda - Andrei Aršavin - Artjom Artjunin - Iago Aspas - Benoît
Assou-Ekotto - Vitālijs Astafjevs - Taavi Azarov - Roberto Ayala - André Ayew

Demba Ba - Ibrahim Ba - Ryan Babel - Hans Backe - Holger Badstuber - Roberto
Baggio - Leighton Baines - Emir Bajrami - Gareth Bale - Michael Ballack - Mario
Balotelli - Hakan Balta - Abudramae Bamba - Gordon Banks - Nikita Baranov -
Franco Baresi - Tranquillo Barnetta - Milan Baroš - Lucas Barrios - Gareth Barry
- Andrea Barzagli - Ángelos Basinás - Marco van Basten - Maksim Bazjukin -
Gabriel Batistuta – Michy Batshuayi - Frank Baumann - Jean Beausejour - DaMarcus
Beasley - Bebeto - Aleksandr Bebikh - Franz Beckenbauer - David Beckham -
Zakaria Beglarišvili - Valon Behrami - Craig Bellamy - Aleksei Belov - Emre
Belözoğlu - Hatem Ben Arfa - Yossi Benayoun - Nicklas Bendtner - Rafael Benítez
- Fróði Benjaminsen - Karim Benzema - Darren Bent - Christian Benteke - Dimităr
Berbatov - Vassili Berezutski - Marcus Berg - Dennis Bergkamp - Giuseppe Bergomi
- Santiago Bernabéu - Sergio Bertoni - Ryan Bertrand - George Best - Leon Best -
Marco Bianchi - Slaven Bilić – Birkir Bjarnason - Jakub Błaszczykowski - Oleg
Blohhin - Jérôme Boateng - Kevin-Prince Boateng - Raúl Bobadilla - Fredi Bobic -
Frank de Boer - Niels Bohr - Mark van Bommel - Valeri Bondarenko - Dante Bonfim
Costa Santos - Zbigniew Boniek - Giampiero Boniperti - Leonardo Bonucci -
Dmitrijs Borisovs - Andrei Borissov - Marco Borriello - Artur Boruc - Bartosz
Bosacki - José Bosingwa - Vicente del Bosque - Paul Bosvelt - Khalid Boulahrouz
- Wilfred Bouma - Michael Bradley – Robbie Brady - Sergei Bragin - Elton Brauer
- Claudio Bravo - Omar Bravo - Thomas Brdaric - Paul Breitner - Johannes Brenner
- Algimantas Briaunis - Miguel Britos - Giovanni van Bronckhorst - Alex Brosque
- Wes Brown - Jeffrey Bruma - Guido Buchwald - Gianluigi Buffon - Dmitri Bulõkin
- Sergio Busquets - Hans-Jörg Butt - Daniel Van Buyten - ‎Alo Bärengrub

Yohan Cabaye - Víctor Cáceres - Cafu - Gary Cahill - Tim Cahill - José María
Callejón - Esteban Cambiasso - Mauro Camoranesi - Sol Campbell - Emre Can -
Fabio Cannavaro - Éric Cantona - Joan Capdevila - Fabio Capello - John Carew -
Roberto Carlos - Jamie Carragher – Yannick Ferreira Carrasco - Michael Carrick -
Andy Carroll - Ricardo Carvalho - Iker Casillas - Antonio Cassano - Santi
Cazorla - Edinson Cavani - Petr Čech - Yankuba Ceesay - Aleksandrs Čekulajevs -
Rogério Ceni - Kóstas Chalkías - Marouane Chamakh - Ángelos Charistéas - Bobby
Charlton - Eduardo Chillida - Papiss Cissé - Tom Cleverley - Gaël Clichy -
Phillip Cocu - Fábio Coentrão - Andrew Cole - Ashley Cole - Joe Cole - Fabricio
Coloccini – Kingsley Coman - Kévin Constant - Diego Contento - Alex Rodrigo Dias
da Costa - Manuel Rui Costa – Benoît Costil - Thibaut Courtois - Philippe
Coutinho - Fernando Couto - Hernán Crespo - Peter Crouch - Johan Cruijff -
Nelson Cuevas

Lauri Dalla Valle - Níkos Dabízas - Leandro Damião - David Luiz - Edgar Davids -
Steven Davis - Michael Dawson - Kevin De Bruyne - Daniele De Rossi - Morgan De
Sanctis - Deco (Anderson Luis De Souza) - Jermain Defoe - Steven Defour -
Agustín Delgado - Guillermo Delgado - Traianos Dellas - Denílson Pereira Neves -
Alessandro Del Piero - Volkan Demirel - Igor Denissov - Memphis Depay - Marcel
Desailly - Didier Deschamps - Ángel Di María - Roberto Di Matteo - Alfredo Di
Stéfano - Abou Diaby - Lassana Diarra - Dida – Lucas Digne - Mame Biram Diouf -
Johan Djourou - Aleksandr Dmitrijev - Artjom Dmitrijev - Marco Donadel - Landon
Donovan - Seydou Doumbia - Royston Drenthe - Václav Drobný - Didier Drogba -
Alan Dzagojev - Edin Džeko - Du Wei – Ondrej Duda - Igor Dudarev - Damien Duff -
Dunga - Richard Dunne - ‎Alo Dupikov - Paulo Dybala

Emmanuel Eboué - Richard Eckersley - Éder - Jóan Símun Edmundsson - Eero Eessaar
- Ergo Eessaar - Eiður Smári Guðjohnsen - Eugen Einman - Emmanuel Mbia Ekobena -
Omar El Kaddouri - Trevor Elhi - Eduard Ellman-Eelma - Lauri Ellram - Irié Bi
Séhi Elysée - Orlando Engelaar - Robert Enke - Uwe Erkenbrecher - Fabian Ernst -
Michael Essien - Tengiz Eteria - Samuel Eto'o - Eusébio - Jonny Evans - Patrice
Évra

Luís Fabiano Clemente - Łukasz Fabiański - Fábio Pereira da Silva - Cesc
Fàbregas - Giacinto Facchetti - Radamel Falcao - Jefferson Farfán - Sofiane
Feghouli - Miklós Fehér - Marouane Fellaini - Rio Ferdinand - Alex Ferguson -
Matías Fernández - Képler Laveran Lima Ferreira - Paulo Ferreira - Luís Figo -
Roberto Firmino - Vladislav Fjodorov - Mathieu Flamini - Darren Fletcher -
Francisco Fonseca - Just Fontaine - Diego Forlán - Mikael Forssell - Ben Foster
- Robbie Fowler - Enzo Francescoli - Fred - Alexander Frei - Fabian Frei - Mario
Frick - Brad Friedel - Arne Friedrich - Emmanuel Frimpong - Torsten Frings -
Andre Frolov - Atsuyoshi Furuta - Takis Fyssas

Louis van Gaal - Fernando Gago - William Gallas - Carlos Gamarra - Garrincha -
Paul Gascoigne - Gennaro Gattuso - Juri Gavrilov - David de Gea - Theodor Gebre
Selassie - Aleksandr Geinrihh - Giorgios Georgiadis - Vladimir Gerassimov -
Steven Gerrard - Gervinho - Stylianós Giannakópoulos - Kieran Gibbs - Ryan Giggs
– André-Pierre Gignac - Alberto Gilardino – Olivier Giroud - Shay Given -
Theofánis Gkékas - Giánnis Gkoúmas - Romāns Gladiļins - Kazimieras Gnedojus -
Stanislav Goldberg - Yaḩyá Gol-Moḩammadī - Heurelho Gomes - Nuno Gomes - Mario
Gómez - Rónald Gómez - Kaspars Gorkšs - Dan Gosling - Jevgeni Grafski - Esteban
Granero – Antoine Griezmann - Erik Grigorjev - Jesper Grønkjær - Kevin
Großkreutz - Fabio Grosso - Maksim Gruznov - Josep Guardiola - José Paolo
Guerrero - Everton Luiz Guimarães Bilher - Mihkel Gull - Ruud Gullit - Aleksandr
Gultjajev - Vadim Gurnik - Vitali Gussev - Jonás Gutiérrez - Mario Götze -
Daniel Güiza - İlkay Gündoğan - Emre Güngör - Asamoah Gyan

Kert Haavistu - Mikk Haavistu - Adis Hadžanović - Gheorghe Hagi - Juha Hakola -
Dietmar Hamann - Mia Hamm - Tor Henning Hamre - Marek Hamšík - Henri Hang -
Arnbjørn Hansen - Owen Hargreaves - Martin Harnik - Joe Hart - Jimmy Floyd
Hasselbaink - Eden Hazard - Ando Hausenberg - Marek Heinz - Gabriel Heinze -
John Heitinga - Jordan Henderson - Jürgen Henn - Thierry Henry - Janek Hepner -
Urmas Hepner - Xavier Hernández - Javier Hernández Balcázar - Emile Heskey -
Jupp Heynckes - Guus Hiddink - Fernando Hierro - Gonzalo Higuaín - Henrique
Hilário - Timo Hildebrand - Andreas Hinkel - Aliaksandr Hleb - Sergei
Hohlov-Simson - José Holebas - Markus Holst - Pierre van Hooijdonk - Tim Howard
- Hulk - Rimo Hunt - Stephen Hunt - Klaas-Jan Huntelaar - Martin Hurt - Robert
Huth - Sami Hyypiä

Vincenzo Iaquinta - Vedad Ibišević - Zlatan Ibrahimović - Karl-Richard Idlane -
Akihiro Ienaga - Baže Ilijoski - Andre Ilves - Indrek Ilves - Joel Indermitte -
Kevin Ingermann - Andrés Iniesta - Filippo Inzaghi - Andreas Isaksson - Georgi
Ivanov - Vladislav Ivanov - Branislav Ivanović - Odd Iversen

Aleksei Jablotškin - Aleksei Jahhimovitš – Christophe Jallet - David James - Lev
Jašin - Mile Jedinak - Kaidi Jekimova - Aleksandr Jelisejenok - Viggo Jensen -
Anton Jepihhin - Hasse Jeppson - Jens Jeremies - Jüri Jevdokimov - Raúl Jiménez
- Petr Jiráček - Ott Joala - Adam Johnson - Fabian Johnson - Glen Johnson -
Ernst Joll - Brad Jones - Jermaine Jones - Kenwyne Jones - Phil Jones – Nigel de
Jong - Mattias Jonson - Jorginho - Gerdo Juhkam - Erkki Junolainen - Juninho
Pernambucano - Martin Jõgi - Deniss Jõgiste - Endrik Jäger - Stefan Järv - Andre
Järva - Enar Jääger - Enver Jääger - Jussi Jääskeläinen - Markus Jürgenson

Martin Kaalma - Kaarel Kaarlimäe - Harald Kaarman - Rene Kaas - Jevgeni Kabajev
- Elbasan Kabashi - Gojko Kačar - Pantelís Kafés - Oliver Kahn - Nihat Kahveci -
Sotíris Kaïáfas - Kaká - Kahha Kaladze - Rauno Kald - Janek Kalda - Kaspar
Kaldoja - Urmas Kaljend - Julius Kaljo - Elmar Kaljot - Marek Kaljumäe - Ken
Kallaste - Risto Kallaste - Toomas Kallaste - Michael Kaltenhauser - Salomon
Kalou - Gert Kams – N'Golo Kanté - Michális Kapsís - Bartosz Kapustka - Giórgos
Karagkoúnis - Amir Karić - Friedrich Karm - Valeri Karpin - Aleksandr Karpõtšev
- Sander Karu - Martin Kase - Siksten Kasimir - Leonhard Kass - Sergei Kazakov -
Colin Kâzım-Richards - Šarūnas Kazlauskas - Fánis Katergiannákis - Kóstas
Katsouránis - Kevin Kauber - Tõnis Kaukvere - Iván Kaviedes - Robbie Keane - Roy
Keane - Kevin Keegan - Sebastian Kehl - Seydou Keita - Jaan Kekišev - Mario
Kempes - Joshua Kennedy - Aleksandr Keržakov - Vladimir Kessarev - Sami Khedira
- Kaarel Kiidron - Jorma Kiigemägi - Allan Kimbaloula - Arawa Kimura - Tarmo
Kink - Dmitri Kirilov - Dmitri Kiritšenko - Urmas Kirs - Robert Kirss - Akira
Kitaguchi - Stanislav Kitto - Sami-Sander Kivi - Ivan Klasnić - Dzintar Klavan -
Ragnar Klavan - Bert Klemmer - Jürgen Klinsmann - Miroslav Klose - Vladimir
Klotškov - Märt Kluge - Patrick Kluivert - Sergei Kobjakov - Ronald Koeman -
Nikita Koger - Koke - Aleksandar Kolarov - Sead Kolašinac - Jan Koller - Nikita
Kolyaev - Vincent Kompany - Pape Moussa Konaté - Arouna Koné - Bakari Koné -
Oliver Konsa - Andres Koogas - Raymond Kopa - Kaido Koppel - Sergei Korsunov -
Igor Koroljov - Sergei Koršunov - Laurent Koscielny - Artur Kotenko - Niko Kovač
- Robert Kovač - Niko Kranjčar - Tristan Krass - Dario Krešić - Eron Krillo -
Marko Kristal - Ilja Krivošein - Bojan Krkić - Felix Kroos - Toni Kroos -
‎Dmitri Kruglov - Tim Krul - Toomas Krõm - Johannes Kukebal - Andre Kukk -
Aleksandr Kulatšenko - Aleksandr Kulik - Aleksandr Kulikov - Aleksandr Kulinitš
- Njazi Kuqi - Kevin Kurányi - Richard Kuremaa - Jürgen Kuresoo - Tomasz
Kuszczak - Ats Kutter - Vitali Kutuzov - Timo Kuus - Reijo Kuusik - Dirk Kuyt -
Ervin Kõll - Christian Kõrtsmik - Risto Kägo - Kristen Kähr - Kim Källström -
Siim Kärson - Greger Könninge - Karel Kübar - Kaarel Kümnik - Karli Kütt

Reio Laabus - Maario Laansoo - Getter Laar - Mikk Laas - Arnold Laasner -
Philipp Lahm - Sander Laht - Tauno Laja - Vasílios Lákis - Rickie Lambert -
Frank Lampard - Andrei Lapuškin - Henrik Larsson - Sebastian Larsson - August
Lass - Brian Laudrup - Michael Laudrup - Ezequiel Lavezzi - Mihhail Lavrentjev -
Leandro Damião - Liivo Leetma - Jens Lehmann - Richard Leht - Jaan Leimann -
Vitali Leitan - Marko Lelov - Mati Lember - Marek Lemsalu - Aaron Lennon - Raido
Leokin - Sergei Leontovitš - Ranet Lepik - Sander Lepik - Brent Lepistu - Artem
Levizi - Joleon Lescott - Robert Lewandowski - Frank Liivak - Elvis Liivamägi -
Anders Lindegaard - Meelis Lindmaa - Åke Lindman - Joel Lindpere - Gary Lineker
- Tarmo Linnumäe - Dmitri Lipartov - Dmitri Lipetski - Marcello Lippi - Jari
Litmanen - Pierre Littbarski - Fredrik Ljungberg - Hugo Lloris - Robin Lod -
Timo Lomp - Pavel Londak - Katrin Loo - Alexandre Lopes - Diego López - Jürgen
Lorenz - Dejan Lovren - Cristiano Lucarelli - Lúcio - Rasmus Luhakooder -
Karl-Eerik Luigend - Andrus Lukjanov - Amor Luup - Luiz Gustavo - Romelu Lukaku
- Aleksandar Luković - Siim Luts - Silver Lätt - Joachim Löw

Ramūnas Mačežinskas - Christian Maggio - Maicon - Sepp Maier - Roy Makaay -
Claude Makélélé - Vjatšeslav Malafejev - Paolo Maldini - Aljona Malets -
Vladimir Malinin - Vladimir Malkov - Florent Malouda - Deniss Malov - Rameš
Mamedov - Roberto Mancini – Steve Mandanda - Mario Mandžukić – Eliaquim Mangala
- Maniche - Diego Maradona - Carlos Marchena - Claudio Marchisio - Marko Marin -
Nicklas Maripuu - Eero Markkanen - Rafael Márquez - Kristian Marmor - Marta –
Anthony Martial - Gerardo Martino - Obafemi Martins - Nikita Martõnov - Bert van
Marwijk - Javier Mascherano - Josef Masopust - Edgaras Mastianica - Nikolai
Mašitšev - Walter Mazzarri‎ - Juan Mata - Marco Materazzi - Nemanja Matić - Joël
Matip - Alessandro Matri - Aleksei Matrossov - Juho Matsalu - Lothar Matthäus -
Blaise Matuidi - Réginald Mbu Alidor - Josh McEachran - Aiden McGeady - Dmitrijs
Medeckis - Marko Meerits - Janek Meet - Fernando Meira - Raul Meireles - Meelis
Meisalu - Olof Mellberg - Tanel Melts - Jérémy Ménez - Dries Mertens - Per
Mertesacker - Lionel Messi - Karol Mets - Mikk Metsa - Christoph Metzelder -
Andy van der Meyde - Simon Mignolet - Evald Mikson - Diego Milito - James Milner
- Mikk Miländer - Valeri Minkenen - Zvjezdan Misimović - Konstantínos Mítroglou
- Hiroyuki Mitsuyama - Andrus Mitt - Atsuhiro Miura - Johan Mjällby - Luka
Modrić - Niklas Moisander - Fábio César Montezine - Bobby Moore - Baltazar Maria
de Morais Júnior - Álvaro Morata - Alberto Moreno - Alex Morgan - Fernando
Morientes - Anastassia Morkovkina - Piermario Morosini - Igor Morozov - Victor
Moses - Rasmus Munskind - Raiko Mutle - Adrian Mutu - Ott Mõtsnik - Andre Mägi -
Karl Mööl - Gerd Müller - Thomas Müller - Marten Mütt

Antônio Naelson - Akihiro Nagashima - Thomas Nagel - Konstantin Nahk – Radja
Nainggolan - Shunsuke Nakamura - Hidetoshi Nakata - Nani - Akira Narahashi -
Armand Naris - Samir Nasri - Atsushi Natori - Aleksei Naumov - Jesús Navas -
Pavel Nedvěd - Tarmo Neemelo - Valter Neeris - Johan Neeskens - Lucas Neill -
Alessandro Nesta - Roman Nesterovski - Igor Netto - Manuel Neuer - Artur
Neuman-Tarimäe - Oliver Neuville - Gary Neville - Neymar - Harald Nielsen -
Richard Møller Nielsen - Mart-Mattis Niinepuu - Henry Niinlaub - Themistoklís
Nikolaḯdis - Antonis Nikopolidis - Alexander Nimo - Akihiro Nishimura - Akira
Nishino - Ruud van Nistelrooij - Martin Normann - Akira Nozawa - Milivoje
Novaković - Jevgeni Novikov - Jens Nowotny - Felipe Nunes - Mait Nõmme - Raivo
Nõmmik - Bengt Nyholm

Gabriel Obertan - John Mikel Obi - Guillermo Ochoa - Massimo Oddo - Peter
Odemwingie - Aleksejs Kuplovs-Oginskis - Rait Oja - Reimo Oja - Henrik Ojamaa -
Hindrek Ojamaa - Aleksandr Olerski - Tanel Olev - Ivica Olić - John Sidney
Oliver - Indro Olumets - Oguchi Onyewu - Andres Oper - ‎Aiko Orgla - Andrei
Ornat - Lale Orta - Ivan O'Konnel-Bronin - John O'Shea - Ott Ottis - Marc
Overmars - Igor Ovsjannikov - Michael Owen

Ander Paabut - Heinrich Paal - Erik Paartalu - Marians Pahars - Bob Paisley -
Ave Pajo - Märten Pajunurm - Maido Pakk - Wilson Palacios - Karl Palatu -
Siim-Sten Palm - Karl-Erik Palmér - Andrej Panadić - Antonín Panenka – Costel
Pantilimon - Christian Panucci - Dimítris Papadópoulos - Sokrátis
Papastathópoulos - Novo Papaz - Jean-Pierre Papin - Maksim Paponov - Egon Parbo
- Sergei Pareiko - Mati Pari - Scott Parker - Petri Pasanen - Bernard Pask -
Javier Pastore - Alexandre Pato - Pedro Miguel Pauleta - Anete Paulus - Roman
Pavljutšenko – Dimitri Payet - Andero Pebre - Poul Pedersen - Rasmus Peetson -
Meelis Peitre - Pelé – Graziano Pellè - Jermaine Pennant - Risto E. J. Penttilä
- Oribe Peralta - Maicon Pereira de Oliveira - Ricardo Pereira - Andrejs
Perepļotkins - Ivan Perišić - Simone Perrotta - Robin van Persie - Nils Petersen
- Voldemar Peterson - Martin Petrov - Vladimir Pettai - Arnold Pihlak - Uno Piir
- Raio Piiroja - Artur Pikk - Priit Pikker - Václav Pilař - Gerard Piqué -
Robert Pirès - Andrea Pirlo - Claudio Pizarro - Michel Platini - Karel Poborský
- Gintas Podelis - Maksim Podholjuzin - Lukas Podolski - Paul Pogba - Pavel
Pogrebnjak - Joel Pohjanpalo - Aivar Pohlak - Pelle Pohlak - Vukašin Poleksić -
Mart Poom - Ivelin Popov - Alexandra Popp - ‎Sander Post - Hélder Postiga -
Cesare Prandelli - Danijel Pranjić - Fabio Prates - Albert Prosa - Dado Pršo -
Igor Prins - Stanislav Prins - Rene Puhke - Martti Pukk - Eino Puri - Sander
Puri - Ats Purje - Ferenc Puskás - Aleksandr Puštov - Carles Puyol

Lukas Raeder - Rafael Pereira da Silva - Rafinha - Rafinha (sündinud 1993) -
Baba Rahman - Lembit Rajala - Margus Rajaver - Ivan Rakitić – Adil Rami -
Ramires - Sergio Ramos - Aaron Ramsey - Claudio Ranieri - Krister-Kaspar
Rannamaa - Raúl - Milan Rapaić - Megan Rapinoe - Daniil Ratnikov - Eduard
Ratnikov - Sergei Ratnikov - Andreas Raudsepp - Pasi Rautiainen - Harry Redknapp
- Otto Rehhagel - Martin Reim - Riido Reiman - Bernhard Rein - José Manuel Reina
- Otto Reinfeldt-Reinlo - Raido Reinsalu - Eerik Reinsoo - Mikk Reintam - Ott
Reinumäe - Michael Reiziger - Loïc Rémy - Marco Reus - Carles Rexach - Adriano
Leite Ribeiro - Franck Ribéry - Micah Richards - Maximilian Riedmüller - John
Arne Riise - Frank Rijkaard - Tomas Rimas - Artūras Rimkevičius - Danilo Rinaldi
- Rivaldo - Arjen Robben - Robinho - Paul Robinson - Bobby Robson – Hal
Robson-Kanu - Jorge Rodrigues - James Rodríguez - Maximiliano Rodríguez - Pedro
Rodríguez Ledesma - Raido Roman - Koffi Ndri Romaric - Romário - Luis Alberto
Romero - Oriol Romeu - Ronaldinho - Ronaldo - Cristiano Ronaldo - Meelis Rooba -
Urmas Rooba - Wayne Rooney - Tomáš Rosický - Daniele De Rossi - Paolo Rossi -
Andre Rozenthal - Alessandro Rottoli - Artjoms Rudņevs - Karl-Heinz Rummenigge -
Sander Rõivassepp - Artur Rättel - Helmuth Räästas - Tarmo Rüütli - Ingvar
Rydell

Kaimar Saag - Elmar Saar - Kaarel Saar – Simão Sabrosa – Armando Sadiku - Bacary
Sagna - Louis Saha - Aleksander Saharov - Janno Saks - Joseph Saliste - Giórgos
Samarás - César Sampaio - Alexis Sánchez - José Enrique Sánchez - Oswaldo
Sánchez - Brent Sancho - Roque Santa Cruz - Rauno Sappinen - Edwin van der Sar -
Aljona Sasova - Claudius Sava - Erko Saviauk - Javier Saviola - Aleksei Savitski
- Daniil Savitski - Salvatore Schillaci - Peter Schmeichel - Alfred Schmidt -
Bernd Schneider – Morgan Schneiderlin, - Paul Scholes - Mark Schwarzer - Bastian
Schweinsteiger – Fabian Schär - André Schürrle - Luiz Felipe Scolari - Clarence
Seedorf - Sander Seeman - Haris Seferović - Geórgios Seitarídis - Philippe
Senderos - Marcos Senna - Mantas Savėnas - Bill Shankly - Xherdan Shaqiri - Luke
Shaw - Alan Shearer - Teddy Sheringham - Andrei Sidorenkov – Kolbeinn Sigþórsson
- Georg Siimenson - Otto Silber - Karl-Rudolf Silberg-Sillak - Kaspar Sillamaa -
Annika Sillaots - Ats Sillaste - Mikk Sillaste - David Silva - Eduardo da Silva
- Gilberto Silva - Sander Sinilaid - Moussa Sissoko - Dmitri Skiperski - Viktor
Skrõpnõk - Chris Smalling - Maksim Smirnov - Roman Smiško - Wesley Sneijder -
Júlio César Soares Espíndola - Roman Sobtšenko - Sócrates - Roberto Soldado -
Hope Solo - Alex Song - Sebastián Soria - Juan Pablo Sorín - Luciano Spalletti -
Gary Speed - Ron Springett - Sébastien Squillaci - Darijo Srna - Wojciech
Szczęsny - Marian Szeja - Jaap Stam – Bogdan Stancu - Dejan Stanković - Tom
Starke - Tõnis Starkopf - Mihhail Starodubtsev - Maarten Stekelenburg - Alen
Stepanjan - Andrei Stepanov - Raheem Sterling - Hristo Stoichkov - Dragan
Stojković - Vladimir Stojković - Sander van de Streek - Marco Streller - Daniel
Sturridge - Edwin Stüf - Ervin Stüf - Luis Alberto Suárez - Igor Subbotin -
Kristjan Suurjärv - Maarek Suursaar - Václav Svěrkoš

Bojan Šaranov - Maksim Šatskihh - Andri Ševtšenko - Roman Širokov - Tihhon Šišov
- Martin Škrtel - German Šlein - Vladimír Šmicer - Davor Šuker - Mark Švets

Pablo Zabaleta - Cristian Zaccardo - Antônio Carlos Zago - Theódoros Zagorákis -
Vjatšeslav Zahovaiko - Aleksandr Zakarljuka - Gianluca Zambrotta - Iván Zamorano
- Javier Zanetti - Zé Roberto - Indrek Zelinski - Boudewijn Zenden - Sergei
Zenjov - Zico - Zinédine Zidane - Christian Ziege - Dino Zoff - Marcin Zomerski
- Konstantin Zõrjanov

Margarita Žernosekova - Nikola Žigić - Juri Žirkov - Aleksandar Živković - Boris
Živković

Albert Taar - Robert Taar - Taie Taiwo - Hideaki Takeda - Heikki Talimaa - Tanel
Tamberg - Heiko Tamm - Joonas Tamm - Annika Tammela - Lisette Tammik - Martin
Taska - Ryan Taylor - ‎Ingemar Teever - Teitur Þórðarson - Armando Teixeira -
Vitali Teleš - Vladimir Tell - Taijo Teniste - Timo Teniste - Siim Tenno - Simo
Tenno - Carlos Tenorio - Elmar Tepp - Sergei Terehhov - Marc-André ter Stegen -
John Terry - Carlos Tévez - Lilian Thuram - Tiit Tikenberg - Annika Tikk - Evald
Tipner - Toomas Tohver - Stanislav Tokarev - Jon Dahl Tomasson - Rasmus Tomson -
Luca Toni - Mait Toom - Janar Toomet - Borislav Topić - Kaarel Torop - Fernando
Torres - Francesco Totti - Kolo Touré - Yaya Touré - Bertrand Traoré - Ibrahima
Traoré - Giovanni Trapattoni - Taavi Trasberg - Marius Trésor - David Trézéguet
- Tiina Trutsi - Vasíleios Tsiártas - Martin Tšegodajev - Marek Tšernjavski -
Arsen Tšilingarjan - Carl Tubarik - Igor Tudor - Sven Tumba - Evald Tupits -
Arda Turan - Ross Turnbull - Rauno Tutk - Anatoli Tõmoštšuk - Raiko Tähhe - Rain
Tölpus - Janar Tükk - Przemysław Tytoń

Atsushi Uchiyama - Tomáš Ujfaluši – Samuel Umtiti - Martin Ustaal - Dmitri
Ustritski - Heinrich Uukkivi - Rauno Uusküla

Rafael van der Vaart - Vágner Love - Reelika Vaher - Vahur Vahtramäe - Mathieu
Valbuena - Victor Valdes - Richard Valdov - Antonio Valencia - Juan Carlos
Valerón - Eimantas Valaitis - Elari Valmas - Mikk Valtna - Siim Valtna - Tõnis
Vanna - Raphaël Varane - Silvestre Varela - Eduardo Vargas - Darius Vassell -
Konstantin Vassiljev - Ivica Vastić - Jan Važinski - Jürgen Veber - Monika
Vehlmann - Andrei Veis - Carlos Vela - Stylianós Venetídis - Alan Ventsel -
Lauri Varendi - Thomas Vermaelen - Juan Sebastián Verón - Māris Verpakovskis -
Rain Vessenberg - Jannik Vestergaard - Arturo Vidal - Nemanja Vidić - Aurelio
Vidmar - Marcelo Vieira - Patrick Vieira - Christian Vieri - Sergei Vihrov -
Kristen Viikmäe - Taavi Viikna - Sander Viira - Tito Vilanova - Sepo Vilderson -
Anett Vilipuu - David Villa - Ron Vlaar - Aleksandr Volkov - Yochanan Vollach -
Aleksandr Volodin - Johan Vonlanthen - Karel Voolaid - Kristjan Vomm - Michel
Vorm - Vladimir Voskoboinikov - Denis Vnukov - Stefan de Vrij - Dare Vršič -
Zísis Vrýzas - Mirko Vučinić - Martin Vunk - Tanel Võtti - Rudi Völler

Hidetoshi Wakui - Theo Walcott - Jonathan Walters - Abby Wambach - Paulo
Wanchope - Stephen Ward - Ronald Waterreus - George Weah - Patrick Weihrauch -
Mitchell Weiser – Vladimír Weiss – Vladimír Weiss II – Vladimír Weiss III -
Danny Welbeck - Sander Westerveld - Sean Tremaine Whalen - Felix Wiedwald -
Georginio Wijnaldum - Christian Wilhelmsson - Jack Wilshere - Willian Borges da
Silva – Axel Witsel - Christian Wörns



https://et.wikipedia.org/wiki/Helsingi

Helsingi (soome keeles Helsinki, rootsi keeles Helsingfors, soome kõnekeeles
Stadi või Hesa) on Soome pealinn ja Uusimaa ajalooline keskus. Helsingi paikneb
Soome lõunarannikul Soome lahe kaldal. Geograafilised koordinaadid on 60°10'24"
N, 24°56'55" E.

Pindala on 715,48 km², millest 214,61 km² on maismaad ja ülejäänud 500 km²
veealad. Helsingis on üle 300 saare.

Helsingis elab 620 982 inimest (30.09.2014). Koos Espoo, Kauniaise ja Vantaaga
moodustab ta Suur-Helsingi, kus elab 1 094 700 inimest (30.03.2014).

Helsingi elanike arv oli 31. augusti 2015 seisuga 627 866. 31. juulil 2011 oli
elanike arv 591 892 , millest soomekeelseid elanikke oli 83,7%, rootsikeelseid
6,0% ja muukeelseid 10,2%. Helsingi elanikkonnast moodustavad naised 53,4%.
Rahvastiku tihedus on 2935 inimest/km². Meeste keskmine eluiga on 75,1 aastat
(Soome keskmine 75,7 aastat), naiste keskmine eluiga on 81,7 aastat (Soome
keskmine 82,5 aastat).

Helsingi elanikest on välisriikide kodanikke 7,2% (41 735). Välismaal sündinud
on 7,9% (44 400). 33% välismaalastest on teiste Euroopa Liidu riikide kodanikud.
Teisi keeli kui soome, rootsi või saami rääkis aastal 2008 55 245 inimest. Kõige
rohkem välismaalasi on Eestist (5 900), Venemaalt (5 633), Somaaliast (2 400),
Hiinast (1150) ja Taist (680). Kolmandik Soome kõigist immigrantidest elab
Helsingis. Ülejäänud Soomega võrreldes on Helsingis palju Aafrika riikide
kodanikke, 44% Soomes elavatest aafriklastest elab Helsingis. Sisserändajate
töötuse määr on 2,5-kordne võrreldes soomlastest elanikega. Neli viiest uuest
kinnipeetavast Helsingis on välismaalased..

Helsingis asub kuus ülikooli: Aalto Ülikool, Helsingi Ülikool, Helsingi
Kunstiakadeemia, Sibeliuse Akadeemia, Rootsi majanduskõrgkool Hanken ja Helsingi
Teatriakadeemia. Õpilasi on nendes ligi 50 000, mis on üle 28% kogu Soome
üliõpilastest. Kaitseministeeriumi allüksusena töötab ka Kaitsejõudude Kõrgkool.
Lisaks tegutseb kuus kutsekõrgkooli, kus kokku õpib üle 19 000 üliõpilase.

Helsingis on 1000 elaniku kohta 390 autot. See arv on väiksem kui ülejäänud
Soomes, mille põhjuseks on Helsingi hästitoimiv ühistransport. Lisaks elab
linnas palju üliõpilasi ja noori.

Helsingi on ainuke linn Soomes, kus töötavad tramm (12 liini) ja metroo.
Helsingi metroo, mis avati 1982. aastal, on maailma põhjapoolseim.

Aastas tehakse ühistranspordiga umbes 210 miljonit sõitu. Nendest ligi pool
tehakse bussidega, ligi kolmandik trammidega ja umbes veerand metrooga.

Linna teenindab Vantaa lennujaam, mis on reisijate arvu poolest Soome suurim.
See asub Helsingi kesklinnast 17 km põhja pool, Vantaa linnas. Helsingi teist
lennujaama, Malmi lennujaama, kasutatakse põhiliselt üld- ja eralennunduseks.

Helsingist väljuvad laevaliinid Tallinna, Stockholmi, Gdyniasse, Travemündesse,
Rostocki ja Peterburi.

Linna rajas 1550 Rootsi kuningas Gustav I Vasa vastukaaluks Tallinnale
Vantaanjoe suudmesse. 1551. aastal ehitati jõesaarele kuningahäärber. 1553.
aastal ehitati kirik. Plaanist rajada Tallinnale võistleja ei tulnud suuremat
välja, sest Helsingi võitles vaesuse, sõdade ja haigustega ja jäi kauaks
väikeseks rannikulinnaks. Selle üks põhjus oli ka Tallinna ja Põhja-Eesti
vallutamine Rootsi poolt 1561. aastal, mis vähendas kuninga huvi Helsingi vastu.
1710. aastal tappis katk kaks kolmandikku linlastest.

Mõnevõrra parandas Helsingi positsiooni Suomenlinna merekindluse rajamine 18.
sajandil, kuid ta ei hakanud kasvama suureks linnaks enne, kui Rootsi-Vene sõja
tulemusena läks Helsingi 1808 Rootsi võimu alt Venemaa võimu alla. Samal aastal
rüüstas linna suur tulekahju.

1811. aastal käskis Venemaa keiser Aleksander I ehitada kogu linna uuesti. Et
tsaarile ei meeldinud senise pealinna Turu asukoht liiga lähedal Rootsile ja
eriti Stockholmile, siis nimetati 5000 elanikuga Helsingi 1812 Soome
Suurvürstiriigi uueks pealinnaks. Linna südameks ehitati ampiirstiilis kesklinn,
mis pidi sümboliseerima Soome suurvürsti, kelleks oli Venemaa keiser, võimu.
Linna arhitekt oli Carl Ludvig Engel.

Turu kuninglik akadeemia, mis oli seni Soome ainus ülikool, toodi 1827
Helsingisse üle. See kinnistas veelgi linna uut rolli.

1917. aastal sai Helsingi pärast Soome iseseisvumist Soome Vabariigi pealinnaks.
1918. aastal pidi senat põgenema Soome kodusõja tõttu Vaasa linna.

Jätkusõja ajal, 1941–1944 põhjustas pommitamine (sealhulgas Helsingi
suurpommitamised) linnale suuri kahjustusi, kuid linna ei vallutatud. 1946.
aastal toimus suur haldusüksuste liitmine ning Helsingi piirkond kasvas ligi
kaheksa korda.

1952. aastal toimusid Helsingis suveolümpiamängud. Nendest linnadest, kus
suveolümpiamängud on peetud, on tänapäeval Helsingi kõige väiksem (ehkki mõni
linn on pidanud suveolümpiamänge ajal, mil ta oli väiksem kui Helsingi 1952.
aastal). Helsingis on toimunud ka 1983. ja 2005. aasta kergejõustiku
maailmameistrivõistlused ning 1971. ja 1994. aasta Euroopa meistrivõistlused
kergejõustikus.



https://et.wikipedia.org/wiki/HTTP-k%C3%BCpsis

Küpsis (tuntud ka kui HTTP-küpsis, inglise cookie, HTTP cookie) on
tekstikujuline andmeplokk kliendi veebibrauseris, mida saadetakse määratud
domeenile[viide?] iga kord, kui klient teeb sinna päringu. Nii saab server
vastava kliendi päringu eristada teiste omadest ja pakkuda talle isikupärastatud
andmeid. Küpsiseid võib kasutada veebilehtedele sisselogimiseks, eelistuste
salvestamiseks ja ostukorvi sisu meelespidamiseks.

Nimetus "küpsis" tuleb sarnasusest õnneküpsisega (fortune cookie), sest mõlemad
sisaldavad peidetud informatsiooni. Internetis küpsiste kasutamise idee pärineb
aastast 1994, kui programmeerija Lou Montulli töötas firmas Netscape
Communications, mis arendas elektroonilise kaubanduse rakendusi. Lou ja John
Giannandrea koostasid algse Netscape küpsise spetsifikatsiooni ning küpsiseid
toetas juba samal aastal Mosaic Netscape versioon 0,9beta, mis tuli välja 13.
oktoobril 1994. Algselt kasutati küpsiseid kontrollimaks, kas Netscape veebilehe
külastajad olid sellel lehel juba varem käinud.

Küpsist on võimalik salvestada iga HTTP-päringu jooksul ja seetõttu saavad
küpsiseid jagada ka veebilehel sisalduvad failid (pildid, JavaScript, CSS),
millele teeb veebibrauser päringu. Kliendi külastatud lehekülgi on võimalik
jälgida, kui kõigis nendes lehtedes sisaldub sama domeeni fail (näiteks
reklaam). Reklaamifirmad (näiteks Google AdWords) saavad tänu küpsisele siduda
külastatud leheküljed ühe kliendiga ja pidada tema veebiharjumuste kohta
andmebaasi.

Kuna igal HTTP käsul saadetakse serverile ka kliendi IP-aadress, siis saab
klienti eristada ka ilma küpsisteta teistest päringutest. Ühte välist
IP-aadressit võivad jagada aga mitu arvutit samas kohtvõrgus (näiteks
korruselamu, jagatud Interneti ühendusega eramajad, klassitoad,
konverentsisaalid, Wi-Fi-võrk jne), seetõttu võib server pidada samaks kliendiks
ka teist klienti, kes on sama IP-aadressiga, kuigi nad on erinevate arvutite
taga. Kui veebiserver teeb autentimist ainult IP-aadressi kaudu, siis võib ühe
kohtvõrgu kliendi sisselogides serverisse olla ka kõik teised kohtvõrgu kliendid
sisse logitud.

Server võib alguses määrata kliendile unikaalse kombinatsiooni ja lisada selle
enne kliendile saatmist kombinatsiooni iga veebiaadressi lõppu. Kui klient
vajutab lingile ja liigub uuele leheküljele, siis saadetakse URLiga ka unikaalne
kombinatsioon ja server tunneb kliendi ära. Niimoodi säilitatakse kliendi
informatsiooni aga ainult seni, kuni ta kasutab selle sama lehe siselinke. Kui
ta tuleks samale lehele uuesti tagasi otsingumootori kaudu, siis ei kanna ta
enam kaasas oma unikaalset kombinatsiooni ja ta loetakse esmakordseks
külastajaks. Vastupidiselt oleks aga pärast veebilehele sisse logimist ja lehe
lingi teisele kliendile saatmist ka teine klient sisse logitud sama kasutajaga.

Server võib alguses määrata kliendile unikaalse kombinatsiooni ja lisada selle
HTML vormi (<form method=“post“>) elemendiks. Kui klient teeb HTTP POST käsu,
siis ta saadab ka kõik vormi liikmed ära koos unikaalse kombinatsiooniga. Kuna
vormi elemendid võivad olla ka peidetud, siis võib autentimine olla kliendile
varjatud. Samuti ei ole ka teine klient sisse logitud, kui talle saata lehekülje
aadress, sest informatsiooni ei hoita URL-is. Teistelt serveritelt tulemisel ei
ole aga salvestatud kliendi andmeid.

Kui Interneti-ühendus pole krüpteeritud, siis on ka sama kohtvõrgu liikmetel
ligipääs teiste klientide võrguliiklusele, sealhulgas on võimalik vaadelda ka
küpsiste sisu. Kui saata teise kliendi küpsis enda arvutist samale lehele, siis
ei tee server küpsise-autentimise korral kahel kliendil vahet. Nii on võimalik
logida ennast sisse teiste nimel. Mõned veebiportaalid (näiteks Facebook)
kasutavad krüpteeritud ühendust ainult sisse logides, et kasutajanimi ja parool
oleks varjatud. Kuna pärast lehel sirvides pole ühendus jõudluse pärast enam
krüpteeritud, siis on ka küpsised turvamata ja võrguliiklust pealt kuulates on
võimalik maskeeruda ennast teisteks kasutajateks. Eriti suur oht langeda
identiteedivarguse ohvriks on krüpteerimata Wi-Fi võrkudes, aga ARP
mürgitamisega (ARP spoofing) on võimalik ka traadiga ühenduse kohtvõrgus jagada
soovimatult oma andmeid ja lasta nii oma küpsiseid kopeerida.



https://et.wikipedia.org/wiki/Eesti_kroon

Eesti kroon (ISO 4217 kood EEK) oli aastatel 1924–1941 ning 1992–2010 Eesti
Vabariigi ametlik valuuta.

Alates 11. juulist 1924 kasutati Eestis väärtusühikuna Rootsi krooni väärtusega
võrdset, kulla alusel seisvat niinimetatud kuldkrooni. Tegelikult kuldrahasid ei
valmistatud ja Eesti krooni kasutati abstraktse väärtusühikuna peamiselt
väliskaubanduses. Seaduse algses eelnõus nimetatud taalri asemel võeti Otto
Strandmani ettepanekul kasutusele kroon.

Eesti marga ja penni kasutamine lõpetati 1927. aasta mais vastu võetud
Rahaseadusega, mis hakkas kehtima 1. jaanuaril 1928. Üks kroon jaguneb sajaks
sendiks. Uue rahaühiku nimi tuli margaga paralleelselt kasutuses olnud nn
kuldkrooni nimest.

Erinevalt Eesti markadest olid Eesti kroonvääringus pangatähed ja mündid
kujundatud ühtses stiilis, Günther Reindorffi ja Georg Westenbergi poolt.

Lõplikule nimetuse leidmisele eelnes pikk arutelu. Valitsuse eelnõus oli raha
uue nimetusena pakutud "taaler", mis võrdus 100 krossiga. Leiti, et see ei sobi,
kuna taalrit kasutatakse vaid Aafrikas ja mitte haritud riikides. Jaan Tõnisson
pakkus nimeks omaloodud nime "kuldar", mis pidi koosnema sajast pennist ja
võrduma kuldfrangiga, nagu Läti latt. Tugev toetus oli ka nimedel "esta" ja
"est", kuna Lätis on "latt" ja Leedus "litt". Lõpuks jäid "kroon", mis võetud
Rootsi järgi ning "sent" Lääne-Euroopast. Kroon oli peale Eesti kasutusel veel
Taanis, Norras, Tšehhoslovakkias ja Rootsis. Senti aga kasutati mitmekümnes
riigis. Mõnedes neis teisendatud nimekujul nagu "cents", "centavos", "santiim"
jne.

27. juunil 1933 krooni devalveeriti 35 protsendi võrra, varem oli seda varjatult
devalveeritud valuutamaksuga 15%. Eesti Panga ülesandeks jäi hoida Eesti krooni
kurssi mitte alla 19,20 krooni ühe Inglise naela eest.

Seejuures 1- ja 2-kroonised mündid tuli vastavalt kehtinud rahaseadusele
valmistada vähemalt 50% hõbeda sulamist. Hiljem seadust siiski muudeti ja 1
krooniseid münte valmistati ka mitteväärismetalli sulamist. Seoses rahasüsteemi
mittesobimisega kaotati 25 sendine nominaal 15. oktoobril 1936 käibelt.

Kroon võeti kasutusele rubla asemel 1992. aasta rahareformiga. Üks kroon jagunes
sajaks sendiks.

Pangatähed kujundasid Urmas Ploomipuu (1- ja 2-kroonised) ja Vladimir Taiger,
kes võitsid vastava konkursi. Kupüüride esiküljel kujutatakse mõnda
kultuuritegelast, tagaküljel eestlastele olulist paika või sümbolit. Kuni 1994.
aastani emiteeritud kupüüride mõõtmed on 140 × 70 mm, hilisemate kupüüride
mõõtmed on 140 × 69 mm. Kasutusel oli kaheksa nominaali:

Igapäevases käibes oli kaks erinevat 5 kroonist meenemünti (vermitud aastatel
1993 ja 1994).

Eriline Eesti käibemüntide puhul oli see, et iga mündi tagaküljel oli vapp ja
vermimise aastaarv, esiküljel suurelt nominaal ja "Eesti Vabariik" (v.a 5
krooni).

1. jaanuarist 2011 kehtib Eestis maksevahendina euro. Pankades vahetati kroone
eurodeks 2013. aasta lõpuni, nüüd vahetab neid ainult Eesti Pank. Eesti krooni
pangatähti ja münte saab Eesti Panga muuseumis vahetada eurodeks tähtajatult,
tasuta ja ametliku keskkursiga 1 euro = 15,6466 krooni.



https://et.wikipedia.org/wiki/Aadam

Aadam (heebrea keeles אָדָם Adam [ad'am]) oli Piibli (1. Moosese raamatu) järgi
esimene inimene, kelle Jumal lõi.

"Aadam" tähendab 'punane muld', 'põllult' (heebrea keeles אדמה adama [adam'a])
võetud' (Jumal lõi ta põllumaa savist).

Enamiku piiblitõlgenduste järgi olid Aadam ja Eeva kogu inimsoo esivanemad.
Pärast Eedeni aiast väljaajamist sündis nende esiklaps Kain. Nimepidi on teada
veel Aadama pojad Aabel ja Sett. Juubelite raamatu järgi oli tema vanem tütar ja
Kaini naine Awan ning noorem tütar ja Seti naine Azura. Kuldse legendi järgi
olid Aadama tütred Calmana ja Delbora.

Esimese Moosese raamatu 1. peatükk (salmid 26–31) kirjeldab maailma loomise
kuuendat päeva nii (Piibli kirjakohad järgivad 1997. aasta tõlget):

Ja Jumal ütles: "Tehkem inimesed oma näo järgi, meie sarnaseks, et nad
valitseksid kalade üle meres, lindude üle taeva all, loomade üle ja kogu maa üle
ja kõigi roomajate üle, kes maa peal roomavad!" Ja Jumal lõi inimese (heebrea
keeles tähendab sõna "adam" 'inimene') oma näo järgi, Jumala näo järgi lõi ta
tema, ta lõi tema meheks ja naiseks. Ja Jumal õnnistas neid, ja Jumal ütles
neile: "Olge viljakad ja teid saagu palju, täitke maa ja alistage see enestele;
ja valitsege kalade üle meres, lindude üle taeva all ja kõigi loomade üle, kes
maa peal liiguvad!" Ja Jumal ütles: "Vaata, mina annan teile kõik seemet kandvad
taimed kogu maal, ja kõik puud, mis kannavad vilja, milles nende seeme on; need
olgu teile roaks! Ja kõigile loomadele maa peal ja kõikidele lindudele taeva all
ja kõigile roomajaile maa peal, kelles on elav hing, annan ma kõiksugu haljast
rohtu toiduks." Ja nõnda sündis. Ja Jumal vaatas kõike, mis Ta oli teinud, ja
vaata, see oli väga hea. Siis sai õhtu ja sai hommik – kuues päev.

Kirjeldust "ta lõi tema meheks ja naiseks" on tõlgendatud nii, et Jumal lõi
Aadama kõigepealt hermafrodiitsena, nii mehe kui ka naise tunnustega; et Jumal
lõi Aadama oma näo järgi, annab see alust arvata, et ka Jumal ise on
mõlemasooline. Müüt jumalast-hermafrodiidist on võrdlemisi levinud.

Ja Issand Jumal valmistas inimese, kes põrm on, mullast, ja puhus tema ninasse
eluhinguse: nõnda sai inimene elavaks hingeks.

Jumal lõi inimese, nii nagu kõik loomadki, taimetoitlasteks, määrates nad sööma
kas taimede vilju, milles on nende seeme, või siis rohtu (1. Ms 1:29-30):

Ja Jumal ütles: "Vaata, mina annan teile kõik seemet kandvad taimed kogu maal,
ja kõik puud, mis kannavad vilja, milles on nende seeme; need olgu teile roaks!
Ja kõigile loomadele maa peal ja kõigile lindudele taeva all ja kõigile
roomajaile maa peal, kelles on elav hing, annan ma kõiksugu haljast rohtu
toiduks." Ja nõnda sündis.

Ja Issand Jumal istutas Eedeni rohuaia päevatõusu poole ja pani sinna inimese,
kelle Ta oli valmistanud. (...) Ja Issand Jumal võttis inimese ja pani ta Eedeni
aeda harima ja hoidma. (1Ms 2:8, 15)

Esimene Jumala käsk inimesele, millest Piibel räägib, oli keeld süüa hea ja
kurja tundmise puust:

Ja Jehoova Jumal keelas inimest ja ütles: "Kõigist aia puudest sa võid küll
süüa, aga hea ja kurja tundmise puust sa ei tohi süüa, sest päeval, mil sa
sellest sööd, pead sa surma surema!" (1Ms 2:16, 17)

Seda otsust on Piibli kriitikud sageli arvustanud[viide?]. Juba Vana-Rooma
keiser Julianus Apostata kirjutas: "Tundub, et Issand Jumal oleks vastupidi
pidanud käskima tema poolt loodud inimesel süüa võimalikult palju hea ja kurja
tundmise puu vilja, sest kui jumal kord juba andis talle mõtleva pea, siis oli
ka vaja teda õpetada ja veel rohkem oleks olnud vaja sundida teda tunnetama head
ja kurja, et ta hästi täidaks oma kohustusi. Keeld oli mõttetu ja julm...".

Ja Issand Jumal valmistas mullast kõik loomad väljal ja kõik linnud taeva all
ning tõi inimese juurde, et näha, kuidas tema neid nimetab. Ja kuidas inimene
iga elavat olendit nimetas, nõnda pidi selle nimi olema. Ja inimene pani nimed
kõigile kariloomadele ja lindudele taeva all ja kõigile metsloomadele ..." (1Ms
2:19, 20)

Seda on peetud vastuolus olevaks Esimese Moosese raamatu 1. peatüki salmidega
20–25, mille järgi Jumal lõi linnud-loomad enne inimest.

Lähemalt ei selgitata, kas nime andmine käis ka nende loomade kohta, kes
Lähis-Idas ei ela, näiteks pingviinid, kängurud ja vaalad, samuti silmaga
nähtamatute ainuraksete kohta.

Ja Issand Jumal ütles: "Inimesel ei ole hea üksi olla; ma tahan teha temale abi,
kes tema kohane on!" (...) aga inimesele ei leidunud abilist, kes tema kohane
oleks. Siis Issand Jumal laskis tulla raske une inimese peale ja see jäi magama;
siis ta võttis ühe tema küljeluudest ning sulges selle aseme taas lihaga. Ja
Issand Jumal ehitas küljeluu, mille ta inimesest oli võtnud, naiseks ja tõi tema
Aadama juurde. Ja Aadam ütles: "See on nüüd luu minu luust ja liha minu lihast!
Teda peab hüütama mehe naiseks, sest ta on mehest võetud!" Seepärast jätab mees
maha oma isa ja ema ning hoiab oma naise poole, ja nemad on üks liha! (1Ms 2:18,
20–24)

See on vastuolus Esimese Moosese raamatu 1. peatüki 27. salmiga, mille järgi
Aadam ja Eeva loodi samal ajal. Sellepärast on arvatud, et Eeva loodi pärast
Aadamat, tema küljeluust, kuid Aadamaga samal ajal loodi Lilith, kes oli Aadama
esimene naine. On ka arvatud, et kui Aadam oli loodud mõlemasoolisena, ei loodud
Eevat tema küljeluust, vaid tema naissuguorganitest.[viide?]

Et madu ahvatles naist sööma hea ja kurja tundmise puu viljast, toimus Aadama
pattulangemine, millest kristliku õpetuse järgi sai alguse pärispatt:

Ja nad olid mõlemad alasti, Aadam ja tema naine, ega häbenenud. Aga madu oli
kavalam kõigist loomadest väljal, kelle Issand Jumal oli teinud, ja ta ütles
naisele: "Kas Jumal on tõesti öelnud, et te ei tohi süüa mitte ühestki rohuaia
puust?" Ja naine vastas maole: "Me sööme küll rohuaia puude vilja, aga selle puu
viljast, mis on keset aeda, on Jumal öelnud: Te ei tohi sellest süüa ega selle
külge puutuda, et te ei sureks!" Ja madu ütles naisele: "Te ei sure, kindlasti
mitte, aga Jumal teab, et päeval, mil te sellest sööte, lähevad teie silmad
lahti ja te saate Jumala sarnaseks, tundes head ja kurja." Ja naine nägi, et
puust oli hea süüa, ja see tegi ta silmadele himu, ja et puu oli ihaldusväärne,
sest see pidi targaks tegema. Siis ta võttis selle viljast ja sõi ning andis ka
oma mehele, ja tema sõi. Siis nende mõlema silmad läksid lahti ja nad tundsid
endid alasti olevat, ja nad õmblesid viigilehti kokku ning tegid enestele
põlled. Ja nad kuulsid Issanda Jumala häält, kes rohuaias sinna ja tänna käis,
kui päev viluks läks, ja Aadam ja tema naine peitsid endid Issanda Jumala palge
eest rohuaia puude keskele. Ja Issand Jumal hüüdis Aadamat ning ütles temale:
"Kus sa oled?" Ja tema vastas: "Ma kuulsin su häält rohuaias ja kartsin, sest ma
olen alasti. Sellepärast ma peitsin enese ära!" Siis ta küsis: "Kes on sulle
teada andnud, et sa alasti oled? Või oled sa söönud puust, millest ma sind
keelasin söömast?" Ja Aadam vastas: "Naine, kelle Sa mulle kaasaks andsid, tema
andis mulle puust ja ma sõin." Ja Issand Jumal küsis naiselt: "Miks sa seda
tegid?" Ja naine vastas: "Madu pettis mind, ja ma sõin." Siis Issand Jumal ütles
maole: "Et sa seda tegid, siis ole sa neetud kõigi koduloomade ja kõigi
metsloomade seas! Sa pead roomama oma kõhu peal ja põrmu sööma kogu eluaja! Ja
ma tõstan vihavaenu sinu ja naise vahele, sinu seemne ja tema seemne vahele, kes
purustab su pea, aga kelle kanda sa salvad." Naisele ta ütles: "Sinule ma saadan
väga palju valu, kui sa lapseootel oled: sa pead valuga lapsi ilmale tooma! Sa
himustad küll oma meest, aga tema valitseb su üle." Aga Aadamale ta ütles: "Et
sa kuulasid oma naise sõna ja sõid puust, millest mina olin sind keelanud,
öeldes, et sa ei tohi sellest süüa, siis olgu maapind neetud sinu üleastumise
pärast! Vaevaga pead sa sellest sööma kogu eluaja! Ta peab sulle kasvatama
kibuvitsu ja ohakaid, ja põllutaimed olgu sulle toiduks! Oma palge higis pead sa
leiba sööma, kuni sa jälle mullaks saad, sest sellest sa oled võetud! Tõesti, sa
oled põrm ja pead jälle põrmuks saama!" Ja Aadam pani oma naisele nimeks Eeva,
sest ta sai kõigi elavate emaks. Ja Issand Jumal tegi Aadamale ja ta naisele
nahkriided ning pani neile selga. Ja Issand Jumal ütles: "Vaata, inimene on
saanud nagu üheks meie hulgast, tundes head ja kurja. Aga nüüd, et ta oma kätt
ei sirutaks ega võtaks ka elupuust ega sööks ega elaks igavesti!" Siis saatis
Issand Jumal tema Eedeni rohuaiast välja, et ta hariks maad, millest ta oli
võetud. Ja Ta ajas Aadama välja ja pani hommikupoole Eedeni rohuaeda keerubid ja
tuleleegina sähviva mõõga, et need valvaksid elupuu teed. (1Ms 2:25, 3:1–24)

Kui oletada, et Jumal on kõiketeadja, kes suudab ka tulevikku ette näha, siis
järeldub sellest, et Jumal pidi ette nägema, et Aadam ja Eeva tema keeldu
rikuvad, järelikult pidi see olema Jumala soov. Selle vastu on väidetud, et
Jumal ei ole kõiketeadja ning et ta esitas suhteliselt tühise piirangu, et näha,
kas Aadam on talle kuulekas , aga Aadamal ja Eeval oli vaba tahe otsustada, kas
Jumala keeldu järgida või mitte.

Väidetud on, et Eeva viis kiusatusse Saatan, kes oli endale mao kuju võtnud,
ehkki Piibli tekst ei anna selleks alust. Kui Eevat oleks kiusatusse ajanud
saatan, oleks ülimalt kummaline, et Jumal karistab selle eest mitte milleski
süüdi olevaid madusid ja mitte saatanat, leiab Léo Taxil.

Taxili kommentaari järgi selgus kohe, et Jumala ennustus selle kohta, et Aadam
ja Eeva surevad samal päeval mil nad hea ja kurja tundmise puust söövad, ei lähe
täide. Mõlemad elasid pärast seda veel kaua aega. Ühtlasi ei läinud täide Jumala
sajatus, et maod peavad põrmu sööma. Maailmas on küll loomi, kes toituvad
pinnasest, näiteks vihmauss, aga maod nende hulka ei kuulu. Küll karistati
madusid sellisel moel, mida Piiblis kirjas pole: nad kaotasid kõnevõime.

Peamine põhjus, miks Jumal Aadama ja Eeva Eedeni aiast välja ajas, oli kartus,
et nad söövad ka elupuust ja muutuvad selle tulemusel surematuks. Sealjuures
elupuust söömine polnud neile keelatud. Põhjus, miks Aadam ja Eeva polnud
elupuust söönud, ei ole selge.

Pärast Aadama ja Eeva väljaajamist Eedeni aiast sündis neile poeg Kain, hiljem
teine poeg Aabel. Pärast seda, kui Kain oli Aabeli tapnud, sündis Aadamale ja
Eevale veel poeg Sett. Seti sünni ajal oli Aadam 130 aastat vana (1 Ms 5:3).
Neil oli veel poegi ja tütreid (1Ms 5:4).

Millal toimus inimeste esimene suguline vahekord, on teadmata. Lähtudes sellest,
et 1Ms 1:28 järgi ütles Jumal inimestele: ""Olge viljakad ja teid saagu palju,
täitke maa ja alistage see enestele..."", on võimalik, et see toimus juba Eedeni
aias. See pole siiski ilmne. On ka oletatud, et see toimus pärast nende
väljaajamist Eedeni aiast ja mitte tingimata esimesel aastal, vaid võib-olla
koguni sadakond aastat hiljem. Samuti pole teada, kui kaua inimesed Eedeni aias
viibisid.

Õigeusu pärimuse järgi võeti Jeesuse sündimise ajast tuleleegina sähviv mõõk
Eedeni aia eest ära, nii et inimestel on võimalik paradiisi tagasi pääseda.

Judaismis saab pattulangemine erilise tähenduse. Nõnda on Philoni järgi kaks
loomist: üks on taevase inimese loomine ja teine on maise (põrmust loodud) ja
mööduvusele allutatud inimese loomine. Aadam tähendab mõistust, Eeva
meelelisust, madu himu. Pattulangemine toimub seeläbi, et vaatlevat mõistust
segatakse, kusjuures madu on kiusatuse vahendiks. See tõlgitsus on judaismis
maksvusele pääsenud, kuigi mitte ainukehtivana.

Kristlus arendab judaistlikust arusaamast pärispatu mõiste ning mõistab Aadamat
inimese algkujuna, kellega ta intiimselt samastub. Nagu apostel Paulus Kirjas
roomlastele (Ro. 5:12–21) kirjeldab, allub ta surmale ja mööduvusele. Sellele
"vanale Aadamale" vastandub Kristus kui "uus Aadam", kelle samuti algkujuline,
samastamist võimaldav lugu viib eluni väljaspool surma haardeulatust.

Pärimuse järgi, mida Piiblis ei ole, oli keelatud viljaks õun. Kõrisõlme on
hakatud kutsuma aadamaõunaks, sest arvati, et selle on tekitanud Aadamale kurku
kinni jäänud õun. Hiljem on geograafilistel kaalutlustel leitud, et keelatud
viljaks pidi olema granaatõun. Mõne islami pärimuse järgi oli keelatud viljaks
nisu.

Islamis on Aadam esimene inimene ja ka prohvet. Koraanis loob Allah (Jumal)
Aadama savist. Koraanis ei ole öeldud, et Jumal oleks Aadama loonud oma näo
järgi. Muslimid usuvad lihtsalt, et Jumal lõi Aadama mudast ja puhus oma vaimu
talle sisse, andes neile elu.

Kui Jumal käskis Iblīst (Saatanat) Aadama ees kummarduda, siis oma uhkuse tõttu
ta ei tahtnud seda teha ning ta pagendati taevast. Iblīs lubas Jumalale, et viib
nii palju inimesi eksiteele kui suudab, mispeale Jumal vastas, et kes tahab,
järgib Saatanat, ja kes tahab, järgib Jumalat.

Islami pärimuse kohaselt on Aadama mäel (Adam's Peak) Sri Lankal tohutu Aadama
jalajälg. Sri Lanka ja India vahel olevat saareahelat nimetatakse Aadama
Sillaks.

Keskaegsed ja vararenessansi kunstnikud kasutasid Aadama ja Eeva motiivi alasti
mehe ja naise kujutamiseks moraalselt aktsepteeritaval moel. Mõnikord kattis
nende suguelundeid viigileht.



https://et.wikipedia.org/wiki/Valge

Valge on puhas värvus ja sümboliseerib seetõttu puhtust, veatust, tõde ja
süütust. Samuti on valge kerguse, lihtsuse, aususe ja lugupidamise värv. Kuna
valge lipp on allaandmise või vaherahu sümbol, tähendab valge ka rahu.

Talve (eriti jõulupühade paiku) peetakse valgeks siis mahasadava lume tõttu.
Sellest on ka tulnud mõiste "valged jõulud", mis Eestis on küll üpris tavalised,
kuid paljudes riikides vägagi haruldased. Näiteks Londonis on valgete jõulude
esinemise tõenäosus 13% (alates 1950. aastast kogutud andmete põhjal), New
Yorgis 10% (1988.–2005. aasta andmetel) ja Montréalis 80% ([1]).

Valge kääbus (ka: valge kääbustäht) on väike, nõrk, tihe, surev täht, mis on
ammendanud oma tuumakütuse ja kustub aeglaselt.

Valge auk on astrofüüsikas hüpoteetiline taevakeha, mis "sülgab välja"
mateeriat, nii nagu must auk neelab mateeriat.

Saturni kuul Iapetusel on üks (liikumise poole suunatud) külg süsimust ja teine
lumivalge. Hele ala on täis kraatreid, tume on tasane ning ulatub lahtedena
heleda ala sisse.

2004. aastal avastati Kentauri tähtkujus universumi suurim teemant. Avastati
nimelt valge kääbustäht BPM 37093, mis oli kunagi niisama suur ja hele kui
Päike, ent on kokku tõmbunud ning selle südamik koosneb tohutu rõhu all
kristalliseerunud süsinikust ehk teemandist. Tähe läbimõõt on umbes 0,6 Maa
omast ehk 8000 km, mass aga on sama, mis Päikesel ehk 333 000 Maa massi.

Värvipigmendita loomi nimetatakse albiinodeks ja paljudes kultuurides on
peetakse neid pühadeks. Tegemist on geneetilise häirega, mida seisneb
värvipigmendi puudumises ja mida esineb inimeste seas umbes 1 inimesel 17
000-st, kuigi ligikaudu 1 inimene 70-st kannab albiino geene.

Valge vesiroos (Nymphaea alba) on taimeliik vesiroosi perekonnast vesiroosiliste
sugukonna.

Valge pihlakas ehk tuhkpihlakas (Sorbus aria) on puuliik roosõieliste (Rosaceae)
sugukonnast ja õunapuuliste (Pomoideae) alamsugukonnast ja pihlakate (Sorbus)
perekonnast.

Valge meri (vene Белое море, karjala Valkea meri, Vienanmeri, neenetsi Сэрако
ям’) on Põhja-Jäämere sisemeri.

Suurbritannia saare arhailine (keldi päritolu) nimi Albion tulenes arvatavasti
Doveri valgetest kriidikaljudest. Ladina keeles tähendab albus 'valge'.

4. detsembril 1942 esilinastus New Yorgis muusikafilm "Holiday Inn", kust on
pärit Irving Berlini laul "White Christmas" (inglise 'Valged jõulud'). Bing
Crosby esituses on selle laulu salvestisi müüdud rohkem kui 100 miljonil
plaadil, neist vähemalt 50 miljonit singlina.

Valge Maja (inglise The White House) on Ameerika Ühendriikide pealinnas
Washingtonis asuv hoone, milles asub Ameerika Ühendriikide presidendi
ametikorter ja töökoht. Väljendit "Valge Maja" kasutatakse ka piltlikult
tähistamaks Ameerika Ühendriikide presidendi institutsiooni.

Valge Roos oli mittevägivaldne vastupanugrupp Natsi-Saksamaal, mis koosnes
viiest Müncheni ülikooli tudengist ja nende filosoofiaõpetajast.

Kristlikus kirikus seostub valge ristimisega, esimese armulauaga ja
preestriseisusega. Valge liilia sümboliseerib puhtust ja neitsi Maarjat.
Peaingel Gabriel olevat hoidnud käes valget liiliat, kui ta teatas neitsi
Maarjale Jumala poja sünnist.

Paljudes kultuurides esineb valge leinavärvina sümboliseerides surnu pühitsemist
teda ootavasse uude ellu. Valge on leinavärviks näiteks belglastel, hindudel,
budistidel ja hiinlatel.

Kuni Isaac Newtoni töödeni valguse spektri uurimisel, arvas enamus teadlasi, et
valge värvus on põhivärvus, millest tekkisid kõik teised värvused siis kui
valgele valgusele midagi lisati. Newton tõestas, et see ei ole nõnda, kui lasi
valgel valgusel läbida kahte prismat. Kui prisma lisaks valgele valgusele
midagi, peaks teine prisma omalt poolt veel midagi lisama ja veel rohkem värve
tekitama. Tegelikult jagas esimene prisma valge valguse osadeks ja teine prisma
ühendas tekkinud erinevat värvi valgusvihud taas valgeks valguseks.



https://et.wikipedia.org/wiki/USA

Ameerika Ühendriigid ehk Ühendriigid (ingl United States of America, USA; varem
ka Põhja-Ameerika Ühendriigid) on riik, mille põhiosa paikneb Põhja-Ameerika
mandri keskosas. Riik piirneb idas Atlandi ookeani ja läänes Vaikse ookeaniga.
Põhjas on Ameerika Ühendriikidel maismaapiir Kanada ja lõunas Mehhikoga.
Põhja-Ameerika mandri loodeosas asub Alaska osariik, millel on kagus maismaapiir
Kanadaga ja loodes merepiir Venemaaga. USA-le kuuluvaid alasid on veel mitmel
pool maailmas, sealhulgas Hawaii osariik Vaikses ookeanis.

USA koosneb 50 osariigist, millel vastavalt riigi föderalistlikule süsteemile on
osaline autonoomia. Osariikidel on õigus luua iseseisvalt majandus- ja
kultuurialaseid kontakte teiste riikidega või välisorganisatsioonidega
tingimusel, et need registreeritakse vastavas föderaalasutuses. Kaitsealased ja
välispoliitilised küsimused otsustab ning lepingud tehakse ainult riiklikul
tasandil vastavas ministeeriumis.

Ameerika Ühendriigid said alguse Briti kolmeteistkümne asumaa
iseseisvusdeklaratsioonist, millega nad kuulutasid end vabadeks ja iseseisvateks
riikideks.

20. sajandi keskpaigas sai Ameerika Ühendriikidest majandusliku, poliitilise,
sõjalise ja kultuurilise mõju poolest kõige võimsam riik maailmas.[viide?]

Ameerika Ühendriikide kõrgem seadusandlik võim on Ameerika Ühendriikide
Kongress, mis koosneb kahest kojast: ülemkojast ehk senatist ja alamkojast ehk
esindajatekojast. Mõlemad kojad peavad istungeid pealinnas Washingtonis asuvas
Kapitooliumis.

Riigi juht on president, täidesaatev võim on Ameerika Ühendriikide Presidendi
kabinet ehk valitsuskabinet, mille liikmeks olevad ministrid teostavad
riigijuhtimisülesandeid läbi neile alluvate ministeeriumite. Riigi
välispoliitikat teostatakse läbi välisministri ehk Ameerika Ühendriikide
riigisekretäri.

2008. aastast on Ameerika Ühendriikide president Demokraatliku Partei esindaja
Barack Obama, asepresident on Joe Biden,

Ameerika Ühendriigid on jaotatud 50 osariigiks ja üheks ringkonnaks (Columbia
ringkond).

Ameerika Ühendriikidel on viis suuremat ülemereterritooriumi: Puerto Rico, USA
Neitsisaared, Ameerika Samoa, Guam ja Põhja-Mariaanid.

USA-s domineerib vanade mägede ja platoode ahelik Apalatšid, mis kulgeb
põhja-lõuna suunas piki Põhja-Ameerika mandri idarannikut, ning kõrgete noorte
mägede ahelikud Kaljumäestik, Kaskaadid ja Sierra Nevada, mis kulgevad
põhja-lõuna suunas mandri lääneosas. Kanada kilbist Mehhiko laheni laiub suur
sisemaamadalik.

Atlandi ja Mehhiko lahe rannikumadalik laiuvad 3540 km ulatuses Codi neemest Rio
Grandeni. Läänes piirneb madalik Apalatšide Piedmontiga, kuid osa madalikust
ulatub laia kaarega mööda Mississippi jõe alamjooksu orgu Mehhiko lahest Caironi
Illinoisi osariigis ja lääne poole Balconese astanguni Texases.

Idarannikul on liustikumoreenist moodustunud Long Islandi saar, lehtersuudmed
New Yorgi, Delaware'i ja Chesapeake'i laht ning Albemarle'i ja Pamlico väin ning
meresaared Georgia ranniku lähedal.

Cairost kuni Mehhiko laheni moodustab Mississippi jõe keskmine langus üksnes
umbes 12–13 cm/km, lahe lähedal alla 10 cm/km. Jõgi lookleb ja moodustab palju
järvi. New Orleansist lõuna pool on hiiglaslik ja kasvav delta.

Ameerika Ühendriigid asuvad eemal Euroopast ja Aasiast ning seal sageli
laastanud sõjad pole Ameerika Ühendriike otseselt puudutanud. Naaberriigid
Põhja-Ameerika mandril – Kanada ja Mehhiko – on majanduslikult ja sõjaliselt
palju nõrgemad ega ole kunagi olnud Ameerika Ühendriikidele ohtlikud. Vastupidi,
USA on ise laienenud naabrite arvel. Ka on naaberriigid varustanud USA-d mitme
loodusvara ja odava tööjõuga, olnud tema majandusele turuks ja kapitalile
tegevusväljaks, aidanud niiviisi kaasa USA õitsengule.

Varem suheldi Euroopaga peamiselt põhjapoolsete sadamate kaudu, mis on
lõunapoolsega võrreldes Euroopale märksa lähemal ja ka loodusoludelt soodsamad.
Kahjuks jäävad need sadamad riigi siseosadest mõnevõrra eemale. Pärast
rekonstrueerimistöid Saint Lawrence’i jõel ja mitme kanali ümberehitust pääsesid
ookeanilaevad Suurele järvistule ja sealsed sadamad muutusid meresadamateks.
Talveks see meretee, aga kahjuks külmub.

Lõunas saavad Ameerika Ühendriigid üle Mehhiko lahe soodsalt kaupu vahetada.
Kariibi mere istandusriikide ja mitme Ladina-Ameerika maaga. Pärast panama
kanali valmimist 1914. aastal viib siit otsetee ka Lõuna-Ameerika lääneranniku
riikidesse.

Riik koosneb kahest suurest osast, põhiosast ja Alaska osariigist. Enamus
põhiosa piirist Kanadaga on praktiliselt sirge ning annab riigile
ristkülikukujulise vormi. Ainult kirdes ja kagus on riigi maa-ala nagu välja
veninud. Kirdes ja edelas on väljaulatuvad osad. Riigil on ka saari, näiteks
Hawaii saared.

Umbes poole USA territooriumist moodustavad tasandikud ja madalad mäestikud,
kõrgmäestikke on ainult lääne- ja loodeosas. Idaosas paikneb vana ja tugevasti
kulunud Apalatši mäestik (kõrgeim Mount Mitchell 2037 m). Lääneosas on
Kordiljeerid, mille kõrgeima osa moodustab alpiinne Alaska ahelik (USA ja kogu
Põhja-Ameerika kõrgeim tipp Denali 6168 m). Alaskast lõuna pool on
põhja–lõunasuunaline mäestikuvööde, kuhu kuuluvad Ranniku-Kordiljeerid,
Kaskaadid ja Sierra Nevada (Mount Whitney 4418 m) ning idas Kaljumäestik. Nende
teke võib olla seotud laamtektoonikaga. (Põhja-Ameerika ja Vaikse ookeani laama
mõjul).

Üheks peamiseks teguriks on mäestikud. Ääremäestikud takistavad niiske õhu pääsu
sisemaale. Külm arktiline õhk tungib ida–läänesuunaliste mäestike puudumise
tõttu kaugele lõunasse, seepärast on USA siseosades talvel temperatuur ligi 10
°C madalam kui samadel laiustel Euroopas. Kliimat kujundavad soojad ja külmad
hoovused, frondid, tsüklonid, päikesekiirgus. Mägised järsunõlvalised alad
asuvad peamiselt lääneosariikides, idaosas on tasandikud ja madalad mäestikud.
Kliima takistab maakasutust oluliselt vaid külmas Alaska osariigis ja mõningal
määral mitmes kuivas lääneosariigis.

Territooriumi suurus ilma Suure järvistuta on 936 miljonit hektarit, seega umbes
korda väiksem kui Venemaa ning veidi väiksem kui Kanada ja Hiina. Majanduslikult
väärtuslikku territooriumi, mis on küllalt tasane ja asub võrdlemisi soodsas
kliimas, on USA-l rohkem kui ühelgi teisel riigil maailmas – umbes 700 miljonit
hektarit ehk peaaegu 3 hektarit inimese kohta.

Üle kolmandiku pindalast ehk umbes 350 miljonit hektarit on riigimaa. Enamasti
on see kehv või päris kõlbmatu. Suur hulk maid on parandatud või taastatud.
Maakasutuse poolest on erandlik suurim osariik Alaska. Sealsest 152 miljonist
hektarist on metsa all umbes 50 miljonit hektarit, ülejäänu on aga
põllumajanduseks ja metsanduseks valdavalt kõlbmatu maa.

Ameerika Ühendriigid on metsarikas maa. Metsad on tootlikud ja liigirikkad. kaks
kolmandikku puidust annavad okaspuud ja kolmandiku kõvad lehtpuud.
Väheväärtuslikke puid tuleb harva ette.

USA-s kasvab mitmesuguseid metsi. Alaska sisealadel on tüüpilised vähetootlikud
okasmetsad. Neid ürgseid metsi peaaegu ei kasutata. Lääneosa kuivemas kliimas
kasvavad peamiselt männimetsad. Kliimast olenevalt on need kidurad, keskmise või
üle keskmise tootlikkusega metsad. Kirdeosariikide segametsad olid varem samuti
üsna tootlikud. Kahjuks laastati need metsad juba 19. sajandil. Sooja
parasvöötme lehtmetsi on säilinud vaid mägedes looduskaitse-, vee- või
mullakaitsemetsadena. Varasematel aegadel oli palju niiskeid lähistroopilisi
metsi riigi edelaosas. Eriti väärtuslikud olid männi- ja küpressimetsad.
Lähistroopilisi metsi laastati tugevasti 20. sajandi algupoolel. Seetõttu on
lääneosariikide metsad praegu paremas seisukorras ja seal on valdavalt okaspuud.
Lehtpuitu saab peamiselt idaosariikide laastatud metsadest.

Vanasti olid Ameerika Ühendriikide kalavarud rikkalikud. Palju kalu oli
sisevetes, eriti Suures järvistus. Juba XV sajandist tuntud heeringa- ja
tursapüügi piirkonnad olid Atlandi ookeani põhjaosa rannikuvetes. Heeringat,
turska, sardiine, eriti lõhelisi oli väga rikkalikult ka Vaikse ookeani
rannikuvetes, kõige rohkem Alaska lõuna- ja läänerannikul. Kalarikas oli Mehhiko
laht, kuhu Mississippi ja teised jõed tõid tohutul hulgal toitained. Ent
kalavarade majandamine oli kaua aega väga halb: territoriaalvete laius ainult 5
kilomeetrit, kaugemates vetes levis röövpüük, millega tegelesid enamasti
välismaalased. Oluliselt kahjustas kalavarasid rannikumere ja suure järvistu
saastamine. Niisugustes tingimustes vähenesid kalarikkused tohutult.

Alles viimase paarikümne aasta jooksul on tehtud tõsiseid pingutusi kalavarude
kaitseks ja taastamiseks. Vaikses ookeanis ja Mehhiko lahes on olukorra edasine
halvenemine peatatud ning Suurde järvistusse kalajuurde tulnud. Atlandi ookeani
veed USA rannikul on kalast aga peaaegu tühjad.

Ameerika Ühendriigid oma enamasti niiske kliima, suurte jõgede ja tohutute
põhjaveevarudega on veega väga hästi varustatud. Sellised jõed nagu Mississippi,
Yukon ja Columbia kuuluvad maailma 25 veerikkama jõe hulka. USA jõgede aastane
äravool kokku on 2345 km3 (viies koht maailmas). Sellele tuleb lisada 125 000
km3 taastumatut põhjavett. Ometi on Ameerika Ühendriikides olnud viimasel
aastakümnetel veega palju probleeme, peamiselt kahel põhjusel: vee tarbimine on
liiga suur ja veevarad osariikide vahel ebaühtlaselt jaotunud.

Rauamaagi ülisuured varud paiknevad Ülemjärve ääres, kust neid on lihtne vedada
mistahes suunas. Nüüdseks on järele jäänud ainult madala kvaliteediga maak, mida
üha enam asendavad Kanadast ja teistest riikidest sisseveetavad rikkad maagid.
Mujal USA-s leidub rauamaaki suhteliselt vähe.

Ameerika Ühendriikidel on vähe nende metallide maake, mida lisatakse terasele
selle omaduste parandamiseks. Täiesti puudub nikkel, seda saadakse Kanadast.
Näiteks mangaani aga peab ostma kaugematest maadest. Alumiiniumimaaki ehk
boksiiti leidub USA-s ainult ühes keskpärases leiukohas Arkansase osariigis.
Seda maaki on otstarbekas sisse vedada Kariibi mere istandusriikidest. Vase,
plii, tsingi, hõbeda ja teiste värviliste metallide maake leidub mitmel pool
lääneosariikides üsna palju. Ka nende maakide paremad varud on ammendatud ja
järele jäänud maakide metalli sisaldus on võrdlemisi väike. Rikkamaid maake
veetakse sisse Mehhikost. Ameerika Ühendriikides on palju kulda, eriti
Californias ja Alaskas. Nende alade asustamisel oli kullapalavikul tähtis osa.
Väga palju on fosforiiti, kaalisoola, väävlit.

Ka energiavarade poolest kuulub USA maailma rikkaimate riikide hulka. Et
energiat tarbitakse aga tohutult palju, on suur osa energiavaradest ammendatud.
Ameerika Ühendriikides on mitmeid nafta- ja maagaasi leiukohti. Vanimad
leiukohad riigi kirdeosas ja Californias on ammendunud või ammendumas. Üsna
tühjad on ka praegusajal tähtsaimad Mehhiko lahe ja mandri keskosa basseinid
Texase, Oklahoma ja Louisiana osariigist. Perspektiivsed on uued leiukohad
Wyomingi osariigis. Väga palju leidub naftat ka Alaska põhjarannikul, kuid sealt
on seda suure kauguse ja karmi kliima tõttu raske kätte saade. Suurem osa
maailma söevarudest kuulub USA-le, Venemaale ja Hiinale. Vanemad, kuulsamad ja
kvaliteetsema söega leiukohad asuvad idas, Apalatši mäestikus. Sealsed varud on
aga ammendumas. Hiigelmaardlad keskosariikides on seni peaaegu kasutamata – süsi
on madala kvaliteediga ja kõlbab üksnes elektrijaamade kütteks. Uraanimaaki
tuumakütuse valmistamiseks on piisavalt, kuid seda tarvitatakse
perspektiivitundega ja imporditakse ka mujalt, näiteks Kanadast.

USA paikneb Põhja-Ameerika laam, võttes enda alla 60% laamast. Ta on
vanaaegkonna, keskaegkonna ja uusaegkonna kurrutuse piirkonnas ja eelkambriumi
pealiskorral.

Riigis on aktiivseid vulkaane ja seismiliselt aktiivseid piirkondi. Kõige
aktiivsemateks aladeks loetakse lääne kurdmäestikega kaetud ala. Suurimaid
purustusi põhjustanud maavärinad on olnud San Francisco maavärin aastal 1906,
Anchorage'i maavärin 1964. ja Los Angelese maavärin 1994. aastal. Vulkaanidest
on purustusi toonud Saint Helensi pursked 1980. aastal. Yellowstone'i platool
tegutseb ka geisreid.

USA põhiosa asub parasvöötmes ja lähistroopikas, Florida lõunaosa ulatub
troopikavöötmesse, Alaskas valitseb lähisarktiline kliima. Ääremäestikud
takistavad niiske õhu pääsu sisemaale. Külm arktiline õhk tungib
ida–läänesuunaliste mäestike puudumise tõttu kaugele lõunasse, seepärast on USA
siseosadest talvel õhutemperatuur ligi 10 °C madalam kui samadel laiustel
Euroopas. Jaanuari keskmine temperatuur on Yukoni platool −30 °C, Ülemjärve
ääres Duluthis −13,9 °C, Vaikse ookeani rannikul Juneau’s −1,6 °C ja Los
Angeleses 12,3 °C. Juuli keskmine temperatuur on siseosades valdavalt üle 18 °C,
jahedam on rannikul; kõige kõrgem temperatuur on mõõdetud Surmaorus (56,7 °C;
läänepoolkera kõrgeim).

Sademeid on kõige enam Kordiljeeride läänenõlval: 3000–4000 mm, Kaskaadides
kohati kuni 6000 mm aastas. Rohkesti sajab ka riigi ida- ja kaugosas (1000–1200
mm aastas). Tasandikel väheneb sademete hulk lääne suunas: Kesktasandiku idaosas
on see kuni 1000 mm, Kaljumäestiku idajalamil 300 mm aastas. Riigi keskosas
sajab aastas keskmiselt 250–500 mm ning lääne- ja idarannikutel 1000–3000 mm.

Suuremas osas Ameerika Ühendriikides ei tarvitse karta laastavaid
loodusõnnetusi. Mehhiko lahe rannikut ohustavad orkaanid, jõgedel tuleb ette
üleujutusi, esineb kuumalaineid ja külmalaineid. Suuremad katastroofid on:

Valdav osa USA territooriumist kuulub Atlandi vesikonda, ainult läänepoolsete
mäestike jõed voolavad Vaiksesse ookeani. USA keskosas hõlmab Mississippi
jõestik. Idapoolsed lisajõed nagu Ohio on veerohked ja laevatatavad,
läänepoolsed nagu Arkansas ja Red River jäävad suvel palju madalamaks, sest vett
kasutatakse niisutuseks. Apalatšidest algavad lühikesed veerohked jõed, mis
Piedmonti platoolt lasuvad kõrgete jugadena. Vaikse ookeani vesikonna jõed
voolavad osalt kanjonites ja on energiarikkad (Columbia, Colorado). Suures nõos
on perioodilised või lühiaegsed jõed. USA põhjapiiril asub Suur järvistu.
Kordiljeerides ja Apalatšide keskosas on palju väikesi liustikujärvi, lääneosa
platoodel ja nõgudes leidub jäänukjärvi nagu Suur Soolajärv.

Maailma viiekümne pikima jõe nimistusse mahuvad sellised USA territooriumil
voolavad jõed nagu Mississippi (algab Itsasca järvest Minnesotas ja suubub
Mehhiko lahte; pikkus 3779 km), Missouri (algab väikejõgede liitumisega ja
suubub Mississippisse; pikkus 3726 km), Ohio-Allegheny (algab Pennsylvania
osariigis ja suubub Mississippi jõkke; pikkus 2102 km), Colorado jõgi (algab
Grandi maakonnas USA-s ja suubub California lahte; pikkus 2333 km). Võrdluseks
võib tuua Eesti pikima Võhandu jõe, mille algus paikneb Otepää kõrgustikul ja
mis suubub Lämmijärve, läbides kokku 156 kilomeetrit.

Maailma neljakümne suurema järve nimistusse mahuvad järgmised osaliselt või
täielikult USA territooriumil asuvad järved: Ülemjärv (82 414 km2; suurim
sügavus 406 m), Huroni järv (59 596 km2; suurim sügavus 229 m), Michigani järv
(58 016 km2; suurim sügavus 281 m), Erie järv (25 821 km2; suurim sügavus 64 m),
Ontario järv (19 477 km2; suurim sügavus 237 m) ja Suur Soolajärv (4662 km2;
suurim sügavus 7 m).

Ameerika Ühendriikide riigikaitse aluseks on Ameerika Ühendriikide relvajõud,
kuhu kuuluvad maaväed (US Army), merevägi (US Navy), merejalavägi (US Marine
Corps), õhujõud (US Air Force) ja rannavalve (US Coast Guard). Relvajõudude üle
teostab tsiviiljuhtimist Ameerika Ühendriikide Kaitseministeerium ning sõjaväe
operatiivjuhtimisorgan on Staabiülemate ühendkomitee, mis ühendab eri väeliikide
staabiülemaid.

Ameerika Ühendriikide eraldatuse tõttu potentsiaalsetest vaenlastest Vaikse ja
Atlandi ookeaniga ning ainsaks reaalseks ootamatu rünnaku ohuks Ameerikale on
mandritevaheliste või avakosmoses paiknevate raketikomplekside rünnak, mille
ärahoidmiseks ning õigeaegseks eelhoiatusprogrammiks on NORAD (Ameerika
Ühendriikide ja Kanada Põhja-Ameerika õhukaitsesüsteem), mille keskus asus algul
Colorado Springsis ja hiljem 1962. aastast Colorados Cheyenne mäes.

Ameerika Ühendriikide sisejulgeolekusüsteemi ehk luurekogukonna moodustavad
pärast 9/11 terrorirünnakut reorganiseeritud sisejulgeolekuasutused, mille juht
on riikliku julgeoleku direktor (ingl Director of National Intelligence) James
R. Clapper, kelle üldalluvuses on Sisejulgeolekuministeerium, Föderaalne
Juurdlusbüroo.

USA on rahvaarvu poolest kolmas riik maailmas. 17. oktoobril 2006 ületas
rahvaarv 300 miljoni piiri. Oktoobris 2012 oli rahvaarv 314,6 miljonit. Tänu
sisserändele on elanikkond alati kiiresti kasvanud, kiire kasv jätkub ka praegu
ja seniste trendide jätkudes ületab USA rahvaarv pärast 2050. aastat praeguse
Euroopa Liidu rahvastiku.

Ameerika Ühendriigid on etniliselt väga mitmekesine maa. Rahvastiku üle peetakse
arvestust rassitunnuste ja etnilise päritolu järgi. 2010. aasta rahvaloenduse
järgi on rahvastikust 72,4% valgenahalised, 12,6% afroameeriklased, 4,8% Aasia
päritolu ameeriklased, 0,9% põlisameeriklased (indiaanlased ja eskimod), 0,2%
Hawaii ja teiste Vaikse ookeani saarte põliselanikud, 6,2% muudest rassidest ja
2,9% kahest või enamast rassist.

Ameerika Ühendriikidel ei ole riigikeelt, kuid de facto on ametlik keel inglise
keel. 27 osariigis on inglise keelel ametlik staatus. Lisaks on ametlik staatus
hispaania keelel New Mexico osariigis, prantsuse keelel Louisianas ja havai
keelel Hawaii osariigis.

Ainult inglise keelt rääkis 2003. aastal kodus 214,8 miljonit inimest (81,6%),
hispaania keelt 29,7 miljonit, hiina keelt 2,2 miljonit, prantsuse keelt 1,4
miljonit, tagalogi keelt 1,3 miljonit, vietnami keelt 1,1 miljonit ja saksa
keelt 1,1 miljonit ameeriklast.

17. ja 18. sajandil oli suurem osa uusasunikest Suurbritannia kolooniates
religiooni suhtes ükskõiksed. Sisserändajad olid erineva taustaga, erinevalt
Euroopast puudus asumaadel ka keskne religioosne institutsioon. Nii valitses
noores USA-s ühtaegu nii suur usuline segadus kui ka liberaalne suhtumine piibli
erinevatesse tõlgendustesse.

Põhja-Ameerika esmaasukad jõudsid tänapäeva Ameerika Ühendriikide ja Kanada
territooriumile vähemalt 15 000 aastat tagasi Aasiast Alaska kaudu. Eurooplaste
tuleku ajaks 16. sajandil olid indiaanlased hõivanud peaaegu kogu Ameerika
maailmajao. Indiaanlaste hõime oli palju ja nende elulaad oli erinev. Mehhikost
põhja poole jäävatel aladel elasid (enamasti väikestes külades) algonkinid,
irokeesid, siuud, atapaskid jpt indiaanlaste hõimud, kes tegelesid
põllumajanduse, küttimise ja korilusega.

16. sajandi algul siirdusid Mehhiko ala hõivanud hispaanlased Floridasse ja
sealt põhja poole, 1565. aastal rajasid nad San Augustine'i, tänapäeva USA
territooriumi esimese eurooplaste püsiasunduse. 16. sajandil hakkasid
Ameerikasse rändama ka prantslased ja inglased. Esialgu tuli Euroopast vaid
maadeuurijaid ja karusnahakaupmehi, aga 17. sajandi algul hakati rajama
püsiasustust. Uus-Prantsusmaa koloonia, mis rajati 1604. aastal, ulatus 1680.
aastatel Suurest järvistust lõunasse.

Esimese katse kolooniat asutada tegid inglased 1585. aastal Virginias Walter
Raleigh' juhtimisel, kuid see ebaõnnestus. 1607. aastal rajas sadakond
Inglismaalt pärit kolonisti Chesapeake'i lahe äärde Jamestowni – Põhja-Ameerika
esimese püsiva inglaste asunduse (sellest kasvas välja Virginia koloonia).
Järgmise 150 aasta jooksul jätkus kolonistide saabumine ning asustati peaaegu
kogu rannikuala. Kolonistide enamiku moodustasid inglased, ent oli ka Hollandi
(aastast 1613) ja Rootsi asundusi (aastast 1632), tuli prantslasi, sakslasi,
iirlasi jt.

18. sajandi keskpaigaks oli suurem osa inglaste asundusi jagunenud 13 koloonia
vahel. Igaühel neist oli oma kuberner ja seadustik, ent Suurbritannia
kuningriigi valitsuse all. 13 kolooniat moodustasid kolm suurt rühma:
Uus-Inglismaa (Massachusetts, Connecticut, Rhode Island, New Hampshire); Kesk-
(New York, New Jersey, Pennsylvania, Delaware) ja Lõuna kolooniad (Virginia,
Maryland, Põhja-Carolina, Lõuna-Carolina, Georgia, kus kolonistid olid Inglismaa
katoliiklased). Marylandi ja Virginia koloonia ja teistes Lõuna kolooniates
tegeleti tubakakasvatusega, mille toodang veeti Euroopasse, nendesse
piirkondadesse hakati ka 17. sajandi II poolel tooma Aafrika orje.

Uus-Inglismaa kolooniad rajasid Inglismaa ametlikule kirikule vastanduvad
puritaanid. Esimesena asutasid nad 1620 Plymouthi (ümberasujate tuntuim laev on
"Mayflower"). Uus-Inglismaa majandus tugines eeskätt enda tarbeks mõeldud
põllundusele, ent tegeldi ka laevaehituse, kalanduse ja metsamaterjali
tootmisega; aafriklastest orje oli neis kolooniais vähe. Keskkolooniad tekkisid,
kui Briti kolonistid võtsid hollandlaste ja rootslaste rajatud asundused üle;
õitsvaimaks kolooniaks kujunes neist kveeker William Penni juhitud Pennsylvania.

Eurooplaste asunduste laienemine indiaanlastele kuulunud aladele tõi
paratamatult kaasa kokkupõrked indiaanlastega (Indiaanisõjad). Esimene suurem
sõda toimus 1622–1636 Virginias, alguses suhteliselt edukad olnud indiaanlased
said lõpuks kehvema relvastuse ja hõimudevahelise üksmeele puudumise tõttu lüüa.

Suurbritannia kuningriigi ja Ameerika kolooniate suhted teravnesid pärast
Seitsmeaastast sõda. 1763. aasta Pariisi rahu lõpetas kolooniais prantslastega
sõdimise, Suurbritannia oli saanud aga enda võimu alla peaaegu kogu
Põhja-Ameerika, ent kuna Euroopas toimunud sõda oli olnud Suurbritanniale
kurnav, võttis Suurbritannia parlament vastu mitu seadust, mis suurendasid
kolonistide maksukoormat ja piirasid nende majanduslikku arengut ja nende
õigusi. Tekkis mitu Suurbritannia vastast ja iseseisvust toetavat võitlusühingut
(tuntuim Vabaduse Pojad), boikoteeriti Briti kaupu (Bostoni teejoomine).

5. septembril 1774 tuli Philadelphias kokku I Kontinentaalkongress, kus
kinnitati lojaalsust Suurbritannia kuningriigile, ent samas kutsuti boikoteerima
kõiki Briti päritolu kaupu, kuni pole tühistatud kolooniate arengut piiravad
seadused. Suurbritannia valitsus üritas kolonistidelt relvi ära võtta ja
vahistada nende juhte. 19. aprillil 1775 tehti selline katse Massachusettsis,
mis ajendas iseseisvussõja (Ameerika Ühendriikide Iseseisvussõda) puhkemise.

10. mail 1775 kogunes II Kontinentaalkongress, mis valis loodava ameerika
kolonistide armee etteotsa Virginiast pärit George Washingtoni. 4. juulil 1776
võttis II Kontinentaalkongress vastu Thomas Jeffersoni koostatud Ameerika
Ühendriikide Iseseisvusdeklaratsiooni, millega kuulutati 13 Põhja-Ameerika
kolooniat iseseisvaks ja loodi Ameerika Ühendriigid.

Ameerika kolooniate iseseisvumiseks Suurbritannia kuningriigist toimunud
Iseseisvussõja lõpetas Pariisis 3. septembril 1783 sõlmitud Pariisi rahu,
millega Suurbritannia tunnustas seniste Suurbritannia kolooniate iseseisvust.

1803. aastal ostsid Ameerika Ühendriigid Prantsusmaalt Louisiana ning selle
ostuga kasvas USA territoorium peaaegu kahekordseks. Mississippi suudmealal asuv
USA osariik Louisiana eraldati 1812. aastal ja see hõlmab sellest piirkonnast
vaid väikese osa. Louisiana osariigist ülejäänud ala nimetati Missouri alaks.

1823. aastal kuulutas president James Monroe USA välispoliitika alusena välja
Ameerika laienemise strateegilisi huve kaitsva seisukoha, mille järgi Ameerika
Ühendriigid vastustasid Euroopa mõju laienemist Ameerikas (Monroe doktriin). USA
ise oli sel ajal üha laienemas läände: 1845. aastal annekteeriti algselt Mehhiko
valduses olnud ja 1836 iseseisvunud Texas, 1846. aastal sunniti Suurbritannia
loobuma Oregonist. Mehhiko alasid liidendati ka Ameerika Ühendriikide – Mehhiko
sõjaga. Seejärel ulatus USA ühest ookeanist teiseni. 1853. aastal ostis USA
Mehhikolt veel väikese maariba Arizona ja New Mexico lõunaosas ning sellega oli
saavutatud riigi tänapäevane ulatus (hiljem lisandusid veel 1867. aastal
Venemaalt ostetud Alaska ja 1898. aastal annekteeritud Hawaii). 1898 puhkes
Hispaania-Ameerika sõda, mille tulemusena sai USA Hispaanialt Guami, Puerto Rico
ja Filipiinid ning kehtestas protektoraadi Kuuba üle.

Asunike ja kolonistide läände liikudes hõivati üha enam indiaanlaste maid. 1830.
aastal võttis Kongress Demokraatliku Partei juhi president Andrew Jacksoni vastu
seaduse, millega kõik USA idaosas elavad indiaani hõimud pidid loovutama oma
maad ning vastutasuks saama territooriumid läänes. USA kaguosas elanud hõimud
eesotsas tšerokiidega üritasid kõiki seaduslikke vahendeid kasutades oma maid
säilitada, ent ehkki USA Ülemkohtule esitatud protesti lahend oli neile soodne,
keeldus president Andrew Jackson seda aktsepteerimast. Umbes 4000 tšerokiid
(neljandik ümberasustatutest) suri 1838–1839 küüditamisteekonnal (Pisarate
rada). Järgmistel aastatel asustas valitsus ümber ka teisi indiaanihõime.

1862. aastal vastu võetud Homestead Actiga lubati tasuta või väikese raha eest
anda maatükk igaühele, kes sellel elab ja seda harib. Selle seaduse tulemusena
omandasid tuhanded ameeriklased ja immigrandid farmid läänes, indiaani hõimude
aladel. Läände liikudes hävitasid farmerid piisonikarjad, kelle olemasolust
sõltus sealsete indiaanlaste ellujäämine. Selline tegevus põhjustas loomulikult
kokkupõrkeid, mis lõppesid sõjaväe sekkumisega ning indiaanlaste asustamisega
vähe viljakatele aladele rajatud reservaatidesse.

Farmerite tööle ja tööstusele tuginevate ja kaitsetolle pooldavate
põhjaosariikide ning suuristandustele tuginevate ja vabakaubandust toetavate
lõunaosariikide vastuolud kasvasid, ning põhiliseks pingeallikaks oli jätkuvalt
orjanduse küsimus. 1854. aastal asutasid orjusevastased põhjaosariiklased
Vabariiklik Partei, mille kandidaat Abraham Lincoln võitis 1860. aasta
presidendivalimised. 1861. aastal lõid Ameerika Ühendriikidest lahku 7
lõunaosariiki (hiljem veel 4), kes moodustanud Konföderatsiooni. 12. aprillil
1861 puhkes Ameerika Ühendriikide kodusõda, mis lõppes 9. aprillil 1865
põhjaosariikide võiduga. Sõja käigus 1. jaanuaril 1863 kehtestatud
proklamatsiooni kohaselt kuulutati kõik orjad vabaks.

Ameerika Ühendriigid on maailma suurima majandusega riik. Riigi nominaalne SKP
oli 2010. aastal 14,7 triljonit dollarit, mis moodustab umbes veerandi kogu
maailma majandusest. SKP ostujõu pariteedi alusel inimese kohta oli 47 284
dollarit. SKP-st moodustab tööstus 21,9%, teenused 76,9% ja põllumajandus 1,2%.
Suurimad kaubanduspartnerid on Hiina, Mehhiko ja Kanada.

Riigivõlg on septembris 2011 14,7 triljonit dollarit, mis moodustab 100% riigi
SKP-st.



https://et.wikipedia.org/wiki/Tallinna_teletorn

Tallinna teletorn on ringhäälingu saadete edastamiseks ehitatud rajatis, mis
asub Tallinnas Pirita linnaosas. Torni kõrgus on 314 meetrit.

Teletorn valmis 1980. aasta Moskva suveolümpiamängude Tallinnas toimunud
purjeregatiks ja ehitus oli osa programmist, kuid seda planeeriti juba enne
olümpiamängude korraldusõiguse andmist Moskvale. Nurgakivi pandi paika 30.
septembril 1975 või isegi viis päeva varem (25. septembril). Torn avati
ametlikult 11. juulil 1980. 170 meetri kõrgusel asuv vaateplatvorm oli
külastajatele avatud 26. novembrini 2007, mil see renoveerimiseks suleti. Torn
taasavati külastajatele 5. aprillil 2012.

Teletorni arhitektid on David Bassiladze ja Juri Sinis, insenerid Vladimir
Obõdov ja Jevgeni Ignatov. Ehituse töödejuhataja oli Aleksander Ehala.

Torn koosneb 190 meetri kõrgusest raudbetoontüvest ja sellele kinnitatud
124-meetrisest metallmastist. Torni all on kahekorruseline hoone seadmetele,
vestibüülidele ja konverentsikeskusele. Torni läbimõõt on all 15,2 m ja seina
paksus all on 50 cm. 140 meetri kõrgusel on torni läbimõõt 8,2 m. Ehitamiseks
kulus 10 000 m3 betooni ja 1900 tonni terast. Torni kogumass on umbes 25 000
tonni.

Projekteerijatel oli kaks ülesannet, neil tuli valida teletorni konstruktsioon
ja ehituskoht. Konstruktsiooniks valiti vabalt toetuv raudbetoonist alus koos
terasest antenniosaga, üldkõrgusega 314 m. Raudbetoonist televisioonitorni
sisemusse saab paigaldada kõik seadmed, ehitada vaateplatvormi koos restoraniga,
kuhu võib tõusta tornis oleva kiirliftiga. Ideaaltingimustes võimaldab torni
kõrgus edastada kvaliteetset raadio- ja televisiooniprogrammi 90 km raadiuses.

Torni kogumass on üle 20 000 tonni. Torni raskuskese asub tornitüve jalami
juures ja seepärast ei saaks ta ümber kukkuda isegi siis, kui vundamendiplaat
asuks maapinnal.

Teletorni ehitamisel kasutati mitmeid uusi tehnilisi lahendusi. Raudbetoontüve
valmistamisel kasutati liugvormi meetodit. Betoonvorm paigaldati 2,5 m
kõrgusele, siis monteeriti armatuur ja valati betoon. Seejärel tõsteti
betoonivorm üles, seda ahendati nõutava läbimõõduni ja algas uue vöösektsiooni
betoonimine. Praegugi võib näha tornitüvel iga 2,5 m tagant betoneerimisrõngaid.
Betoneerimine kestis 8 kuud, tornitüvi pürgis meeter meetri järel kõrgusse.
Kasutati betooni mark M-400 põlevkivituha-portlandtsemendi alusel. Betooni
töötasid välja Tallinna Polütehnilise Instituudi teadlased professor Verner
Kikase juhtimisel. Betoon on arvestatud kolmesajale külmakindlale tsüklile.
Edasised uuringud on näidanud, et betooni tugevus osutus normatiivsest
suuremaks.

Ülemise torniümbrise metallsõrestik massiga üle 120 tonni pandi kokku maapinnal,
torni tüve ümber ja tõsteti siis 170 m kõrgusele. Ehitustöid juhtisid algusest
lõpuni töödejuhataja Aleksander Ehala ja brigadir Väino Saar, kes lahendas
mitmeid ehitusel tekkinud probleeme ning kelle nõu projekteerijad alati kuulda
võtsid.

1980. aasta aprillis hoidis Väino Saar ehitusel ära suure õnnetuse. Sel päeval
süttisid keevitaja lohakuse tõttu tornitüve šahti asetatud kaablid. Tõmme oli
tugev nagu korstnas ja tuli tõusis kiiresti viiendalt korruselt kõrgemale. Väino
Saar jõudis tulest ette, raius kaabli 23. korrusel läbi ega lasknud tulel
metallosale levida. Kuumenemisel oleks metallosa võinud kokku variseda. Kuu aja
pärast olid tulekahju tagajärjed kaotatud.

Aegade jooksul on teletorni antenne vahetatud. Seoses FM-laineala saatjate
kasutuselevõtuga rekonstrueeriti leviantennid. Päris torni tippu paigaldati 12 m
kõrgune torukujuline piluantenn 45. telekanali saatja jaoks. Selle antenniga on
seotud ka torni üks must päev. Omal ajal Tallinnas tuntud ettevõtja Jüri Makarov
lõi uut telejaama Tipp TV ja paigaldas teletornile Itaalia saatja 45.
televisioonikanali jaoks. 12 m pikkune toru, saatja antenn, oli ostetud USAst ja
Makarov otsustas selle paigaldada kopteri abil. Peterburist oli tellitud kopter,
mis maandus teletorni kõrvale platsile. Alustati antenni paigaldamise eeltöid.



https://et.wikipedia.org/wiki/Substants

Substants on iseseisvalt olemasolev olev. Sageli tehakse mööndus, et substantsi
olemasolu võib sõltuda Jumalast. Selles, kas substantsid on olemas, kui palju
neid on ja mis nimelt on substantsid, on filosoofide seisukohad lahknenud. Kõige
levinumate seisukohtade järgi peetakse substantsideks Jumalat, hingi või
füüsilisi esemeid (erinevalt näiteks esemete omadustest ja suhetest ning
sündmustest).

Sõna tuleneb ladina sõnast substantia (esineb esimest korda Quintillianusel ja
selle eeskujuks on vanakreeka hypostasis (hüpostaas)). "Substantsiks" (vahel
"olemuseks") tõlgitakse ka vanakreeka ousia. Lähedase tähendusega on
hypokeimenon.

Substantsi on traditsiooniliselt vastandatud aktsidentsile. Aktsidentsi
olemasolu toetub substantsile. Aktsidentsid on substantside mitteolemuslikud
omadused ja suhted. Substantsi aktsidentsid on üldjuhul muutlikud, substants on
nendega võrreldes püsiv.

Eri käsitustes on substantsimõiste üksikasjad erinevad, kuid sel on mõningad
tüüpilised tunnusjooned, mis substantsimõistetes rohkem või vähem figureerivad:

Aristotelesel on substants (hypokeimenon, ousia) esimene kategooria. Substants
on subjekt, mille kohta midagi öeldakse; substants ei saa olla predikaat.
Substants on iseenesest olev, absoluutselt iseseisev. Ta on aktsidentside
kandja.

Esialgse "visandliku" määratluse järgi on substants see, see, mida ei öelda
(preditseerita) substraadi või subjekti [(ὑποκειμένου)] kohta, vaid mille kohta
öeldakse muud (Metafüüsika 7.3, 1029a8). Selle määratluse variant on ka
"Kategooriates": "Substants on kõige rangemalt ja kõige esmasemalt ja kõige
enamalt öelduna see, mida ei öelda mingi subjekti kohta ja mis ei ole mingis
subjektis." (5. peatükk, 2a11).

Substants on iseseisev üksik asi, millel on vorm ja mateeria. "Substantsiks
[(οὐσία)] öeldakse lihtsaid kehi (...) ja üldse kehi ja neist koosnevaid elukaid
[ζῷά] ja jumalusi [(δαιμόνια)] ning nende osi; kõiki neid öeldakse substantsiks,
sest neid ei öelda subjekti [(ὑποκειμένου)] kohta, vaid nende kohta öeldakse
muud. Teisel teel, olemise põhjust, mis kuulub niisuguste asjade sisse, mida ei
öelda subjekti kohta, nagu näiteks hing elukal [ζῴῳ]. (...) Tuleb välja, et
substantsi [οὐσίαν] öeldakse kahel teel, viimse substraadina [(ὑποκείμενον)],
mida enam muu kohta ei öelda, ning mingi sellena ja lahusolevana; niisugune on
iga asja vorm ja eidos." (Metafüüsika 5.8, 1017b10 jj; vaata ka Metafüüsika 7.2,
1028b8 jj) Aistitav substants on esmane substraat (mateeria) või vorm või
nendest koosnev (Metafüüsika 7.3, 1029a1 jj).

Aristoteles eristab esmaseid substantse ja teiseseid substantse (Kategooriad, 5.
peatükk, 2a14, 2b7): "Teisesteks substantsideks öeldakse neid liike, millesse
esmaselt substantsideks öeldavad kuuluvad, samuti ka nende liikide sugusid."

Plotinose järgi on substants see, mis ei ole subjektis (Enneaadid VI 3.5); see,
mis kuulub iseendale (Enneaadid VI 3.4). Kehaliste muutuste püsiv substraat on
mateeria (Enneaadid II 4.6) Hing kui mõistete potents on substants ((Enneaadid
VI 2.5, (Enneaadid VI 3.2))

Martianus Capella toob ära Aristotelese vaimus definitsiooni: "Substants on see,
mis ei ole lahutamatult subjektis ja mida mingi subjekti kohta ei
preditseerita."

Johannes Damaskusest määratleb teoses "Tunnetuse allikas" (I.IV) substantsi
Aristotelese vaimus: "Olev on kõige olemasoleva ühine nimi. See jaguneb
substantsiks ja aktsidentsiks. Substants on miski kõige tähtsam, sest tal on
olemasolu iseeneses, mitte teises. (...) Substants on subjekt, otsekui asjade
mateeria. (...) Defineeritakse aga substantsi nii: substants on iseolev
(authyparkton) asi, mis ei vaja oma olemasolu jaoks teist. (...) Nii on
substants Jumal ja iga loodu, kuigi Jumal on ülesubstantsiline substants (ousia
hyperousios)." Sarnane motiiv on Augustinuse teoses "De trinitate" (VII 10), kus
öeldakse, et Jumala nimetamine substantsiks on väärtarvitus, sest päris
substantsid on muutlikud ega ole lihtsad.

Johannes Scotus Eriugena järgi ("De divisione naturae") sisaldub substants oma
liikides täielikult ja jagamatult: "Kogu ousia on oma üksikutes vormides ja
liikides (...), kuigi ta jaotatakse ainult mõistusega oma sugudeks ja liikideks
ja arvudeks, jääb ta ometi oma loomulikul jõul [virtute] täiesti jagamatuks." (I
I 49) Substants on kehatu (I I 33). "Seda, mis on alati tema ise, nimetatakse
tõeliseks substantsiks." (I I 65)

‘Ilm al-kalāmi järgi on substants ainult Jumala poolt pidevalt uuesti loodavate
aktsidentside kompleksis.

Ibn Rushd ütleb: "On üldine arvamus, et substantsi kategooria on iseenda läbi
seisev ning tal ei ole tarvis olla mingi kategooria aktsidents." Skolastikas
peetakse substantsile iseloomulikuks iseenda läbi või iseendas olemist ning
seda, et ta ei vaja mingit muud asja.

Albert Suure järgi kasutatakse sõna "substants" selle nime ratio järgi, mis
antakse substeerimise [substandi] aktile. Substants on "iseenda läbi olev, ja
see, mis on kõige temas subsisteeriva põhjus ja ajend [occasio] (Teoloogia summa
(I 27 1). "See, mis kõige rohkem substeerib, on esmane substants." (Teoloogia
summa I, 37).

Substants (hypostasis) on olev, mis on iseenesest eristatav, kuid mitte
eristatud.

Aquino Thomas defineerib: "Substants on asi, millel on kohane olla mitte
subjektis." (Paganate vastu I 25) Ta on kõigi muude olevate alus ja baas (3
sent. 23, 2, 1 ad 1). On olemas esmane ja teisene substants (Summa teoloogia II,
29, 1 ob. 2). Esimene on üksik asi. Inimene koosneb spirituaalsest ja
materiaalsest substantsist. Lahutatud substantsid on subsisteerivad entiteedid
(Paganate vastu II, 93). Substantia tähendab ka olemust (Teoloogia summa Ia q.
29, 2 c). Substants olemine on substantsiaalsus (Paganate vastu I, 29, 2 c).
Jumalik entiteet on ülesubstantsiaalne (De nom. 1, 1).

William Ockhami järgi on teisesed substantsid ainult nimed. (Loogika summa, I,
42)

Duns Scotusel ja teistel on lause: "Substants on igale aktsidentsile loomu
poolest eelnev."

Francisco Suárez ütleb: "Substantsi nimes näidatakse kaks ratio't: üks on
absoluutne, nimelt iseendas ja iseenda läbi olemise ratio (...), teine just nagu
suhteline aktsidentside ülalpidamise ratio." (Disputationes metaphysicae 33,
sct. 11)

Rudolf Goclenius vanem ütleb, et "substants" öeldakse selle kohta, mis
subsisteerib. Substants on subsisteeriva akt (tegelikkus) ehk täius. (Lexicon
philosophicum, lk 1096).

Johannes Micraeliusel on substants "iseenda läbi subsisteeriv olev". (Lexicon
philosophicum, lk 1037)

Tommaso Campanellal on substants "reaalne lõplik olev, mis subsisteerib iseenda
läbi ning on aktsidentside täiuslik ja iseenda läbi lähim subjekt". Substantse
on kolmesuguseid. Esimene on "kõige baas, mida öeldakse puhtalt [proprie],
printsipaalselt [principaliter] ja kõige rohkem substeerivat ning mis ei ole
mitte mingis subjektis", "ruum, mis substeerib kehade kogususele." Teine
substants on "kehaline algmateeria, mass". "Kolmas substants on see, mis
substeerib puhtalt, kuid mitte printsipaalselt ega kõige rohkem, aga kindlasti
subsisteerib, ja sellepärast ei ole subjektis, vaid mingis subjektide baasis,
näiteks kivi ja Peetrus." Hing ja vaim (spiritus) on seotud substantsiaalse
sidemega.

Giordano Bruno räägib ühest maailmasubstantsist, mis on "kõigi eri liikide ja
vormide alus". "Et seetõttu tegelikkus on üks ja kutsub esile ühe olemise, kus
see ka poleks, siis pole usutav, et maailmas oleks mitu substantsi ja seda, mis
on tõeliselt olemus." (De la causa, principio e uno V)

René Descartesi järgi on substants "asi, mis on võimeline iseenda läbi
eksisteerima" (Kolmas meditatsioon) "Substantsi all me ei saa mõista midagi muud
kui asja, mis eksisteerib nii, et ei vaja eksisteerimiseks mitte mingit muud
asja. Ja substantsi all, mis üldse mitte mingit asja ei vaja, saab mõelda ainult
ühte asja, nimelt Jumalat. Ja me tajume, et kõik muud asjad saavad eksisteerida
ainult Jumala kaasabil [ope concursus]. Ja sellepärast ei sobi substantsi nimi
Jumalale ja nendele univookselt, nagu skolastikas on kombeks öelda, st ei saa
aredalt aru saada ühtki selle nime tähendust, mis oleks Jumalale ja loodutele
ühine." (Filosoofia printsiibid 51) "Aga kehalist substantsi ja vaimu ehk loodud
mõtlevat substantsi võib aru saada selle ühise mõiste all, mis on asjad, mis
vajavad eksisteerimiseks ainult Jumala kaasabi [concursu]. Siiski ei saa midagi
pidada substantsiks juba ainuüksi sellepärast, et ta on eksisteeriv asi. Sest
ainult see iseenesest meid ei puuduta: kuid me tunneme substantsi hõlpsasti ära
mingi tema atribuudi järgi, selle üldise arusaama järgi, et eimiskil ei ole
mingeid atribuute, omadusi ega kvaliteete. Nimelt me järeldame mingi atribuudi
kohalolust, et paratamatult on kohal ka mingi eksisteeriv asi ehk substants,
millele selle saab omistada." (Filosoofia printsiibid 52) "Substantsi
tunnetatakse mis tahes atribuudi järgi." (Filosoofia printsiibid 53)

Kumbagi loodud substantsi liiki iseloomustab üks omadus: kehalist substantsi
ulatuvus ja vaimset substantsi mõtlemine (mille all Descartes mõistab kõiki
puhtvaimseid tegevusi ning on lähedane teadvuse mõistmine). Kehaline substants
on teatud mõttes ainult üks, sest Descartes ei tunnista kehade vahelist tühjust;
kehaline substants on pigem aine kui keha. Mateeria liigub puhtmehaanilistel
põhjustel ja substantsiaalse vormi järgi puudub vajadus. Vaimne substants on
selgelt igal isikul erinev.

Johannes Clauberg ütleb Descartesi eeskujul: "Kõik asjad, mis ei ole
iseenesest," on Jumala vaimu loodud. Sellest järeldub, "et need asjad on
niiviisu Jumala vaimu suhtes samamoodi, nagu on meie vaimu toimingud meie vaimu
suhtes." (De cognitione Dei et nostri 28, 5–6)

Baruch Spinoza järgi on substants lõpmatu, ainus, absoluutselt kõik, kõigi
asjade kandja, kõigi sündmuste immanentne alge. "Substantsi all mõistan seda,
mis on iseendas ja käsitatakse tema enese läbi. S.o seda, mille mõiste ei vaja
teise asja mõistet, millest see peaks moodustatama." (Eetika I, propositsioon
III) Substantsil on lõpmata palju atribuute. Ta on Jumal. "Kõik, mis on, on kas
iseendas või muus." (aksioom I) "Seda, mida ei saa käsitata muu läbi, peab
käsitama tema enese läbi." (aksioom 2). "Substants on oma afektsioonidele
[affectionibus] loomult eelnev, viimased ei ole ilma esimeseta mõeldavad.
(propositsioon 1) Ei saa olla kahte substantsi, sest üks neist peaks teist
piirama, aga substantsid on lõpmatud. Üks substants ei saa ka teist tekitada.
"Looduses ei saa olla kahte või enamat sama loomuse või atribuudiga substantsi."
(propositsioon V) "Kui leiduks mitu erinevat, siis nad peaksid omavahel erinema
kas atribuutide erinevuse või afektsioonide erinevuse tõttu. Kui ainult
atribuutide erinevuse tõttu, siis järelikult mööndakse, et leidub ainult üks
sama atribuudiga substants. Aga kui afektsioonide erinevuse tõttu, kuna
substants on loomu poolest oma afektsioonidele eelnev, siis järelikult, kui
afektsioonid kõrvale jätta ja vaadelda substantsi iseeneses, st õigesti, siis ei
saa teda käsitada muust substantsist erinevana, st ei saa leiduda mitu
substantsi, vaid ainult üks." (tõestus)

Spinoza üks substants on ühtaegu Jumal ja loodus. Kõik muud asjad on selle
substantsi moodused.

Gottfried Wilhelm Leibnizi järgi on olemas lõpmata palju lihtsaid substantse,
mida ta nimetab monaadideks. Loodud substantsid on Jumala substantsi (samuti
monaadi) välgatused [fulgurations]. Substantsi olemus on jõud, substants on
jõuolend, "tegevuseks võimeline olend" (Gerhardt VI, 598). Kehad ei ole
substantsid, vaid substantsiaat (substantsiaat), substantside agregaat ja saadus
nähtumuses. Substantsid on vaimsed, lihtsad, jagamatud, kõigist loodud asjadest
sõltumatud. Substantsid on hävimatud reaalsused, mis subsisteerivad kõikjal
(Gerhardt VI, 579jj).

Iga substants on "sama suveräänse olendi pidev saadus" (Gerhardt II, 57). Jumal
säilitab loodud substantse ja tekitab neid pidevalt omamoodi emanatsiooniga, nii
nagu meie tekitame mõtteid. (Arutlus metafüüsikast, 14)

Iga substants on hinge sarnane, omamoodi mina. "Nagu ma käsitan, et ka teistel
olenditel on õigus öelda "mina" või et nii võib mõelda ka nende kohta, käsitangi
ma selle läbi seda, mida nimetatakse substantsiks." (Uued esseed inimarust, ptk
23)

Iga monaadi loomus sisaldab kõiki tema omadusi kõikidel hetkedel, nii et puudub
erinevus olemuslike ja aktsidentaalsete omaduste vahel. Kui monaadiga oleks
juhtunud midagi muud, kui tegelikult juhtus, poleks ta olnud see substants.

Jean-Baptiste de Boyer, markii d'Argens defineerib: "Substantsid ehk iseenese
läbi subsisteerivad asjad" (La philosophie du bon-sens, I, 216)

Voltaire'i järgi on substants "all olev". Vaimne substants on jääb alatiseks
tundmatuks.

Leibnizi järgija Christian Wolff defineerib: "Väga püsivat (perdurabile) ja
modifitseeritavat substantsi nimetatakse substantsiks." (Philosophia prima, sive
Ontologia, § 768). Substants on "konstantsete ja muutlike seesmiste määratluste
subjekt." (Philosophia prima, sive Ontologia, § 769) "See, mis sisaldab endas
muutuste alget, on substants." (Philosophia prima, sive Ontologia, § 872)
"Lõpmatut olevat nimetatakse eminentselt substantsiks." (Philosophia prima, sive
Ontologia, § 847).

Leibnizi järgija Alexander Gottlieb Baumgarteni järgi on substants "iseenese
läbi subsisteeriv olev". (Metafüüsika, § 191).

Leibnizi ja Wolffi vastase Christian August Crusiuse järgi on substants "täielik
asi, niivõrd kui teda vaadeldakse subjektist ja omadustest koosnevana".
Samalaadne definitsioon on Samuel Christian Hollmannil.

Johann Georg Heinrich Feder defineerib: "Substantsideks nimetatakse päris asju,
vastandina nii üksikutele omadustele, mida me ettekujutuses eraldame, kui ka
välisele näivusele üldse."

Georg Friedrich Meieri järgi on substants "iga omaette [vor sich subsisteeriv
[bestehndes] asi".

Leibnizi järgija Ernst Platneri sõnul on substants "püsiv, iseseisev asi, mis
jääb oma tegevuste, toimete ja aktsidentside vaheldumisel ikka samaks – jõud."
(Philosophische Aphorismen I, 864). Ta on jõud ise, mitte jõu kandja (§ 930), ta
on "lahutamatult seotud, ühele alusjõule allutatud jõudude süsteem" (§ 932).
"Substantsi metafüüsilise mõiste juurde ei kuulu jõust kitsamas mõttes veel
erinev subjekt ehk niinimetatud substraat."

Thomas Hobbesi järgi ei ole olemas substantsi ideed, vaid see järeldatakse: "aga
substants kui see, mis on aktsidentsidele ja muutustele subjektiks olev
mateeria, saadakse [evincitur] ainult arutlusega [ratiocinatione], ometi seda ei
kontsipeerita ega näita see meile mingit ideed."

John Locke mõistab substantsi all kvaliteetide kandjat, mis on iseenesest
tundmatu: "Liitideed, mille kohta meie substantsiliikide nimed õieti käivad, on
niisuguste kvaliteetide kogumid, mida me oleme vaadelnud kooseksisteerivat
tundmatus substraadis, mida me nimetame substantsiks." (Essee inimarust, ptk 6,
§ 7). Substantside kohta iseenesest ideed ei ole, kuigi nende eksisteerimine on
kindel. (II, ptk 23, § 16jj, ptk 29). Substantsi ei kogeta, vaid see mõeldakse
kvaliteetide kompleksidele juurde. Me märkame, et ideed esinevad alati omavahel
seotuna, oletame, et nad kuuluvad mingile asjale, ja paneme kompleksile nime.
"Tähelepanematusest räägitakse sellest pärast kui ideest ja käsitatakse ideena,
mis tegelikult on paljude ideede ühendus, ja kuna, nagu öeldud, ei suudeta
endale ette kujutada, kuidas need lihtideed saavad omaette subsisteerida, siis
harjutakse oletame substeerivat, milles nad subsisteerivad ja millest nad
tulenevad. Seda substeerivat nimetatakse sellepärast substantsiks." (II, ptk 23,
§ 1). "Nõnda on üldise nimega "substants" tähistatav idee ainult nonde olevate
omaduste oletatav, aga tundmatu kandja, mis meie arvates ei saa subsisteerida
ilma substeeriva asjata, st ilma milletagi, mis neid kannab (§ 2). "Seepärast,
mis ka ei oleks substantsi salajane ja sügavam loomus üldiselt, on ikkagi kõik
meie ideed substantside erilistest liikidest ainult nende lihtideede eristamata
ühendused, mis koossubsisteerivad oma ühtsuse kuigi küll tundmatus põhjuses, mis
teeb, et tervik subsisteerib iseenesest." (§ 6). Jõud kuulub olemuslikult
substantsimõiste juurde (§ 7). Meie vaimsete aktide ideedest moodustatakse idee
vaimsest substantsist (§ 15; II, ptk 13, § 17–18)

Georges Berkeley järgi on olemas ainult vaimsed substantsid. Idee saab
eksisteerida ainult vaimus, mitte mittetajuvas asjas. (Traktaat inimteadmise
printsiipidest VII) Materiaalset substantsi pole võimalik leida, seda ei näita
meile ei taju ega mõtlemine. (Traktaat inimteadmise printsiipidest XVI, XVII,
XVIII) Meie objektiivsetel ideedekompleksidel on küll põhjus, aga see peab olema
kehatu aktiivne substants, vaim, Jumal (XXVI). On küll olemas suhtelised
"substantsid", asjad (omaduste kompleksid), kuid ei ole substantse kui kehaliste
seisundite tundmatuid "kandjaid" (XXXVII).

David Hume eitab üldse absoluutset substantsi. Selle mõiste ei pärine ei sise-
ega väliskogemusest, vaid kujutlusvõimest ja assotsiatsioonist, mis on puhtalt
subjektiivne. "Nii ei jää meile substantsi ideed, mis oleks midagi muud kui
teatud liiki omaduste kogumi idee." "Substantsi idee ja mooduse idee ei ole
midagi muud kui lihtideede kogum, mis on liidetud kujutlusvõimega ning saanud
erilise nime, mille abil saame seda kogumit endale või teistele mällu tagasi
kutsuda. Nende kahe idee erinevus seisneb selles, et teatud omadused, mis
moodustavad mingi substantsi idee, seostatakse harjumuslikult mingi tundmatu
miskiga, mille "küljes" nad arvatakse olevat. Või kui seda fiktsiooni ei tehta,
siis mõeldakse neid vähemalt naabrus- ja põhjuslikkussuhete kaudu tihedalt ja
lahutamatult liidetuna." (Traktaat inimarust, I, sct. 6) Substants on temas
"liitmise või kohesiooni printsiipi" nägeva kujutlusvõime fiktsioon (IV, sct.
3). Tajumused aga ei vaja enda taga substantsi, nad eksisteerivad omaette, nii
et nad on ise substantsid (sct. 5).

Thomas Reidi järgi tuleneb substantsi mõiste tervest mõistusest. "Kvaliteetidel,
mida me meeltega tajume, peab olema subjekt, mida me nimetame kehaks, ja
mõtetel, millest me oleme teadlikud, peab olema subjekt, mida me nimetame
vaimuks." "Asju, mis saavad eksisteerida iseenesest ega eelda paratamatult mõne
muu asja eksisteerimist, nimetatakse substantsideks."

Charles Bonnet defineerib: "Kui vaim vaatleb objekti eraldi eksisteeriva asjana,
mis on varustatud teatud kvaliteetidega, mis on temast lahutamatud ega saaks
väljaspool teda eksisteerida, siis kujundab vaim endale substantsi ehk subjekti
mõiste." (Essai analytique sur les facultés de l'âme, XV)

Immanuel Kantil on substants mõtlemise aprioorne kategooria, mitteempiiriline,
kogemust tingiv, konstitueeriv ja ainult (välistele) kogemussisudele rakendatav
immanentselt objektiivse ning tundmatu asja iseeneses suhtes subjektiivse
kehtivusega mõiste, paratamatu (mitte ainult psühholoogiliselt subjektiivne)
mõtlemisvahend muljete töötlemiseks seaduspäraselt korrastatud objektiivseteks
kogemussisudeks. Substantsi kategooria on üks viis, kuidas mõtlemine toob
ettekujutustesse ühtsuse, ning põhineb tunnetamise ühtsusfunktsioonil.

Substants on "eksistentsi viimne subjekt, s.o see, mis ei kuulu ise omakorda
pelgalt predikaadina teise subjekti eksistentsi juurde." (Metaphysische
Anfangsgründe der Naturwissenschaft).

Substantsi skeem on "reaalse püsivus ajas" (Puhta mõistuse kriitika). "Kõik
nähtumused sisaldavad püsivat (substantsi) kui eset ennast ja muutlikku kui
selle pelka määratlust, s.o mingit viisi, kuidas see ese eksisteerib." Püsiv on
"aja enda empiirilise ettekujutuse substraat." "Tegelikult on lause, et
substants on püsiv, tautoloogiline. Sest pelgalt see püsivus on alus, miks me
rakendame nähtumusele substantsi kategooriat." "Sellepärast me saame mingile
nähtumusele anda substantsi nime ainult sellepärast, et me eeldame tema
olemasolu igal ajal." Aga see püsivus ei ole "midagi enamat kui viis kujutada
endale ette asjade olemasolu (nähtumuses)." See on "tarvilik tingimus, ainult
millel on nähtumused kui asjad ehk esemed mingis võimalikus kogemuses
määratletavad."

Tegevus tõestab põhjuslikkuse printsiibi järelmina substantsiaalsust. "Et nüüd
igasugune tagajärg seisneb selles, mis toimub, nimelt muutlikus, mida aeg
suktsessiooni poolest tähistab, siis on selle viimne substraat püsiv kui kõige
vahetuva substraat, s.o substants. Sest põhjuslikkuse aluslause järgi on
toimingud alati igasuguse nähtumuste vaheldumise esmaalus ning nad ei saa seega
olla subjektis, mis ise vahetub, sest muidu oleksid vajalikud teised toimingud
ja teine subjekt, mis seda vahetumist määraks. Selle tõttu tõestab nüüd toiming
kui piisav empiiriline kriteerium substantsiaalsuse, ilma et mul oleks tarvis
kõigepealt otsida tema püsivust võrreldud tajumuste läbi."

Substants ei ole asi iseeneses, vaid meie mõtlemisviis objektide suhtes,
mõtlemisviisi saadus. "Substants nähtumuses" ei ole "absoluutne subjekt, vaid
meelelisuse püsiv pilt ja mitte midagi muud kui kaemus, milles ei leidu üldse
mitte midagi tungimatut. (vaata ka Prolegomenid § 47, 48).

Salomon Maimon defineerib: "Subjekti ja predikaadi mõiste kogemuse esemetele
rakendatuna annavad meile substantsi ja aktsidentsi mõiste." (Versuch über die
Transcendentalphilosophie)

Johann Gottlieb Fichte järgi on asjade substants pelk omaduste kompleks. Tõeline
substants on mina. Substantsi ei tule defineerida mitte kestvana, vaid
"kõikehõlmavana". "Kestvuse tunnus kuulub substantsile ainult väga tuletatud
tähenduses." "Kestvale substraadile, mis võiks olla aktsidentside kandja, ei
tule mõelda. Üks aktsidents on iga kord iseenda ja endale vastandliku
aktsidentsi kandja, ilma ei ta vajaks selleks erilist kandjat." "Algupäraselt on
ainult üks substants, mina." "Kuivõrd mina vaadeldakse kõigi reaalsuste kogu
absoluutselt määratletud ümberringjoonena, on ta substants."

Varajane Friedrich Wilhelm Joseph Schelling peab absoluutset mina substantsiks
(Vom Ich als Princip der Philosophie). Vahetumises püsiv mina on
substantsimõiste allikas. Substants on suhtekategooria (Transtsendentaalse
idealismi süsteem). Hiljem nimetab ta substantsiks absoluuti.

Schellingi järgija Carl August von Eschenmayeri järgi on mina kui "tunnetamise
substraat kõigi nähtumuste vahetumise ajal" substants. "Loogilisse arusse
ülekantuna" annab see substantsi ""otsustusvormi"". (Psychologie)

Georg Wilhelm Friedrich Hegeli järgi on Jumal "absoluutne substants", "ainsana
tõeliselt tegev tegelikkus". Substants on "absoluut, iseeneses ja iseenese jaoks
olev tegelik". (Loogikateadus) Substants on olemise absoluutne subjekt, idee,
mõistus. Substants on "olemine, mis on tões subjekt ehk, mis tähendab sedasama,
mis on tões tegelik". "Puhas lihtne negatiivsus" (Vaimu fenomenoloogia).
Substants kui objektiivne kategooria on "aktsidentside totaalsus, milles ta
ilmutab end nende absoluutse negatiivsusena, s.o absoluutse võimuga ja ühtlasi
kogu sisu rikkusena. See sisu ei ole aga midagi muud kui see ilming ise,
kusjuures iseendas sisuks reflekteeritud määratletus on ise ainult vormi moment,
mis läheb üle substantsi vormiks. Substantsiaalsus on paratamatuse absoluutne
vormitegevus ja võim, ja igasugune sisu ainult moment, mis kuulub ainult
sellesse protsessi, vormi ja sisu absoluutne teineteiseks ümberlöömine."
(Filosoofiliste teaduste entsüklopeedia, § 150, 151.).

Hegeli järgija Karl Ludwig Michelet' järgi on mina substants, milles kõik
predikaadid inhereerivad. (Anthropologie und Psychologie) Ka objektid tuleb
taandada substantsiaalsussuhtele.

Hegeli järgija Karl Rosenkranzi järgi on "olev, mis on iseendale oma eksistentsi
iseeneses põhjatu põhi", substantsiaalsus. (System der Wissenschaft)

Christian Hermann Weisse järgi kuulub substantsiaalsus
"refleksioonikategooriate" hulka. Substants on jõud. "Mitte keha kui niisugune,
see nii või teisiti määratletud keha, ei ole olev, substantsiaalne, vaid kehas
ükskord ja alatiseks iseendaga samane (...) võime moodustada eri tingimustel nii
selle kui ka teise, ette spetsiifiliselt määratletud keha või ka niiviisi
määratletud kehade paljuse." Substantsiaalsus on jõu suhe jõuga, jõudude
totaalsus iseendaks. "Substants on ainult seal, kus on keha." Substants on "keha
koos oma jõududega. Keha on substants kui iseenda akt ja teiste kehade potents."
See substantsimõiste vastab Aristotelese entelehhia mõistele.

Ka Johann Christian August Heinroth taandab substants jõule. (Die Psychologie
als Selbsterkenntnißlehre)

Joseph Hillebrandi järgi seisneb substants "lihtsas, iseeneses konkreetselt
määratletud (hüpostaseeritud) isejõus." (Philosophie des Geistes) Substantsid on
võimuerinevustega lihtsad olevad. Tõeline substants on igavene, muutumatu.
Substantside süsteem subsisteerib algusest peale, kõiki valitseb kõrgeim
substants.

Johann Ullrich Wirthi järgi on substants jõuolev, ta ei ole midagi lihtsat.
(Zeitschrift für Philosophie und philosophische Kritik, kd 44, lk 278).

Hermann Ulrici järgi substants on jõud. (Glauben und Wissen) Ta on jõud, "mille
läbi asi tekib ja subsisteerib, oma mitmekesiseid momente mitte ainult ühtsuseks
ühendades, vaid ka ühtsuses koos hoides."

Moriz Carrière'i järgi on substants "algupärane tegevus, mille läbi miski on
tervik, väljendab oma tegevust, säilitab iseennast oma vahekordade
mitmekesisuses, milles niisiis subsisteerib tema olemus ja mille
läbisubsisteerib kõik tema juures nähtuv," "olemuslik alusjõud, mille läbi miski
tema omapäras määratletakse." (Über die sittliche Weltordnung).

Arthur Schopenhauer samastab substantsi ja mateeriat (Maailm kui tahe ja
ettekujutus I, § 4). Substants on vaid abstraktsioon mateeria mõistest, kõrgem
sugu, püsivuse predikaadi fikseerimine. "Nii moodustati mateeria mõiste vaid
selleks, et ta oleks vahend mittemateriaalse substantsi vargsi kättesaamiseks.
Ta on järelikult väga kaugel sellest, et seda saaks pidada aru mõisteks või
paratamatuks kategooriaks." Substantsi püsivuse seadus on järeldus põhjuslikkuse
seadusest. Sellest järeldub, et põhjuslikkuse seadus käib ainult kehade
seisundite, sugugi mitte aga nende seisundite kandja kohta. "Substants püsib: st
ta ei saa tekkida ega hävida, seega ei saa tema hulka, mis maailmas leidub,
suurendada ega vähendada." Selles me oleme aprioorselt veendunud. (Ueber die
vierfache Wurzel des Satzes vom zureichenden Grunde, § 20).

Friedrich Nietzsche järgi on usk substantsidesse kujutlusvõime saadus. Meie
elundid ei ole küllalt peened, et tajuda kõikjal liikumist, põhjas ei ole aga
midagi püsivat, ainult saamine.



https://et.wikipedia.org/wiki/Sloveenia

Sloveenia on riik Kesk-Euroopa lõunaosas Aadria mere kirderannikul. Maa põhiosa
jääb Ida-Alpide piirkonda. Sloveenia piirneb Itaaliaga läänes, Austriaga põhjas,
Ungariga kirdes ning Horvaatiaga lõunas ja idas.

Sloveenia on 2004. aastast Euroopa Liidu, 1993. aastast Euroopa Nõukogu ja 2004.
aastast NATO liige. Jaanuaris 2007 võttis Sloveenia kasutusele Euroopa Liidu
ühisraha euro. Jaanuarist juulini 2008 oli Sloveenia Euroopa Liidu
eesistujariik.

Sloveenia Riiginõukogu koostatakse omapärasel korporatiivse esindatuse
põhimõttel. Sinna kuulub 40 inimest, kes valitakse:

Sloveenia President valitakse otse, kuid täita on tal peamiselt vaid
esindusroll. Volituste tähtaeg on viis aastat.

Pärast iseseisvumist, 1992. aasta, 1996. aasta, 2000. aasta, 2004. aasta ja
2008. aasta Sloveenia parlamendivalimised

Alates Sloveenia iseseisvumisprotsesist on Sloveeniat juhtinud Alojz Peterle
valitsus (1990–1992), Janez Drnovšeki esimene valitsus (1992–1993), Janez
Drnovšeki teine valitsus (1993–1997), Janez Drnovšeki kolmas valitsus
(1997–2000), Andrej Bajuki valitsus (2000), Janez Drnovšeki neljas valitsus
(2000–2002), Anton Ropi valitsus (2002–2004), Janez Janša esimene valitsus
(2004–2008), Janez Janša teine valitsus (2012–2013).

Sloveenia on olnud Rooma riigi, Karantaania vürstiriigi, Saksa-Rooma riigi,
Austria-Ungari, Sloveenide, Horvaatide ja Serblaste Kuningriigi, Jugoslaavia
Kuningriigi ja lõpuks Jugoslaavia Sotsialistliku Föderatiivse Vabariigi osa.

23. detsembril 1990 hääletas üle 88% valijaskonnast iseseisva ja sõltumatu
Sloveenia poolt. 25. juunil 1991 sai Sloveenia vajalike õiguslike dokumentide
vastuvõtmise järel iseseisvaks, mispeale järgmisel päeval tungisid riiki
Jugoslaavia väed. Järgnes 10-päevane sõda, mille käigus langes 18 ja sai haavata
182 Sloveenia võitlejat. Jugoslaavlasi langes 44, haavata sai 146 ning vangi
võeti 4944. Lisaks hukkus 12 teiste riikide esindajat, peamiselt ajakirjanikud
ja Bulgaaria veoautojuhid. 2. juulil tegi Sloveenia relvarahuettepaneku. 7.
juulil allkirjastati Brijuni lepe, rakendus relvarahu ja kolmekuuline ooteaeg
Sloveenia iseseisvuse jõustumiseni. Sloveenia lubas Jugoslaavia vägedel taganeda
kasarmutesse ja lahkuda Horvaatiasse. 26. oktoobril 1991 lahkusid Sloveeniast
viimased Jugoslaavia väed.

1991. aasta detsembris võeti vastu uus põhiseadus, seejärel, 1992. aastal,
denatsionaliseerimise ja privatiseerimise seadused. Euroopa Liidu liikmed
tunnustasid Sloveeniat iseseisva riigina 15. jaanuaril 1992. ÜRO liikmeks võeti
Sloveenia 22. mail 1992.



https://et.wikipedia.org/wiki/Loogika

Sõna "loogika" pärineb algselt vanakreeka omadussõnast λογική (logikē), mis on
sõna λογικός (logikos; 'kõnega seonduv; mõtlemisega seonduv') naissoovorm. Seda
sõna kasutati kas eraldi nimisõnana või fraasis λογικὴ τέχνη (logikē technē)
'mõtlemiskunsti' tähenduses. Sõna on tuletatud sõnast λόγος (logos, muu hulgas
'sõna, mõiste, käsitlus, mõistus').. Sõna on laenatud muu hulgas keskaja ladina
sõna logica ('loogika') vahendusel.

Formaalne loogika tegeleb sellega, kuidas järeldada tõestest väidetest tõeseid
väiteid, kuid reeglina ei ütle, millised väited on tõesed. Seetõttu öeldakse, et
formaalsel loogikal puudub sisu: ta ei ütle midagi selle kohta, missugune maailm
tegelikult on. Formaalne loogika ütleb, mida saab järeldada lähtudes üksnes
väiteid väljendavate lausete vormist.

Sümbolloogika esitab väiteid ja arutlusi formaliseeritud kujul, kasutades
kunstlikke formaalseid keeli. Selle valdkonnaga tegelevad nii filosoofia kui ka
matemaatika. 20. sajandi alguses püüdsid Gottlob Frege, Bertrand Russell ja
teised filosoofid näidata, et matemaatikat saab taandada sümbolloogikale. See
küll ei õnnestunud, kuid vastavad loogikauuringud on muutnud tänapäeva formaalse
loogika üpris matemaatikasarnaseks.

Kuigi sõna "loogika" on kõnekeelde tulnud filosoofia ja teaduse keelest, on
loogika olemuse lahtimõtestamisel mõtet toetuda ka selle sõna kasutamisviisidele
tavakeeles ja intuitiivsetele üldistatud arusaamadele loogikast, milleni need
kasutamisviisid kipuvad viima. Olgu nimetatud mõned: 1) loogika on mingi süsteem
või kord (kui asjal ei ole loogikat sees, siis on seda asja võimatu mõista); 2)
loogika on aru või mõistus ("nupp", mis "nokib"); 3) loogika on võime ära arvata
("tuletada") asju, mida ei teata; 4) loogika on millegi tööpõhimõte.

Nimetatud arusaamu omakorda üldistades võiks öelda, et loogika all mõistetakse
korda ehk kooskõlalisust kas asjades endis või siis mõtlemises. Kasu niisugusest
korrast seisneb selles, et ta võimaldab meil tunnetamise vaeva vähendada:
mõtlemine oskab asju endid imiteerida.

Võib rääkida kahte erinevat tüüpi loogilisusekriteeriumist. Esiteks võib
loogilisus olla omane arutlemise viisile ning tähendada lõppkokkuvõttes
arutlemise õigsust, mida saab kindlaks teha ainult kui kooskõlalisust mingite
reeglitega. Teiseks võib loogilisus olla omane arutlemise tulemusele, ja
loogilisus selles mõttes (tegemist ei ole sõna "loogilisus" standardse
kasutusega, kuid see kasutus ei ole põhimõtteliselt vale) võib tähendada tõesust
(mis ühe levinud arusaama järgi on vastavus faktidele ehk reaalsusele) või
usutavust, tõepärasust või muud sarnast (tõde ei ole meile üldjuhul kindlalt
teada ning tõesust saab kindlaks teha ainult kui vastavust mingile
kirjeldusele). Võib juhtuda, et kuigi arutlemine on õige, on tulemus väär. Ja
võib ka juhtuda, et kuigi arutlemine on vale, on tulemus tõene. Kui lähtuda
sellest, et loogilisusel on kaks aspekti – nii-öelda reeglipärasus ja tõepärasus
–, siis me peaksime valima reeglid nii, et nad ei rikuks tõepära, ja valima oma
uskumused nii, et reeglipärased arutlused neid ei saaks kummutada. Kui
arutlusreeglid on valitud suvaliselt, siis ei ole arutluste tulemustel
tähendust: arutlused jäävad mänguks. Kui uskumused on meelevaldsed, siis ei ole
arutlemisel mõtet, sest usutakse ikka seda, mida tahetakse.

Loogika tegeleb propositsioonidevaheliste suhetega, uurides, mis teeb ühe
propositsiooni või (lõpliku) propositsioonide kogumi heaks põhjendiks mingile
propositsioonile.

Õigustus (ehk põhjendus) seisneb mingile propositsioonile (uskumusele)
põhjendite esitamises. Iga põhjend on propositsioon. Lõplikku propositsioonide
kogumit võib vaadelda propositsioonina, mille kohaselt kõik kogumisse kuuluvad
propositsioonid on tõesed (propositsioonina, mis väidab kõiki kogumisse
kuuluvaid propositsioone).

Loogika jätab üldjuhul kõrvale küsimuse sellest, kas põhjendid ise on tõesed või
põhjendatud (õigustatud). Epistemoloogia huvitub üldjuhul ka sellest küsimusest.

Loogika on normatiivne distsipliin, mis ütleb, millisel juhul on põhjendid head.
Seejuures ta küll lähtub sellest, millisel juhul terve mõistus põhjendeid heaks
peab, kuid võib ka ette kirjutada norme, mis on terve mõistusega vastuolus.



https://et.wikipedia.org/wiki/Kartograafia

Kartograafia on teaduse ja tehnika haru, mis tegeleb geograafiliste kaartide
(sealhulgas gloobuste) valmistamise, uurimise ja kasutamisega.

Kartograafia (kreeka keeles χάρτης chartēs – 'kaart' ja γράφειν graphein –
'kirjutama') on kaartide valmistamise kunst, teadus ja tehnika koos kaartide kui
teadusdokumentide ja kunstiteoste uurimisega.

Kaasaegne kartograafia on tihedalt seotud geoinformaatikaga ja moodustab
suuresti geoinfosüsteemide ehk GISide teoreetilised ja praktilised alustalad.

Vanim teadaolev kaart on siiamaani täpselt määratlemata, sest mõiste „kaart“
definitsioon ei ole täpne ning mõned arheoloogilised leiud, mida on peetud
kaartideks, võivad tegelikkuses olla midagi muud. Vanimaks leiuks, mida võib
kaardiks lugeda, peetakse Anatoolia piirkonnast Çatalhöyüki linnast leitud
seinamaali, mille sünniajaks võib pidada 7. aastatuhande lõppu eKr. Teiste
tuntud iidse maailma kaartide hulka kuulub 1600. aastast eKr pärit seinamaal
„Admirali koda“, kus on kujutatud mereäärset kogukonda, ja Kassiitide perioodist
(12.–14. sajand eKr) pärit Babüloni linna Nippuri graveeritud kaart.

Vanimad tänapäevani säilinud kaardid on Babüloni maailmakaardid 9. sajandist
eKr. Ühel neist on kujutatud Babüloonia riiki, mida ümbritseb ümar maa-ala, kuhu
jääb Assüüria, Urartu ja mõned linnad, mida omakorda ümbritseb Oceanuse jõgi ja
seda ümbritsevad 7 saart. Teisel kujutatakse Babüloonia riiki ülejäänud maailma
keskmest oluliselt põhja pool.

Vanima teadaoleva maailmakaardi koostas Anaximandros 6. sajandil eKr. Kreeka
teadlane Ptolemaios avaldas 2. sajandil pKr kartograafiateemalise uurimuse
"Geographia". Selles oli tema koostatud maailmakaart, mis kujutas tol ajal Lääne
ühiskonnale teada olevat maailma. 8. sajandil tõlkisid araabia õpetlased kreeka
geograafide töid araabia keelde.

Esimesed säilinud Vana-Hiina kaardid on pärit 4. sajandist eKr, sõdivate riikide
ajastust. Xin Yi Xiang Fa Yao raamatus, mille avaldas 1092. aastal hiina
teadlane Su Song, on õigepikkuselised silindrilises projektsioonis tähekaardid.
Selline kaardistamismeetod oli Hiinas ka varem tuntud, kuid antud raamatus
olevad kaardid on teadaolevalt vanimad paberformaadis tähekaardid.

Varajased India kartograafilised teosed sisaldasid Põhjanaela ja teiste
tähtkujude asukohti. Neid kaarte võidi nüüdisaja alguses kasutada navigatsiooni
eesmärgil.

Keskaegses Euroopas valminud kaartide üldnimetuseks on "mappa mundi"
(mungakaart). Keskajast on teadaolevalt säilinud umbes 1100 mungakaarti, millest
umbes 900 on käsikirjade illustratsioonid. Ülejäänud eksisteerivad
eraldiseisvate dokumentidena.

Araabia geograaf Muḩammad al-Idrīsī koostas 1154. aastal keskaja atlase Tabula
Rogeriana. Ta ühendas Araabia maadeavastajate ja kaupmeeste kogutud India
ookeani, Aafrika- ja Kaug-Ida-alased teadmised klassikaliste geograafide käest
päritud infoga ning koostas kaardi, mis püsis järgmised kolm sajandit kõige
täpsema maailmakaardina.

15.–17. sajandil, suurte maadeavastuste perioodil, valmistasid eurooplased
maadeavastajate kogutud info ja uute maamõõtmistehnikate põhjal uusi ning
kopeerisid ka varasemaid, läbi põlvkondade säilinud kaarte. Magnetkompassi,
teleskoobi ja sekstandi leiutamine parandas oluliselt kaardistamise täpsust.
Saksa kartograaf Martin Behaim valmistas 1492. aastal esimese tänaseni säilinud
gloobuse.

Mehaanilised leiutised, nagu trükipress, kvadrant ja vernjee, võimaldasid
kaartide masstootmise ja andmete täpsema esituse. Optilised riistad, nagu
teleskoop ja sekstant, võimaldasid täpsemat maamõõtmist ning päeval Päikese ja
öösel Põhjanaela abil täpset geograafilist laiust määrata.

Fotokeemiliste ja litograafiliste protsesside areng aitas luua kaarte, mis olid
oluliselt detailsemad kui varasemad, säilitasid paremini oma algse kuju ning
talusid niiskust ja muid keskkonnamõjusid. See vähendas ka graveerimise vajadust
ja kiirendas seega kaardi valmimise ja kopeerimise protsesse.

20. sajandi alguses toimunud kiire elektroonika areng viis kartograafia uue
revolutsioonini. Arvutite, printerite, plotterite, kuvarite, skannerite ning
visualiseerimis- ja analüüsitarkvara kasutuselevõtt demokratiseeris ja laiendas
kaarditootmist hiiglaslikult. Võimalus luua samale aluskaardile mitu infokihti
laiendas kaartide kasutusvõimalusi ning tekitas uusi tehnoloogiaid, mis hakkasid
neid võimalusi avastama ja arendama.

Tänapäeval on enamik laias kasutuses olevaid kaarte toodetud tarkvaraga, mis
langeb ühte neist kolmest põhitüübist: CAD, GIS ja spetsiaalne
illustratsioonitarkvara. Ruumilise informatsiooni saab pakkida andmebaasi,
millest ta vajadusel kiiresti kätte saab. Sellise tarkvara abil saab toota
järjest dünaamilisemaid ja interaktiivsemaid kaarte, mida saab digitaalselt
manipuleerida.

Ilmastikukindlate arvutite, GPSide ja lasermõõdikutega on võimalik kaardistamist
teha otse maastikul. Reaalajaline kaardistamine, näiteks Field-Map tehnoloogia
abil, tõstab töö kasutegurit ja tulemuse kvaliteeti.

Topograafilise kaardi põhieesmärk on kirjeldada mingit kohta topograafiliselt.
Maastikku või reljeefi võib kaardil kirjeldada mitmeti. 20.–21. sajandil on
topograafilisele kaardile iseloomulikuks saanud kontuurjooned, mis tähistavad
kõrgusi (samakõrgusjooned). Topoloogiline kaart on väga üldine kaart. Tihti
eirab selline kaart mõõtkava või detaile, et tuua esile mõni konkreetne marsruut
või suhteline informatsioon, näiteks linna vaatamisväärsuste umbmäärane asukoht
või metroopeatuste paiknemine üksteise suhtes. Sellistel kaartidel ei ole
mõõtkava või pisidetailid olulised, sest tüüpilisel reisijal või turistil on
vaja teada vaid objektide omavahelist suhtelist paiknemist.

Temaatilises kartograafias tuntud ameerika kartograaf Arthur H. Robinson väitis,
et kaart, mis ei ole õigesti välja töötatud, on „kartograafiline läbikukkumine“.
Ta lisas, et arvestades kõiki kaarditegemise aspekte, on kaardidisain kõige
keerulisem. Robinson kodifitseeris kaarditegija arusaama, et kaarti disainides
peab arvestama eelkõige tarbijate ja nende vajadustega.

Kaarte on kartograafia ajaloo algusest saadik valmistatud „kindlal eesmärgil või
kindlatel eesmärkidel“. Kaardi eesmärk peaks olema joonistatud viisil, millest
lugeja mõistliku aja jooksul aru saab. Heal kaardil puudub igasugune
kahemõttelisus. Ühemõtteliselt esitatud pilt parandab kasutaja arusaama kaardist
ja hoiab tema tähelepanu vajalikul infol. Kui kasutaja ei suuda kaardi
eesmärgist mõistliku aja jooksul aru saada, võib antud kaarti kasutuks pidada.

Ülim eesmärk on luua tähendusrikas kaart. Ameerika geograaf Alan MacEachren
seletas, et hästi disainitud kaart on veenev, sest see peegeldab autentsust
(1994, pp. 9). Huvitav kaart tõmbab igal juhul lugeja tähelepanu. Infotihedus
kaardil või kaart, millel on mitu muutujat, näitab kaardisiseseid suhteid. Mitme
muutuja näitamine toob kaardile võrdlusmomendi, suurendab kaardi
tähendusrikkust, aitab luua uusi hüpoteese ja võimaldab teha kaardi abil edasist
uurimistööd. Kaardi sõnumi edastamiseks peab valmistaja ta disainima viisil, mis
aitaks lugejal selle sisust aru saada. Kaardi pealkiri võib luua vajaliku seose
sõnumi edasiandmiseks, kuid üldine disain loob viisi, kuidas lugeja seda mõistab
. 21. sajandil on kõike võimalik kaardistada, alustades inimese sisemusest ja
lõpetades avakosmosega. Seega on tänapäeval olemas hiiglaslik valik kaarditüüpe
ja -stiile.

Enamikel kaartidel kasutatakse kohanimede ja üldiste kaardikirjade, nagu
legendi, mõõtkava jms. märkimiseks teksti. Enamasti tehakse kaart ühes kindlas
keeles, aga tihti juhtub, et kohanimede keel on varieeruv, näiteks ingliskeelne
kaart võib kasutada Saksamaa kohta nime „Germany“, prantsuskeelne „Allemagne“
või saksakeelne „Deutschland“. Sõna, mis kirjeldab mingit kohta, kasutades
võõrkeelt, nimetatakse eksonüümiks. Mõnel juhul ei ole selge, milline kohanimi
on õige. Näiteks Birma riik muutis oma nime ametlikult Myanmariks, kuid mõned
riigid ei tunnista praegust valitsust (huntat) ning nimetavad Myanmari endiselt
Birmaks. Mõnikord ei tunnistata võõrkeeltes kohanime muutust ning vana nimi võib
endiselt üldkasutusse jääda. Näiteks Ho Chi Minh on laiemalt tuntud kui Saigon,
Krung Thep kui Bangkok ja Côte d’Ivoire kui Ivory Coast (Elevandiluurannik).
Raskused tekivad, kui tekib vajadus transliteratsiooni või transkriptsiooni
järele. Mõned tuntud kohad on võõrkeeltesse üsna hästi tõlgitud, näiteks Russia
või Rußland Venemaa jaoks (originaalkeeles Росси́я), aga mõnel juhul on korralik
transkriptsiooni- või transliteratsioonisüsteem vajalik. Isegi hea tõlke puhul
võib eksonüümi kasutamine kaardikasutajas segadust tekitada, näiteks
ingliskeelse Itaalia kaardi kasutajale ei ole kasu, kui märkida Livorno linn
ainult ingliskeelselt (Leghorn), sest maanteesiltidel ja rongide sõiduplaanidel
on kirjas Livorno. Transliteratsiooni korral esitatakse ühes tähestikus olevad
tähed teise tähestiku tähtedena, näiteks kirillitsa "P" on ladina tähestikus
"R", aga tihti ei ole see samaväärsus nii lihtne. Araabia keele
transliteratsiooniks on loodud mitu süsteemi, mille tulemused võivad erineda,
näiteks Jeemeni linna Mocha nimi kirjutatakse inglise keeles süsteemist
sõltuvalt Mocha, Al Mukha, al-Mukhā, Mocca või Moka.

Lisaraskused tekivad, kui riikides, näiteks endistes koloniaalmaades, ei ole
tugevat geograafilist nimetamisstandardit välja kujunenud. Sellistel juhtudel
peavad kartograafid valima, kas kasutada kaardil kohalike kehtestatud või
vanemaid, emamaa poolt peale surutud ja vahel halvustavaid nimesid. Mõnes riigis
on mitu ametlikku keelt, seega võib ühel kohal olla mitu ametlikku nime. Näiteks
Belgia pealinn on ametlikult nii Brussel kui ka Bruxelles.

Kohanimeteadust nimetatakse toponüümikaks, kohanimede kui sõnade päritolu uurib
etümoloogia.

Kaardidisaini kvaliteet mõjutab lugeja võimet kaardilt informatsiooni omandada.
Maailma täpseks kujutamiseks ja informatsiooni efektiivseks edastamiseks on
välja arendatud kindel sümboolika. Kaardilegend seletab lahti kaardil
kasutatavad leppemärgid, pealkiri näitab regiooni, mida kaart kujutab,
kaardipilt kujutab regiooni ja nii edasi. Kaardielemendid on näiteks kaardiraam,
kompass, mõõtkava, projektsioon ja lisainfo kaardi valmimise ja täpsuse kohta.

Kvantitatiivsed sümbolid võimaldavad edastatava nähtuse suhtelist suurust või
tähtsust mõõta. Sellise info edastamiseks on kaks suurt sümbolite klassi.
Proportsionaalsed sümbolid muudavad vastavalt esitatava info kvantiteedile oma
visuaalset kaalu. Horopleetkaardid esitavad andmete kogumisalasid, nagu riigid
või rahvaloendusalad, erinevates värvitoonides. Värvitooni heledust ja
intensiivsust kasutatakse sellistel kaartidel andmete kontsentratsiooni või
intensiivsuse väljendamiseks.

Maa sfäärilisuse tõttu tekitab igasugune tasapinnaline esitus moonutusi,
mistõttu ei saa kujundeid, pikkusi ja pindalasid korraga vigadeta esitada.
Kartograaf peab vastavalt kaardi eesmärgile ja kaardistatavale alale valima
sobiva projektsiooni.

Mõned kaardid sisaldavad sihilikult moonutusi või vigu. Nende eesmärgiks võib
olla propaganda või vajadus tekitada kaardile unikaalne märk, et aidata
kaardikoostajal tabada autoriõiguse rikkumine, kui mõne konkurendi kaardil peaks
samasugune viga esinema. Need märgid on linnakaartidel näiteks valesti
kirjutatud või mitteeksisteerivad tänavanimed.

Teine motiiv sihilike vigade tekitamiseks on „kartograafiline vandalism“ –
kartograafi soov jätta oma tööle endast jälg. Näiteks Boulder County (maakond
Colorado osariigis) kaardil, mis valmis 1970ndate alguses, oli Kaljumäestikus
väljamõeldud mäetipp Mount Richard, mis arvatakse olevat joonestaja Richard
Ciacci töö. See väljamõeldis avastati alles kaks aastat pärast kaardi valmimist.



https://et.wikipedia.org/wiki/Kaitseliit

Kaitseliit on vabatahtlik Eesti riigikaitseorganisatsioon ja Eesti kaitsejõudude
üks osa Kaitseministeeriumi valitsemisalas. Kaitseliidu liiget nimetatakse
kaitseliitlaseks.

Kaitseliidu ülema tööorgan – Kaitseliidu Peastaap – asub Tallinnas. Lisaks
osalevad Kaitseliidu juhtimises vanematekogu ja keskjuhatus.

Ülemaid, välja arvatud Kaitseliidu ülemat, Kaitseliidu Peastaabi ja selle
osakondade ülemaid, nimetatakse Kaitseliidus pealikeks.

Kaitseliidu koosseisus on umbes 13 814 kaitseliitlast, koos
eriorganisatsioonidega 22 508 inimest. Kaitseliitlased jagunevad tegev-,
toetaja-, au- ja noorliikmeteks. Kaitseliidu liikmeks võetakse isikuid, kes
vastavad organisatsiooni nõuetele ja kellel on liikmete seast 2 soovitajat. Osa
Kaitseliidu tegevust juhtivaid ohvitsere ja allohvitsere on
kaadrikaitseväelased. Kaitseliidu liikmete hulgas on avaliku elu tegelasi.

Kaitseliit jaguneb organisatsiooniliselt 15 malevaks. Iga malev jaguneb omakorda
malevkondadeks, malevkonnad kompaniideks, kompaniid rühmadeks ja need jagudeks.
Iga maleva baasil saab moodustada vähemalt ühe korralikult varustatud
lahingukompanii.

Tänapäeval vastavad malevate vastutusalad mõne erandiga maakondade piiridele.
Praegu on Kaitseliidus järgmised malevad:

Kaitseliitlased läbivad organisatsiooni astudes Kaitseliidu tegevliikme
sõdurioskuste baaskursuse (TSOBKkl, varem tuntud kui baasõppekursus ehk BÕK) ja
hiljem vajalikud eriala täiendkoolitused. Ajateenistuse läbimise järel
Kaitseliitu astunud läbivad baasõppe ja erialakoolituse tavaliselt osaliselt.
Kaitseliidu Koolis Alus saab omandada reservrühmaülema ettevalmistuse. Samuti
saab organisatsioonis omandada reservjaoülema ettevalmistuse. Paljud
kaitseliitlased arendavad end sõjalisel alal ka ise.

Kaitseliidu väliharjutused, õppepäevad ja laskeharjutused toimuvad tavaliselt
kuni kord kuus territoriaalpõhimõttel moodustatud jagude, rühmade või kompaniide
koosseisus. Kaitseliidu allüksused osalevad sageli kaitseväe väliõppustel,
sealhulgas tavaliselt ka ajateenistustsükli lõpuõppusel "Kevadtorm". Kaitseliidu
väliharjutustel pööratakse suurt rõhku väikeste üksuste iseseisvale võitlusele
ja initsiatiivile.

Alates 2003 osalevad kaitseliitlased Kaitseväe väeosade-asutuste linnakute
palgalises valveteenistuses.

Alates 2004 on kaitseliitlaste baasil moodustatud rühmad osalenud
välisoperatsioonidel.

Pärast 2000. aastat on hakatud Kaitseliidus tähelepanu pöörama abipolitseinike
ettevalmistusele ja päästealasele valmidusele, mis on osutunud vajalikeks
tsiviilülesannetes, kuid sellegipoolest on organisatsiooni põhieesmärgid
riigikaitselised. Kaitseliitlased on osalenud loodusõnnetuste ja tulekahjude
likvideerimisel. Organisatsioonis on antud päästealast koolitust.
Abipolitseinike osatähtsus on suurenenud just 2000. aastail. Eriti tõhusaks
osutus kaitseliitlastest abipolitseinike kaasamine 2007. aasta aprillisündmuste
aegu.

Lisaks paramilitaarsele tegevusele on Kaitseliidul oluline seltskondlik ja
sportlik roll. Perioodiliselt peetakse Kaitseliidus, malevates, malevkondades ja
allorganisatsioonides suvepäevi, millest saavad osa võtta ka liikmete
perekonnad. Kaitseliidu haldusalas on jalgpalliklubi JK Kaitseliit/Kalev.

Kaitseliitlaste isiklik varustus ja riietus on tavaliselt hoiul liikmete käes.
See kiirendab nende operatiivset kasutamist kriisiolukorras. Paljudel
kaitseliitlastel on enda käes hoiul ka käsitulirelv. Aktiivsemad kaitseliitlased
on muretsenud suure osa individuaalsest lahinguvarustusest ise. See on
võimaldanud leida tõhusamaid ja mugavamaid varustuselemente, kuid muudab
allüksuste väljanägemise kirjumaks. Nõutav on siiski ühtse vormiriietuse ja
eraldusmärkide kasutamine.

Lisaks automaatrelvadele – tänapäeval enamasti Rootsi päritolu AK-4 ja Iisraeli
päritolu Galil AR – on Kaitseliidus ka granaadiheitjad, miinipildujad ja
tankitõrjekahurid. See muudab Kaitseliidu arvestavaks lahingujõuks. Allüksuste
varustust, sõidukeid ja raskerelvi hoitakse tsentraliseeritult.
Liikumisvahenditena kasutatakse peamiselt taktikalisi veoautosid ja maastureid.

Kaitseliit annab välja ajakirja Kaitse Kodu!, mida levitatakse reeglina
riigikaitseorganisatsioonide sees. Mõnel maleval on oma perioodiline
häälekandja. Malevates on määratud propagandapealikud, kelle ülesannete hulka
kuulub tsiviil-militaarkoostöö (CIMIC) ja vajadusel suhtlemine ajakirjandusega.

Kaitseliit on asutatud 11. novembril 1918. Organisatsiooni esialgne nimetus oli
Eesti Kaitse Liit ning kontor asus Tallinnas Brokusmäel majas nr 8, endistes
Linna tööameti ruumides, mis rekvireeriti organisatsiooni kasuks. Detsembris
kolis Peastaap Vene tänava majja nr 5, endise saksa okupatsioonivõimude
komandantuuri ruumidesse. Organisatsiooni esmaülesandeks sai sisejulgeoleku
tagamine.

Kõigi nimetuste kinnituseks ilmus 11. novembril Eesti Kaitseliidu päevakäsk nr
1.

Hiljem moodustati ka täiendavalt baltisakslastest 7. (reserv)rood, mille ülemaks
oli polkovnik Krusenstern. Pärast Vabadussõda jäi Kaitseliidu tegevus soiku ning
selle tegevus lõpetati 1920. aasta 12. augustist.

Pärast kommunistide 1924. aasta 1. detsembri riigipöördekatset kutsuti
Kaitseliit 17. detsembril 1924 taas ellu. Järgnes organisatsiooni tugevnemine ja
edukas juurdumine ühiskonnas. Kaitseliidu liikmeskond kasvas 1940. aastaks 42
000 liikmeni.

Enne Teist maailmasõda olid malevad järgmised: Tallinna, Harju, Lääne, Saaremaa,
Pärnu, Pärnumaa, Sakalamaa, Järva, Viru, Narva, Tartu, Tartumaa, Valga, Võru ja
Petseri.

Kaitseliit kui uuele okupatsioonivõimule ohtlik rahvaorganisatsioon likvideeriti
27. juunil 1940 president Konstantin Pätsi seadlusega. Paljud liikmed langesid
repressioonide ohvriks või alustasid peagi iseseisvat vastupanu okupatsioonile.
Vastupanuliikumisest kasvas välja metsavendlus.

Kaitseliit taasasutati 17. veebruaril 1990. Kaitseliidu taasasutamine toimus
Järvakandis. Kaitseliit ja selle juhtorgan Kaitseliidu Keskkogu oli esimene
taasasutatud tegelik riigikaitseorganisatsioon. Esialgu oli kaitseliitlase
relvastus, varustus ja ettevalmistus võrdlemisi juhuslikku laadi, kuid
motivatsioon hea. Mitmetest tolleaegsetest noortest liikmetest on saanud
tänaseks juhtivad ohvitserid kaitseväes, Kaitseliidus või Piirivalves.

Pärast Eesti taasiseseisvumist sai Kaitseliit esmase ühtse varustuse
riigikaitseabi näol välisriikidest. Varustust ja tehnikat hangiti ka lahkuva
Nõukogude armee üksustelt. Pärast kaitseväele uue relvastuse ostmist Iisraelist
1993–1994 sai Kaitseliit enda käsutusse hulgaliselt kaitseväe relvastusest maha
võetud käsitulirelvastust, peamiselt Hiina automaadid M-56, M-56-2 (AK-47),
granaadiheitjad PF-89 ja kuulipildujad RPD. 1990-ndate lõpul ja 2000-ndate algul
viidi organisatsioonis läbi liikmeskonna selektsioon ja süsteemi korrastus, mis
tõstis lahinguvõimet ja vähendas mainet kahjustanud vahejuhtumite arvu. Samuti
liideti Kaitseliiduga Kodukaitse.

Pärast Rootsi relvaabi saabumist 2002 mindi üle NATO standarditele vastavale
relvastusele. 2000. keskpaigas üritati Kaitseliidus arendada kaitseringkondade
põhist pataljonidega süsteemi, mis aga tänu ebaefektiivsusele peatati.

Kaitseliidu esimeseks ülemaks loetakse Johan Pitkat, kes valiti 11. novembril
1918 loodud Eesti Kaitse Liidu juhatuse esimeheks.



https://et.wikipedia.org/wiki/H%C3%A4be

Häbe (vulva, pudendum femininum) on naise või tüdruku välissuguelundid. Häbe
koosneb häbemekingust, suurtest häbememokkadest, väikestest häbememokkadest ja
kõdistist. Häbemekingul ja suurtel häbememokkadel kasvavad alates puberteedist
häbemekarvad.

Häbet piiritlevad rasvpadjanditega häbemekink ja suured häbememokad. Viimaste
vahel on väikesed häbememokad, mis ümbritsevad tupeesikut, kuhu suubuvad
kusitiava ja tupp.

Väikeste häbememokkade alumises kolmandikus on Bartholini näärmed, mis
tupeesikut niisutavad.

Et häbememokad asetsevad üksteise vastas ja kohal, siis on tupeesikust
tavaasendis (laiali ajamata asendis) näha ainult kitsas pilu (tupepilu).

Häbememokkade vahele kogunevad surnud rakud ja rasv, mis vähese pesemise
(ebapiisava intiimhügieeni) puhul moodustavad koos uriinijääkidega smeegma.

Väikeste häbememokkade vahel on kõdisti, väike silindrikujuline korgaskehaga
elund, millel on palju närvilõpmeid ning mis on puuteärrituse suhtes väga
tundlik. Kõdisti vastab mehe sugutile. Kõdisti otsa ümbritseb praeputium
clitoridis.

Puberteedieas toimuvad naissuguhormoonide toimel häbemes muutused. Nahavärv
muutub ning häbeme osad muutuvad suuremaks ja selgepiirilisemaks. Häbe kattub
häbemekarvadega.

Häbeme ehituses esineb palju individuaalseid eripärasid, nii et selle välimus
võib anatoomiaõpikutes kujutatust erineda. Näiteks võib kõdisti olla osaliselt
nähtav või täiesti kaetud, samuti võivad väikesed häbememokad olla suurtest
suuremad või lihtsalt ulatuda suurte häbememokkade vahelt välja. Naiste häbemed
erinevad omavahel umbes sama palju nagu näod. Ainult väikesel osal naistest
langeb häbeme ehitus joonistega kokku, sest joonised on sümmeetrilised ning
esindavad illustraatori ideaalnägemust.

Mõned naised lasevad teha plastilisi operatsioone, et väikeste häbememokkade
kuju muuta (väikeste häbememokkade plastika).



https://et.wikipedia.org/wiki/Black_Hills

Black Hills [bläkk hillz] (inglise keeles 'mustad mäed'; lakota keeles Ȟe Sápa,
šaieeni keeles Moʼȯhta-voʼhonáaeva) on mäestik Põhja-Ameerikas Ameerika
Ühendriikide Lõuna-Dakota osariigi lääneosas ja Wyomingi osariigi kirdeosas.

Mäestiku ingliskeelne nimi on tõlge lakotakeelsest väljendist Pahá Sápa (mäed,
mis on mustad).

Üle 5000 km² Black Hillsist hõlmab riigimets. Puittaimedest domineerivad kanada
kuusk ja kollane mänd.

Faunas on esindatud ameerika piison, hirvlased, harksarvik, lumelammas, puuma,
rohtlahaukur, ameerika nugis, orav, põhja lendorav, kuldkõht-marmot.
Mäestikujõgedes elab forell.

Enne eurooplastest uusasukate jõudmist asustasid mäestikupiirkonda lakota
hõimud, kes 18. sajandil olid sellelt alalt tõrjunud välja šaieenid. 1874.
aastal leiti Black Hillsis kulda, millele järgnenud kullapalaviku perioodil
tekkis mitmeid kaevandusi ja kaevanduslinnu, sealhulgas Deadwood, Lead, Custer,
Keystone. Leadis asuv Homestake'i kullakaevandus oli sulgemise ajal 2002. aastal
läänepoolkera suurim ja sügavaim (2438 m) kaevandus. Sellest maardlast
kaevandati kogu tegevusaja vältel kokku umbes 1,25 miljonit kilogrammi kulda.

Tuntuim vaatamisväärsus on Mount Rushmore'i memoriaal kaljuseina raiutud
Ameerika Ühendriikide presidentide George Washingtoni, Thomas Jeffersoni,
Theodore Roosevelti ja Abraham Lincolni skulptuuridega. Memoriaali külastab
aastas üle 2 miljoni turisti.



https://et.wikipedia.org/wiki/Alo_Mattiisen

Alo Mattiisen (22. aprill 1961 Jõgeva – 30. mai 1996 Tallinn) oli eesti
helilooja.

Kooli tahtis Alo väga minna ja ta tundis ennast seal suurepäraselt. Esimeseks
õpetajaks oli õpetaja Ojamaa. Esimeseks pinginaabriks oli Antti Martensoo,
hiljem Jüri Leesment. Teises klassis läks Alo ema suunamisel Jõgeva Laste
Muusikakooli, kuid ka ise oli muusikast väga huvitatud. Muusikakoolis olid tema
õpetajateks Elvi Kotkas ja Ilmar Lääne. Esimese loo kirjutas muusikakooli
kolmandas klassis, see oli viis lasteluuletusele.

Pärast I klassi hakkas tohutult lugema. Lemmikuteks olid seiklusjutud,
reisikirjad, kriminullid. Eesti kirjanikest meeldisid Oskar Luts ja A. H.
Tammsaare. Poiss ei olnud ka kohustusliku kirjanduse vastu ja võib-olla tulenes
sellest tema kirjanduslik anne, näiteks lõpukirjandi sai Alo hindeks "5". Kõige
tugevam oli ta matemaatikas, aga nõrgaks küljeks oli vene keel, sest ignoreeris
seda täielikult. Alole meeldis osa võtta ka näidenditest ja muudest taolistest
üritustest, seega pidi ema tihti kostüüme õmblema, küll Alole ja hiljem ka tema
õele Adele. Alo suhtus soojalt oma klassijuhatajasse Eino Veskisesse ja ka
spordikooli treener Mati Lall oli suureks autoriteediks.

Alo huvi muusika vastu näitab veel seegi tõsiasi, et iga kuu viimasel laupäeval
toimus Tartus täika, kus müüdi, vahetati ja osteti plaate. Alo ei puudunud ükski
kord ja tema muusikakogu oli väga suur. Eriti meeldis talle "The Beatles".
Ansamblis mängimist alustas Alo juba keskkoolis Jõgeval. Keskkoolist astus ta
otse Tallinna Riikliku Konservatooriumi muusikapedagoogika erialale.
Konservatooriumis tabas teda kerge hämming: nii palju ambitsioonidega
kõiketeadjaid muusikuid! Kaks aastat harjus Alo uue ümbrusega, ei kirjutanud
ridagi. Pikkamisi mõistis ta, et pole millegi poolest teistest halvem.

Kuigi 1981. aastal oli Alo Tallinna Riikliku Konservatooriumi õpilane, ei
takistanud see tal osa võtmast ka kodusest muusikaelust. Alo jõudis sõita nii
Tallinna ja Jõgeva kui ka muude Eesti kohtade vahel. Tema esinemise ampluaa oli
lai.

1983. aasta kevadel küsis talt Erkki-Sven Tüür, kas ta ei tahaks end "In Spega"
siduda – tema läheb ansamblist ära ja otsib asemikku. Alo oli nõus. Esimene
esinemine oli 1984. aasta jaanuaris.

1984. aasta oli Alole edukas, sest ettevõtmised tõid tunnustust autorile ja ka
vaatajad-kuulajad jäid rahule. Samuti lõpetas ta sel aastal Tallinna Riikliku
Konservatooriumi muusikapedagoogika eriala. 1988. aastal lõpetas ta sama kooli
kompositsiooni erialal.

Alo ainus abikaasa oli näitleja Rita Rätsepp, kes on lõpetanud TRK
lavakunstikateedri XI lennu aastal 1984 ja töötab praegu psühholoogilise
nõustajana. (1993. aastast elas ta küll koos Katri Varbolaga, kuid ametlikult
registreeritud nad ei olnud.) Rita ja Alo tutvusid konservatooriumi ühiselamus.
Nad elasid koos kuus aastat, enne kui abiellusid. Kooselu kestis üheksa aastat.
Neil on tütar Anna-Mariita.

Alo Mattiisen suri 30. mail 1996. aastal Tallinnas. Ta on maetud Tallinna
Metsakalmistule.

Kõige rohkem on ta kirjutanud laule: kokku 86. Mõned tuntuimad neist on "Ei ole
üksi ükski maa", "Viis isamaalist laulu" ja "Emale"

Tuntuim teos "Ajaga silmitsi" (1986. a. suvel Jõgeval) on süit süntesaatorile.
Esiettekanne oli Eesti Raadios 19. aprillil 1987 III programmis, stereoraadios.
"Ajaga silmitsi" osad:

Kaks teost, millele ta on kirjutanud muusika oma loomingu hilisajal, on
dokumentaalfilm "Supper-COMADOS" 1991. a. ja teleteater "Kallid külalised" 1992.
a.

Alates novembrist 2006 on Alo Mattiiseni elu ja tegevusega võimalik tutvuda ka
Jõgeval Betti Alveri Muuseumis.



https://et.wikipedia.org/wiki/Venemaa_linnade_loend

Venemaa linnade loend loetleb Venemaa linnu. 2010. aasta rahvaloenduse järgi oli
Venemaal 1100 linna. 2014. aastal annekteeritud Krimmis asub 17 linna, mida siin
loendis pole.

Abakan - Abaza - Abdulino - Abinsk - Agidel - Agrõz - Adõgeisk - Ak-Dovurak -
Ahtubinsk - Aksai - Alagir - Alapajevsk - Alatõr - Aldan - Aleisk - Aleksandrov
- Aleksandrovsk - Aleksandrovsk-Sahhalinski - Aleksejevka Aleksin - Almetjevsk -
Alzamai - Amursk - Anadõr - Anapa - Angarsk - Andreapol - Aniva - Angarsk -
Anžero-Sudžensk - Apatitõ - Aprelevka - Apšeronsk - Aramil - Ardatov - Ardon -
Argun - Arhangelsk - Arkadak - Armavir - Arsenjev - Artjom Artjomovsk -
Artjomovski - Arzamass - Asbest - Assino - Astrahan - Aša - Aznakajevo - Azov -
Atkarsk - Atšinsk - Aunus

Babajevo - Babuškin - Bagrationovsk - Baikalsk - Baimak - Bakal - Baksan -
Balabanovo - Balahna - Balakovo - Balašihha - Balašov - Balei - Baltiisk -
Barabinsk - Barnaul - Barõš - Bataisk - Bavlõ - Belaja Holunitsa - Belaja
Kalitva - Belebei - Belgorod - Belinski - Beljov - Belogorsk - Belojarski -
Belokurihha - Belomorsk - Beloretsk - Beloretšensk Beloussovo - Belovo -
Belozjorsk - Belõi - Berdsk - Berezniki - Berjozovski - Berjozovski - Beslan -
Bežetsk - Biisk - Bikin - Bilibino - Birjussinsk – Birjutš - Birobidžan - Birsk
- Blagodarnõi - Blagoveštšensk - Blagoveštšensk - Bobrov - Bogdanovitš -
Bogoroditsk - Bogorodsk - Bogutšar - Bodaibo - Boksitogorsk - Bolgar - Bolhov -
Bologoje - Bolotnoje - Bolohhovo - Bolšoi Kamen - Bor - Borzja - Borissoglebsk -
Borovitši - Borovsk - Borodino - Bratsk - Brjansk - Bronnitsõ - Budjonnovsk -
Bugulma - Buguruslan - Bui - Buinaksk - Buinsk - Buturlinovka - Buzuluk

Davlekanovo - Dagestanskije Ogni - Dalmatovo - Dalnegorsk - Dalneretšensk -
Danilov - Dankov - Degtjarsk - Dedovsk - Demidov - Derbent - Desnogorsk - Digora
- Dimitrovgrad - Divnogorsk - Djatkovo - Djurtjuli - Dmitrijev-Lgovski - Dmitrov
- Dmitrovsk - Dno - Dobrjanka - Dolgoprudnõi - Dolinsk - Domodedovo - Donetsk -
Donskoi - Dorogobuž - Drezna - Dubna - Dubrovka - Dudinka - Duhhovštšina -
Dzeržinsk - Dzeržinski

Gadžijevo - Gagarin - Gai - Galitš - Gattšina - Gavrilov-Jam - Gavrilov Posad -
Gdov - Gelendžik - Georgijevsk - Glazov - Golitsõno - Gorbatov - Gorjatši Kljutš
- Gornjak - Gorno-Altaisk - Gornozavodsk - Gorodets - Gorodištše - Gorodovikovsk
- Gorohhovets - Graivoron - Gremjatšinsk - Grjazi - Grjazovets - Groznõi -
Gubahha - Gubkin - Gubkinski - Gudermess - Gukovo - Gulkevitši - Gurjevsk -
Gurjevsk - Gussev - Gussinoozjorsk - Guss-Hrustalnõi - Gvardeisk

Habarovsk - Hadõžensk - Hantõ-Mansiisk - Harabali Harovsk - Hassavjurt - Hilok -
Himki - Holm - Holmsk - Hotkovo - Hvalõnsk

Igarka - Ilanski - Innopolis - Insar - Inta - Inza - Ipatovo - Irbit - Irkutsk -
Issilkul - Iskitim - Istra - Išim - Išimbai - Ivanovo - Ivantejevka - Ivdel -
Izberbaš - Izobilnõi - Iževsk

Jaanilinn - Jadrin - Jahroma - Jakutsk - Jalutorovsk - Janaul - Jaransk -
Jarovoje - Jaroslavl - Jartsevo - Jasnogorsk - Jasnõi - Jefremov - Jegorjevsk -
Jeisk - Jekaterinburg - Jelabuga - Jelets - Jelizovo - Jelnja - Jemanželinsk -
Jemva - Jenisseisk - Jermolino - Jeršov - Jessentuki - Joškar-Ola - Jubileinõi -
Jugorsk - Juhnov - Jurga - Jurjevets - Jurjev-Polski - Jurjuzan - Juža -
Južno-Sahhalinsk - Južno-Suhhokumsk - Južnouralsk

Kaasan - Kadnikov - Kalatš - Kalatšinsk - Kalatš Doni ääres - Kaliningrad -
Kalininsk - Kaljazin - Kaltan - Kaluga - Kambarka - Kamenka - Kamennogorsk -
Kamen Obi ääres - Kamensk-Uralski - Kamensk-Šahtinski - Kameškovo - Kamõšin -
Kamõšlov - Kamõzjak - Kanaš - Kandalakša - Kansk - Karabanovo - Karabaš -
Karabulak - Karasuk - Karatšajevsk - Karatšov - Kargat - Kargopol - Karhumäki -
Karpinski - Kartalõ - Kasli - Kaspiisk - Kassimov - Kašin - Kašira -
Katav-Ivanovsk - Kataisk - Katškanar - Kedrovõi - Kemerovo - Kemi - Kimovsk -
Kimrõ - Kinel - Kinešma - Kingissepp - Kirejevsk - Kirensk - Kirillov - Kiriši -
Kirov - Kirov (Kaluga oblast) - Kirovgrad Kirovo-Tšepetsk - Kirovsk (Leningradi
oblast) - Kirovsk (Murmanski oblast) - Kirs - Kirsanov - Kiržatš - Kislovodsk -
Kisseljovsk - Kizel - Kiziljurt - Kizljar - Kjahta - Klin - Klintsõ - Knjaginino
- Kodinsk - Kogalõm - Kohma - Kola - Kologriv - Kolomna - Kolpaševo - Kolpino -
Koltšugino - Kommunar - Komsomolsk - Komsomolsk Amuuri ääres - Konakovo -
Kondopoga - Kondrovo - Konstantinovsk - Kontupohja - Kopeisk - Korablino -
Korenovsk - Korjažma - Korkino - Koroljov - Korotša - Korsakov - Kostamus -
Kosterjovo - Kostroma - Kozmodemjansk - Kotelniki - Kotelnikovo - Kotelnitš -
Kotlas - Kotovo - Kotovsk - Kovdor - Kovrov - Kovõlkino - Kozelsk - Kozlovka -
Kozmodemjansk - Krasnoarmeisk - Krasnoarmeisk - Krasnodar - Krasnogorsk -
Krasnojarsk - Krasnoje Selo - Krasnokamensk - Krasnokamsk - Krasnoslobodsk -
Krasnoslobodsk - Krasnoturjinsk - Krasnoufimsk - Krasnouralsk - Krasnovišersk -
Krasnozavodsk - Krasnoznamensk Krasnoznamensk - Krasnõi Holm - Krasnõi Kut -
Krasnõi Sulin - Krassavino - Kremjonki - Kroonlinn - Kropotkin - Krõmsk - Kstovo
- Kubinka - Kudõmkar - Kuibõšev - Kulebaki - Kumertau - Kungur - Kupino - Kurgan
- Kurganinsk - Kurilsk - Kurlovo - Kurovskoje - Kursk - Kurtamõš - Kurtšatov -
Kussa - Kušva - Kuvandõk - Kuvšinovo - Kuznetsk - Kõzõl - Kõštõm

Labinsk - Labõtnangi - Laduškin - Lagan - Lahdenpohja - Lakinsk - Langepass -
Lebedjan - Leninogorsk - Leninsk - Leninsk-Kuznetski - Lensk - Lermontov -
Lesnoi - Lessosibirsk - Lessozavodsk - Lgov - Lihhoslavl - Likino-Duljovo -
Lipetsk - Lipki - Liski - Livnõ - Ljantor - Ljuban - Ljubertsõ - Ljubim -
Ljudinovo - Lobnja - Lodeinoje Pole - Lomonossov - Lossino-Petrovski - Luga -
Luhhovitsõ - Lukojanov - Luza - Lõskovo - Lõsva - Lõtkarino

Magadan - Magass - Magnitogorsk - Mahhatškala - Maikop - Maiski - Makarov -
Makarjev - Makušino - Malaja Višera - Malgobek - Malmõž - Maloarhangelsk -
Malojaroslavets - Mamadõš - Mamonovo - Manturovo - Mariinsk - Mariinski Possad -
Marks - Mednogorsk - Medõn - Megion - Melenki - Meleuz - Mendelejevsk -
Menzelinsk - Meštšovsk - Mezen - Mežduretšensk - Mežgorje - Mglin - Miass -
Mihhailov - Mihhailovka - Mihhailovsk - Mihhailovsk - Mikun - Millerovo -
Mineralnõje Vodõ - Minjar - Minussinsk - Mirnõi Mirnõi - Mitšurinsk - Mogotša -
Montšegorsk - Morozovsk - Moršansk - Moskovski - Moskva - Mossalsk - Mozdok -
Možaisk - Možga - Mtsensk - Muravlenko - Muraši - Murmansk - Murom - Mõski -
Mõškin - Mõtištši

Naberežnõje Tšelnõ - Nadõm - Nahhodka - Naltšik - Narimanov - Narjan-Mar -
Naro-Fominsk - Nartkala - Navašino - Navoloki - Nazarovo - Nazran - Nazõvajevsk
- Neftegorsk - Neftejugansk - Neftekamsk - Neftekumsk - Neja - Nelidovo - Neman
- Nerehta - Nerjungri - Nertšinsk - Nesterov - Nevel - Nevelsk - Nevinnomõssk -
Nevjansk - Nikolajevsk - Nikolajevsk Amuuri ääres - Nikolsk - Nikolsk -
Nikolskoje - Nižnekamsk - Nižneudinsk - Nižnevartovsk - Nižnije Sergi - Nižni
Lomov - Nižni Novgorod - Nižni Tagil - Nižnjaja Salda - Nižnjaja Tura - Njagan -
Njandoma - Njazepetrovsk - Njurba - Noginsk - Nojabrsk - Nolinsk - Norilsk -
Novaja Ladoga - Novaja Ljalja - Novoaleksandrovsk - Novoaltaisk - Novoanninski -
Novodvinsk - Novohopjorsk - Novokubansk - Novokuibõševsk - Novokuznetsk -
Novomitšurinsk - Novomoskovsk - Novopavlovsk - Novorossiisk - Novoržev -
Novosibirsk - Novosokolniki - Novossil - Novošahtinsk - Novotroitsk -
Novotšeboksarsk - Novotšerkassk - Novouljanovsk - Novouralsk - Novouzensk -
Novovoronež - Novozõbkov - Novõi Oskol - Novõi Urengoi - Nurlat - Nõtva

Ob - Oblutšje - Obninsk - Obojan - Odintsovo - Ohha - Ohhansk - Oktjabrsk -
Oktjabrski - Okulovka - Oljokminsk - Olenegorsk - Omsk - Omutnensk - Onega -
Opotška - Orehhovo-Zujevo - Orenburg - Orjol - Orlov - Orsk - Ossa - Ossinniki -
Ostaškov - Ostrogožsk - Ostrov - Ostrovnoi - Otradnoje - Otradnõi - Otšjor -
Oudova - Ozjorsk - Ozjorsk - Ozjorõ - Ožerelje

Pallassovka - Partizansk - Pavlovo - Pavlovsk - Pavlovsk - Pavlovski Possad -
Penza - Pereslavl-Zalesski - Peresvet - Perevoz - Perm - Pervomaisk -
Pervouralsk - Pestovo - Peterburi - Peterhof - Petropavlovsk-Kamtšatski -
Petroskoi - Petrov Val - Petrovsk - Petrovsk-Zabaikalski - Petseri - Petšora -
Petuhhovo - Petuški - Pevek - Pihkva - Pikaljovo - Pionerski - Pitkäranta -
Pjatigorsk - Plavsk - Plast - Pljoss - Podolsk - Podporožje - Pohvistnevo -
Pokatši - Pokrov - Pokrovsk - Polevskoi - Polessk - Poljarnõi - Poljarnõje Zori
- Polõssajevo - Porhov - Poronaisk - Pošehhonje - Potšep - Potšinok - Povorino -
Pravdinsk - Primorsk (Leningradi oblast) - Primorsko-Ahtarsk - Priozersk -
Privolžsk - Prohladnõi - Prokopjevsk - Proletarsk - Protvino - Pugatšov -
Pustoška - Puškin - Puškino - Puštšino - Putšež - Puudosi - Põt-Jahh - Põtalovo

Radužnõi - Radužnõi - Raitšihhinsk - Ramenskoje - Rasskazovo - Rež - Reutov -
Revda - Rjazan - Rjažsk - Rodniki - Roslavl - Rossoš - Rostov - Rostov Doni
ääres - Rošal - Rtištševo - Rubtsovsk - Rudnja - Ruza - Ruzajevka - Rõbinsk -
Rõbnoje - Rõlsk - Ržev

Safonovo - Sajanogorsk - Sajansk - Salavat - Salair - Salehard - Salsk - Samara
- Saransk - Sarapul - Saratov - Sarov - Sassovo - Satka - Schlüsselburg - Sebež
- Segeža - Seltso - Semjonov - Semikarakorsk - Semiluki - Sengilei -
Serafimovitš - Sergatš - Sergijev Possad - Serdobsk - Serov - Serpuhhov -
Sertolovo - Sestroretsk - Severobaikalsk - Severodvinsk - Severo-Kurilsk -
Severomorsk - Severouralsk - Seversk - Sevsk - Sibai - Sim - Sjasstroi -
Skovorodino - Skopin - Slantsõ - Slavgorod - Slavjansk-na-Kubani - Slavsk -
Sljudjanka - Slobodskoi - Smolensk - Snežinsk - Snežnogorsk - Sobinka - Sokol -
Soligalitš - Sol-Iletsk - Solikamsk - Solnetšnogorsk - Soltsõ - Solvõtšegodsk -
Sorotšinsk - Sorsk - Sortavala - Sosenski - Sosnogorsk - Sosnovka - Sosnovoborsk
- Sosnovõi Bor - Sotši - Sovetsk - Sovetsk - Sovetskaja Gavan - Sovetski -
Spass-Demensk - Spass-Klepiki - Spassk - Spassk-Dalni - Spassk-Rjazanski -
Srednekolõmsk - Sredneuralsk - Sretensk - Staraja Kupavna - Staraja Ladoga -
Staraja Russa - Staritsa - Starodub - Starõi Oskol - Stavropol - Sterlitamak -
Streževoi - Stroitel - Strunino - Stupino - Sudža - Sudogda - Suhhinitši -
Suhhoi Log - Suojärvi - Suraž - Surgut - Surovikino - Sursk - Sussuman - Suvorov
- Suzdal - Svetlogorsk - Svetlograd - Svetlõi - Svirsk - Svetogorsk - Svobodnõi
- Sõktõvkar - Sõssert - Sõtšovka - Sõzran

Šadrinsk - Šagonar - Šahtjorsk - Šahtõ - Šali - Šarõpovo - Šarja - Šatura -
Šahhunja - Šatsk - Šebekino - Šelehhov - Šenkursk - Šihhanõ - Šilka - Šilovo -
Šimanovsk - Štšerbinka - Štšigrõ - Štšokino - Štšolkovo - Štšutšje - Šuja -
Šumerlja - Šumihha

Zadonsk - Zainsk - Zakamensk - Zaozjornõi - Zaozjorsk - Zapadnaja Dvina -
Zapoljarnõi - Zaraisk - Zaretšnõi - Zaretšnõi - Zarinsk - Zavitinsk -
Zavodoukovsk - Zavolžsk - Zavolžje - Zeja - Zelenodolsk - Zelenogorsk -
Zelenogorsk (Krasnojarski krai) - Zelenograd - Zelenokumsk - Zernogradsk - Zima
- Zlatoust - Zlõnka - Zmeinogorsk - Znamensk - Zubtsov - Zujevka - Zvenigorod -
Zvenigovo - Zverevo

Železnogorsk - Železnogorsk - Železnogorsk-Ilimski - Železnovodsk - Žerdevka -
Žiguljovsk - Žirnovsk - Žizdra - Žukov - Žukovka - Žukovski

Taganrog - Taiga - Taišet - Taldom - Talitsa - Tambov - Tara - Tarussa - Tatarsk
- Taštagol - Tavda - Teberda - Teikovo - Temnikov - Temrjuk - Terek - Tetjuši -
Tihhoretsk - Tihvin - Timaševsk - Tjukalinsk - Tjumen - Tobolsk - Togliatti -
Togutšin - Tomari - Tommot - Tomsk - Topki - Toropets - Toržok - Tosno - Totma -
Trjohgornõi - Troitsk - Troitsk - Trubtševsk - Tsimljansk - Tsiolkovski -
Tsivilsk - Tšadan - Tšaikovski - Tšapajevsk - Tšaplõgin - Tšebarkul - Tšeboksarõ
- Tšegem - Tšehhov - Tšekalin - Tšeljabinsk - Tšerdõn - Tšeremhovo - Tšerepanovo
- Tšerepovets - Tšerkessk - Tšernjahhovsk - Tšernogolovka - Tšernogorsk -
Tšernuška Tšistopol - Tšita - Tškalovsk - Tšormoz - Tšudovo - Tšuhloma - Tšulõm
- Tšussovoi - Tuapse - Tuimazõ - Tula - Tulun - Turan - Turinsk - Tutajev - Tver
- Tõnda - Tõrnõauz

Udatšnõi - Udomlja - Ufa (Ufaa) - Uglegorsk - Uglitš - Uhta - Ujar - Ulan-Ude -
Uljanovsk - Unetša - Urai - Uren - Urjupinsk - Uržum - Uruss-Martan - Ussinsk -
Usman - Ussolje - Ussolje-Sibirskoje - Ussuriisk - Ust-Džeguta - Ust-Ilimsk -
Ustjužna - Ust-Katav - Ust-Kut - Ust-Labinsk - Uzlovaja - Užur - Utšalõ -
Uvarovo

Valdai - Valuiki - Velikije Luki - Veliki Novgorod - Veliki Ustjug - Veliž -
Velsk - Venjov - Vereja - Vereštšagino - Verhneuralsk - Verhni Tagil - Verhni
Ufalei - Verhnjaja Põšma - Verhnjaja Salda - Verhnjaja Tura - Verhojansk -
Verhoturje - Vesjegonsk - Vetluga - Vidnoje - Vihhorevka - Viiburi - Viljuisk -
Viljutšinsk - Vitšuga - Vjazemski - Vjazma - Vjazniki - Vjatskije Poljanõ -
Vladikavkaz - Vladimir - Vladivostok - Volgodonsk - Volgograd - Volgoretšensk -
Volhov - Volodarsk - Vologda - Volokolamsk - Volossovo - Volsk - Volžsk -
Volžski - Voltšansk - Vorkuta - Voronež - Vorsma - Voskressensk - Votkinsk -
Vsevoložsk - Vuktõl - Võksa - Võssokovsk - Võssotsk - Võšni Volotšok - Võtegra



https://et.wikipedia.org/wiki/Taimed

Taimedeks (Plantae) nimetatakse tavakeeles päristuumseid organisme, mis
erinevalt heterotroofsetest loomadest ja seentest elavad autotroofselt ning
toodavad kasvamiseks ja eluks vajalikke orgaanilisi aineid päikesevalguse abil
fotosünteesi teel. Erandiks on mõned parasiittaimed, mis saavad oma toidu
teistelt taimedelt ning on evolutsiooni käigus klorofülli kaotanud.

Taimi uurivat bioloogia haru nimetatakse botaanikaks ja sellega tegelevaid
inimesi botaanikuteks. Botaanika allharude seas on taimesüstemaatika,
taimeanatoomia, taimefüsioloogia, taimegeograafia, taimeökoloogia,
paleobotaanika, hüdrobotaanika, geobotaanika jt.

Taimeriigis on kokku kirjeldatud umbes 391 000 soontaimeliiki, mis on jaotatud
64 klassi ja 416 sugukonda. Neist enim liike on katteseemnetaimede hõimkonnas
ehk õistaimede seas – ligi 369 000. Lisaks soontaimedele arvatakse
maismaataimede hulka ka sammaltaimed. Laiemas käsitluses peetakse taimede hulka
kuuluvateks ka rohevetiktaimed ja mändvetiktaimed ning kõige üldisema käsitluse
kohaselt üldse enamikku eukarüoote, kes omandasid kloroplastid vahetult pärast
tsüanobakteri alla neelamist (primaarne endosümbioos).

Lähemalt on ära kirjeldatud enam kui 31 000 taimeliigi kasutusvõimalused. 5500
on arvatud toidu- ja 17 800 ravimtaimedeks. Mürgiseid taimeliike tuntakse üle
2500. Täielikult sekveneeritud genoomiga on 139 soontaimeliiki.

Taime mõiste suhtes ei ole täpset üldkehtivat kokkulepet. Üldiselt siiski
fotosünteesivaid prokarüoote (näiteks tsüanobakterid) praegu enam taimede hulka
ei arvata. Enamjaolt jäetakse välja ka kõiksugu vetikad ja piirdutakse ainult
maismaataimedega ehk embrüofüütidega (Embryophyta: osjad, kollad, samblad,
seemnetaimed). Laiemas käsitluses võidakse taimede alla arvata ka rohevetikad ja
mändvetikad ning sellise rühma nimeks oleks Viridiplantae (rohelised taimed).
Mõned teadlased (näiteks Thomas Cavalier-Smith) on taimeriigi alla arvanud kõik
primaarsete plastiididega (kloroplastid, mis pärinevad otseselt
tsüanobakteritest ehk sinivetikatest) eukarüoodid: rohelistele taimedele lisaks
veel punavetikad ja liitvetikad. Ülejäänud vetikaid (näiteks pruunvetikad,
ränivetikad) tänapäeval taimede hulka enam ei arvata.

Kuigi varasemad süsteemid on taimede hulka arvanud ka bakterid (Schizomycetes)
ja seened, järgitakse käesolevas artiklis fülogeneetilist süsteemi, mis rühmitab
taimi nende päritolu ja evolutsiooni järgi. Taimede hulka kuuluvad selles
süsteemis nii rohevetikad kui ka kõik maismaataimed. Kõik need organismid
sisaldavad klorofülli a ja b ning säilitavad fotosünteesi teel toodetud suhkruid
tärklise kujul kloroplastides. Nende organismide rakuseinad koosnevad
tselluloosist.

Taimed pärinevad rohevetikatest, mis on ülejäänud vormidega parafüleetiline rühm
ning mida arvatakse kord taimede, kord protistide hulka. Rohevetikatel on
kahemembraanilise kattega kloroplastid, mis sisaldavad klorofülli a ja b. Nad
võivad olla flagellaadid, koloonialised või isegi algeliselt hulkraksed. Paljud
on primaarselt haploidsed, kuid teistel on vahelduvad põlvkonniti haploidsed ja
diploidsed vormid, mida nimetatakse gametofüüdiks ja sporofüüdiks.

Millalgi paleosoikumis hakkasid taimed veekeskkonnast maa peale tulema. Nendel
uutel vormidel muutusid gametofüüt ja sporofüüt vormilt ja funktsioonilt väga
erinevaks: sporofüüt jäi väikeseks ja kogu oma lühikese elu jooksul vanemast
sõltuvaks.

Siluris ilmusid uued embrüofüüdid, mis olid nendest piirangutest vabad, ja
vallutasid Devonis kogu maismaa. Neile rühmadele on tüüpiline veekaotuse eest
kaitsev kutiikula ning juhtkude, mis transpordib vett kõikjale organismi.
Selliseid taimi nimetatakse soontaimedeks. Paljudel neist toimib sporofüüt
omaette isendina, gametofüüt aga jääb väga väikeseks.

Soontaimede alamrühmas on ka spermatofüüdid ehk seemnetaimed, mis lahknesid
paleosoikumi lõpupoole. Nendel vormidel gametofüüti üldse ei ole ning noor
sporofüüt alustab elu seemneks nimetatavas elundis, mis areneb vanemorganismil.

Taimed hakkasid rohevetikatest arenema umbes 400 miljonit aastat tagasi. Nad
kasutasid klorofülli ja fotosünteesisid ning säilitasid oma kloroplastides
suhkrut tärklisena. Samal perioodil alustasid taimed ja seened (viimased
sümbiondid) sissetungi maismaale. Esimesed maismaataimed olid samblalaadsed, mis
nõudsid niisket kliimat. Hiljem, kui taimed olid võimelised moodustama oma
katteks vahalaadseid aineid, said nad võimaluse asustada sisemaa kuivemaid
piirkondi.

Sammaldel puudub toitainete transpordiks vajalik soonte süsteem ja see
limiteerib nende suurust. Vaskulaarsed taimed arenesid sammaldest – esimene
teadaolev vaskulaarne taim Cooksonia, oli lehtedeta, ogadega ja harunenud
tüvega. Varsti pärast seda hakkasid maismaale tungima ka esimesed loomad –
sajajalgsete laadsed organismid.

Kõige varem teistest taimedest lahknenud hõimkonnaks võib pidada punavetikaid,
mille sugulust teiste taimedega kinnitavad peamiselt molekulaarsed tunnused.
Liitvetikad on muude taimedega mitmete tunnuste poolest sarnasemad, kuid
sisaldavad kloroplastide asemel tsüanelle. Samas ei kinnita mitmed molekulaarsed
uuringud nende suuremat lähedust ülejäänud taimedele.

Rohevetikad on rühm, millest põlvnevad hulkraksed maismaataimed (embrüofüüdid).
Seega on rohevetikad nende suhtes parafüleetiline takson ning peaks rangelt
põlvnemist järgivas süsteemis ka neid sisaldama. Teised olulisemad rohevetikate
harud on Parasinophycaceae, rohevetikad kitsamas mõttes, Ulvophycaceae ja
mändvetikad (viimased on lähimad maismaataimedele ja neid ühendatakse koos
maismaataimede ja mõne teise rohevetikate rühmaga harusse Streptophyta).

Algelisim maismaataimede rühm on sammaltaimed. Osa sammaltaimi (kõdersamblad) on
veel kudedeks eristumata tallusega, arenenumad samblad aga juba üsna keerulise
ehitusega. Sammaltaimede hulka kuulusid ka sõnajalgtaimede eellased, niisiis on
ka sammaltaimed parafüleetiline takson. Kokku on sammaltaimi ja sõnajalgtaimi
käsitletud eostaimedena (nimetus viitab nende paljunemisele eoste abil)
(Sporophyta). Neile vastandati alamad taimed (Thallophyta), mille hulka arvati
praegu mitmesse vetikahõimkonda paigutatavad taimed. Selline süsteem pole
kooskõlas tänapäeva teadmistega taimede põlvnemisest.

Sõnajalgtaimedele on juba iseloomulik varre harunemine ja vee liikumiseks
arenenud trahheiidid. Need tunnused ühendavad neid kõrgemate taimedega
soontaimede (Tracheophyta) rühma.

Sõnajalgtaimedest arenesid kaks tänapäeval valitsevat taimede rühma –
paljasseemnetaimed ja õistaimed ehk katteseemnetaimed (koondnimetusega
seemnetaimed). Varem valitsenud seisukoht, et katteseemnetaimed põlvnevad
paljasseemnetaimedest, pole uuemate uuringutega kinnitust leidnud. Vahepeal ei
eristatud ka palmlehikuid, hõlmikpuulisi ja vastaklehikuid
paljasseemnetaimedest. Nii saadi järgnev jaotus:

Taimede süstemaatikat püüab soovituslikult reglementeerida Rahvusvaheline
Botaanilise Nomenklatuuri Koodeks (International Code of Botanical Nomenclature,
ICBN), mille viimane versioon on St. Louise Koodeks (St. Louis Code, 1999).

Juur (ladina radix) on taime reeglina maasisene elutähtis organ. Juur lehti ei
kanna, küll aga võivad sellel tekkida pungad, millest arenevad maapealsed võsud.
Enamasti asub juur pinnases, kuid juuremuudendid võivad kasvada ka maapinnal.
Ühe taime juurte kogumit nimetatakse juurestikuks.

Vars (caulis) on harunemisvõimeline peamiselt maapealne organ, mis ühendab
lehti, õisi ja vilju juurega. Varte hulka kuuluvad ka risoomid.

Leht (folium) kinnitub varrele ja on tavaliselt spetsialiseerunud
fotosünteesile. Lehtede kaudu toimub ka suurem osa transpiratsiooni ehk
taimauramist.

Õiteks nimetatakse traditsiooniliselt katteseemnetaimede ehk õistaimede, nüüd
üldse seemnetaimede morfoloogilisi struktuure, mille funktsioon on suguline
paljunemine, sealhulgas tolmlemine ja viljastumine. Õite kogumeid nimetatakse
õisikuteks. Õitest arenevad viljad, milles valmivad seemned.

Vili (fructus) on õistaimede seemneid sisaldav organ, mis koosneb viljakestast
ja seemnest. Seeme (semen) on seemnetaimede (paljasseemne- ja
katteseemnetaimede) elujärk levisena (diaspoorina), mille ülesanne on taimede
paljunemine ja levimine.

Taimede kõik õhu käes asuvad osad on kaetud lipiidse materjaliga, mis vähendavad
vee kadu ja aitavad tõkestada patogeensete bakterite ja seente sissetungi taime.
Peamised katted on kutiin, suberiin ja vahad. Kutiin on makromolekul, mida
leidub enamikel taime maapealsetel osadel. Ta moodustab suurema osa kutiikulast.
Vahad koosnevad pikaahelalistest atsüülrühmaga lipiididest, mis on väga
hüdrofoobsed. Kutiikula vahad sünteesivad epidermaalsed rakkud. Kutiikula
pealmine vahakiht kristalliseerub tihti keerukate ridade, torude või plaatidega
mustriks. Nende mikrostruktuuride mustrid suurendavad vee tõrjumist vaha pinna
kõvendamisega. Vee langemisel taime pinnal moodustub kohe veepiisk, mis kannab
endaga koos ära saastavad osakesed puhastades niimoodi taime. Seda nimetatakse
ka lootose efektiks. Suberiin on polümeer, mis on kõikide taime maa-aluste
organite rakuseina koostisosa. Ta on seotud peridermi (korgikiht)
korgirakkudega, mis osalevad varre ja juurte välimise osa puitumisel sekundaarse
kasvu faasis. Suberiini võib leida ka lehtede murdumiskohal ja aladel, mis on
haiged või kahjustatud.

Kutiin, suberiin ja nendega seotud vahad aitavad moodustada barjääri taime ja
selle elukeskkonna vahel nii, et vesi püsiks taimes sees ja patogeenid väljas.
Kutiikula on väga efektiivne piiramaks veekadu taime õhu käes olevatest osadest,
kuid ei piira aurustumist täielikult. Isegi suletud õhulõhedega läheb osa veest
kaduma. Kutiikula paksus varieerub keskkonna tingimustega. Taimeliigid, mis on
omased kuivadele aladele, on paksema kutiikulaga kui taimed, mis kasvavad
niisketel aladel. Niiskete alade taimedel võib areneda paks kutiikula, kui
tingimused on kuivad. Hoolimata kutiikula ja suberiinkoe patogeenide
väljatõrjumisvõimest võivad siiski mõned seened end mehaaniliselt taimepinnast
läbi tungida.

Taimede morfoloogiline plastilisus on taime võime muuta oma morfoloogiat ehk
väliskuju vastavalt keskkonnatingimustele. Morfoloogiline plastilisus on üks
fenotüübilise plastilisuse alamvorme. Plastilisus on evolutsioonis välja
kujunenud taimeindiviidi kohasuse tõstmiseks. Kõrge morfoloogiline plastilisus
suurendab taimeindiviidi ellujäämist kommuunis, luues tihedama ja mitmekesisema
elustiku. Esiteks aitab plastilisus vähendada tihedas kasvukeskkonnas
konkurentsist tulenevat asümmeetriat. Teiseks suurendab plastilisus taime
vastupanuvõimet muutuvatele keskkonnatingimustele ja seega vähendab
ebastabiilsetest keskkonnaoludest tulenevat suremust. Lisaks on
heterogeensemates keskkondades kasvavad liigid plastilisemad.

Taimede puhul saab rääkida pimedushingamisest ja valgushingamisest (viimane
üksnes C3-tüüpi fotosünteesiga taimedel). Pimedushingamine kattub universaalse
hapnikuhingamisega.

Taimed toodavad palju mitmesuguseid orgaanilisi ühendeid, mis ei funktsioneeri
ei kasvus ega arengus. Neid ühendeid kutsutakse sekundaarseteks metaboliitideks
ehk sekundaarseteks produktideks ehk naturaalseteks produktideks. Sekundaarsed
metaboliidid erinevad primaarsetest metaboliitidest selle poolest, et neil on
piiratud levik taimeriigis. See tähendab, et teatud sekundaarseid metaboliite
leidub ainult teatud taimeliigis või lähedastel liikidel.

Sekundaarsed metaboliidid kaitsevad taime herbivooride ja patogeenide vastu
järgnevalt:

Jagatakse kolmeks keemiliselt erinevaks rühmaks: terpeenid, fenoolid ja
lämmastiku sisaldavad ühendid.

Terpeenid on üldiselt vees lahustumatud. Nad biosünteesitakse atsetüül-CoAst või
glükolüütilistest vaheühenditest. Paljud taimed sisaldavad lenduvate terpeenide
segusid: eeterlikke õlisid. Eeterlikud õlid annavad lehestikule iseloomuliku
lõhna. Piparmünt, sidrun, salvei ja basiilik on sellisteks näideteks. Eeterlikel
õlidel on tuntud putukaid tõrjuv toime. Neid leidub tihti näärmekarvades, mis
eemalduvad epidermisest ja nende roll on nö reklaamida taime mürgisust,
peletades potentsiaalseid herbivoore juba enne taime hammustamist. Leidub ka
mittelenduvaid terpeene, näiteks limonoidid, mida iseloomustab kibe maitse
tsitrusviljades.

Taimed toodavad palju sekundaarseid produkte, mis sisaldavad fenoolrühma.
Lehtedest, juurtest ja varisest vabastavad taimed erinevaid esmaseid ja
sekundaarseid metaboliite. Need ained võivad pärssida lähedal kasvavate taimede
kasvu ja seeläbi suurendada taime enda kohasust, ehk ligipääsu päikesevalgusele,
veele ja toitainetele.

Ligniin on keeruline fenoolne ühend, mida leidub rakuseintes ja mis omab
veetranspordis äärmiselt olulist rolli. Lisaks on ligniinil ka
kaitsefunktsioonid: sitkus peletab mitmeid herbivoore, keemilised omadused
muudavad selle raskesti seeditatavaks. See võib seonduda ka tselluloosile ja
valkudele, muutes ka need raskesti seeditavaks. Lignifikatsioon ehk puitumine
pärsib patogeenide kasvu ja on sage reageering haigustele või haavadele.

Flavonoidid on üks suuremaid taimefenoolseid klasse. Antotsütiinid on värvilised
flavonoidid, mis meelitavad loomi. Taimed pakuvad viljaliha ja nektarit ning
vastutasuks levitavad loomad nende seemneid ja aitavad neid tolmeldada.
Flavoonid ja flavonoolid neelavad päikesevalgust väiksemal lainepikkusel ja on
inimsilmale nähtamatud. Kuid näiteks mesilastele on nad nähtavad ja moodustavad
nektari paremaks leidmiseks sümmeetrilisi mustreid.

Tanniinid on toksiinid, mis märgatavalt kahandavad paljude herbivooride kasvu ja
ellujäämisvõimalust, kui neid süüa. Samuti võivad nad toimida eemalepeletavalt.
Näiteks mitte küpsete viljade puhul on tanniinide tase kõrge, et vältida
enneaegset tarbimist.

Alkaloidid on paljudele loomadele mürgised ja tõrjuvad, eriti imetajatele. Igal
aastal surevad paljud kariloomad (liigse) alkaloidsete taimede söömise tõttu.
Mõju loomadele on erinev. Paljud alkaloidid mõjuvad närvisüsteemi osadele, osad
membraantranspordile, valkude sünteesile või mitmesuguste ensüümide
aktiivsusele. Mitte kõiki alkaloide, mis taimes leiduvad, ei tooda taim ise.
Paljud rohttaimed on sümbioosis seentega, mis sünteesivad alkaloide.
Tsüanogeensed glükosiidid ja glükosinolaadid iseenesest ei ole ohtlikud, kuid
lagunevad ühenditeks, mis on mürgised. Tsüanogeensed glükosiidid on taimes
lagunemata ja ei ole ohtlikud. Kuid kui näiteks herbivoor kahjustab taimelehte,
siis erinevate kudede sisaldised segunevad ja moodustavad mürgise
vesiniktsüaniidhappe. Glükosinolaadid lagunevad samamoodi taime kahjustamisel ja
vabastavad gaasilisi toksiine ja keemiliselt reaktiivseid aineid.

Taimed ja loomad toodavad mõlemad 20 aminohapet, mis seotakse valkudesse. Kuid
paljud taimed sisaldavad aminohappeid, mida ei seota valguks, vaid mis esinevad
vabalt ja omavad kaitsvat funktsiooni. Nad avaldavad oma toksilisuse erinevalt.
Osad blokeerivad valguliste aminohapete sünteesi või omastamist, osad võidakse
ekslikult valgu koosseisu siduda. Tulemuseks on mittefunktsionaalne valk.

Kõigile taimedele piisab umbes samast arvust geenidest. Küll esineb aga
taimeliikide vahel väga suur kromosoomide hulga ja ploidsuse varieeruvus. Kui
kõige väiksema teadoleva taimegenoomi maht on 63 Mbp (Genlisea margaretae), siis
suurima genoomiga taimel Paris japonical on see lausa 148 000 Mbp. See tuleneb
peaasjalikult transponeeruvate elementide erinevast kogusest. Geneetilise info
hulka ja kromosoomide arvu on paisutanud ka kogu genoomi duplitseerumised ja
kromosomaalsed ümberkorraldused. Näiteks õistaimede hõimkonnas on vähemalt 75%
liikidest polüploidid. Nende seas omab kõige suuremat polüploidsuse taset Sedum
suaveolens, kes on 80-ploid (2n = 640).

Taimede genoomi struktuuri muutumine läbi geeniduplikatsioonide ja ploidsuse
kasvu on andnud olulist ainest taimede evolutsioonilisele arengule. Näiteks on
leitud, et umbes 319 ja 192 miljonit aastat tagasi aset leidnud kahe suurema
geenide duplitseerumise sündmuse tulemusena sai võimalikuks märgatavalt
kasvatada seemnete ja õite arenguga seotud geenide hulka ning sellega pandi alus
katteseemnetaimede arengule.

Lisaks tuumagenoomile on taimedes ka kloroplasti DNA (chloroplast DNA ehk cpDNA)
ja mitokondriaalne DNA (mtDNA). Kuigi taimede ja teiste eukarüootide mtDNA
kodeerib sarnaseid geene, on taimede mitokondri genoom suurem ja varieerub
laiemas vahemikus. Mõningast varieeruvust näitab ka taimede plastiidne genoom,
mis on tavaliselt 50–500 kbp suurune lineaarne DNA molekul.

Taimegenoomide sekveneerimine algas 1994. aastal, kui Newman jt järjestasid
hariliku müürlooga ekspresseeruvate järjestuste märgendid ehk EST-id. Lõplik
genoom valmis 2000. aastal. Olulistest toidutaimedest on sekveneeritud veel
näiteks riis (täisgenoom avaldati 2005), mais (2009) ja nisu (2012). Puudest on
sekveneeritud näiteks kummipuu, õunapuu, hariliku kakaopuu ja hariliku kuuse
genoom.

Tehnoloogia areng muudab geneetilise info sekveneerimise ja uurimise järjest
kiiremaks, lihtsamaks ning odavamaks. Nii on kiirenenud ka taimegenoomide
uurimine. Näiteks 2008 algatati 1000 taimegenoomi projekt, mille eesmärgiks on
sekveneerida 1000 taime transkriptoomid, et saada infot nende fülogeneesist ja
evolutsioonist ning leida võimalusi taimede toodetud ravimite odavamaks
muutmiseks. Samas raskendab selliseid ettevõtmisi siiski oluliselt
taimegenoomide suur keerukus (ploidsus, heterosügootsus ja duplikatsioonid)
võrreldes teiste elusorganismidega. Küll aga lubab infot selle kohta, kuidas on
mingid põllumajanduslikult olulised tunnused kontrollitud, seda ära kasutada
taimede aretuses ning suurendab sellega majanduslikku huvi taimede geneetilise
materjali kaardistamiseks ja analüüsiks.

Taimed on liikumatud organismid, kes oma looduslikes elukeskkondades on
ümbritsetud paljudest potentsiaalsetest vaenlastest. Pea kõik ökosüsteemid, kus
taim elab, koosnevad bakteritest, viirustest, seentest, imetajatest ja teistest
loomadest. Taime kaitsevad mehaaniliste vigastuste eest rakukestad ja
rakumembraanid, kuid ka mitmed taime sünteesitud ühendid ja keemilised ained.

Mõned antipatogeensed ühendid on taimes sünteesid juba enne patogeeni rünnakut.
Teised ühendid sünteesitakse pärast rünnakut. Tavaline reageering patogeenile on
hüpersensitiivne reageering, mis tähendab, et nakatunud kohta ümbritsevad rakud
surevad kohe jättes patogeenid toitaineteta ning vältides ta edasilevikut. Juhul
kui taim elab teatud osal üle patogeeni rünnaku, siis tal areneb tihti
suurenenud vastupanu järgnevatele rünnakutele üle kogu oma pinna paljude
patogeenide vastu. Seda kutsutakse süsteemselt omandatud resistentsuseks
(systemic acquired resistance, SAR) ning see areneb mitme päeva jooksul pärast
esmast nakatumist.

Taimedel on putukate vastu välja kujunenud olemuslik ja indutseeritud kaitse.
Olemuslik kaitsemehhanismid on kaitsemehhanismid, mis on alati olemas. Need on
tihti liigispetsiifilised. Võivad esineda ühenditena, mis on juba taimes valmis,
konjugeeritud ühenditena või aktiivsete ühendite eellasmolekulidena, mis
aktiveeruvad kahjustusel. Siia alla kuuluvad enamus eelnevalt kirjeldatud
sekundaarseid metaboliite. Indutseeritud kaitsemehhanismid käivituvad alles
pärast kahjustuse tekkimist. Nad võtavad küll väiksema osa raku elutegevusest,
kuid tuleb kiiresti käivitada, et nad oleksid efektiivsed. Indutseeritud kaitse
lubab taimel olla fenotüübiliselt plastiline (organismi võime kohandada oma
tunnused vastavalt ümbritsevatele tingimustele genotüüpi muutmata). See vähendab
võimalust, et kahjulikud putukad adapteeruvad taime kaitsemehhanismidega.

Kui taim tunneb putukate süljest ära teatud ained, siis järgneb sellele
keeruline signaalidevõrgustiku aktiveerumine ning tekib jasmoonhape. Hape kutsub
esile taime kaitse metabolismi geenide transkriptsiooni. Nende seas
aktiveeritakse ka geenid, mis kodeerivad tähtsate sekundaarsete metaboliitide
ensüüme. Jasmoonhappe tõttu võib taimes tekkida herbivooride seedimist
inhibeerivad valgud: proteinaasi inhibiitorid. Nad seostuvad tihedalt ja
spetsiifiliselt proteiini hüdrolüüsivate ensüümide aktiivsaiti ja takistavad
selle tegevust.

Tänu enamikul taimedest esinevale fotosünteesivõimele on taimed (koos
fotosünteesivate bakteritega) peamised õhu süsihappegaasist orgaaniliste ainete
tootjad ja õhu hapnikuga rikastajad. Seega asuvad taimed, kui autotroofid
toitumisahelate alguses.

Kuna taimedel puudub üldiselt võime aktiivselt ühest paigast teise liikuda,
moodustavad nad ökosüsteemis kindla struktuuriga taimekooslusi ehk mingi paiga
taimkatte. Maismaa-taimekoosluses jaguneb taimestik vastavalt taimede suurusele
ja kasvuvormile rinneteks. Taimed on väga olulised ka mullastiku kujunemisel.

Taimerakkudes võivad elada endofüüdid. Seened saavad taimedelt energiaallikana
süsivesikuid ja pakuvad vastutasuks taimedele paremat vee või toitainete
omastamist ning kaitset fütofaagsete (taimesööjate) putukate, lindude ja
imetajate vastu. Seened muudavad taime toitainete koostist ja võimendavad või
alustavad sekundaarsete metaboliitide sünteesi. Taime füsioloogia on otseselt
mõjutatud erinevalt teistest esilekutsud mehhanismidest. Endofüüdid suurendavad
süsivesikute kontsentratsiooni, muudavad C:N suhet lehtedes vähendades nende
proteiinisisaldust. Lisaks võib seen omastada taimse lämmastiku ja moodustada
lämmastikul põhinevaid sekundaarseid metaboliite nagu alkaloide. Kõik see muudab
taimede herbivoorid vähem produktiivseks: kahjur võidakse täielikult eemale
peletada, kahjuri areng aeglustub, omastab taimest vähem toitaineid ja väheneb
võimalike järglaste arv. Seened elavad taimega üldjuhul terve taime eluea.

Taimekasvatus on põllumajandusharude rühm, mis tegeleb kultuurtaimede
kasvatamisega.

Taimekasvatuse seisukohast on väga oluline sordiaretus, mis tegeleb
kultuurtaimede sortide ja hübriidide loomise ja parandamisega.



https://et.wikipedia.org/wiki/Sodiaak

Sodiaak ehk zodiaak (ladina keeles zodiacus; vanakreeka terminist ζωδιακός
κύκλος (zōdiakos kuklos) 'loomaring') on kujuteldav vöö taevas, mis ulatub
ligikaudu 8 kraadi mõlemale poole päikese teekonnast taevavõlvil ehk ekliptikat.

Sodiaagisarnast süsteemi tunti juba mõni tuhat aastat eKr nii Vana-Egiptuses kui
ka Babüloonias.

Sodiaagis järgivad päikese teekonda ka teised päikesesüsteemi planeedid. Kreeka
astronoomide arvestasid sodiaagirõngal Päikese, Kuu, Merkuuri, Veenuse, Marsi,
Jupiteri ja Saturni liikumist. Ekliptika läbib tänapäeval 13 tähtkuju, kuid
mitme teisegi tähtkuju (näiteks Vaala tähtkuju) nurk asub ekliptika lähedal ja
tihti liigub Kuu läbi nende tähtkujude. Kuigi iga sodiaagimärk katab ekliptikast
30 kraadi, viibib Päike eri tähtkujudes eri arvu päevi. Kõige rohkem, 45
ööpäeva, kulub Päikesel Neitsi tähtkuju läbimiseks, kõige vähem, 6 ööpäeva,
Skorpioni tähtkuju läbimiseks.

Kreeka astronoom Hipparchos (190–120 eKr) pidas varasemat sodiaagikäsitlust
korrapäratuks ja otsustas sodiaagi jagada 12 võrdseks osaks, millest igaühe
suuruseks kujunes 30°. Tollal viibis päike peamiselt 12 tähtkujus. Sodiaagi iga
osa – sodiaagimärki – hakati nimetama vastava tähtkuju nimega. Sodiaagimärkide
tuntuim tänapäevane kasutusvaldkond on astroloogia, milles ennustamise eesmärgil
määratletakse Päikese ja teiste taevakehade asukoht.

Maakera pole päris korrapärane kera ega isegi pöördellipsoid, vaid geoid.
Päikese ja Kuu gravitatsioonijõu toimel Maa pöörlemistelje asend ajas muutub.
Maa pöörlemistelg joonistab koonuse, mis teeb täisringi ligikaudu 26 000
aastaga. Pretsessiooni mõjul muutub Päikese ja planeetide asukoht tähtkujude,
mitte aga lääne astroloogia mõistes sodiaagimärkide suhtes. Pretsessiooni
avastajaks peetakse Hipparchost, kuid troopiliste ja sideeriliste pööripäevade
muutumist kirjeldas juba 280 e.m.a. kreeka astronoom ja matemaatik Aristarchus
Samoselt.

Umbes 600 e.m.a. kevadisel pööripäeval asus nullpunkt Jäära tähtkujus ja seda
nimetatakse Jäära esimeseks punktiks. 30° pärast selle läbimist asus Päike Sõnni
tähtkujus, järgmisena Kaksikute tähtkujus ja nii edasi.

Sellest ajast on pretsessiooni mõjul Jäära esimene punkt liikunud 36°, mistõttu
tähtkujud on liikunud peaaegu terve kuu võrra edasi. Näiteks nende inimeste
sünnihetkel, kes on sündinud 21. märtsi ja 18. aprilli vahel ning keda loetakse
astroloogiliselt Jäära märgis sündinuks, asus Päike Kalade tähtkujus. Lääne
astroloogia kasutab troopilist sodiaaki, mis pretsessiooniga ei arvesta: Päike
siseneb Jäära märki kevade alguse hetkel, mil Päike ületab taevaekvaatori, ja
kogu sodiaagiring ehitatakse üles 30-kraadiste sektoritena alates sellest
hetkest . Kevad ei alga igal aastal täpselt samal ajal, seetõttu kõiguvad pisut
ka märkide algushetked ja alltoodud tabelis antud märkide troopilise kestuse
kuupäevad on ligikaudsed.



https://et.wikipedia.org/wiki/Saun

Saun on hoone või ruum, kus kõrgel temperatuuril (tavaliselt 70–100 kraadi)
võetakse leili ja pestakse.

Keris kujutab endast kuumenevale alusele (kuumaks köetud ahi) laotud kive. Mida
rohkem kive on, seda parem saab leil. Kerisele või tavaliste kivide hulka panna
ka aurukivid. Need on spetsiaalselt sauna tarbeks valmistatud kivid, mille ühel
küljel on augud, kuhu valatakse vesi, millesse on tilgutatud pisut aroomiõli.

Vihtlemisel on kolm ülesannet. Esiteks, viha liigutamine paneb sauna lae all
oleva kuuma õhu liikuma ja eemaldab keha ümbritseva madalama temperatuuriga
õhukihi. Sedasi pääseb kuum niiske õhk naha ligidale ja kutsub esile rohke
higistamise. Teiseks, vihalöögid eemaldavad nahapinnale kogunenud higi ja
mustuse. Kolmandaks, vihtlemisel on kerge masseeriv toime.

Kõige levinum saunaviht on kaseviht, millel on väga meeldiv lõhn. Vahelduseks
võib ka kasutada tamme-, sarapuu-, pihlaka-, musta lepa ja mustasõstra okstest
tehtud vihtasid ning eukalüptivihta.

Viha sidumise ajal võib vahele panna ka mitmesuguseid lõhnataimi nagu näiteks
melissi, piparmünti, salveid, naistenõgest, sookailu, palderjani jt. Läbi aegade
on kasutatud ka kadaka- ja nõgesevihta. Pärast 10-minutilist kuumas vees
leotamist ei tee viht enam valu: kadaka okkad pehmenevad. Nõgese kõrvetav mõju
on kadunud juba ühekordse kuuma vette kastmise järel. Paljudele meeldib värskelt
tehtud viht ja sellega kaasnev aroom viheldes. Kuna värsket vihta pole võimalik
aastaläbi meie tingimustes saada, siis nupukamad on viha pärast valmistamist
külmutanud. Külmutatud viht tahab enne kasutamist saada leotamist leiges vees,
umbes 30 minutit. Külmutatakse põhiliselt kase- ja eukalüpti vihtasid. Viimastel
aastatel on kasutusele tulnud ka kunst-vihad.

Saunamesi on okaspuu (enamasti männi või kadaka) lõhnaline meesegu, millega
tehakse meemassaaži ja millel on nahka pehmendav toime. Vahepeal oli levinud ka
soodaga määrimine, kuid seda enam ei soovitata, kuna see kuivatavat nahka.
Saunamee sisse segatakse mõnikord peent soola, kuna see võtab mustuse lahti.

Ka rahvakalendris on saunal oma roll. Usuti, et hingedepäeval (2. november)
õhtusel ajal külastavad kodusid esivanemate hinged. Neile köeti saun ja
valmistati paremaid toite, mis pandi sauna või mujale kõrvalisse kohta. Kui
leiti, et toitu on söödud, usuti, et hinged jäid pakutuga rahule ja majapidamist
saadab õnn.

Hamman (araabia keeles – kuumutama) on suur massiivne hoone paljude ruumidega.
Siin paiknevad sooja ja kuuma õhu ruum, kus temperatuur vastavalt 40–50 °C.
Temperatuur saavutatakse kuumutatavate veebasseinidega, millest eraldub õhku
sooja ja niiskust. Keha värskendamiseks on mitmeid jahedamaid ruume, kus soovi
korral saab end külma veega üle valada.

Soome sauna iseloomustab tuhande aasta pikkune traditsioon ning lihtsus. Õhk
saunas on kuum ja kuiv, lühiajalist niiskust lisatakse leili viskamisega
kerisekividele. Sauna köetakse seni, kuni temperatuur on 70–100 °C[viide?] ning
astmelisel laval on võimalik valida erinevate temperatuuride vahel. Peale iga
laval käimist võib end kasta jaheda veega või jahutada värske õhu käes. Soome
saun on ette nähtud pikemaajaliseks lõdvestuseks.

rooma saun erineb kõigist teistest liikidest eelkõige selle poolest, et seda ei
köetudki otseselt kuumaks ning seal polnud võimalik leili visata. Rooma saunades
oli põrandasse ja seinaõõntesse paigaldatud küte. Väljakaevamised Itaalias
Pompeis on toonud päevavalgele astmelised lavad erinevate temperatuuritsoonide
tarvis. Rajatud olid sooja ja külma vee basseinid, mis viitab sellele, et ka
rooma saunas olid tavaks vahelduvkümblused.

Vene saun banja on puust majake nagu soome saungi. Vene saun köetakse ahjuga
maksimaalselt 50 °C ja visatakse siis nii palju leili, et tekivad paksud
aurupilved. Soome saunaga võrreldes on vene saunas jahedam, kuid tunduvalt
niiskem. Saunaskäimise protseduur on aga sarnane. Keha kuumutatakse mitu korda
ja jahutatakse kas külma välisõhu, vee või lumega.

Tegemist on hingelise ja ihulise puhastustseremoonia läbiviimise paigaga.
Indiaani kultuuris "saun-kirik". Higistamistelk (inglise keeles sweat lodge) on
mõnede pärimuste järgi indiaanirahvaste kõige vanem tseremoonia, mida kasutas
enamus hõimusid. Toimub väikeses kuplikujulises telgis. Selle mõnede pärimuste
järgi indiaanirahvaste kõige esimese tseremoonia juures on ühendatud saun ja
kirik. Istutakse külg-külje kõrval ringis ümber keskele kaevatud augu, millesse
tuuakse lõkkel kuumaks aetud kivid. Telgis luuakse tingimused, mis sarnanevad
emaüsaga. Sügava puhastumisprotsessi soodustamiseks kasutatakse ka palveid ja
laule. Higistamistelk aitab vabastada kogunenud pinged, jätkata elu puhtama ja
kergema tundega.

Suitsusauna on nimetatud ka sauna algvormiks. Koht, kus sadu aastaid sünnitati
lapsi. Lisaks usuti, et suitsusaunal on raviv toime ning saunas käimine teeb
puhtaks nii ihu kui hinge. Suitsusaunal puudub korsten ja ka vajadus selle
järele. Tavaliselt sauna nurgas asuvat suitsukerist köetakse 4–5 tundi.
Põlemisel tekkiv suits ei välju saunast korstna kaudu, vaid jääb esialgu ruumi
sisse ning siis väljub kas uksest või katuse suitsuavast. Kerise peale on
asetatud pada, kust saab kuuma vett pesemiseks. Võetakse leili, viheldakse ja
pestakse samas ruumis. Suitsusauna ei minda kütmise ajal, kui see on suitsu
täis. Alles siis kui saun on kuum, söed tuhaks põlenud ning üleliigne suits
välja läinud , suitsu välja ajamiseks visatakse nn.vinguleili ning siis minnakse
lavale ja pesema. Suitsusaunas olles peab meeles pidama, et nõgise seina vastu
end ära ei määriks. Muidu võib juhtuda, et saunast tulles oled mustem, kui sinna
minnes.

Saunasid on ehitatud ka sõidukitesse. Eestis on nendeks kasutatud nii busse,
veoautosid kui ka tuletõrjeautot.

Koobassaun on suitsusaun, mis ehitati kas poolenisti või täiesti maa sisse.
Viimaseid teada olevaid maasaunu leiti eelmise sajandi alguses Eesti lõunaosast.
Arvatakse, et koobassaun on suitsusauna eelkäija, neid ehitati aegadel mil ei
tuntud veel palkehitiste ehitamist. Tänapäeval on Eestis mõned saunahuvilised,
kes on ehitanud koobassauna.

Kümblustünnide (mitte segi ajada tünnisaunaga!) kodumaa on Jaapan, kus
kümblemine on olnud sajanditepikkune traditsioon. Legendi järgi said jaapanlased
idee ahvidelt, kes talvel kuumaveeallikas sulistasid. Puidust kümblustünnid on
traditsioonilise ümara kujuga. Erinevate tünnide läbimõõt varieerub 150 ja 250
cm vahel ning on mõeldud 3–8 inimesele. Kümblustünni saab paigutada kõikjale,
peaasi, et pinnas oleks tasane. Kui tünnis iga paari kasutamiskorra järel vett
vahetada, siis ei pea kasutama mingeid kemikaale ega filtreerimissüsteemi. Kui
tahetakse tünnis kauem vett sees hoida, on kindlasti vaja hoolitseda vee
hügieeni eest. Kümblustünni saab kasutada aastaringselt.

Organismi kuumenemine infrapuna saunas stimuleerib higistamist ja mürkainete
eraldumist. Infrapuna saunas käimist võib vaadelda, kui ühte osa dieedist, mis
viib organismist välja jääkained, programm organismi süvapuhastuseks. Ühe seansi
kestus on 30 minutit temperatuuril 45–50 °C. Infrapunalained soojendavad keha 4
cm sügavuselt, kudede soojenemine kutsub esile loomuliku higierituse. Keha
temperatuur tõuseb kuni 38,5 °C , imiteerides loomulikku organismi reaktsiooni
infektsiooni suhtes, sellele lisandub vastutegevus haigust tekitavate bakterite
ning haiguste vastu. Infrapunasaunas erituvas higis on 80% vett ja 20% tahkeid
aineid, selliseid nagu rasv, kolesterool, toksiidid, happed. Võrdluseks:
Tavalises saunas keha kuumeneb umbes 3–5 mm sügavuselt aga higi sisaldab kusagil
95% vett ja 5% tahkeid aineid.



https://et.wikipedia.org/wiki/Politsei-_ja_Piirivalveameti_piirivalveosakond

Politsei- ja Piirivalveameti piirivalveosakond on Siseministeeriumi haldusalas
olev ning Politsei- ja Piirivalveameti koosseisu kuuluv üksus, mis vastutab
piirivalve ülesannete täitmise eest Eesti territooriumil.

Lähtuvalt Politsei- ja Piirivalveameti põhimäärusest on piirivalveosakonna
põhiülesanded:

Ameti peadirektor on politseikolonel Elmar Vaher ning piirivalvevaldkonna juht
on peadirektori asetäitja piirivalve alal piirivalvekolonel Tõnu Hunt.

Eesti piirivalve erimärgi kujundas kunstnik Günther Reindorff piirivalve 10.
aastapäevaks 1932. aastal. Piirivalve erimärgi kandvaks ideeks on piiriposti
ette paigutatud mõõka hoidva kotka kujund. Rahvuseeposest tuntud Põhjakotka
avatud tiibadega figuur sümboliseerib valvsust, vaprust ja võitlusvalmidust.
Eraldusmärk Piirikotkas sümboliseerib endise ja tänapäevase piirivalve tegevuse
ja traditsioonide järjepidevust. Diagonaalselt paigutatud rahvusvärvi
stiliseeritud piiripostil koos posti ülaosas paikneva Eesti väikese
kuldvärvilise riigivapiga väljendavad rahvusvabariigi ajaloolisi ideaale.
Kaheteralist mõõka hoidev tõstetud tiibadega kotkas väljendab Eesti riigi
kaitsmise ideed, relvastatud piirivalvurite valvsust ning kindlameelsust, kuid
ka hoiatust mistahes vaenulikkuse suhtes. Mõõgaga kotkas on hõbedavärviline.
Hõbedast põhjakotkast ja rahvusvärvides piiriposti ümbritseb hõbedast värvi
tammelehtedest pärg kui ühtekuuluvuse ja mehisuse sümbol. Eraldusmärgi alumises
osas tammepärga ühendaval hõbedasel lindil on Eesti piirivalve asutamise kuupäev
1. november 1922.

26. oktoobril 2004 loodud Euroopa Liidu liikmesriikide välispiiril tehtava
operatiivkoostöö juhtimise Euroopa agentuur FRONTEX on piirivalvevaldkonna
peamine koostööpartner EL tasandil.

Arengukoostöö projekti raames viib piirivalve alates 2007. aastast läbi
koolitusi tõkestamaks varastatud sõidukite salakaubandust. 2007. aastal toimusid
koolitused Gruusia, Ukraina ja Moldova sõidukivarguste uurijatele. 2008. ja
2009. aastal keskendusid projekti raames läbi viidud koolitused Gruusia
Vabariigi Siseministeeriumi võimekuse tõstmisele tõkestamaks varastatud
sõidukite salakaubandust Kaukaasia regioonis.

Piirivalve-alane koostööpartner Venemaa Föderatsioonis on Föderaalne
Piirivalveteenistus, mis alates 1. juulist 2003 kuulub Föderaalse
Julgeolekuteenistuse koosseisu. Eesti-Vene piirivalveteenistuste kahepoolse
koostöö õiguslik alus tuleneb järgmistest bilateraalsetest kokkulepetest:

Süstemaatiline koostöö Läti Vabariigi piirivalvega sai alguse 30. augustil 1994,
mil Eesti ja Läti valitsused kirjutasid alla kokkulepped ühise piirikontrolli
organiseerimise ja piiriesindajate tegevuse kohta. Esimesena hakkas ühiskontroll
toimima Ikla-Ainaži piiripunktis, millele järgnes 19. septembril 1998 avatud
ühiskontrolliga Murati-Veclaicene piiripunkt. 10. juunil 1999 sõlmiti Eesti ja
Läti Piirivalveametite vaheline koostööprotokoll.

Eesti ja Soome piirivalveametkondade vahel taastati koostöö 1991. aastal, kui
toimusid esimesed vastastikused tutvumisvisiidid ja koolitused Soome poolt.
Sellest ajast on Soome piirivalveametkondadega toimunud kohtumisi,
tutvumisvisiite, sõlmitud on iga-aastasi koostööprotokolle ja saadud nii
materiaalset kui intellektuaalset abi. Koostöö aluseks on 25. juulil 2008
signeeritud koostööprotokoll, millele lisati 26. augustil 2009 allkirjastatud
memorandum seirelendude planeerimise ja teostamise kohta Läänemerel.

Leedu Vabariigi riikliku piirivalveteenistusega toimub koostöö peamiselt
Eesti-Läti-Leedu piirivalvete kolmepoolse koostöö raames. 2009. aasta lõpus
allkirjastati kahepoolse koostöö protokoll.

Saksamaa Liitvabariigi piirivalvega sai koostöö alguse 2005. aastal, kui
allkirjastati Piirivalveameti ja Saksamaa Liitvabariigi riikliku piirivalve
Põhja Piirivalvepresiidiumi koostööprotokoll. Koostöö raames on iga-aastaselt
kokku lepitud tegevused, mis peamiselt on suunatud kogemuste andmisele ja
saamisele piirivalvamise küsimustes. Pärast Saksamaal toimunud reformi, kus
piirivalve liideti politseiga, sõlmiti 12. detsembril 2009 koostööprotokoll
Saksamaa Liitvabariigi Föderaalpolitsei ja Eesti piirivalve vahel.

Poola Vabariigi piirivalve ülemjuhataja ja Eesti piirivalveameti peadirektor
allkirjastasid koostöölepingu 28. augustil 2007.

Bulgaaria Vabariigi piiripolitseiga algas tihedam koostööd 2008. aastal, kui
poolte peadirektorid kohtusid Bulgaarias. Kohtumise käigus andis Eesti
piirivalve edasi kogemusi Schengeni hindamiste läbimiseks. 2009. aasta alguses
jätkati koostöö samas valdkonnas, kui Bulgaaria piirivalve spetsialistid
külastasid Eestit. Külalistele anti edasi teavet Eesti merepiiri Schengeni
hindamiseks tehtud ettevalmistustest.

Ukraina Vabariigi riikliku piirivalveteenistusega sai koostöö alguse alguse
1999. aastal, kui Eesti Vabariigi Piirivalve ja Ukraina Riikliku Piirivalve
komitee ametkondade peadirektorid kirjutasid alla kahepoolsele
koostööprotokollile ning operatiiv-jälitustegevuse alastele koostöösuundadele.
Koostöö toimub nii spetsialistide, ekspertide kui ka piirivalveorganisatsioonide
juhtide tasemel. Operatiivorganite juhtide (esindajate) töökohtumised toimuvad
vastavalt vajadusele. Igapäevane piirivalvealane koostöö spetsialistide ja
ekspertide vahel toimub otsekontaktide kaudu. Koostöö hõlmab info ja kogemuste
vahetamist, töögruppi kohtumisi, vastastikuseid ekspertide visiite kui ka
seminaride, koolituste ja projektide korraldamist ja neist osalemist.

Gruusia Vabariigi piiripolitsei allkirjas 20. septembril 2007
koostöödeklaratsiooni Eesti Piirivalvega. Kahepoolne koostöö seisneb teabe ja
kogemuste vahetamises erinevates piirikontrolli valdkondades. Koostöö toimib
läbi otseste sidemete ning plaanipäraste töökohtumiste. Koostöö eesmärk on
tõkestada seadusevastast piiriületamist, inimkaubandust ja muud piiriülest
kuritegevust.

Valgevene Vabariigi Riiklik Piirivalvekomitee allkirjastas 5. mail 2009 toonase
Eesti Piirivalvega kahepoolsel koostööprotokollil. Vastavalt sõlmitud
koostööleppele kinnitavad pooled iga aasta esimeses kvartalis koostöö tegevused
aasta kohta (tegevuskava). Koostööprotokolli eesmärgiks on omavahelise koostöö
kui ka piiriülese kuritegevuse vastase võitluse tõhustamine. Koostöö raames
toimub informatsiooni ja kogemuste vahetamine piirivalvamise ja -kontrolliga
seotud valdkondades.

Aserbaidžaani Vabariigi Riikliku Piiriteenistusega sai kahepoolne koostöö alguse
2008. aastal, mil alustati läbirääkimisi koostöölepingu sõlmimiseks.
Koostööleping allkirjastati 29. detsembril 2009. Kahepoolse koostöö eesmärgiks
on tõhustada võitlust rahvusvahelise terrorismiga, tõkestada seadusevastast
piiriületamist, inimkaubandust ja muud piiriülest kuritegevust. Koostöö raames
soovivad pooled arendada isikkoosseisule suunatud erialaseid koolitusi ning
vahetada teavet ja kogemusi piirikontrolli valdkonnas.

Koostöö sai alguse kolme riigi valitsuste kokkuleppest, millega 13. juunil 1994
Tallinnas asutati Balti Ministrite Nõukogu ja ekspertide tasandil toimivad
vanemametnike komiteed. Iga-aasta alguses vahetub rotatsiooni korras eesistumine
– eesistuja riigi piirivalveametkond juhib piirivalvamise valdkonnas tehtavad
koostööd eesistumise aastal. 2009. aastal juhtis piirivalvete koostööd Leedu
piirivalve ja 2010. aastal oli Läti piirivalve eesistumine. Eesti piirivalve on
eesistujaks 2011. aastal.

BSRBCC loodi aastal 1997. aastal. Lisaks Eesti piirivalvele on BSRBCC liikmeteks
kõigi Läänemere-äärsete riikide piirivalveorganisatsioonid. BSRBCC üldiseks
eesmärgiks on igapäevane praktiline piirikontrolli koostöö Läänemerel. Tegevused
hõlmavad ekspertide vahetust, ühiseid treeninguid, ühisoperatsioone ja teabe
vahetust turvalises infokeskkonnas. BSRBCC juhtorganiks on sekretariaat ja igal
aastal vahetuv eesistujamaa. Eesti oli organisatsiooni eesistuja 2001/2002.
Piirivalveteenistuste ülemad kohtuvad kord aastas BSRBCC konverentsil.

2000. aasta oktoobris Šveitsi valitsuse initsiatiivil asutatud Genfi
Relvajõudude Demokraatliku Kontrolli Keskuse (Geneva Centre for the Democratic
Control of Armed Forces ehk DCAF) eesmärgiks on riiklike ning mitteriiklike
relva- ja julgeolekujõudude demokraatliku kontrolli tugevdamine ning
kaitsesektori reformimine vastavalt demokraatia standarditele.

Põhja-Atlandi Rannavalve Foorum (NACGF) loodi 2007. aastal eesmärgiga parandada
koostööd mereohutuse ja -turvalisuse osas. Eesti piirivalve osaleb ebaseadusliku
sisserände, otsingu ja pääste ning tehnilise töörühma töös. Üldjuhul kohtuvad
töörühmad 2 korda aastas. Rannavalvete ja piirivalvete ülemad kohtuvad kord
aastas.

Eesti on alates 21. detsembrist 2007 Schengeni ühtse viisaruumi liige. Schengeni
liikmesriikide vahel asuvatel piiridel ehk sisepiiridel üldjuhul piirikontrolli
ei teostata. Sisepiiri võib ületada igal ajal meelepärases kohas. Sellegipoolest
tuleb kaasas kanda isikut tõendavat dokumenti, milleks on pass või
isikutunnistus (ID-kaart). Schengeni liikmesriigi ametivõimudel (politsei,
immigratsioonitalitus) on õigus vajaduse korral neid kontrollida.

Õppuse eesmärk on harjutada rahvusvaheliste väljakutsete protseduuride täitmist,
raadiosideprotseduure, JRCC Tallinn, OSC ja NOSK vahelist töö koordineerimist,
võimaliku reostuse lokaliseerimist, reostustõrjetehnika praktilist kasutamist
ning reostustõrjeüksuste omavahelist koostööd.

Õppuse "Baltic Sarex" eesmärk on mere- ja lennupäästeüksuste treenimine, koostöö
harjutamine erinevate taustadega ja kogemustega üksuste vahel Läänemere
regioonis, koostööstandardite arendamine ja tõhustamine vastavalt NATO ja IMO
nõuetele. Sarexi õppus on hea võimalus vahetada kogemusi Läänemere regioonis
otsingu- ja päästetöödega tegelevate meeskondadega.

Õppuse "Bold Mercy" eesmärk on koostöö harjutamine ja arendamine Balti mere
regiooni merevalvekeskuste ja lennu- ning merepäästeüksuste vahel.

Piirivalvelaeva nimi koosneb lühendist PVL – "PiiriValve Laev" ja
kolmekohalisest pardanumbrist, millele tavaliselt lisandub ka nimi. Hõljuki nime
lühend on PVH (H – hõljuk).

18. novembril 1918 alustas tööd Piirivalvevalitsus, mis allus 1. jaanuarini 1919
Kaitseliidu Vanematekogule, seejärel lühikest aega Rahandusministeeriumile.
Alates 1. veebruarist 1919 kuni Vabadussõja lõpuni ja esimestel rahuaastatel
valvasid Eesti piiri sõjaväeosad. 15. veebruarist 1919–1921 maini kontrollis
riigipiiri ületamist Vabariigi Piirikontrolli Valitsus.

Riigikogu võttis 30. mail 1922 vastu seaduse, millega piirivalve määrati
Siseministeeriumi koosseisu. Piirivalve Valitsus moodustati siseminister Karl
Einbundi ettepanekul 20. septembril 1922. Piirivalve juhiks määrati Vabadussõja
tuntud väejuht kolonelleitnant Ants Kurvits, kes astus ametisse 1. novembril
1922. Seda päeva loetakse Eesti piirivalve sünnipäevaks. 1. detsembril kinnitas
Eesti Vabariigi Valitsus piirivalve ülesehituse ja järgmise aasta 20. maiks oli
kogu piir kaitseväelt üle võetud.

Ohvitseride ja üleajateenijate organiseerimiseks asutati 16. veebruaril 1923
Piirivalve Ohvitseride Kogu ja 16. juunil 1927 piirivalve üleajateenijate kogu.
5. juunini 1936 oli Eesti piirivalve korraldamise ja tegutsemise seaduslikuks
aluseks tsaariaegne piirivalvekorpuse 1910. aasta seadus, mida paljudes lõikudes
täiendati ja asendati Eesti Vabariigi õigusaktidega. 5. juunil 1936 hakkas
kehtima riigivanema 27. mail dekreedina välja antud piirivalveseadus.
Piirivahejuhtumite reguleerimiseks sõlmiti Eesti Vabariigi ja NSV Liidu vahel 8.
augustil 1927 vastav kokkulepe, mis jõustus 20. jaanuaril 1928.

Iseseisva Eesti piirivalve tegevuse katkestas 1940. aastal Nõukogude
okupatsioon. Idapiiri rajatised hävitati, piiriehitused tehti maatasa. Lõunapiir
vastu Nõukogude okupatsiooni alla sattunud Läti Vabariiki jäi siiski püsima
Saksa okupatsioonini 1941.

Piirivalve osaline säilimine esimeseks nõukogude aastaks võimaldas hiljem
organiseeritud relvastatud jõu liitumise vastupanuliikumisega. Suurt osa Eesti
Vabariigi piirivalve ohvitsere tabas represseerimiste laine ja nad lõpetasid oma
elu enamasti GULAG-i vanglates. Eesti piirivalvurid osalesid Eesti lõunapiiril
Suvesõjas (Liivamäe lahingus).

Eesti piirivalve taasloomisele andis tõuke rahvaalgatuse korras Eesti Kodukaitse
loomine vastuseks interrinde rünnakule valitsuse vastu Toompeal 15. mail 1990.
Piiri valvamine algas vabatahtlikkuse alusel formeeritud isikkoosseisuga ning
piirivalvuri professiooni kujundamine toimus paralleelselt piirivalveteenistuse
arenguga. Eesti ida- ja lõunapiiril puudus täielikult teenistuse korraldamiseks
vajalik infrastruktuur – piir oli tähistamata, puudusid elementaarsed side- ja
transpordivahendid, töö ja eluruumid. Lisaks viibis riigis Nõukogude Liidu ja
hiljem Vene väekontingent ning piirivalve.

20. septembril 1990 moodustati riigiminister Raivo Vare juhtimisel majanduspiiri
kehtestamise komisjon, mille eesmärk oli võtta Eesti ida- ja lõunapiir
majanduspiiri valvamise ettekäändel oma kontrolli alla. Sama aasta 1. oktoobril
alustati Tallinnas esimest piirivalvekursust "Eesti piir 1", mille lõpetanutest
valiti välja piiripunktide esimesed ülemad ja inspektorid. Esimeseks Eesti
piirivalve ülemaks pärast Teist maailmasõda sai Andrus Öövel.

Esimese põhilise ja produktiivseima piirivalvureid ette valmistava koolina
alustas 15. detsembril tegevust Remniku Õppekeskus Ida-Virumaal, mis sai
eeskujuks piirivalve järgmiste õppeasutuste ja Piirivalvekooli loomisel.

Eesti Riiklik Piirikaitseamet moodustati valitsuse määrusega 8. aprillil 1991.
Sama aasta kevadel pingestus olukord lõunapiiril ning kevad-suvel ründas ja
rüüstas Riia OMON korduvalt Luhamaa, Murati ja Ikla piiripunkte sarnaselt Leedus
ja Lätis toimunule.

Tallinnas alustas 9. märtsil õppetööd Piirivalvekool, mis hiljem hakkas asuma
Harku vallas Murastes. Sama aasta aprillis asus Narva-Jõesuu Piirivalve
Õppekeskus piirivalvealaselt välja õpetama ajateenijaid.

1. juulil 1992 kehtestati piiril viisarežiim. Aastal 1992 kinkis Rootsi esimese
piirvalvekaatri, see sai nimeks PVK-001. Soome piirivalve kingitusena võeti
vastu kolm esimest piirivalvelaeva PVL-100, PVL-101 ja PVL-102. 1993. aasta
veebruaris moodustati piirivalve lennueskadrill ja märtsis alustati Eesti
territoriaalvete ja majandusvööndi kontrollimist kahe Saksamaalt kingituseks
saadud lennukiga L-410 UPV.

Juunis nimetati piirivalveameti peadirektoriks Tarmo Kõuts. Samal kuul taasloodi
1923. aastal asutatud Eesti Piirivalve Ohvitseride Kogu.

1994. aasta suveks oli loodud piirivalve põhistruktuur, määratletud enamik
ülesannetest ja kasutusele võetud peamised piiri valvamise meetodid. Välja oli
kujunenud esmane kordonite süsteem, pidevalt täiendati koolitussüsteemi, avati
Neeme piirivalvekoerte kool ja jätkati tihedat koostööd teiste riikide
piirivalvetega. Eestis hakati ehitamai piirivalvelaevu ning juulis pandi
Tallinna Meretehases kiil esimesele kohapeal valminud valvelaevale Pikker.

2000. aasta lõpetati piiri valvamisel ajateenijate kasutamine ning mindi üle
üksnes kutselistel piirivalvuritel põhinevale isikkoosseisule. Pärast Eesti
astumist Euroopa Liitu ja NATO-sse sai piirivalve ülesandeks Euroopa Liidu
välispiiri valvamine riigi ida- ja kagupiiril. Alustati ettevalmistusi
ühinemiseks Schengeni viisaruumiga, mis toimus 21. detsembril 2007.

Alates 1. jaanuarist 2010 juhib piirivalve tööd Politsei- ja Piirivalveameti
koosseisus moodustatud piirivalveosakond.



https://et.wikipedia.org/wiki/P%C3%B5lva_maakond

Põlva maakond ehk Põlvamaa 1. järgu haldusüksus Eestis. Hõlmab endise Põlva
rajooni ala.

Põlva maakond (Põlvamaa) asub Kagu-Eestis. Põlvamaa piirneb põhjas ja loodes
Tartu maakonnaga, idas ja kagus Venemaa Pihkva oblastiga, lõunas ja edelas Võru
maakonnaga, läänes Valga maakonnaga. Maakonna kirdepiir Lämmi- ja Pihkva järves
on ühtlasi riigipiir Venemaaga.

Ahja vald - Kanepi vald - Kõlleste vald - Laheda vald - Mikitamäe vald - Mooste
vald - Orava vald - Põlva vald - Räpina vald - Valgjärve vald - Vastse-Kuuste
vald - Veriora vald - Värska vald

Maakonnalinn Põlva oli omaette omavalitsusüksus aastani 2013, mil ta ühines
Põlva vallaga.

Põlva maakonnas asub Eesti üks tuntumaid looduslikke vaatamisväärsusi Suur
Taevaskoda – 22,5 meetri kõrgune liivakivipaljand Ahja jõe ürgorus.

Põlva maakond kuulub tervenisti Peipsi-Pihkva järve vesikonda, mis tähendab, et
maakonna kõigi üle 40 jõe ja oja veed jõuavad Peipsisse ja Lämmijärve.

Arvestuslikult seisuga 1. jaanuar 2009 oli Põlva maakonnas 31 002 elanikku.
Neist 47,48% oli mehed ning 52,52% oli naised. Sündimuse üldkordaja oli 9,97‰,
suremuse üldkordaja 13,64‰ ja loomulik iive -3,68‰. 94,74% elanikest oli
eestlased ja 4,04% venelased. Alaealisi (vanuses 0–14) oli 14,77%, tööealisi
(vanuses 15–64) 66,43% ja pensioniealisi (65 ja vanemad) 18,80%. Töötuse määr
oli 8,6%. Elanike tihedus oli 14,3 in/km².



https://et.wikipedia.org/wiki/Mesindus

Mesindus on mesilaste pidamine mesindussaaduste saamise ja õite tolmeldamise
eesmärgil.

Eesti mesinikud on koondunud Eesti Mesinike Liitu. Liidu hinnangul on Eestis
umbes 40 000 mesilasperet, neist oli 15. maiks 2011 PRIA-s registreeritud aga
vaid 6654. 2010. aastal registreeriti tähtajaliselt 6943 mesilasperet ning
hilinemisega talveks kokku umbes 13 000 peret.

Ajalooliselt eristub kolm mee hankimise viisi – meejaht, metsmesindus ja
tarumesindus.

Metsmesinduse puhul kasutatakse kasvavaid puid, mille puuõõnsus on suuremaks
uuristatud või tehislik. Puud võivad olla talude ligidal ning sülemeid võidakse
neisse ka inimese poolt paigutada. Selliseid puid on kutsutud mesipuudeks või
tarupuudeks. Tavaliselt märgistas iga talu oma tarupuu peremärgiga.

Metsmesindus kadus kasutuselt valdavalt 19. sajandil. Väga üksikuis kohtades
jätkus see ka 20. sajandil. Eesti metsmesinduse ajaloo uurija Ferdinand Linnus
avastas kasutusel olevaid tarupuid (tarupettäid) 1920. aastail Lõuna-Eestis.
Üksikuid kasutusel olnud tarumände on leidunud Kaika ja Ähijärve külades veel
20. sajandi teisel poolel.



https://et.wikipedia.org/wiki/Merikotkas

Merikotkas (Haliaeëtus albicilla) on haugaslaste sugukonda merikotka perekonda
kuuluv röövlind.

Merikotkas elab Euraasias, põhja poole kuni tundrani, lõuna poole Jaapani,
Hiina, Põhja-Iraani, Türgi, Balkani ja Hispaaniani. Ta elab ka Korsikal,
Sardiinial, Hebriididel, Shetlandil, Islandil ja Gröönimaal. Talvel on osa
isendeid, eriti noored, hulgulinnud ning on jõudnud Pakistani ja
Põhja-Aafrikasse.

Eestis elab ta peamiselt Saare- ja Hiiumaal ning Lääne-Eesti rannikul, kuid ka
Peipsi rannikul. Eestis pesitseb ligi 300 paari merikotkaid. Merikotka talvist
arvukust hinnatakse 600–900 isendile . Merikotka arvukus Eestis kasvab

Merikotkaste arvukusele on halvasti mõjunud kloororgaanilised ühendid. Pärast
nende keelustamist Läänemere ümbruses 1970. aastaks püsis ühendite mõju veel
mitu kümnendit ja liigi arvukus hakkas taas tõusma 1990. aastate alguses.

Merikotkas on suur lind, Eesti suurim röövlind. Tema üldpikkus on 77–100 cm,
tiiva pikkus 57–69 cm ja mass 3–6,5 kg. Emaslind on isasest tunduvalt suurem.

Täiskasvanud isendite sulestik on mitut värvi pruun, pea võib olla ookerjas või
valkjas. Hoosuled on tumepruunid, saba koosneb 12 tüürsulest ja on valge.
Noorlind, see tähendab alla 4 aasta vanune lind on pruun mustja peaga, sulgede
tüvikuosa on valkjas ja alapool valkjas pruunide tähnidega. Merikotka tiivad on
pikad ja laiad, aga saba lühike ja kiiljas. Kukla- ja kaela suled on pikenenud
ja terava tipuga. Noorlinnu sulestik läheb vanalinnu sulestikuks üle
järk-järgult.

Vikerkest on vanalinnul kahvatukollane, noorlinnul pruun. Nokk on vanalinnul
kollakas, noorlinnul must. Vahanahk ja jalad on kollased ning küünised mustad.
Jookse on sulistumata ja selle poolest eristuvad merikotkad teistest kotkastest.

Noorlinde on lihtne segi ajada konnakotkastega, aga merikotkad lendavad
rohmakamalt ja aeglasemate tiivalöökidega, meenutades lendavat vaipa.

Pesa teeb ta vanadesse ranniku- ja rabametsadesse või nende serva, harilikult
männi otsa, harvem kaljudele. Merikotkas väldib pesitsemist lageraielankide
säilikpuudel. Rannikust asub merekotka pesa 5 km kaugusel sisemaal. Merikotkas
eelistab 90 aastaseid lehtmetsi ja 120-130 aastased okasmetsad. Pesa on
jämedatest okstest koosnev hiigelkuhil, mida kasutatakse mitu aastat järjest.
Aastakümneid kasutusel olnud pesakuhil võib olla isegi tonniraskune.

Kurn on varajane. Levila lõunaosas munetakse juba veebruari lõpul või märtsi
algul, Eestis märtsi teisel poolel, aga tundras alles aprilli lõpul. Kurnas on
tavaliselt 2 muna, aga võib olla ka vähem või rohkem. Pole ime, kui sigimine
ebaõnnestub ja mune ei tulegi. Munad on valged, mõnikord ookerjate laikudega.
Hauvad mõlemad vanemad, aga peamiselt emaslind. Haudumine kestab nii suure linnu
kohta vähe: 35–40 päeva. Pojad lennuvõimestuvad umbes 70 päeva vanuselt.

Merikotkas ei ole toidu suhtes valiv. Palju sööb ta kalu. Ta laskub jalgupidi
vette ja tõstab kala veest välja. Lisaks toitub ta veelindudest: ta heidutab
linnu sukelduma ja napsab ta kinni, kui lind uuesti veepinnale ilmub. Ta sööb ka
imetajaid, näiteks jäneselisi, ümisejaid ja suslikuid. Ta ei põlga ka väikest
saaki ja püüab levila põhjaosas lemminguid. Merikotkas sööb ka raibet, eriti
talvel.

Merikotkaste arvukus Eestis hakkas langema 19. sajandil. Inimesed hävitasid
neid, sest arvasid, et merikotkas hävitab kalavarusid ja jahiloomi. Kõige
halvemas seisus olid Eesti merikotkad 1960. aastatel, kui mitmel aastal järjest
ei olnud Eestis ainsatki õnnestunud pesitsemist. 1980ndatel ja 1990ndatel anti
Eestis elavatele merikotkastele talvel lisatoitu.

Merikotkal ei ole looduslikke vaenlasi (peale inimese). Teda ähvardab
elukeskkonna kadumine. Kuna merikotkas on toitumispüramiidi tipus, ähvardavad
teda teistest liikidest rohkem inimtegevuse tulemusel keskkonda sattuvad mürgid,
mille suhtes merikotkas on suhteliselt tundlik. Maaülikooli uuring näitas, et
ligi pooled merikotkaste korjustest sisaldavad pliid, mis allikas on pliid
sisaldav laskemoon. 2016. aastal hukkus Eestis laskemoona tõttu üks satelliidiga
varustatud merikotkas.



https://et.wikipedia.org/wiki/Kobras

Kobras ehk piiber (Castor) on loomaperekond näriliste seltsist, kobraslaste
sugukonna ainus tänapäevane perekond.

Perekonda kuulub kaks liiki – euroopa kobras ja kanada kobras. Mõlema elutegevus
on võrdlemisi sarnane ja neid peetakse olulisteks ökosüsteemi muutjaliikideks.

Tagajäsemete varvaste vahel on ujunahk, esijäsemetel ujunahka ei ole. Tagajäseme
teise varba küüs on kahestunud, moodustades omamoodi hargi. See võimaldab loomal
karvu harjata ning välisparasiite eemaldada.

Karvkate eristub selgelt karedaks pealiskarvaks ja tihedaks pehmeks aluskarvaks.
Karvastiku värvus varieerub helepruunist peaaegu mustani.

Saba on kaetud suurte sarvsoomustega. Saba selgmisel keskjoonel kulgeb jäik
sarvkiil. Sarvsoomuste vahel kasvab hajusalt lühikesi karme karvu.

Paariliste anaalnäärmete nõrega võiab kobras karvastikku, et kaitsta seda
märgumise eest. Nende ees on paarilised muskusnäärmed, mille eritist nimetatakse
kopranõreks.

Purihambaid on 16: üla- ja alalõualuu kummaski pooles 4. Neil pole harilikult
juurt, ainult mõne vana isendi purihambail moodustub nõrk juur. Lõikehambad on
suuõõnest eraldatud eriliste mokajätketega, mis võimaldab kopral närida ka vee
all, ilma et vesi kurku satuks.

Koprad on poolveelise eluviisiga. Oma kodu rajavad nad järve või jõe kaldale.
Oluline on, et veekogu ääres kasvaks pehme puiduga lehtpuid ja põõsaid (pajusid,
papleid ja haabu) ja et oleks külluses rohttaimestikku, mis on kopra põhitoit.

Suvel eelistavad koprad süüa rohttaimi (vesikupp, valge vesiroos, võhumõõk,
pilliroog), sügisel langetavad nad puid ja koguvad nende oksi talvevaruks.

Koprad ehitavad uru või kuhilpesa. Kui veekogu kaldad on järsud, siis nad
kaevavad uru, aga kui madalad soised kaldad seda ei võimalda, siis rajavad
kuhilpesa. Viimane tähendab mudaga kokku mätsitud savihunnikut, mille kõrgus
võib ulatuda kolme ja läbimõõt kümne meetrini. On täheldatud ka vahevormi,
poolkuhilpesi: hävinud laega urule kuhjatakse okstest katus.

Koprad ehitavad muutuva veetasemega väikestele vooluveekogudele pesast allavoolu
tamme, et nad ei jääks kuivale. Langetatud puude tüved, oksad ja risu seotakse
savi ja mudaga. Mõnikord rajavad koprad kanaleid, mida mööda nad parvetavad
puitu.

Seoses metskitsede arvukuse vähenemisega on ilvesed hakanud kopraid
murdma.[viide?]

Kobras rajab oma elutegevusega märgalasid, tiike, tamme ja kanaleid ning seeläbi
elupaiku eri liikidele. Kobrast võib seetõttu pidada ökosüsteemi muutjaliigiks
(ecosystem engineer). See on organism, kes säilitab, muudab või loob endale ja
teistele liikidele elukohti, reguleerides eluta- ja elusressursside olemasolu.
Ökosüsteemi muutjaliik on võimeline vähendama inimese rolli looduse muutmisel
või taastamisel. Nii võib ta olla odavaim ja lihtsaim lahendus mingi ala
taastamiseks.

Koprad suudavad elutseda väga eripalgelistes kohtades, nii kuivematel kui ka
niiskematel ja nii külmematel kui ka soojematel aladel. Seetõttu on kobras
võimeline oma elutegevusega mõjutama mitmeid ökosüsteeme.

Euroopa kopra (Castor fiber) ja kanada kopra (Castor canadensis) elutegevus on
võrdlemisi sarnane. Selle käigus luuakse kanaleid, tiike, tamme ja märgalasid.
Kanalid võimaldavad laiendada toitumisala ja ohutult transportida toiduvarusid.
Kanalite võrk võib ulatuda mitmesaja meetrini.

Tammide suurus varieerub sõltuvalt ehitusmaterjali olemasolust ja asukohast.
Heitlehiste puude ja põõsaste rohkus kallastel tagab kobraste suurema arvukuse.
Mida rohkem on alal kopraid, seda suurem on ka sealne ehitustegevus. Tammide
tõttu tekivad üleujutused, mis hävitavad metsaseid alasid. Sellega samaaegselt
luuakse aga tiike ja märgalasid. Tammide, tiikide ja märgalade rajamisega loovad
koprad täiesti uusi elupaiku.

On täheldatud, et Kanada kobras ehitab rohkem tamme kui Euroopa kobras. Mõlema
kopra loodud tammide mõju keskkonnale on aga sarnane.

Kopra loodud märgalade suurus sõltub tammidest ning nende asukohast. Tammide
ehitamise tulemusel suureneb märgalade kaldapealse ökosüsteemi mitmekesisus.
Tulemuseks on ka eri tüüpi märgalade teke. Kopra loodud märgalad võivad kaasa
aidata soontaimede rikkuse suurenemisele ning võivad luua eluks sobivaid
tingimusi liikidele, kes varem sel alal elada ei suutnud.

Kobras on taimtoiduline loom. Ta eelistab puittaimi ning eriti nende koort,
võrseid ja lehti, aga toitub ka rohttaimedest ja veetaimestikust. Koprad
eelistavad toitumisel selliseid liike nagu lepp, saar, haab, kask, kirsipuu ja
pähklipuu. Puude langetamisega on kopral oluline roll metsa kasvustaadiumite ja
liigilise koosseisu mõjutamisel. Puude langetamine suurendab valguse
läbitungimist madalama taimerindeni. See vähendab ka konkurentsi mullale ja
toitainetele ning seeläbi võivad kasvama hakata need liigid, kes muidu
konkureerida ei suudaks. Võib ka juhtuda, et heitlehised puistud asenduvad
põõsastega. Kopra toitumisharjumuste mõju ulatub enamasti veekogust kuni 60
meetri kaugusel olevate puudeni.

Kopra tegevuse käigus tekkinud tiikides ja märgaladel on kõrge pH tase, raua ja
mangaani osakaal ning lahustunud orgaanilise süsiniku hulk. Ka on seal
suurenenud lämmastiku ja fosfori olemasolu. Sulfaat- ja alumiiniumioonide ning
lahustunud hapniku kontsentratsioon võrreldes vabalt voolavate veekogudega on
aga väiksem. Suurenenud toitainete sisaldus soodustab veetaimestiku kasvu .
Veetemperatuur on kopra tiikides üsna stabiilne ja kõrgem kui voolava veega
veekogudes. Kuival perioodil võivad kopratiigid olla vee varuallikaks.

Kopratammid suudavad vähendada jõgede uuristusvõimet ja jõevoolu kiirust. Selle
tagajärjel hakkavad ladestuma setted. Setted omakorda on võimelised siduma vees
leiduvat orgaanilist ainet. Orgaanilise aine hulka jões suurendavad koprad ka
tammide ja urgude ehitamiseks vajalike puude langetamisega. Selle tulemusel on
kopra loodud alad pidevalt toitainerikkad.

Paljud jõed on reostunud ühisveevärgist tuleva reovee tõttu, aga ka
põllumajanduses ja karjakasvatuses tekkivate heidete pärast. Kopratammid
suurendavad reostunud jõgede isepuhastusvõimet.

Märgalade ja tiikide kaitse ning taastamine on oluline, sest nii säilivad
tiikides sigivad kahepaiksed. Kahepaiksed on hävimisohus ja nende arvukus
väheneb väga kiiresti. Uuringud Euroopa parasvöötme aladelt näitavad aga
kahepaiksete liigirikkuse suurenemist kopra (Castor fiber) loodud tiikides.
Suurenenud on eriti just rohukonna ja sabakonnaliste osakaal. Põhja-Ameerika
boreaalsetes ökosüsteemides on kobras (Castor canadensis) oluline
päriskonnaliste säilitamisel. Kopra tegevusega kaasnevad jõevoolu vähenemine,
kõrgem veetemperatuur, suurenenud tootlikkus ja teised tegurid võivad tiikides
paljunevatele kahepaiksetele soosivalt mõjuda.

Kopra loodud tiikides ja märgaladel on suur kalade liigirikkus. Seal võib kohata
ka haruldasemaid liike, keda mujal ei kohta. Koprad loovad kaladele toitumis-,
kasvu-, varje- ja talvitumisalasid. Näiteks Rootsis tagavad nad elupaiga
karpkalale, Lätis aga haugile, särjele, mudamaimule, trullingule ja teistelegi
kalaliikidele. Koprad võivad rajada ka uusi eluks sobilikke alasid, kus varem
elutegevus puudus.

Koprad võivad oma elutegevusega mõjuda ka negatiivselt. Näiteks võivad koprad
mõjutada lõhilaste populatsiooni veetemperatuuridega, mis kudemiseks ei sobi.
Samuti võivad nad tõkestada lõhilaste migratsiooni, rajades rännet pidurdavaid
barjääre. Takistustest on lõhilased osaliselt võimelised üle hüppama, kuid nad
võivad möödumiseks kasutada ka takistuste ligiduses olevaid kõrvalkanaleid.
Lisaks on koprad võimelised hävitama lõhilaste kudemiskohti, vähendades jõevoolu
ja kuhjates kudemispaika muda.

Kuna kobras suudab muuta kiirevoolulised veekogud aeglasteks ja seisva veega
aladeks, võib ta seeläbi anda võimaluse domineerida neil liikidel, kes
eelistavad aeglase liikumisega vett. Näiteks eelistab noor lõhi lainetavamat
elupaika kui meriforell. Nii võib forell saada valitsevaks lõhilaseks kopra
loodud vesistel aladel.

Kopra loodud tiigid ja märgalad võivad tagada elukohti ka mitmetele liikidele,
kes toituvad kaladest. Sellised on näiteks suuremad kalad nagu hauglased, samuti
mitmed linnud ning imetajad, sealhulgas saarmas ja ameerika naarits. Ameerika
naarits jahib kopra tiikides lisaks kalale ka vähki ja ondatrat. Kopratiigid on
saarmastele olulised piirkondades, kus sügava veega alad on piiratud.
Kopratiigid varustavad saarmaid piisava veetasemega, urgudeks sobivate aladega,
aga on ka toitumispaigaks ja kaitseks inimtegevuse eest. Toiduks jahib saarmas
lisaks kaladele ka väiksemaid imetajaid, jõevähki ja kahepaikseid. Seega on
kobrastel saarmaste alalhoiul suur roll.

Samuti on märgatud kopra mõjutatud alade, eelkõige märgalade olulisust
lindudele, eriti veelindudele, kes toituvad kaladest. Lisaks toidule pakuvad
kopratiikide kaldapealsed alad neile kaitstud pesakohti, kus saab talvituda.
Kopratiigid on olulised ka partidele. Sealne aeglane, soe ning toidust pakatav
vesi meelitab parte nagu piilpart ja sinikael-part. Ka on kopraaladel täheldatud
rähni, aga ka rabalindude pesitsemist ja toitumist.

Kopral on positiivne mõju hirvedele ja põtradele, tagades neile hea taimestikuga
toitumis- ja elupaiku. Samuti loovad nad paljunemisalasid ilvestele. Kobras ise
on oluline hundi toidulaual.

Kopra elutegevuse tõttu kannatavad sageli inimesed, mis tekitab konflikti
kobraste ja inimeste vahel. Koprad võivad oma tegevusega ujutada üle inimeste
kodusid ja haritud maid, tekitades nii majanduslikku kahju. Ka mõjutavad koprad
kalu, takistades nende liikumist kudemispaikade vahel ning muutes nende
kooslust, mille tulemusel inimesele majanduslikult ja maitse-eelistuslikult
kasulikud liigid asendatakse vähem ihaldatud liikidega.



https://et.wikipedia.org/wiki/Kalad

Kalad on üldnimetus vees elavatele kõigusoojastele keelikloomadele. Termin ei
oma tänapäeval süstemaatilist tähendust, vaid on kasutusel kokkuvõtliku mõistena
sarnase välimusega loomade klasside esindajate kohta. Ajalooliselt on ta siiski
ka taksonoomilise ühikuna käibel olnud (klass Pisces).

Kalade keha on kaetud soomustega ning arenenud on kaks paari paarisuimi ja mitu
paaritut uime. Kalu on rikkalikult meredes ja mageveekogudes, kalaliike elab
alates ookeanisüvikutest kuni kõrgete mägijärvedeni.

Kalad on tähtsad inimese püügiobjektid, paljusid liike kasutatakse
tööstuslikult; levinud on ka nende kasvatus kalatiikides. Kaladel on ka
rekreatsiooniline ja esteetiline väärtus: populaarne on nii üldine kalapüük kui
ka sportkalapüük, esteetilist väärtust omavad kalad näiteks akvaariumites. Kalu
on austatud ja kasutatud ka paljudes kultuurides nii jumaluste kui ka
ususümbolitena, samuti on kalu kajastatud arvukates raamatutes ja filmides.

Kalade välimust iseloomustab piklik keha ja lõpuste ning paaris- ja paaritute
uimede olemasolu. Keha jaguneb peaks (ninamikust tagumise lõpusepiluni), kereks
(viimasest lõpusepilust pärakuni) ja sabaks (pärakust keha lõpuni).

Kaladena käsitletakse tavaliselt klasse süstikkalad, sõõrsuud, kõhrkalad,
luukalad, vihtuimelised ja kopskalad.

Kala on kasulik toiduaine, sisaldades mitmeid inimorganismile vajalikke aineid
ja vitamiine. Kala sisaldab 13–23% täisväärtuslikke valke, mida on paljudes
kalades lausa 25% (anšoovis, tuunikala); sügisel on isegi räimes valku kuni 23%.
Rasva sisaldus kõigub tugevalt 0,1–33%ni, mis sõltub kala liigist ja
püüdmisajast. Rasvasemateks loetakse lõhelisi, heeringalisi, tuuralisi,
tuunikala, skumbriat, makrelli. Üsna vähe on rasva tursas, hõbeheigis ja haugis.
Äärmiselt kasulik kalarasv sisaldab suurtes kogustes A, D ja E vitamiine,
mõnedes liikides ka B1- ja B2-vitamiini. Kala ja kalatooteid sisaldavad ka väga
olulist oomega-rasvhapet.



https://et.wikipedia.org/wiki/Evelin_V%C3%B5igemast

Evelin Võigemast (varem Evelin Pang; sündinud 22. mail 1980 Tallinnas) on eesti
näitleja.

Evelin õppis Tallinna 21. Keskkoolis, kuid gümnaasiumi lõpetas Tallinna 49.
Keskkoolis (praegune Tallinna Arte Gümnaasium). Samuti on ta lõpetanud Tallinna
Lastemuusikakooli klaveri erialal.

Näitlejahariduse sai ta Eesti Muusika- ja Teatriakadeemia lavakunstikoolis (XX
lend; 1998–2002, kursuse juhendaja oli Elmo Nüganen). Ta töötab Tallinna
Linnateatris.

2013. aasta kevadel osales TV3-e teleshows "Su nägu kõlab tuttavalt" ja võitis
saate esimese hooaja. Lisaks sellele sai kohtunike lemmikuks Edith Piafi
kehastamise eest, sest see etteaste jättis neile saatesarja jooksul kõige
sügavama mulje.

Evelin Võigemast abiellus 29. juulil 2005 kursusekaaslase, samuti Linnateatri
näitleja Priit Võigemastiga. 12. märtsil 2007 sündis nende perre esimene laps,
tütar Loviise ja 26. juulil 2009 teine laps, poeg Lennart . Alates 2011. aastast
on tema näitlejanimi Evelin Võigemast. 29. detsembril 2016 kinnitas Priit
Võigemast, et nad on Evelin Võigemastiga otsustanud abielu lahutada.



https://et.wikipedia.org/wiki/Eestlaste_muistne_vabadusv%C3%B5itlus

Eestlaste muistne vabadusvõitlus või muistne vabadusvõitlus oli sõjategevus
eestlaste ja neid allutada püüdnud Riia piiskopi, Mõõgavendade ordu, Taani ja
Rootsi vahel alates 1206. või 1208. kuni 1227. aastani, mil kõik eestlased olid
alistatud. Peamine ajalooallikas selle kohta on Henriku Liivimaa kroonika.

Praguse Läti ja Eesti ala kristianiseerimine algas 1180. aastatel. 1190. aastate
lõpus kasvas see üle ristisõjaks. 1201. aastal asutati Riia linn, millest sai
Riia piiskopkonna keskus ja ristisõjakäikude peamine lähtekoht. 1206. aastaks
ristis ja allutas (ristimine oli ühtlasi võimu kinnitamise akt) piiskop Albert
peamiselt Saksamaalt värvatud ristisõdijate ja sõjategevuse hõlbustamiseks
loodud Mõõgavendade ordu toel enda võimule liivlased, kes edaspidi osalesid
sõdades piiskopi ja ordu teenistuses.

Sõlmiti sõjaline liit Tālava latgalitega, kellega 1208. aastal alustati sõda
ugalastega, mis esialgu piirdus üksikute vastastikuste sõjakäikudega.
Sõjategevus intensiivistus ja laienes 1211. aastal, mil ordu ja latgalite kõrval
keskendas oma tähelepanu Eestimaale ka piiskopi leer. Esimesena alistusid ja
lasid end pärast Viljandi linnuse piiramist ristida kohalikud sakala ülikud.
Riialaste Läänemaale tungimine tõi kaasa läänemaalaste, saarlaste ja revalaste
vasturetke, mille käigus nad aga Turaida lahingus lüüa said. 1211. aasta lõpus
hakkas ülekaal kalduma riialaste ja latgalite poolele, nende sõjakäigud ulatusid
juba Järvamaale ja Kesk-Eesti väikemaakondadesse. 1212. aasta alguses tegid
vaenupooled levima hakanud katku tõttu 3-aastase vaherahu.

1215. aastal üritasid saarlased edutult Riiat piirata, läänemaalased rüüstasid
liivlaste ning ugalased koos ülestõusnud sakalatega latgalite alasid. See tõi
kaasa latgalite kättemaksuretked Ugandisse, mille mõjul ugalased ja sakalased
alistusid riialastele ning mõlemad maakonnad ristiti. 1216. aastal alistusid
riialastele ka Läänemaa lõunaosa, Soontagana, ja Järvamaa ülikud.

1217. aastal sekkusid sõtta riialaste vastastena Novgorodi ja Pihkva vürstid,
kes saarlaste abil alistasid end Otepää linnuses kindlustanud piiskopi ja ordu
väe. Nähes eestlaste ja venelaste liidus ohtu, kutsus piiskop Albert appi Taani
kuningat Valdemar II, kellele ta lubas vastutasuks Eestimaa jätta. Aasta teise
poolde kavandatud suur eestlaste ja venelaste ühisaktsioon Riia vastu lõppes
lüüasaamisega Madisepäeva lahingus. Piiskopi leer ja ordu suutsid kaotatud alad
taas enda võimu alla saada, lisaks alistati peagi ka Läänemaa põhjaosa, Virumaa
ja Harjumaa.

1219. aastal sekkus sõtta Taani kuningas, kelle väed vallutasid Revala ja tegid
Toompea linnusest oma tugipunkti. Kuigi varasemast kokkuleppest taganenud
riialased ei soovinud nende võimu all olevat Eestimaa osa vabatahtlikult
kuningale üle anda, läks Taanil korda Viru-, Harju- ja Järvamaa endale allutada.
Arvatavasti Taaniga kooskõlastatult tungis 1220. aastal Läänemaale Rootsi vägi,
mis sai aga Lihula lahingus saarlastelt lüüa. Pärast seda võttis Taani Läänemaa
oma valitsemise alla. Sellega oli kogu Eestimaa mandriosa alistatud ning Riia
piiskopi ja Taani preestrite poolt viidi läbi ulatuslik ristimine, millega
mõlemad püüdsid oma võimutaotlusi õigustada ja kinnistada.

Pärast 1222. aasta Taani kuninga ebaõnnestunud katset Saaremaad allutada
ärgitasid saarlased Taani vastu mässule läänemaalased, harjulased, järvalased ja
virulased. Katsed Toompead vallutada aga luhtusid. Samal ajal toimus Viljandi
sakalaste eestvedamisel ülestõus ka Eestimaa lõunaosas. Ugalased ja sakalased
palusid kaitset Vene vürstidelt, kes saatsid neile abivägesid.

Riialased ja Taani alustasid 1223. aasta teisel poolel kaotatud alade
tagasivõtmist ja 1224. aasta alguseks oli vastupanukeskuseks jäänud vaid Tartu,
kus võimu oli enda kätte võtnud Novgorodist saadetud vürst Vjatško. 1224. aasta
augustis vallutas riialaste vägi Tartu ja sellega suruti ülestõus mandril
lõplikult maha. 1227. aasta alguses korraldasid riialased sõjakäigu saarlaste
alistamiseks. Pärast Muhu linnuse vallutamist otsustasid saarlased alla anda ja
lasid end ristida.

Ugandi ja lõunapoolse Vaiga alast moodustati Tartu piiskopkond, Sakala, Järvamaa
ning osa Lääne- ja Saaremaast koos ülejäänud Kesk-Eesti väikemaakondadega läks
Mõõgavendade ordule. Taani kuninga valdusse jäid Revala, Harju- ja Virumaa.
Suuremast osast Saare- ja Läänemaast sai Saare-Lääne piiskopkonna territoorium.
Selline maade jaotus kinnistus 1238. aastaks, pärast arvukaid omavahelisi
konflikte.

Muistse vabadusvõitluse mõiste kujunes ajalookirjutuses välja 1920.–1930.
aastatel, mil rahvuslikest arusaamadest lähtudes eeldati, et muinaseestlastel
oli sarnaselt kaasaegsete eestlastega tugev ühtekuuluvustunne ning et nad
moodustasid vallutajate vastu ühise rinde, mis võitles eestlaste vabaduse ehk
poliitilise iseolemise eest. Paljud tänapäeva ajaloolased on sellist
kontseptsiooni kritiseerinud, leides, et muinaseestlastel tänapäevast
rahvusühtsust ega arusaama vabadusest ei olnud ning eraldiseisvat ja sisemiselt
ühtset sõja osapoolt nad ei moodustanud. Ka nime eestlaste muistne
vabadusvõitlus on peetud rahvusromantiliseks ja eksitavaks. Sellest tulenevalt
on viimastel aastatel teadustöödes ja ka kooliõpikutes selle mõiste kasutamisest
hakatud loobuma, paigutades varem muistse vabadusvõitluse nime all kirjeldatud
sündmused laiemasse ristisõdade ja konkreetsemalt Liivimaa ristisõja konteksti.

19. sajandi keskpaigas tekkinud eesti rahvusluse esindajad (alates Friedrich
Reinhold Kreutzwaldist, Carl Robert Jakobsonist ja Jakob Hurdast) hakkasid
varasemaid ajalookäsitlusi oma maailmavaate seisukohalt põhjalikult ümber
hindama. Baltikumi kristianiseerimise, sh selle käigus peetud sõdade juures
keskenduti vaid eestlastega seotud sündmustele ja neid vaadeldi eestlaste
perspektiivist lähtudes. See kontseptsioon oli ka reaktsioon baltisakslaste
nägemusele 13. sajandi sündmustest, milles Eesti ja Läti ala vallutamist ja
rahva ristimist peeti kultuuri toomiseks seni metsikule maale. Rahvuslased
omistasid oma modernistliku rahvusliku mõtteviisi, sh rahvusliku
ühtekuuluvustunde, ka muinaseestlastele – neid peeti kõrge moraaliga vabadust
hindavaks ja isamaad armastavaks rahvaks, keda toodi eeskujuks 19. ja 20.
sajandi eestlastele. 1920. ja 1930. aastatel hakati Muinas-Eestis nägema
demokraatlikku ja ühtset riikluse lävel seisvat ühiskonda või isegi rahvusriiki,
kus otsuseid võeti vastu ühistel nõupidamistel (nt Raikküla kärajatel) ja eri
maakondade eestlaste sõjalist koostööd seletati sooviga rahvuskaaslasi aidata.

13. sajandi alguse eestlaste sõjad vallutajatega omandasid rahvuslikus
ajalookäsitluses väga olulise koha, neid kujutati heroilise võitlusena vabaduse
eest. Mõjukas sai Jakobsoni arusaam, et vallutuse tagajärjel paisati eestlased
„valguseajast”, nn rahvuse kuldsest ajast, „pimeduseaega”, katkes rahvuse
harmooniline ja loomulik areng. Selliseid arusaamu tugevdasid lisaks
ajalookirjutusele ka rahvusromantikast kantud ajaloolised romaanid ja
jutustused.

Pärast Eesti Vabariigi tekkimist nägi rahvuslik ajalookirjutus võimalust siduda
kokku kaks suurt eestlaste võitlust: muistse vabadusvõitluse, mis kaotati, ja
kaasaegse Vabadussõja, mis võideti. Kontseptsiooni selgrooks oli seisukoht, et
eestlased on pärast muistse vabaduse (algul mõisteti seda isikliku, hiljem
poliitilise vabadusena) kaotamist 13. sajandil pidevalt vabaduse taastamise
poole püüelnud. Sellega seoti nii Jüriöö ülestõus kui Mahtra sõda. Kui 19.
sajandil ega 20. sajandi esimestel kümnenditel 13. sajandi alguse eestlaste
võitluste tähistamiseks kindlat nime ei kujunenud (erinevad autorid nimetasid
seda "(suureks) Eesti sõjaks", "rahva vabadusvõitluseks", "eestlaste
kuueteistkümneaastaseks (vabaduse)sõjaks"), siis nüüd levis paralleelina
Vabadussõjale nimekuju eestlaste muistne vabadusvõitlus, mis lõplikult kinnistus
1930. aastatel, mil see ametliku ajalookirjutuse ainsaks nimevormiks sai. Kuigi
teaduslik ajalookirjutus oli rahvuslikust ajalookirjutusest selleks ajaks
eraldunud, jäid nad sisult suuresti sarnasteks, kuna ka teaduslik ajaloouurimine
lähtus rahvusluse ideoloogia seisukohtadest. Arusaam, et ajalookirjutus peab
teenima rahvuse olevikuhuve, oli sel ajal ajaloolaste seas üldtunnustatud.

1930. aastatel väljatöötatud ajalookontseptsioon jäi suuresti püsima ka Eesti
NSV-s. Vaid 1950. aastate esimesel poolel, kui ideoloogiline surve oli tugevam,
loobuti ajutiselt väljakujunenud sõnavarast ja kirjeldati seni muistse
vabadusvõitluse all tuntud sündmusi nime all "Võitlus saksa ja skandinaavia
feodaalsete röövvallutajate vastu XIII sajandi esimesel poolel". Alates 1950.
aastate teisest poolest pöörduti aga vana sõnavara juurde tagasi. Kuigi arusaam
13. sajandi ühiskonnakorraldusest sobitati algselt marksistliku doktriiniga, mis
tähendas peamiselt eeldust, et Eesti alal oli selleks ajaks välja kujunenud
feodaalkord, ja rõhutati heanaaberlikke sidemeid idapoolsete aladega, sobis
nõukogude võimule varasema käsitluse saksa- ja kirikuvastasus. Eesti autorid ise
nägid varasemast käsitlusest mitte täielikult loobumises ideoloogilise vastupanu
vahendit võimude survele. Tsensuuri lõdvenedes 1980. aastate lõpus liiguti
veelgi enam tagasi 1930. aastate rahvusromantiliste arusaamade juurde.

Muutus Eesti teaduslikus ajalookäsitluses toimus alates 1990. aastate
keskpaigast, mil noorema põlvkonna ajaloolased hakkasid kritiseerima mõningaid
senise ajalookirjutuse olemuslikke jooni, sh selle mõjutatust rahvuslusest.
Toodi välja, et tänapäevase rahvustunde ja arusaama vabadusest omistamine
muinaseestlastele on ekslik ja tol ajal põhines inimeste identiteet teistel
kategooriatel. Muinasaegseid eestlasi, isegi ühe maakonna piires, ei peetud enam
poliitiliselt või ideeliselt ühtseks tervikuks, erinevate väiksemate
võimukeskuste omavahelise sõjalise koostöö ja konflikti taga ei nähtud enam
tahet rahvuskaaslasi aidata või neid sakslastele alistumise eest karistada, vaid
soovi oma majanduslikke, poliitilisi ja sõjalisi huve kaitsta. Ka neid
väiksemaid poliitilisi üksusi ei nähtud enam demokraatlike ja egalitaarsetena –
domineerivaks sai arusaam, et Eesti ala muinasaegne ühiskond oli märksa
hierarhilisem kui seni arvatud, koosnedes jõukatest ülikutest, talupoegadest,
kes olid nende ees maksu- ja väeteenistuskohuslased, ning orjadest, kes
erinevalt varasemast rahvuslikust seisukohast polnud naaberrahvastelt võetud
sõjavangid, vaid pigem kohalikud orjastatud eestlased. Asuti seisukohale, et
sõjakäikudel käisid ennekõike ülikud oma isikliku kaaskonnaga, mitte tingimata
kõik kohalikud meessoost täiskasvanud. Leiti, et vallutusega kaasnenud
ühiskondlikud muutused olid märksa vähem dramaatilised ja loomulikumad, kui
varem arvatud. Varasema kontseptsiooni kritiseerimise juures pöörati eraldi
tähelepanu ka nimetusele "eestlaste muistne vabadusvõitlus". Leiti, et see
paigutab ajaloo subjektiks eestlased ja osutab otseselt riikliku-rahvusliku
vabaduse ideele, tekitades nii 13. sajandi Eesti ala inimeste kohta ekslikke
arusaamu ja mõjutades toimunust tehtavaid järeldusi. Marek Tamme 2013. aastal
antud hinnangu järgi oli see nimetus kutseliste keskaja uurijate sõnakasutusest
juba 5–10 aastat tagasi kadunud. Anti Selart võttis muistse vabadusvõitluse
kontseptsiooni probleemid kokku arvamusega, et see mitte ei kirjelda, vaid loob
ajalugu.

Arusaamade muutus kajastus ka 2012. aastal avaldatud Eesti ajaloo raamatusarja
Eesti keskaega käsitlevas 2. köites, mille kaudu see jõudis laiema avalikkuseni
ja pälvis elava vastukaja. Raamatus on muistse vabadusvõitluse mõistest loobutud
ja varem sellega tähistatud sündmusi kirjeldatakse üldpealkirja "ristiretked ja
vallutussõjad 13. sajandi Liivimaal" ning nt alapealkirjade "misjon ja ristisõda
Liivi- ja Eestimaal" ja "sõda Eestis" all. Ka uuemates kooliõpikutes on 13.
sajandi vallutuse teema pealkirjastatud kui "Liivimaa ristisõda" või "Liivimaa
ristisõjad". Kuigi on mööndud, et ka "ristisõda" pole neutraalne termin, on
leitud, et see kirjeldab tolleaegseid sündmusi ja protsesse täpsemalt.

Muistse vabadusvõitluse kontseptsiooni ümberhindamise mõnede aspektide asjus,
ennekõike nimetuse küsimuses, jäid mitmed ajaloolased eriarvamusele. Tugevalt
kritiseeris uut ajalookontseptsiooni Enn Tarvel, kelle hinnangul on uus käsitlus
poliitiline ja ideoloogiline ning lähtub endisest baltisakslaste ja praegusest
Euroopa ühtsuse perspektiivist. Põhjendusi muistse vabadusvõitluse nimetuse
mittekasutamiseks ei ole ta pidanud piisavaks. Tarvel väitis, et eestlaste ühise
võitluse aluseks olev etniline ühtsus oli sel ajal juba olemas ja et võideldi
küll mitte vabaduse nimel selle moodsas tähenduses, aga siiski vabaduse kui
välise sunni puudumise eest. Marika Mägi, toetades küll rahvusromantilistest
arusaamadest ja muistse vabadusvõitluse nimest loobumist, avaldas arvamust, et
eestlastest lugejatele suunatud raamatuna oleks Eesti ajaloo 2. köide võinud
siiski enam keskaegsetele eestlastele tähelepanu pöörata. Mägi hinnangul oli
nende roll ka reaalselt tolleaegses ühiskonnas vähemalt 13.–14. sajandil suurem,
kui raamatust mulje jääb. Arheoloog Valter Lang on nimeküsimust kommenteerides
avaldanud kahtlust, kas vanast nimetusest loobumine on tingimata vajalik.
Ajaloomagister Kalle Krooni hinnangul vähemalt keskajal eestlastel teatud määral
kokkukuuluvustunne siiski oli ja seda eitavad ajaloolased eksivad.

Eesti ajaloo raamatusarja 2. köidet kommenteerisid ka mitmed ajalooharidusega
poliitikud. Aktiivselt võttis raamatu teatud aspektide vastu sõna Lauri Vahtre,
kes arvas, et ajalooallikad siiski näitavad nii kokkukuuluvustundega rahvuse
olemasolu kui võitlust maa ja iskliku vabaduse eest ning et seetõttu pole termin
„eestlaste muistne vabadusvõitlus” rahvusromantiline ega ekslik. Või kui vaadata
seda veidi ebatäpsena (nagu ka Saja-aastane sõda, mis ei kestnud täpselt 100
aastat, ja Põhjasõda, mis ei toimunud ainult põhjas), siis pole see Vahtre
hinnangul veel piisav põhjus kinnistunud nime muutmiseks. Vahtre leidis, et
raamatu autorite vaade rahvusele kui 19. sajandil konstrueeritud nähtusele on
"poliitiliselt korrektne", aga ajalooallikad näitavad selgelt etnilise
kategooria olulisust. Samuti avaldas ta toetust eestlaste-kesksele
ajalookäsitlusele, nähes vastasel juhul probleemi, et see tähendaks siis ajaloo
vaatamist kellegi teise perspektiivist. Mart Helme avaldas arvamust, et uus
ajalookirjutus on eestlastelt suure ajaloo ära võtnud ja et 13. sajandil olid
kindlasti olemas etnilised eestlased, kes oma vabaduse eest võitlesid. Mart Laar
tõi välja, et talle isiklikult ei meeldi muistse vabadusvõitluse nime ära
kaotamine. Eerik-Niiles Kross asus seisukohale, et rahvuslikest eelarvamustest
tuleks küll loobuda ja rahvus 13. sajandil polnud sama mis tänapäeval, aga
teatud arusaam rahvusest ja vabadusest siiski eksisteeris ja seda oleks võinud
raamatus rohkem kajastada.

Muistse vabadusvõitluse ajalisteks piirideks on tavaliselt peetud aastaid 1208
ja 1227, mis tugineb Henriku Liivimaa kroonika, selle peamise allika, osade
loogikale – kroonika neljas raamat "Eestimaast" algab 1208. aasta sündmustega ja
lõpeb 1227. aasta sündmustega. Sellist dateerimist on kasutanud näiteks Sulev
Vahtre. Siiski on peetud võitluse alguseks ka 1206. aastat, mil Taani väed tegid
sõjakäigu Saaremaale. Kuigi muistse vabadusvõitluse lõpuks peetakse Saaremaa
alistamist 1227. aasta alguses, siis on teiste allikate ja arheoloogiliste
leidude kaudu teada, et võitlus jätkus ka edaspidi. Näiteks on teada, et juba
sama aasta teisel poolel tõusid järvalased ja virulased taanlaste vastu üles
ning Lääne- ja Saaremaa jagati lõplikult kristlaste vahel alles 1233.
aastal.[viide?] Nii on võimalik, et kuni selle aastani polnud sakslastel ega
taanlastel võimu Lääne-Eesti üle.[viide?] Mõnikord on muistse vabadusvõitluse
"lõppakordiks" nimetatud ka Jüriöö ülestõusu (1343–1345).

Daatumite, sõja- ja misjonitegevuse, diplomaatia ning muude sündmuste põhiliseks
ja tihti ka ainsaks allikaks on Henriku Liivimaa kroonika. Ehkki seda peetakse
üldiselt faktoloogilises mõttes täpseks, on seal esitatud faktide valik ja
esitusviis tihti erapoolik. Krooniku hoiak on väga positiivne Riia piiskopi ja
kohalikest rahvastest latgalite tegevuse hindamisel. Tunduvalt reserveeritum on
suhtumine Mõõgavendade ordusse, rootslastesse ja eriti taanlastesse, kelle
tegevuse kirjeldused on sageli põgusad, vastuolulised ja moonutatud. Taani
kuninga võimupretensioonide vastu Eestimaal kroonika suures osas suunatud oligi.
Selgelt vaenulik on kroonik olnud eestlaste ja venelaste vastu. Henriku
kroonikaga võrreldes täiesti erineva perspektiivi annavad sündmustele Vene
letopissid, sisaldades teavet, millest Henrik vaikis või mida ta ei teadnud.
Vähesel määral leidub Henriku kroonikale paralleelteateid ka erinevates
Skandinaavia, Saksamaa ja Itaalia kroonikates, kirjades jm kirjutistes ning
ürikutes.

Huvi Liivimaa ja Eesti vallutamise vastu seostatakse üldiselt saksa kaupmeeste
tegevuse aktiviseerumisega Läänemerel alates 12. sajandi keskpaigast. 1159.
aastal taasrajati Lübecki linn, millest sai saksa kaupmeeste peamine tugipunkt
reisidel Läänemere idakaldale. Nende suur huvi Baltimaade vastu tulenes sellest,
et selle kaudu oli hea kaubelda Vene vürstiriikidega. Lisaks saksa kaupmeestele
tundsid Baltimaade vastu huvi ka Taani kaupmehed ja kirikutegelased;
idamisjonist huvitus ka Rootsi. Skandinaavia riikide huvi oli seotud idapoolsete
paganarahvaste allutamisega ka seetõttu, et nood korraldasid tihti rüüsteretki
nende aladele. 12. sajandi lõpuks olid Läänemere idakalda rahvad jäänud Euroopa
viimasteks paganateks ning surutud ida- ja läänekiriku vahele. Seetõttu oli
nende allutamine ja ristimine ka peaaegu paratamatu. Paganateks olid lisaks
praeguse Soome, Eesti, Poola põhjaosa (pommerlased) ja Läti ala rahvastele ka
Leedu hõimud, kes säilitasid tänu 13. sajandil moodustunud Leedu
suurvürstiriigile paganluse kuni 14. sajandi lõpuni ning lõid tagasi Saksa ordu
vallutuskatsed. Preisimaa hõimude vastupanu ordule kestis 13. sajandi lõpuni.
Soome ala allutas 12. sajandi lõpust kuni 14. sajandi alguseni järk-järgult
Rootsi.

Enne 1171.–1172. aastat, võib-olla juba 1160. aastatel, pühitses Lundi
peapiiskop Eskil Eestimaa piiskopiks munk Fulco, kes elas Prantsusmaal, aga oli
arvatavasti Skandinaavia päritolu. Tema abiliseks määrati ühe Stavangeri
kloostri eestlasest munk Nikolaus. On teada, et Fulco viibis millalgi aastatel
1178–1201 Taanis, aga tema ja Nikolause Eestis käimise kohta andmeid pole. Samal
ajal, 1171.–1172. aastal kutsus paavst oma Taani, Rootsi ja Norra valitsejatele
ja rahvastele adresseeritud kirjas neid üles minema ristisõtta eestlaste vastu.
Sõjakäikude toimumist säilinud allikad aga ei kajasta.

1184. aasta paiku saabus koos Saksa kaupmeestega Väina jõe alamjooksule
liivlaste juurde augustiinlasest koorihärra Meinhard, kes 1188. aastal kuulutati
paavsti poolt Üksküla piiskopiks. Meinhardi tegevus oli esialgu rahumeelne.
Arvatavasti 1185. ja 1186. aastal lasi ta rajada Üksküla ja Holmi linnused
(esimesed kivilinnused Baltikumis). Meinhard suutis ristida mõned liivlased,
kuid paljud neist taganesid hiljem usust. Tekkinud konflikti tõttu saatis
Meinhard oma abilise Theoderichi paavst Coelestinus III juurde, et ristisõdijate
värbamiseks ja liivlaste kuulekusele sundimiseks toetust saada. Paavst
kuulutaski 1195. või 1196. aastal välja ristisõja Liivimaa kiriku kaitseks.

Meinhard ise aga suri 1196. aastal ja ristisõdijate eesotsas saabus Liivimaale
uus Üksküla piiskop Berthold, senine Loccumi tsistertslaste kloostri abt. 1198.
aasta juulis toimus hilisema Riia linna kohal liivlastega lahing, mille
kristlased küll võitsid, kuid Berthold langes. Esialgu kindlustati kristlaste
poolt Üksküla ja Holm ning liivlaste seas hakkasid aktiivselt tegutsema
preestrid, kuid varsti pärast lahingut ajasid nii Holmi kui Üksküla liivlased
preestrid minema. Kohalikud kristlikud kogukonnad siiski säilisid.

1199. aasta kevadel nimetati uueks Liivimaa ehk Üksküla piiskopiks Bremeni
toomhärra Albert von Buxhövden. Pärast ristisõdijate kogumist suundus ta
järgmisel aastal Liivimaale, kus 1201. aastal rajati Riia linn. Sinna viidi üle
ka piiskopkonna keskus. 1202. aastal asutas endiselt Liivimaal aktiivselt
tegutsev Theoderich püsivama kohapealse sõjalise jõu loomise eesmärgil
Mõõgavendade Ordu, vaimuliku rüütliordu. Piiskop Albert suutis ristisõdijate ja
ordu toel liivlased 1206. aasta lõpuks alistada. Tālava latgalitest, kes olid
seni "kannatanud rohkesti ülekohut" liivlastelt ja eestlastelt, said aga 1208.
aastaks ordu ja piiskopi liitlased ja osa neist lasi end samuti Riia piiskopi
poolt ristida.

Kuigi Henriku kroonikal põhineva Riia misjoni keskse ajalookäsitluse järgi algas
võitlus eestlastega 1208. aastal, siis mõnikord on muistse vabadusvõitluse
alguseks peetud ka taanlaste kaks aastat varasemat sõjaretke Saaremaale. 1206.
aastal purjetasid Taani kuninga väed Saaremaale. Sõjakäigu juhina nimetavad
Taani annaalid Lundi peapiiskoppi Anders Suneseni, Läti Henrik Taani kuningat
Valdemar II, kellega olid kaasas Anders Sunesen ja Schleswigi piiskop Nicolaus.
Osalt oli ilmselt tegemist kättemaksuretkega saarlaste vastu, kes olid 1203.
aastal rüüstanud Taani provintsis Listerbys. Samas pikaajaline ettevalmistamine
ja vahetult enne selle toimumist paavstilt Anders Sunesenile antud õigus
ristitud paganate aladele piiskoppe ametisse nimetada osutavad, et eesmärgiks
oli ka püsivamalt Saaremaal oma võimu kindlustada. Läti Henriku kirjelduse
kohaselt ehitasid Taani väed Saaremaale puulinnuse, kuid "paganate äkiliste
rünnakute" kartuses otsustati lõpuks linnus maha põletada ja taanduda, kuningas
suundus tagasi Taani ja piiskopid Riiga, kus nad kogu järgneva talve veetsid.
Edutu vallutuskatse järel jäid Taani valitsejad pikaks ajaks Liivimaa
ristisõjast kõrvale.

1208. aasta alguses tekkis Liivimaa kristlastel konflikt Ugandi eestlastega,
kellele latgalid ja ordumehed heitsid ette kunagist latgalite ja Pihkvasse
suundunud saksa kaupmeeste varade röövimist. Äravõetud varade tagastamise nõuded
olid mõeldud ilmselt ennekõike provokatsioonina. Riia piiskopile alluva
organisatsioonina loodud Mõõgavendade ordu oli muutunud Riiast lähtuva ristisõja
peamiseks sõjaliseks jõuks, mis polnud aga oma positsiooniga rahul. 1207. aastal
saavutati piiskopileeriga kokkulepe, mille kohaselt 1/3 vallutatud aladest,
esialgu Koiva jõe vasakkallas, läks ordu alluvusse. Veel suuremat võimu
taotlenud ordu lootis oma valdustele lisa saada Eestimaalt ja sõlmis
liitlassuhted Tālava latgalite vanematega. Latgalid omakorda olid Läti Henriku
sõnade kohaselt eestlaste ja liivlaste käe läbi varem palju kannatada saanud
ning soovisid orduvendade abil nüüd oma seisundit parandada ja eestlastele kätte
maksta. Otsustava kaaluga võisid aga olla hoopis kaupmeeste nõuded, kes soovisid
kindlustada Pihkvasse ja Novgorodi viivaid kaubateid. Hilisemate sündmuste
valguses võib arvata, et piiskop Albert ei olnud sel ajal huvitatud eestlastega
tõsisemasse konflikti sattumisest, kuid ta ei viibinud sõja puhkemise ajal
Liivimaal ega saanud sündmuste käiku otseselt mõjutada. Sõda ei pooldanud
ilmselt ka liivlased, kellest paljud soovisid piiskopi ja ordu võimu alt
vabaneda ning nägid eestlasi selles oma potentsiaalsete liitlastena.

1208. aasta algul saadeti Ugandisse kaupmeeste vara võimalikku tagasisaamist
uurima Riia piiskopi preester Alebrand. Ugalased ei tagastanud talle midagi ega
andnud kindlat lubadust seda tulevikus teha. Sama aasta suvel saatsid latgalite
vanemad Russin, Waridote ja Talibald ning Võnnu orduvendade juht Bertold oma
saadikud ugalaste juurde, nõudes neilt varem latgalitele põhjustatud kahjude
hüvitamist. Need keeldusid, kuid saatsid siiski omakorda saadikud latgalite
juurde, kus toimus uus kohtumine tüliküsimuse lahendamiseks. Kumbki osapool oma
seisukohtadest aga ei taganenud ja lahku mindi vastastikuste ähvarduste saatel.

Peagi läksid mitmed latgalite vanemad eesotsas Waridotega Riiga, küsides sealt
sõjalist abi ugalaste vastu, mida sealt ka lubati. Septembri paiku koguti vägi,
kuhu kuulusid piiskopimehed, orduvennad, Riia kaupmehed, liivlased ja latgalid.
Väejuhtidest on Läti Henrik nimeliselt välja toonud Alberti venna Theoderichi.
Vägi liikus Ugandisse, rüüstas seal, süütas põlema maakonna keskse linnuse
Otepääl ning pöördus röövsaagi ja vangidega tagasi. Seda sõjakäiku on
traditsiooniliselt peetud muistse vabadusvõitluse alguseks.

Tagasi jõudnud latgalid kogunesid oma varaga linnustesse, et olla valmis
ugalaste vasturetkeks. Need koos appikutsutud sakalastega tungisidki peagi
Trikātasse, rüüstasid seal ja asusid Beverini linnust piirama. Suutmata seda
vallutada pöörduti peagi tagasi.

Beverini, Sotecle ja Autine latgalid kogusid omakorda väe ning tungisid Russini
ja Waridote juhtimisel Sakalasse. Henriku Liivimaa kroonika kirjelduse järgi oli
retk neile edukas: saadi palju saaki ja vange ning tapeti väga suurel hulgal
sakalasi, sh 300 maakonna "paremat meest ja vanemat". Selliseid väiteid on
peetud tugevalt liialdatuteks. Kroonikast ilmneb, et rüüstamine kestis ilmselt
vaid ühe päeva, millest Sulev Vahtre on järeldanud, et vägi ei saanud jõuda
kaugemale kui Sakala kõige lõunapoolsema kihelkonna Alistekunna lõunaossa,
hilisema Ruhja kihelkonna alale. 300 "paremat meest ja vanemat" on aga hinnatud
Sakala ülikkonna koguarvuks. Kroonika ei maini sakalaste vastupanu, kuid märgib
ära, et tagasiteel olles olid latgalid valmis tõrjuma sakalaste rünnakuid, kui
need sõjaväge jälitama oleks asunud. Tagasi Beverini jõudes anti sõjasaagist
kingitusi seal viibinud Bertoldile, Henrikule ja piiskopimeestele.

Ilma piiskop Alberti loata alanud sõja jätkamise vastu astus seejärel välja
liivlaste foogt Hermann, kes veenis nii sakslasi, latgaleid kui liivlasi rahu
sõlmima, osutades sakslaste sõjajõudude vähesusele Liivimaal. Rahuga olid nõus
ka eestlased, kes kroonik Henriku sõnade kohaselt olevat sõjakäikude mõjul
hakanud latgalite ees "suurt hirmu tundma". Omavahelist tüli lõplikult
lahendamata sõlmiti 1208. aasta lõpus või tõenäolisemalt 1209. aasta alguses
üheaastane vaherahu. Kuigi kroonika nimetab vaherahu sõlmijatena vaid ugalasi,
võisid ka sakalased selles osalised olla, vähemalt ei jätkanud nad sel ajal
sõjategevust.

Vahetult pärast vaherahu lõppu organiseeris Bertold sõjaretke Ugandisse. Tema
väkke kuulusid lisaks orduvendadele ka võndlased, ning Russini ja Autine
latgalid. Arvatavasti Otepää ümbruses külasid rüüstates tapeti kättesaadud
inimesi ning pöörduti vangide ja saagiga tagasi. Taasalanud konflikt ei leidnud
üksmeelset toetust. Turaida liivlased, kes kroonika järgi olevat eestlaste abiga
ülestõusu plaaninud, nõudsid piiskop Albertilt sõja lõpetamist. Albert saatiski
Ugandisse preester Alebrandi, kellega koos läksid ugalaste saadikud Riiga, kus
sõlmiti uus rahulepe. Sellega liitusid aga ainult piiskopi võimuala liivlased ja
latgalid, samal ajal kui ordu ja nende ala latgalid rahuettepanekut vastu ei
võtnud. Kuid ka sel kujul tehtud rahu ei püsinud kaua ning ordu järgmistes
sõjalistes aktsioonides osales ka piiskopimehi ja liivlasi.

1210. aasta alguses raskendas Otepää ugalaste olukorda Novgorodi ja Pihkva
vürstide sõjaretk. Nende vägi piiras Otepää linnust, kuni seesolijad nõustusid
maksma piirajatele raha ja laskma end ristida. Sõjakäik võis olla seotud
vürstide tolleaegse liitlassuhtega piiskop Albertiga ja mõeldud ugalastele
lisasurve avaldamisena. Samas võis tegu olla sooviga ennetada ordu ja piiskopi
vallutusi – eduka retke tulemusena pidasid nad edaspidi Ugandit oma, mitte Riia
mõjusfääri kuuluvaks.

1210. aasta suvel toimus Bertoldi juhtimisel järjekordne orduvendade,
piiskopimeeste, liivlaste ja latgalite sõjakäik Ugandisse. Varem sõlmitud
rahuleppe mittetäitmise põhjuseid kroonika välja ei too. Piiskopileeri osalust
võib näha osalt vastuteenena Bertoldile, kes veidi varem oli oma jõududega
läinud appi Riiat kuralaste rünnaku vastu kaitsma. Nõrgalt mehitatud Otepää
linnuse juurde jõudes kutsuti Bertold läbirääkimisteks sinna sisse. Samal ajal
ronis osa väest teiselt poolt linnusesse ja ründas ugalasi, mõndasid tappes ja
teisi põgenema ajades. Kroonika põhjendab vallutust ründajate teadmatusega
Bertoldi läbirääkimistest. Mõne päeva pärast pöörduti linnusest saadud saagiga
tagasi ja linnus ise pandi põlema.

Otepää linnuse hävitamisele vastasid ugalased, võib-olla taas koos sakalastega,
sõjakäiguga Bertoldi orduvendade tugipunkti, Võnnu linnuse, vastu. Linnuse
piiramise neljandal päeval, kuuldes Kaupo juhitud liivlaste ja latgalite väe
lähenemisest, piirajad taandusid. Võnnu orduvennad ühinesid Kaupoga ja asusid
eestlasi jälitama. Ümera jõe ääres korraldasid need aga tagaajajatele varitsuse
ja võitsid neid lahingus, tappes umbes 100 liivlast ja latgalit.

Pärast Polotski vürstiga rahu sõlmimist ja nii oma seljataguse kindlustamist
jätkasid liivimaalased sõda eestlaste vastu. Senine rünnakute põhisihtkoht
Ugandi jäeti mõneks ajaks rahule. Järgmise sõjaretke organiseerisid 1210. aasta
jõulupühade ajal riialased, suunates selle endale kättesaadavamasse Eestimaa
piirkonda, Soontaganasse. Lisaks ristisõdijatele läksid kaasa liivlaste ja
latgalite vanemad Kaupo, Dabrel, Ninnus ja Russin oma vägedega ning Riiaga
liidus olnud pihkvalased. Teel võeti reeturlikeks peetud Metsepole liivlastelt
pantvange. Soontaganasse jõudes hakati küladest kariloomi röövima, kättesaadud
mehi tapma ning naisi ja lapsi vangideks võtma. Põgenejaid jälitades jõuti ka
naaberkihelkondadesse. Väe kogunemiskoht määrati Soontagana linnuse juurde.
Kroonika mainib kolme muu linnuse mahapõletamist, kuid arvu kolm kasutamine võib
olla ka üks krooniku stiilivõtteid. Hävitatud linnuste asukohtadena on oletatud
Keblaste Taaramäge, Virussaare pelgupaika ja Vatla maalinna. Soontagana linnus
kui kihelkonna keskus jäi alistamata. Neljandal päeval pärast Soontaganasse
jõudmist pöördus vägi saagi ja vangidega tagasi.

Rüüsteretk tõi kaasa läänemaalaste ühinemise ugalaste ja sakalaste sõjalise
liiduga. Juba järgmise sünoodilise kuu ajal, 1211. aasta 19. jaanuari ja 17.
veebruari vahel, tungiti üksteisega kooskõlastatult Liivimaale. Samal ajal olid
omakorda sõjakäiku kavandamas riialased, kes kogunesid koos liivlaste ja
latgalitega Asti järve äärde. Seal kohtuti sakalaste ja ugalaste väega, mis neid
nähes põgenes. Üks mahajäänud mees andis teada samal ajal toimuvast
läänemaalaste sõjaretkest ja kristlaste vägi otsustas pöörduda tagasi oma
linnuseid kaitsma. Järgmisel päeval jõudsidki läänemaalased Metsepolesse ja
süütasid sealsed külad ja kirikud põlema ning viisid kirikute ja kristlaste
haudade juures läbi paganlikke ohvritalitusi. Metsepole rahvas oli aga jõudnud
juba linnustesse varjuda. Kuuldes, et riialaste, Võnnu Bertoldi ja Russini vägi
valmistub neile vastu astuma, lahkusid läänemaalased Liivimaalt. Selle sõjaretke
näol oli tõenäoliselt tegemist kaugemate eesmärkideta kättemaksuretkega. Samas
on võimalik, et sellega püüti hirmutada Metsepole liivlasi riialastega mitte
koostööd tegema, kuid tegelik efekt oli pigem vastupidine.

Järgmisel kuuajal, 17. veebruari ja 9. märtsi vahel, korraldasid riialased hästi
ettevalmistatud sõjakäigu Sakalasse Viljandi linnuse vastu. Piiskopi ja ordu
meestest, ristisõdijatest, liivlastest ja latgalitest koosnev vägi ründas
kaasavõetud piiramisrelvastuse abil linnust 6 päeva, kuni seesolijad lubasid
ristiusu vastu võtta. Sõlmitud rahuleppe kohaselt lasti linnusesse preestrid,
kes seda pühitsesid, kuid ristimise läbiviimine lükati tulevikku. Rahu
kinnitamiseks andsid Viljandi vanemad pantvange ja piirajad lahkusid.

Sakalased ütlesid tehtud rahu aga peagi üles, valmistudes sõja jätkamiseks
liivimaalaste ja Riia vastu. Sellest teada saades tegid Kaupo, Bertold ja
piiskopi sõjasulased oma vägedega kiire rüüsteretke Sakala lähimasse kihelkonda
(võimalik, et Tarvastu-Helme piirkonda). Järgnes eestlaste rüüsteretkede laine.
Kõigepealt rüüstas üks sakalaste vägi Asti järve ja Ümera vahelist ala, röövides
kariloomi ja võttes vange, seejärel tungis teine Lembitu ja Meeme juhtimisel
Ümera piirkonda, kus muuhulgas riisuti seal preestriks olnud Läti Henriku vara
ja süüdati tema kirik. Läänemaalased ründasid kolme üksteisele järgnenud
sõjaväega Metsepole ja Lēdurga liivlasi. Kättesaadud inimesed tapeti või
vangistati, kariloomad rööviti. Kui varem võis sõjategevusest osa võtta vaid osa
Sakala, Läänemaa ja Ugandi vanematest, siis nüüd astusid sõtta ka riialaste ja
ordu sõjakäikudest otseselt mittepuudutatud piirkondade, Sakala ja Läänemaa
põhjaosa vanemad. Uue ja tugeva osalisena lülitusid sõtta saarlased, kes sõitsid
laevadega Koiva jõele ja rüüstasid täielikult Krimulda piirkonna. Mõned
saarlaste käest pääsenud liivlased jõudsid Riiga abi paluma, kuid seal otsustati
linna jääda ja ristisõdijate abijõude ootama jääda.

Kui piiskop Albert koos uute ristisõdijatega Saksamaalt Riiga jõudis, alustasid
latgalid sellest julgustatuna omapoolset sõjaretke. Kohates teel aga suurt
eestlaste väge, põgenesid nad laiali. Eestlased liikusid edasi Brasla jõeni
Idumeas ja rüüstasid seal, kuni nad kolmandal päeval tagasi pöördusid. Kaupo
liikus neile oma väega järele, rüüstates vastutasuks Sakala lõunaosa ning
süüdates Owele ja Purke linnused põlema.

Järgnevalt tungis Liivimaale suur saarlaste, läänemaalaste ja revalaste vägi,
mis asus piirama Turaida linnust, plaaniga pärast selle alistamist Riia peale
minna. Riiast Turaidasse saadetud abijõududel õnnestus aga piirajaid ootamatult
rünnata ja neid lahingus võita, sundides eestlased suurte kaotustega ning oma
hobuseid ja laevu maha jättes põgenema.

Pärast Turaida lahingut otsustas ka varem kõhkleval positsioonil olnud piiskop
Albert suunata põhitähelepanu Eestimaa alistamisele. Ta nimetas senise
Daugavgrīva kloostri abti Theoderichi Eestimaa piiskopiks. Piiskopkonna keskus
kavatseti luua Läänemaale Lihulasse, kuid selle piirid jäid esialgu täpsemalt
määratlemata. Samuti Eestimaal valdusi ihaldanud Mõõgavendade ordu taotles
paavstilt enda poolt vallutatud aladele eraldi piiskopkonna loomist, kuid paavst
keeldus sellest. Samal ajal kergendas piiskop liivlaste palvel nende
maksukohustust, saades vastutasuks lubaduse ustavalt osaleda paganatevastastes
võitlustes. Pärast neid korraldusi lahkus Albert taas Liivimaalt, et uusi
ristisõdijaid värbama minna.

Vahepeal asusid taas tegevusse ugalased ja sakalased, kes rüüstasid latgalite
aladel, tappes teiste seas palju Russini kaaskondlasi. Enne lahkumist tehti ka
edutu katse vallutada Beverini linnust.

Seepeale palusid Beverini vanemad Paike ja Dote Riiast abi. Seal otsustatigi
korraldada sõjakäik varasematest retkedest kõrvale jäänud Sakala põhjaossa.
Piiskopi meestest, ristisõdijatest, orduvendadest, liivlastest ja latgalitest
koosnev vägi liikus esmalt mööda mereranda põhja suunas ja pööras siis
arvatavasti Pärnu jõe suudme juurest itta Sakala poole. Kehvade teeolude tõttu
jõuti kohale alles seitsmendaks päevaks ja paljude teel surnud hobuste hinnaga.
Oma laagri Lembitu küla juurde püstitanud vägi tegi sealt kolme päeva jooksul
ümbruskonda, sh ka Nurmekunda, rüüsteretki. Neljandal päeval süüdati põlema
linnus, tõenäoliselt Leole, ja liiguti seekord teist teed kasutades tagasi.

Samal ajal hakkas nii liivlaste, latgalite kui eestlaste aladel levima katk.
Läti Henriku järgi sai see alguse lahingupaigalt Turaidas, kus langenud paganate
surnukehad olid jäetud matmata. Suur suremus hakkas sõjategevust segama, kuid
esialgu vaenutegevus jätkus. Latgalid tegid vähemalt kolm järjestikust
rüüsteretke Ugandisse ja ühe Sakala lõunaossa Alistkunda. Selle mõjul läkitasid
sakalased oma saadikud Riiga ja sõlmisid rahu, lubades ristimise vastu võtta ja
andes pantvange.

Talve hakul suundus piiskop Alberti venna Theoderichi ja Bertoldi juhtimisel uus
vägi läbi laastatud Ugandi Emajõe põhjakaldale Jogentaganasse, mille rahvas oli
koos oma varaga küladest metsadesse taandunud. Kristlaste vägi leidis nende
tihedasse metsa rajatud ja maharaiutud puudega ümbritsetud kindlustuse ning
ründas seda. Pärast pikka vastupanu paganad lõpuks põgenesid. Võitjad jagasid
omavahel saadud saagi ja võetud vangid ning pöördusid tagasi Liivimaale.

1212. aasta alguses tungis järjekordne riialaste kogutud sõjavägi Eestimaale.
Läti Henriku hinnangul osales selles 8000 meest, neist pooled sakslased,
ülejäänud liivlased ja latgalid. Läbi Ugandi liiguti Jogentaganasse, kus
sakslased eelmise lahingupaiga juurde laagrisse jäid, samal ajal kui liivlased
ja latgalid suundusid naabermaakonda Vaigat rüüstama ja peatusid sealse
Somelinde linnuse juures. Järgmisel päeva järgnesid sinna ka sakslased. Pärast
kolmepäevast Vaiga laastamist mindi edasi Järvamaale, mida samuti kolm päeva
rüüstati. Tagasi Liivimaale suunduti läbi Mõhu ja Nurmekunde maakondade, mille
külad pandi põlema, ja üle Võrtsjärve jää.

Läti Henriku kohaselt tegi sakslaste retkest kuulnud Novgorodi vürst Mstislav
Mstislavitš 15 000 mehega omapoolse sõjakäigu Vaiga kaudu Järvamaale. Sakslasi
eest leidmata otsustati edasi minna Harjumaale, kus piirati Varbola linnust,
kuni selle kaitsjad end 700 marga nogaatade eest vabaks ostsid. Novgorodi vürsti
sõjakäiku Varbola alla mainivad ka Novgorodi ja Pihkva kroonikad, mis paigutavad
selle toimumisaja aga 1213./1214. aastasse ja lisavad osavõtjatena Pihkva vürsti
Vsevolod Borissovitši ja Toropetsi vürsti David Mstislavitši. Vene kroonikate
järgi ulatus retk mereni välja. Oletust kahest erinevast retkest toetab uue
Pihkva vürsti nimetamine, kes Läti Henriku järgi sai võimule tulla alles 1212.
aasta kevadel, pärast riialaste retke. Siiski peavad ajaloolased tõenäolisemaks,
et tegu oli ühe ja sama retkega ning Vene kroonikates on selle toimumisaeg ja
osavõtjad valesti märgitud. Sõjakäigu täpsem eesmärk kroonikatest ei selgu. On
oletatud, et kavatseti demonstreerida oma poliitilist huvi selles piirkonnas ja
rünnata riialaste väge. Samas olid riialased sõbralikes suhetes tolleaegse
Pihkva vürsti Vladimir Mstislavitšiga, kes omakorda oli Novgorodi vürsti
liitlane. Vene vürstiriikide ja Riia vahelise konflikti puudumise kasuks räägib
ka samal ajal toimunud Sakala vanema Lembitu sõjakäik Pihkva linna vastu,
millele eelnes Riia piiskopi preestrite tapmine. Konfliktiolukorras oleks
oodatavam taktika liituda ühe osapoolega teise vastu, mitte mõlemat korraga
rünnata.

Henriku Liivimaa kroonika järgi saatis Järvamaa retkelt tagasi Riiga jõudnud
Theoderich piiskopile alistunud sakalaste juurde preestri, et viia läbi
ristimist. Samal ajal, kuuldes venelaste sõjakäigust, kogusid sakalased ja
ugalased omakorda sõjaväe. Viljandis ristimist alustanud preester otsustas
seepeale koos oma kaaskonnaga lahkuda, kuid salk eestlasi Lembitu juhtimisel
asus neid jälitama, sai kätte ja tappis nad. Pärast seda tungis
sakalaste-ugalaste vägi pihkvalaste sõjakäigul olekut ära kasutades Pihkva linna
ja rüüstas seda. Samas Vene kroonikad eestlaste retke ei maini. Nende järgi
rüüstasid hiljem samal aastal Pihkvat leedulased. Kirjelduste sarnasuse tõttu
arvatakse, et Vene kroonikad on kuupäevaga eksinud ja paganarahvad segi ajanud
(sellised korduvate ümberkirjutuste käigus tekkinud ebatäpsused on neis
kroonikates sagedased).

Pärast neid sündmusi sõlmisid sõjaraskustest väsinud ning katku ja nälga talunud
liivlased, latgalid ja eestlased omavahel rahu. Sellest hoolimata liikus
läänemaalaste sõjavägi peagi Koiva suudmesse, kuid teada saades uute
ristisõdijate jõudmisest Riiga, pöördusid nad tagasi. Liivlaste ja latgalite
algatusel alustati uuesti läbirääkimisi. Turaidas peetud nõupidamisel, kus
osalesid ka piiskop Albert ja Mõõgavendade ordu esindajad, lepiti kokku
3-aastases vaherahus ja selles, et Sakala kuni Navesti jõeni jääb piiskopi võimu
alla ja kohustub vastu võtma ristiusu. Eestlastest osalesid rahuleppes lisaks
sakalastele ka soontaganalased ja tõenäoliselt ka ugalased.

Vaherahu ajal kinnitasid nii Saksa-Rooma keiser Otto kui paavst Innocentius III
oma ürikutes Ugandi ja Sakala kuulumist Mõõgavendade ordule. Uue piiskopi
ametissenimetamise selle ala jaoks tegi paavst Lundi peapiiskopi ülesandeks.
Need ordu diplomaatilised saavutused kajastasid aga pigem piiskop Alberti
vastaste jõudude taotlusi, kui reaalset olukorda.

Levinud on seisukoht, et veidi enne vaherahu ametlikku lõppu, tõenäoliselt 1215.
aasta jaanuaris-veebruaris, tegi Riia piiskopi, ordu, Riia kaupmeeste, latgalite
ja liivlaste ühisvägi sõjaretke Ridalasse, Läänemaa põhjaossa. Kuigi Henriku
Liivimaa kroonika rõhutab, et rahulepe oli sõlmitud vaid Läänemaa lõunaosa,
Soontagana vanematega, kelle piiridest ka rahumeelselt läbi mindi, on avaldatud
ka arvamust, et tegu oli leppe rikkumisega. Teisalt on ka oletatud, et vaherahu
oli siiski juba selle retke ajaks lõppenud ja sõjakäigu vastuolulisi väiteid
sisaldavas kirjelduses on üldse ekslikult kokku liidetud kaks erinevat
sõjakäiku, milles teine toimus hoopis 1216. aastal.

Sõjaväe, kuhu Läti Henriku sõnul kuulus umbes 3000 sakslast ja 3000
liivlast-latgalit, saabumine oli ridalastele ootamatu, mistõttu paljud neist
saadi kätte ning tapeti või võeti vangi. Samuti saadi saagiks suurel hulgal
kariloomi ja hõbedat. Pärast kolmepäevast rüüstamist pöörduti Liivimaale tagasi.

Märtsi-aprilli paiku korraldati järgmine sõjakäik, seekord Sakala põhjaosas
asunud Leole linnuse vastu. Linnuse piiramise kolmandal päeval õnnestus
kristlastel kindluse kaitsesein põlema süüdata ning seesolnud sakalased eesotsas
Lembituga alistusid, lasid end ristida ja andsid pantvange.

Jää sulamise järel sõitsid saarlased laevadega Koiva suudmesse, kus nad said
kätte ühe Riia poole teel olnud tsistertslaste ordu preestri ja selle kaaskonna.
Preestrit ja ta õpilast piinati sõnade "Laula! Laula! Pappi!" saatel ja lõpuks
tapeti. Mõned vangistatud liivlased viidi kaasa Saaremaale. Selle retke näol
võis tegemist olla luurekäiguga eelseisva suurema sõjalise operatsiooni tarbeks
ja kinnivõetud kristlastelt ilmselt nõutati selleks vajalikku informatsiooni.
Nimelt oli kavandamisel suur ühisaktsioon Riia alistamiseks, mida kirjanduses on
mõnikord kolme maleva manöövriks nimetatud. Omavahel sõjalisse liitu astunud
nelja maakonna eestlaste plaani järgi pidi toimuma kolm üheaegset sõjakäiku
riialaste ja nende liitlaste vastu: sakalaste ja ugalaste vägi pidi ründama
latgaleid ning läänemaalaste vägi liivlasi, et takistada nende appiminekut
Riiale, mille piiramine jäi saarlaste ülesandeks.

Varsti ilmuski Väina suudmesse Daugavgrīvasse suur saarlaste vägi, mille üks osa
asus jõge laevaliikluseks sulgema sinna kividega täidetud laevu ja muid ehitisi
uputades ning teised sõudsid Riia alla. Seal ründasid neid linnast väljatunginud
riialased, pannes saarlasi tagasi oma ülejäänud vägede juurde taanduma.
Riialaste vägi järgnes neile Daugavgrīvasse. Samal ajal saabusid merelt sinna ka
Riiga teel olnud ristisõdijate laevad. Saarlased otsustasid võitlusest loobuda
ja põgenesid oma laevadega. Ka nende liitlased ei saavutanud erilist edu:
läänemaalased piirdusid Metsepole rüüstamisega, ugalased ja sakalased piirasid
mõnda aega Autine linnust ja läksid siis tagasi oma maale, piinates enne veel
surnuks kättesaadud Trikāta üliku Talibaldi.

Talibaldi tapmisele järgnes latgalite kättemaksuretkede seeria Ugandisse. Eriti
aktiivsed olid tema pojad Rameko ja Drivinalde, kes osalesid oma vägedega neist
mitmetel ja kes lisaks tavapärasele rüüstamistegevusele hakkasid kättesaadud
ugalaste mehi tulega surnuks piinama nagu nende isaga oli käitutud. Ühel
suuremal, Jogentaganasse ulatunud sõjaretkel osalesid ka ordu ja piiskopi väed
eesotsas Võnnu Bertoldi ja piiskop Alberti venna Theoderichiga. Otsustati, et
rünnakuid ei lõpetata enne, kui ellujäänud ugalased tulevad rahu ja ristimist
paluma. Lõpuks, kui 9 erinevat rüüsteretke olevat maa "tühjaks ja mahajäetuks"
muutnud, saatsid ugalaste ülikud saadikud Riiga rahu tegema. Sõja algne ajend,
saksa kaupmeestelt röövitud vara küsimus loeti lahendatuks saadikute seletusega,
et röövijad on juba sõjas surma saanud. Lepiti kokku, et ugalased võtavad
ristiusu vastu. Sündmusi kõrvalt jälginud sakalased otsustasid oma valduste
rüüstamise vältimiseks samuti rahu teha ja ristimise vastu võtta. Maakondade
ulatuslik, ehkki mitte täielik ristimine (kuni Navesti ja Emajõeni põhjas) viidi
läbi arvatavasti suve lõpul või sügise alguses. "Teiste eestlaste metsikuse
tõttu" preestrid kohapeale elama jääda siiski veel ei söandanud.

Sama aasta suvel lahkusid Riiast koos Saksamaale pöörduvate ristisõdijate
laevadega ka Ratzeburgi piiskop Philipp ja Eestimaa piiskop Theoderich, et minna
Rooma kirikukogule. Kohe reisi algul tormi ja vastutuule kätte sattunud laevad
otsisid varju Saaremaa Uuest sadamast (portus novus), kus nad aga saarlaste
poolt sisse piirati. Pärast teistest Eestimaa maakondadest abivägede saamist
rünnati ristisõdijate kogesid ja püüti neid tuleparvedega põlema süüdata.
Ristisõdijatel õnnestus rünnak tõrjuda ja hiljem ka sadamast välja pääseda.

11.–30. novembrini Roomas koos olnud kirikukogul viibinud ja seal ka paavstiga
kohtunud Albertil ja Theoderichil õnnestus saavutada tema toetus Liivimaa
ristisõjale. Paavst andis loa Liivimaa kiriku kaitseks jätkuvalt ristisõdijaid
värvata, mis ei olnud kaugeltki iseenesestmõistetav otsus, kuna jõude oli samal
ajal väga vaja ka Lähis-Itta kavandatava ristisõja tarvis. Ristisõdijate jõule
toetudes sai Albert säilitada ka parema positsiooni rivaliteedis Mõõgavendade
orduga. Lisaks kinnitas paavst nii Alberti kui Theoderichi staatust vahetult
paavstile alluvate piiskoppidena.

Ugandi ja Sakala ristimise ning pooleaastase sõjas toimunud pausi järel oli
järgmiseks loogiliseks rünnakuobjektiks Läänemaa ja selle Riiale lähim kihelkond
Soontagana. 1215./1216. aasta vahetuse paiku kogunes Riia sakslastest,
orduvendadest, ristisõdijatest, liivlastest ja latgalitest vägi, mis liikus
mööda merejääd Soontaganasse, kus pärast külade rüüstamist asuti piirama
Soontagana linnust. Püstitatud piiramistornist heidetud odade ja lastud nooltega
õnnestus neil seesolijatele märkimisväärseid kaotusi põhjustada, lisaks tekkis
linnuse kaitsjatel puudus veest ja toidust. Sellises olukorras algasid lahingu
üheksandal päeval rahuläbirääkimised. Soontaganalased nõustusid piirajate
esitatud tingimustega ristiusk vastu võtta ja ülikute pojad pantvangideks anda
ning rahu sõlmitigi. Üheteistkümnendal päeval lubati linnusesse siseneda
preestril, kes seal olnud inimesed ristis, ja seejärel pöördus vägi tagasi.

Pärast lühikest puhkust kogunes sõjavägi uuesti, seekord saarlaste vastu
minekuks. Üle külmunud mere mindi Saaremaale, arvatavasti selle idaossa või
Muhusse, rüüstati seal külasid ja rünnati üht linnust. Selle vallutamisplaanist
üsna pea aga loobuti, Läti Henriku seletuse kohaselt pakaselise ilma tõttu, ja
pöörduti võetud saagi ja vangidega tagasi. Saarlaste vasturünnaku kartuse tõttu
kiirustades üle mere liikudes jäid seejuures mõned väe hulgast väsimusest
nõrkenuna ja külmast kangetena maha ning surid. Kuigi kroonika esituses oli
retke tulemus kristlastele positiivne, siis selle üksikasjad, sh puuduv
trafaretne kokkuvõte, et tagasi pöörduti suure saagi ja rõõmuga, osutavad pigem
väheedukale sõjakäigule. See seletaks ka asjaolu, et riialased pikka aega enam
Saaremaale ei tunginud ja prioriteediks võeti hoopis Eestimaa mandriosa
alistamine.

Alates 1215. aasta kevadest polnud eestlased käimasolevas sõjas enam aktiivsust
ja initsiatiivi üles näidanud ning Ugandi, Sakala ja Soontagana olid üksteise
järel Riia kiriku ülemvõimu alla läinud. Sellise olukorraga ei leppinud aga
eelkõige saarlased ja Riia mõjuala laienemisest häiritud Vene vürstid.
Saarlased, ilmselt koos teiste eestlastega, kavandasid uut, eelmise aasta omaga
sarnast otserünnakut Riiale, mille eduvõimaluste tõstmiseks tehti sõjalise liidu
loomise ettepanek Polotski vürstile Vladimirile. Vladimir, kes oli Riia piiskop
Albertile kaotanud varem tema võimupiirkonda kuulunud Jersika ja Koknese
vürstiriigid ning Väina liivlaste ala, oli meelsasti nõus. Kava kohaselt pidid
eestlased (tõenäoliselt taas ugalased, sakalased ja läänemaalased) jälle ründama
latgaleid ja liivlasi ning saarlased sulgema Väina suudme Daugavgrīvas. Pearoll
linna piiramise näol pidi seekord jääma Polotski vürsti kanda, kes kutsus selle
tarbeks venelastest ja leedulastest kokku suure väe. Kui teated vandenõust Riiga
jõudsid, ostsid piiskopimehed ja orduvennad kaitseabinõuna ühe koge, mille nad
kindlustatuna ja ammuküttidega mehitatuna Daugavgrīva juurde alalisse valvesse
paigutasid.

Suurejooneliselt kavandatud ettevõtmise nurjas aga Vladimiri äkksurm, mis Läti
Henriku teatel tabas teda just sel hetkel, kui ta hakkas astuma laevale, et Riia
alla sõita. Kogunenud vägi läks laiali. Laiemas plaanis jätkus Vladimiri surmaga
Polotski nõrgenemine ja Liivimaa ristisõja sündmustesse ta enam sekkuda ei
suutnud. Sõjaretkeks valmis olnud saarlased muutsid oma plaane, sõites laevadega
Väina asemel Salatsi jõele ja rüüstates Asti järve ümbruse latgalite külasid.

Suve algul Lateraani kirikukogult naasnud Riia ja Eestimaa piiskopid sõlmisid
kokkuleppe orduga Eestimaa jagamise osas. Lepet mainiv Läti Henrik selle sisu
aga ei tutvusta põhjendusega, et see ei jäänud kehtima. On oletatud, et
Alberti-meelne kroonik on tahtnud midagi ebameeldivat varjata, nt Riia piiskopi
väljajäämist Eestimaa alade jagamisest.

Sellele võib osutada järgnev sõjakäik Harjumaale, mille eesotsas oli ordumeister
Volquin ja kus Riia piiskopi väeüksuse juhina oli kaasas Eestimaa piiskop
Theoderich. Lisaks osalesid retkel ristisõdijad, riialased, liivlased ja
latgalid. Juba ristitud Sakalast läbi minnes kutsuti sealsed ülikud enda juurde
ja võeti teejuhtidena kaasa. Harjumaal jaotati vägi erinevate kihelkondade vahel
ja asuti rüüstama. Kogunemiskohana kasutati maakonna keskel olevat Lohu (Lone)
küla. Rüüsteretke lõpuosa kristlaste jaoks enam nii edukas ei olnud, neljandal
päeval küla lähistel varitsuse välja pannud meestest mõned vangistati ja tapeti.
Saagiga tagasi minema hakanud rüüstajaid hakkas jälitama eestlaste vägi, kuid
kokkupõrge jäi ära, kuna nende jumalate liisk olevat selle vastu langenud. On
arvatud, et retk võis olla ebaõnnestunum, kui kroonikast nähtub. Järgmine kord
rünnati Harjumaad alles nelja aasta pärast.

Alates Otepää linnuse alistamisest 1210. aastal ja seal osalise ristimise
läbiviimisest Novgorodi ja Pihkva vägede poolt pidasid Vene vürstid Ugandit enda
poliitilisse mõjusfääri kuuluvaks piirkonnaks. Seepärast tekitas ugalaste
alistumine Riia kirikule ja sealt ristimise vastuvõtmine nende naabriks olnud
Pihkva vürstiriigis suurt pahameelt. Ugalastelt nõuti maksu tasumist, ähvardades
vastasel korral sõjaga. Oma uutelt isandatelt, piiskop Albertilt ja ordult nõu
küsima läinud ugalased said kinnituse, et neid toetatakse ja et neil pole
venelaste ees mingeid kohustusi. Vürst Vladimir, kes varem oli olnud Liivimaa
sakslaste liitlane, ilmus nüüd sõjaväega Ugandisse ja hõivas Otepää linnuse,
saates sealt oma mehi maakonda rüüstama.

Riiga viis sündmustest teate üks Ugandis paljaksröövitud saksa kaupmees.
Valmistudes eesootavaks sõjaks venelastega sõlmisid Riia piiskop, Eestimaa
piiskop ja ordu omavahel lepingu seni Eestimaal ristitud alade tulude jagamise
kohta (varasem sarnane lepe oli arvatavasti käinud territooriumi jaotamise
kohta) – igaüks neist pidi saama ühe kolmandiku. Pärast pihkvalaste lahkumist
saadeti Ugandisse oma väesalk, kes kõigi sealsete kihelkondade eestlaste abil
ehitasid Otepää linnuse tugevamaks ja jäid sinna koos kohalikega elama.

Peagi läksid venelaste esindajad Tālava latgalite juurde traditsioonilist maksu
koguma ja panid selle käigus põlema ka Beverini linnuse. Seda sõja
ettevalmistamisena näinud Võnnu ordumeister Bertold lasi maksukogujad kinni
võtta. Kui kohale ilmusid Novgorodi saadikud, lasi Bertold vangid siiski vabaks
ja saatis nad "auga" Venemaale.

Sõja puhkemist see ometi ära ei hoidnud. 1217. aasta 6. jaanuaril,
kolmekuningapäeval, läks kättemaksu ihkavate ugalaste vägi koos orduvendade ja
piiskopimeestega "Venemaale Novgorodi poole", tabades püha pidanud rahvast
ootamatult ning saades hulgaliselt vange ja saaki. Tõenäoliselt liiguti üle
Lämmijärve ja sealt edasi mööda külmunud jõgesid Novgorodi poole suunduvat
taliteed. Novgorodi ja Pihkva kroonikate järgi toimus sel aastal leedulaste
sõjaretk Šeloni viiendikku. On usutav, et tegu on samade sündmuste kirjeldusega,
kus ugalasi on lihtsalt ekslikult leedulastena esitatud.

Pärast kolmekuningapäeva, arvatavasti veel jaanuaris organiseeriti hoolimata
Vene vürstide vasturetke ohust uus sõjakäik Eestimaale. Liivimaal kogunenud
riialaste, liivlaste ja latgalite sõjavägi liikus Sakalasse, kus nendega
liitusid ugalased ja nendega koos olnud sakslased. Sakala vanemad võeti
teejuhtidena kaasa ja suunduti edasi Järvasse ning "rabati seda maad suure
nuhtlusega". Pärast kuuepäevast rüüstamist, mille käigus jõuti välja ka
Virumaale, saabusid kristlaste väe laagripaika Kareda külas järvalaste vanemad
ja palusid neil oma piiridest lahkuda. Kui vanemad olid lubanud ristiusu vastu
võtta ja maksu maksta ning andsid poegi pantvangideks ja lasid mõned inimesed
juba kohe ristida, siis pöörduski sõjavägi koos röövitud saagiga tagasi.

Paastuajal (8. veebruar – 26. märts) kogusid novgorodlased ja pihkvalased suure
väe, millega liitusid saarlased, harjulased ja ka juba ristitud sakalased.
Üheskoos asuti piirama Otepää linnuses olevaid sakslasi ja ugalasi. Linnuse
kaitsjatele ei toonud leevendust ka Riiat saabunud abivägi, mis pärast
kokkupõrget piirajatega kaotusi kandes linnusesse taandus. Piiramise 17. päeval
alustati rahuläbirääkimisi, mille tulemusel ordu ja piiskopi väed koos liivlaste
ja latgalitega kohustusid linnuse maha jätma ja Liivimaale pöörduma. Nende
lüüasaamine Ugandis pani kahtluse alla ka teised Eestimaal saavutatud sõjalised
edusammud.

Piiskop Alberti ettepanek kinnitada Otepääl sõlmitud rahulepet Novgorodiga
pikemaks ajaks lükati tagasi. Ka sakalased taganesid varem piiskopiga sõlmitud
lepetest ja kavatsesid sõda jätkata. Novgorodi läinud eestlaste saadikute palve
peale lubas seal vahepeal uueks vürstiks saanud Svjatoslav Mstislavitš koos
Pihkva vürsti Vladimiri ja teiste vürstidega väe koguda ning Eestimaale minna.
Samal ajal kogunes Sakala vanema Lembitu eestvõttel Navesti äärde suur
sakalaste, ridalaste, harjulaste, järvalaste, revalaste ja virulaste vägi.
Ennetamaks Vene vürstide väe ühinemist nendega kutsuti Liivimaal kiiresti
sakslastest, liivlastest ja latgalitest kokku oma sõjavägi, mis liikus
Sakalasse. Viljandist põhja pool kaks vaenuväge kohtusid ja ründasid teineteist.
Ägeda võitluse järel, mille käigus langesid nii Lembitu kui liivlaste juht
Kaupo, ajas kristlaste vägi eestlased lõpuks põgenema. Pärast Sakala vanematega
uuesti rahu sõlmimist, selle kinnituseks pantvangide võtmist ja ümbruskonna
rüüstamist pöördusid lahingu võitjad tagasi Liivimaale. Novgorodi väed aga
Eestimaale ei jõudnudki, ilmselt liidulubaduse andnud uue vürsti nõrga
riigisisese autoriteedi tõttu. Eestlaste liitlasväe rasket lüüasaamist
Madisepäeva lahingus on paljud ajaloolased pidanud pöördepunktiks, mille järel
eestlaste sõjalise vastupanu tahe ja võime tunduvalt nõrgenesid, või isegi sõja
sisuliseks lõpuks.

1217. aasta alguses oli koos ristisõdijatega Riiga saabunud Lauenburgi krahv
Albert, Taani kuninga Valdemar II õepoeg ja vasall. Hoolimata püsivast
konfliktist Novgorodi vürstiga hakati nüüd tema eestvedamisel kavandama
sõjakäiku Taani kuninga huvipiirkonda, Saaremaale. 1217/1218. aasta pehmel
talvel tugevat merejääd aga ei tekkinud ja lõpuks otsustati suunduda hoopis
Saaremaa naabermaakonda Läänemaale. Teele asunud riialaste, liivlaste ja
latgalite vägi kohtas Salatsi juures saarlasi, kes nende eest Läänemaale
põgenesid. Saarlasi jälitades jõudis ka kristlaste vägi sinna ja hakkas maakonda
rüüstama. Pärast seda jäädi mõneks päevaks laagrisse ja sel ajal tulid nende
juurde Läänemaa kihelkondade vanemad, kellega riialased sõlmisid rahu
tingimusel, et nad võtavad vastu ristiusu ja hakkavad maksu tasuma. Kui
vanematelt oli lepingu kinnituseks pantvangid saadud, pöördus sõjavägi tagasi.
Sakslaste sõjalisest edust ajendatuna läksid sel ajal Riiga järvalased, kes
taaskinnitasid juba varem sõlmitud, aga Madisepäeva lahinguga rikutud
rahulepingut ja andsid uusi pantvange.

Vastuseks Läänemaa-sõjakäigule tegid saarlased rüüsteretke Metsepolesse ja
Lēdurgasse. Lēdurga preestri Godfridi initsiatiivil koguti neile vastu
astumiseks kiiresti vägi kohalikest liivlastest, ülik Vesikele alluvatest
liivlastest ja mõnedest Turaida piiskopilinnusest tulnud sakslastest. Sõjasalk
tungis saarlaste väele kallale ja ajas nad pärast pikka lahingut põgenema.
Võitluse käigus langes kroonika järgi umbes sada saarlast, lisaks saadi neid
mererannal taga ajades kätte 400 hobust.

Vaatamata hiljutistele võitudele jõuti Riias järeldusele, et sõja edukaks
jätkamiseks vajatakse lisajõude. Riia piiskop Albert, Eestimaa piiskop
Theoderich ja samal aastal Zemgale piiskopiks pühitsetud Lippe Bernhard läksid
koos Lauenburgi krahv Albertiga 1218. aasta juunis toimunud Taani riigipäevale,
kus nad rääkisid kuningas Valdemar II-le "venelaste ja eestlaste suurest sõjast
liivimaalaste vastu" ja palusid abi. Kuningas lubaski järgmisel aastal oma
sõjaväega Eestimaale minna. Vastutasuks tunnustasid piiskopid Valdemari
ülemvõimu Eestimaa ja võib-olla ka Liivimaa üle. Sõlmitud kokkulepe jäi esialgu
salajaseks.

Pärast 15. augustit organiseeriti Riias sõjakäik revalaste ja harjulaste vastu.
Kui vägi oli Viljandi lähedale jõudnud, vangistasid nende Sakala vanemaid
teejuhtideks kutsuma läinud luurajad küladest eest leitud venelaste ja saarlaste
saadikud, kes Vene vürstide ülesandel Eestimaal sõjaväge kogusid. Novgorodi uus
vürst Vsevolod Mstislavitš ja Pihkva vürst Vladimir oma suure väega (Läti
Henriku järgi 16 000 meest) pidid juba järgmisel päeval Sakalasse jõudma, kus
kavatseti liituda eestlastega, et üheskoos Liivimaale tungida. Liivimaalased
loobusid selle peale oma esialgsetest plaanidest ja hakkasid Puide teed mööda
Ugandi poole liikuma. Venelased olid samal ajal ületanud Väikese Emajõe. Nende
peaväest ette jõudnud eelsalgad sattusid sakslaste, liivlaste ja latgalite
rünnaku alla ning taganesid üle väikese jõe (arvatavasti Õhne või selle lisajõgi
Rulli), kus kogu venelaste vägi ühte koondus. Liivimaalased tahtsid oma jõud
teisele kaldale vastu seada, kuid suur osa neist, peamiselt liivlased ja
latgalid, põgenes vastaste suurt hulka nähes ja nende nooltesaju alla jäädes.
Paigalejäänud suutsid siiski kõik venelaste katsed üle jõe tungida tagasi lüüa,
kuni need öö saabumisel üritamisest loobusid. Läti Henriku kohaselt oli
kokkupõrkes langenud 50 venelaste ja 2 liivimaalaste hulgast. Viimased aga enam
lahingulist kontakti ei otsinud ja taandusid Riiga.

Kolme päeva pärast liikus Novgorodi ja Pihkva vürstide vägi Liivimaale ning
rüüstas Ümeral ja Idumeas. Lõpuks piirati sisse võndlaste linnus, mida kaitsesid
ka ordu ammukütid. Võnnu piiramise ajaks jõudsid kohale ka lisaväed Eestimaalt,
harjulased koos "mõningate teistega". Kui ühe päeva kestnud rünnakud linnuse
vastu edu ei toonud, pakuti orduvendadele rahu, millest need aga keeldusid. Kuna
samal ajal kogusid riialased uut väge venelastele vastu astumiseks ja vürstid
otsustasid lahkuda, minnes Trikāta ja Ugandi kaudu tagasi Venemaale, kus
vahepeal leedulaste vägi rüüstamas oli käinud. Lahkusid ka harjulased.
Saarlased, kes algul pidid samuti Vene vürstide väega liituma, sõitsid selle
asemel laevadega Väinale, võtsid seal jõesaartelt vange, tapsid ühe munga ja
röövisid kariloomi. Pärast suhteliselt edutut sõjakäiku tulid Liivimaale
pihkvalaste saadikud ettepanekuga rahu teha, kuid seda ei võetud vastu.

Tõenäoliselt 1219. jaanuari paiku toimus Liivimaa vanemas riimkroonikas
kirjeldatud leedulaste sõjakäik Eestimaale. Kuna Läti Henrik seda ei maini, siis
osa ajaloolasi paigutab selle hoopis aega pärast 1227. aastat. Leedulaste
erakordselt hulljulgeks nimetatud retk kulges läbi Zemgale ja Kuramaa ning üle
Kura kurgu Saaremaale. Üksteise järel rüüstati Saaremaa, Muhu, Läänemaa,
Järvamaa, Nurmekund ja Sakala. Tagasiteel ründas neid aga orduvendade, liivlaste
ja latgalite salk. Pikast retkest kurnatud leedulased said lahingus lüüa, osa
neist tapeti, teised põgenesid oma röövsaaki maha jättes.

1219. aasta veebruaris otsustati Riias korraldada sõjakäik Revalasse. Algatajaks
oli arvatavasti ordu, kes soovis piiskop Alberti äraolekut kasutades Liivimaal
juhtivasse rolli astuda. Orduvendadest, riialastest, ristisõdijatest,
liivlastest ja latgalitest koosnev vägi läks külmas vastutuules mööda merejääd
Soontaganasse, võttis sealt teejuhid ja liikus edasi Revalasse. Peaväest ette
jõudnud Vesike liivlaste salk süütas esimese leitud küla soojasaamiseks põlema,
mis aga hoiatas teisi revalasi vaenuväe tulekust ja võimaldas neil
pelgupaikadesse põgeneda. Liivimaalased rüüstasid Revala idaosa, arvatavasti
Vomentaga kihelkonna, ja asusid siis mööda merd saagi ja vangidega tagasi
minema. Saarlaste või teiste eestlaste kallaletungi kartes liiguti
ettevaatlikult ja Liivimaale jõudmine võttis aega kümme päeva.

Vastavalt aasta varem sõlmitud kokkuleppele Riia, Eestimaa ja Zemgale
piiskoppidega liitus 1219. aastal eestlaste ja venelaste vastu peetava sõjaga
Taani kuningas Valdemar II. Varasuvel maabus tema ja ta vasalli Rügeni
slaavlaste vürsti Vitslav I sõjavägi praeguse Tallinna kohal, hõivas Lindanise
linnuse ning purustas neid rünnanud revalaste ja harjulaste väe. Taani poolel
oli oluliseks kaotuseks kuningaga liitunud Eestimaa piiskopi Theoderichi
langemine.

Pärast Lindanise kohale uue linnuse rajamist kuningas koos osaga väest lahkus
(hiljemalt septembris), jättes maha garnisoni ja temaga koos Revalasse saabunud
kolm Taani piiskoppi. Kuninga asehalduriks Tallinnas sai Andreas Sunesen.
Kohalejäänutel sõda revalastega jätkus, kuni aasta lõpuks suudeti kogu maakond
oma võimu alla saada ja ristida. Vaatamata võitluse ja ristimise kulgu
detailsemalt käsitlevate allikate puudumisele on seda püüdnud rekonstrueerida
ajaloolane Paul Johansen. Tema hüpoteesi kohaselt ristiti kõigepealt
laevastikule kättesaadavamad Tallinna-lähedased mereäärsed külad ja pöörduti
siis Revala läänepoolsemasse (oletatavalt sõjaliselt nõrgimasse) Vomentaga
kihelkonda. Kahe ülejäänud, Ocrielae ja Rebala kihelkonna allutamine võis olla
raskem ning selle käigus tuli pidada mitmeid lahinguid, eriti linnuste pärast.
Läti Henriku kinnitusel osalesid võitluses revalaste poolel ka järvalased ja
Johanseni arvates ka harjulased. Rahvasuus levinud jutu Raasiku lähistel kunagi
toimunud "mungalahingust" seostas Johansen just selle ajaperioodiga, oletades,
et tegemist võis olla otsustava lahinguga, mille järel Taani kogu Revala oma
kontrolli alla sai.

Lindanise lahingus surma saanud Eestimaa piiskop Theoderichile järglase
määramise küsimus tekitas konflikti äsjaste liitlaste Taani kuninga ja Riia
piiskopi vahel – kumbki tahtis, et ametisse saaks just tema poolt nimetatud
kandidaat, vastavalt kas Valdemari kaplan Wescelin või piiskopi vend Hermann,
kes oli sel ajal abtiks ühes Bremeni-lähedases kloostris. Kuningas saavutas, et
1220. aasta 19. märtsil kinnitas paavst Wescelini Revala piiskopiks. Kuna
Valdemar kontrollis mereteid, oldi sunnitud saatma teade, et piiskop Albert on
Hermanni Eestimaa piiskopiks nimetanud, Saksamaale salaja mööda aeglasemat
maismaateed. Hermanni pühitses Eestimaa piiskopiks oma mõju kasvatada sooviv
Magdeburgi peapiiskop. Saksa-Rooma keiser Friedrich II oli samal aastal
Magdeburgi peapiiskopkonnale kinkinud selle osalusel Liivimaa paganatelt
vallutatavad alad. Hermanni jõudmine oma piiskopkonda aga viibis, kuna Taani
kuningas takistas tema Saksamaalt lahkumist.

1219. aasta kevadel oli piiskop Albert Riiga saabunud koos Saksi hertsogi
Albrechtiga (Albertiga), kes samuti pretendeeris mingisugusele ülimusõigusele
Liivimaa suhtes, mille sisu pole aga täpselt teada. Hertsogi kaasamine Alberti
poolt oli arvatavasti mõeldud vastukaaluna Taani mõju kasvule.

Pärast veebruarikuist retke Revalasse pöördus ordu ja Riia piiskopi huvi mõneks
ajaks Eestimaa suunalt ära. Piiskop Albert koos Saksi hertsog Albrechtiga olid
hõivatud Mežotne semgalite küsimusega, kes olid avaldanud soovi saada
riialastelt kaitset leedulaste rünnakute vastu, nõustudes end vastutasuks
ristida laskma. Ordu püüdis samal ajal igati võita hertsogi kui uue olulise
tegelase tähelepanu ja soosingut.

Latgalid korraldasid kättemaksuks eelmise aasta Vene vürstide väe Liivimaale
tungimisele rüüsteretki Pihkva aladele. Pihkva venelased vastasid sellele
sügisel omapoolse rüüsteretkega. Seepeale kutsus ordu komtuur Võnnus, Rudolf,
kokku suurema sõjaväe latgalitest ja orduvendadest, et rüüstajatele vastu
astuda. Lõpuks otsustati siiski, et juba lahkuvate pihkvalaste jälitamine pole
mõttekas ja otsustati suunduda hoopis Järvamaale. Läbi Sakala minnes võeti kaasa
ka sakalasi ja asuti siis järvalaste maid rüüstama, süüdistades neid osalemises
sõjas taanlaste vastu. Rudolfiga kohtuma tulnud kohalikud vanemad teatasid, et
nad on juba ammu riialastega rahu sõlminud ja palusid oma maalt lahkumist. Rahu
uuendati, järvalased lubasid kristlase kohustustest edaspidi paremini kinni
pidada ja Rudolf võttis neilt pantvange. Järvalased olevat avaldanud soovi peagi
koos orduvendadega ühine sõjaretk Virumaale korraldada, et ka sealsed alad
ristida.

Võnnu orduvendade eestvõttel tehtigi peagi retk Virumaale, kuhu kaasati ka
piiskopimehi, ristisõdijaid, latgaleid ja liivlasi. Eestimaale jõudes võeti
sõjaväkke ka sakalasi ja ugalasi ning järvalastelt saadi teejuhid. Peaväele
järgnesid hiljem ka järvalaste jala- ja ratsameeste salgad. Virumaale jõudes
jaotati sõjavägi väiksemateks osadeks, mis suundusid erinevaid kihelkondi
laastama: sakslased läksid rüüstama Tõrma piirkonda, liivlased ja latgalid
Avispeale, sakalased idapoolseimasse Rebala kihelkonda, järvalased oma
naaberkihelkonda ning ugalased Pudivirusse, mida Läti Henrik nende
naaberkihelkonnaks nimetatab. Viiepäevase rüüstamise järel tulid sõjaväe juhi
Rudolfi juurde Virumaa kihelkondade vanemad sooviga rahu sõlmida, nõustudes
vastutasuks enda ristimisega. Vanemate seast on kroonika nimeliselt välja toonud
Tabelinuse, kes olevat juba varem Ojamaal ristitud olnud, ja Kyriawane, kes
ainsana kohe kohapeal ristiti. Ristimistseremoonia ajal külale lähenenud
sakalased põhjustasid seal ajutise segaduse, kuna sakslased arvasid algul, et
paganate vägi on neid ründamas. Pärast kokkulepete kinnitamist ja kõigi Virumaa
viie kihelkonna pantvangide üleandmist sõjaväed lahkusid. Sakslastele järgnesid
Riiasse kihelkondade vanemad, kes seal ristiti ja kellega rahu kinnitati.

1219./1220. aasta talvel keskenduti Riias semgalitega tekkinud probleemide
lahendamisele. Varasem omavaheline koostöö oli asendunud vastsseisuga.
Veebruaris piirati Mežotne linnust ja semgalid alistati. Kaks nädalat pärast
seda suunduti Saksi hertsog Albrechti, ordumeister Volquini ja Riia piiskopi
venna Theoderichi juhtimisel sõjakäigule Harjumaale, viimasesse Riia ja Taani
ülemvõimust täiesti sõltumatusse Eestimaa maakonda (peale Saaremaa).
Sakslastest, liivlastest ja latgalitest koosnev vägi liikus kõigepealt Sakalasse
Navesti äärde, kus kutsuti juurde ka sakalaste, ugalaste ja järvalaste sõjajõud
ning teejuhid. Osa väest liikus otse Harjumaale, teised pöörasid aga Järvamaale,
kuna avastasid, et seda maakonda oli just tabanud saarlaste rüüsteretk. Kareda
(Carethen) küla juures toimunud kokkupõrkes said saarlased lüüa.

Lahingus võidukad kristlased liitusid ülejäänud väega ja koos asuti Harjumaad
laastama. Sakslased ja latgalid määrasid oma kogunemiskohaks Lohu küla,
sakalased tegutsesid Revala piiri ääres, rüüstates vanemate käsust üle astudes
ka revalasi. Liivlased piirasid sisse harjulaste peidupaigaks olnud koopad
(arvatavasti Kuimetsa Iida urked) ja lämmatasid suitsuga seal varjul olnud
inimesi. Läti Henriku teatel oli seal tapetuid kuni tuhat, ellujäänud viidi
vangi ja koobastest saadi rikkalik röövsaak. Varsti tulid Varbola saadikud rahu
ja sõjaväe lahkumist paluma. Volquini nõudel andsid varbolased neile pantvange
ja lubasid ristiusu vastu võtta.

Seejärel kohtusid sakslased Revala taanlastega, kellega tekkisid kohe aga
lahkarvamused. Taani saadikud teatasid, et Eestimaa on piiskoppide poolt Taani
kuningale üle antud ja nõudsid Harjumaalt saadud pantvange endale. Volquin
vastas omalt poolt, et ei tea sellisest kokkuleppest midagi ja tema arusaama
järgi on kogu Eestimaa peale Revala ja Saaremaa riialaste võimu all. Siiski
nõustus ta pantvangidest loobuma, et need oma isadele tagastada, ja vägi pöördus
tagasi. Hertsog Albrecht lahkus pärast seda sõjakäiku Liivimaalt.

Lisaks ordu juhile Volquinile ei tahtnud Eestimaa alasid loovutada ka piiskop
Albert, vaatamata sellele, et ta oli varem ise seda kuningale lubanud. Kuigi
kogu Eestimaa mandriosa oli 1220. aasta kevadeks ühe või teise poole võimu all
(vähemalt formaalselt) ja kohalikud enam sõjalist vastupanu ei osutanud, siis
tõsisemat omavahelist konflikti välditi. Kuna võimu kinnitamise aktiks loeti
inimeste ristimist, mida seniajani küllaltki väheulatuslikult tehtud oli, võttis
Riia ja Taani vaheline konflikt võiduristimise ilme, kus kummagi poole preestrid
hakkasid kiirustades ristima võimalikult palju vaidlusaluste territooriumide
rahvast.

Piiskop Albert saatis ristimisretkele kõigepealt preestrid Alabrandi ja
Ludovici, kes töötasid Sakalas, Järvamaal "ja teistes maakondades" ning
pöördusid siis tagasi. Järgmisena läkitas ta Eestimaale Petrus Kaikewalde ja
Läti Henriku. Nad läbisid juba varem ristitud Ugandi ja alustasid ristimist
Emajõe põhjakaldalt. Edasi jätkati tööd Vaigas, kus suurem ristimine ja
kristliku õpetuse jagamine toimus Riole linnuses (oletatavalt Ripuka Punamäel).
Pudivirus ristiti kõigi sealse 14 küla rahvas koos nende vanema Tabelinusega.
Kui kroonika teated vastavad tõele, siis ristiti Tabelinus juba kolmandat korda.
Hiljem poosid taanlased ta riialastelt ristimise vastu võtmise ja poja
mõõgavendadele pantvangiks andmise eest üles.

"Taanlaste ähvardamise tõttu" ülejäänud virulased preestreid vastu ei võtnud ja
lasid end hiljem hoopis Taani preestritel ristida. Petrus ja Henrik ristisid
seejärel mõned külad Järvamaal, kuid seal tegutses juba ka taanlaste preester.
Talle teatati, et see maakond on riialaste ja ristisõdijate vaevaga Riiale
võidetud. Koos mindi Tallinnasse, kus korrati sama seisukohta Lundi
peapiiskopile Andreas Sunesenile. Peapiiskop väljendas aga Taani arusaama
olukorrast – kogu Eestimaa, sõltumata sellest, kas riialaste poolt alistatud või
mitte, on Riia piiskoppide poolt kuningas Valdemarile antud. Andreas saatis sama
sõnumi saadikutega Riiga, nõudes sealt "Eestimaa nurkadesse" preestrite saatmise
lõpetamist. Piiskop Albert omakorda kirjutas talle vastuse, milles taas rõhutas,
et riialased jõudsid Eestimaale esimesena ja on selle ristiusule allutamiseks
palju vaeva näinud ja sõdu pidanud.

Tallinna külastanud Valdemar ärritus Riia piiskopi leppest taganemise peale ja
kutsus ta koos orduvendadega enda ette aru andma. Albert kutset vastu ei võtnud
ja sõitis probleemi lahendamiseks paavsti jutule. Nii ilmusid kuninga juurde
vaid orduvennad Võnnu Rudolfiga eesotsas, kellele Valdemar lubas anda Sakala ja
Ugandi koos nende juurde kuuluvate väikemaakondadega (Soopoolitse, Vaiga,
Nurmekund, Mõhu, Alempois), jättes Riia ja Eestimaa piiskopi maade jagamisest
välja. Ühelt poolt võis tegu olla kuninga katsega lõhestada riialaste leeri ja
võimendada Alberti ja ordu vastuolusid, teisalt võiski Valdemari ja Alberiti
vahelise tüli oma huvides ära kasutamine ordu soov olla. Kui Riias kuninga
pakkumisest teada saadi, kutsus Zemgale piiskop Bernhard omakorda orduvennad
nõupidamisele, kus lepiti kokku vana maade jaotamise põhimõtte (2/3
piiskoppidele ja 1/3 ordule) juurde tagasipöördumises.

Samal ajal ristisid taanlased Harju- ja Virumaa. Harjulasi õhutati seejärel
ründama Järvamaad, et sealset rahvast mõjutada Riia poolelt Taani poolele üle
minema. Harjulaste rüüsteretkede mõjul võttiski enamus järvalasi taanlaste
ristimise vastu. Harjumaa liideti Revala piiskopkonnaga, Viru- ja Järvamaast
moodustati uus piiskopkond, mille juhiks sai piiskop Ostrad. Paul Johanseni
hüpoteesi kohaselt kavatseti piiskopkonna peakirik rajada Tõrma külla.
Põhja-Eesti vallutamise järel anti alad Rooma paavsti poolt valitsemiseks Taani
kuningale, mitte Taani kuningriigile. Vallutatud maalt saadud tulud laekusid
isiklikult Taani kuningale, mitte Taani riigile.[viide?]

Rootsi huvi idapoolsete alade vastu oli olnud pikaajaline, kuid seni oldi
keskendutud Soome kristianiseerimisele. Nüüd maabus kuningas Johan I laevastik
1220. aasta kevadel või suvel Läänemaal ja hõivas Lihula linnuse, Eestimaa
lääneosa ühe tähtsama poliitilise keskuse. Maakonnas alustati ristimist ja
kirikute rajamist. Tegemist võis olla Taani kuningaga kooskõlastatud ja tema
nõusolekul toimud aktsiooniga, olles mõeldud vastukaaluks Riia taotlustele.
Riialased piirdusid rootslaste teavitamisega, et see on juba nende poolt
alistatud maa. Jõulisemalt reageerisid saarlased, kelle jaoks oli Läänemaa
lähima naabrina otseselt nende huvi- ja mõjupiirkonda kuuluv ala. Augustis
piirasid nad sisse ja süütasid põlema Lihula linnuse ning purustasid sealt välja
tunginud Rootsi väe. Läti Henriku sõnul langes peaaegu 500 rootslast ja vaid
vähesed jõudsid Tallinnasse pageda. Pärast seda kaotust Rootsi enam Eestimaa
jagamises kaasa lüüa ei proovinud.

Lübeckisse jõudnud piiskop Albert avastas, et linna ja sadamat kontrolliv
Valdemar oli keelanud Riiga suunduvatele ristisõdijatele laevade andmise. Ta
läks tüliküsimuses paavst Honorius III jutule, kuid sinna saabusid ja oma
seisukoha esitasid ka Taani saadikud ning paavst kaldus toetama just nende
nõudmisi. Nüüd pöördus Albert keiser Friedrich II poole ning palus abi
venelaste, paganate ja Taani kuningaga võitlemiseks, kuid keiser oli hõivatud
Palestiina ristisõja ettevalmistamisega ja soovitas piiskopil venelaste ja
taanlastega rahu sõlmida. Toetuseta jäänud Albert pidas kujunenud olukorras
paratamatuks Taani ülemvõimu tunnustamist. Koos Eestimaa piiskopi Hermanniga
mindi Valdemari juurde ja anti Eesti- ja Liivimaa tema alla, seades tingimuseks
siiski selle, et ka piiskopi prelaadid ja vasallid kokkuleppele oma nõusoleku
annavad.

Alberti preestrid Läti Henrik ja Theoderich jätkasid samal ajal ristimistööd
Eestimaal. Seitse päeva tegutseti Nurmekundes, sealt liiguti Järvamaale
Loppegunde kihelkonda, kus teiste seas peatuti ka Reinvere külas, mille juht
teatas, et nad on juba taanlaste poolt ristitud ja ei lase ennast uuesti
ristida. Seejärel ristisid preestrid nädal aega nii Virumaal kui Mõhus ning enne
Liivimaale tagasipöördumist käidi läbi ka Jogentagana seni ristimata piirkonnad.
Henrik käis hiljem veel ühel ristimiskäigul Ugandi kaugemates piirkondades
(Valgatabalves). Samal ajal asusid Ugandisse püsivalt elama orduvennad koos oma
preestri Hartwiciga, kes samuti mõned ristimata ugalased eest leidis. Samal ajal
või hiljemalt järgmisel aastal võtsid orduvennad aset ka Sakala linnustes.
Preester Theoderich läks peagi uuesti Järva- ja Virumaale, kus taanlased ta aga
paljaks röövisid ja tagasi saatsid. Ka Läänemaale läkitati Riiast preester, kes
kohalike eestlaste poolt sõbralikult vastu võeti. Läänemaalased lubasid Riia
kirikut teenida ja tasusid talle maksu, kuid jällegi tulid sinna Taani
esindajad, kes preestrilt kõik ära võtsid ja mehe tagasi Liivimaale saatsid.

1221. aastal pärast lihavõtteid tegid võidukast Lihula lahingust innustust
saanud saarlased teoks oma varasema plaani Tallinnas kanda kinnitanud Taani
jõude rünnata. Koos appi tulnud revalaste, harjulaste ja virulastega piirati
kaks nädalat Toompea linnust, ent nähes merelt lähenemas kogesid, mida peeti
Taani sõjaväeks, saarlased taandusid. Karistusaktsioonina poosod taanlased
saarlasi toetanud mandrieestlaste vanemad üles ja tõstsid ülejäänute maksu
mitmekordseks.

Kui piiskop Albert 1221. aasta kevadel Riiga jõudis ja teada andis, et lisaks
Eestimaale on nüüd ka Liivimaa Taani kuningale üle antud, tekitas see riialaste
seas suurt pahameelt. Ähvardati pigem maalt lahkuda kui kuningat teenida.
Kuuldused Riias valitsevast meeleolust jõudsid Lundi peapiiskopi Andreas
Sunesenini, kes oli just Tallinnas üle elanud saarlaste piiramise. Ta jõudis
järeldusele, et Taanil võib veel riialaste abi tarvis minna ja otsustas nende
soovidele osaliselt vastu tulla. Ta kutsus enda juurde piiskop Alberti ja
ordumeister Volquini ning lubas neile taastada Liivimaa vabaduse, et edaspidi
üheskoos paganate ja venelaste vastu võidelda. Lisaks andis ta Ugandis ja
Sakalas ilmaliku võimu ordule ja vaimuliku võimu Riia piiskopile. Kõike seda
tegai Taani riigis suurt autoriteeti omav Lundi peapiiskop ilma kuningaga
konsulteerimata.

Sõlmitud lepe leevendas, kuid ei kaotanud osapoolte vastuolusid. Peagi jõudis
Liivimaale Valdemari poolt Riia foogtiks määratud Gottschalk, kes ei olnud
sündmuste arengust teadlik. Tema ametisse asumisele oli seal aga nii tugev
vastuseis, et ta ei saanud oma ülesandeid täitma hakata ja lahkus. Hiljem
vangistasid taanlased Läänemaale kaubitsema läinud Riia kaupmehe ja viisid ta
Tallinna. Piiskop Albert ja ordumeister palusid saadikute vahendusel ta
vabastamist, kuid taanlased keeldusid. Kaupmees lasti lahti alles siis, kui
riialased sõjaga ähvardama hakkasid.

1221. aastal puhkes taas pärast mõneaastast vaheaega sõda Vene vürstide ja
riialaste vahel. Venelased ütlesid üles kunagi Otepääl sõlmitud rahulepingu ja
tungisid koos leedulastega Liivimaale. Kuigi riialaste leeri omavaheliste
vastuolude tõttu astusid neile esialgu vastu vaid orduvennad ja ristisõdijad,
siis peale rüüstamise suuremat kahju vaenuvägi teha ei suutnud. Riialased,
ennekõike ordu ja nende alamad, vastasid sellele rea rüüsteretkedega Novgorodi
aladele. Talve algul korraldati suurem riialaste, liivlaste, latgalite, ugalaste
ja sakalaste ühine sõjakäik, pärast seda tegid latgalid, sakalased ja ugalased
eraldi mitu retke. Südatalvel käisid ugalased rüüstamas Narva jõe tagust ala
(arvatavasti Vadjamaad) ja sakalased Ingerimaad. Kas vasturünnakud mõjusid või
koondus Vene vürstide tähelepanu edaspidi mongolitega võitlemisele, aga sealt
suunalt oht mõneks ajaks kadus.

1222. aasta suvel üritas Taani kuningas kanda kinnitada ka Saaremaal. Taani vägi
eesotsas Valdemariga maabus saarel ja ehitas sinna kivilinnuse. Sinna sõitsid
kuningaga kohtuma riialaste ja liivlaste kõrgemad juhid eesotsas piiskop Alberti
ja Mõõgavendade ordu meistri Volquiniga, kes suutsid veenda Valdemari loobuma
oma valitsemisõigusest Liivimaa üle. Ka Ugandi ja Sakala andis ta ordu ilmaliku
ja Riia piiskopi vaimuliku võimu alla tingimusel, et need annavad talle
vajadusel sõjalist abi. Kuninga soovil jäidki mõned ordurüütlid ja piiskopi vend
Theoderic kohe taanlaste juurde linnusesse. Pärast külaliste ja kuninga saarelt
lahkumist piirasid saarlased linnusesse jäetud Taani kaitsemeeskonna sisse.
Varbolastele taanlaste kingitud kiviheitemasina eeskujul valmistati endale 17
masinat, millega hakati linnust ründama. Seesolijad alistusid peagi ja nõustusid
saarelt lahkuma, jättes maha 8 pantvangi, sh Alberti venna Theoderichi.
Vastrajatud linnus lammutati.

Mõnevõrra alternatiivse seletuse sündmustele on välja pakkunud Marika Mägi,
kelle arvates võis Taani väe saabumine toimuda kokkuleppel saarlastega, kes olid
nõus teatud tingimustel Taani ülemvõimu tunnistama. Kuninga ja riialaste
vaheliste läbirääkimiste tulemused võisid aga kujuneda saarlastele ebasoodsateks
ja nad otsustasid leppest taganeda.

Saarlased saatsid teate oma võidust üle Eestimaa ja õhutasid taanlastele vastu
hakkama. Nad väitsid, et Toompea linnust on kerge vallutada ja hakkasid õpetama
kiviheitemasinate ja muude sõjariistade ehitamist. Mässu plaane arutati eelkõige
harjulastega ja esimene aktsioon taanlaste vastu toimuski Varbolas. Sinna
kogunenud saarlased, harjulased ja läänemaalased tapsid mõned linnuses olnud
taanlased ning saatsid sõna Virumaale, et seal samuti tehtaks. Virulased ja
järvalased liitusid vastuhakuga, kuid otsustasid oma preestrid elusalt Tallinna
saata.

Viljandi sakalaste initsiatiivil puhkes ülestõus ka lõunapoolsetes maakondades.
29. jaanuaril 1223. aastal ründasid Viljandi linnuses koos sakslastega elavad
sakalased ootamatult linnuseõuel olnud orduvendi, nende sulaseid ja kaupmehi
ning surmasid nad. Kirik, kus ülejäänud sakslased parajasti jumalateenistusel
olid, piirati sisse. Pakkudes relvastamata seesolijatele rahu, julgustati neid
välja tulema. Kui aga esimesena välja astunud Viljandi foogt Mauritius kohe
tapeti, siis ülejäänud keeldusid kirikust lahkumast ja valmistusid end kaitsma.
Lõpuks, kui sakalased jälle rahu lubasid, soostusid sakslased ükshaaval kirikust
lahkuma. Kõik nad vangistati ja nende vara rööviti.

Osa Viljandi sakalasi läks edasi Leole linnusesse, kus kästi samamoodi toimida.
Tee peal tapsid nad "oma preestri koos teistega". Leolest suunduti Järvamaale,
kus võeti kinni sealne foogt Hebbe koos teiste taanlastega ja viidi nad
Viljandisse. Seal olevat taanlaste sisikond lõhki rebitud, veel elusa Hebbi süda
välja kistud, tulel küpsetatud ja üheskoos ära söödud, et kristlaste vastu
tugevaks saada. Südame, mida peeti tähtsaimaks organiks, söömine oli arvatavasti
rituaalne toiming, millega usuti saavat võim vaenlase üle. Samal päeval
läkitasid viljandlased teate toimunust Otepääle ja Tartusse, viies neile
sakslaste verest korpas mõõku ja neilt röövitud vara, kutsudes ugalasi üles oma
eeskuju järgima. Kuigi ugalased olid juba üsna pikalt riialaste liitlased olnud,
ühinesid nemadki ülestõusuga, tappes või vangistades orduvennad, nende sulased
ja kaupmehed. Surmati ka foogt Johannes.

Ordule mõjus Sakala ja Ugandi ülestõus laastavalt. On hinnatud, et tapeti
kolmandik kõigist rüütelvendadest, sh neis maakondades ametis olnud
juhtivkoosseis. Kaotati suurem osa oma senistest valdustest ja nende endi poolt
kindlustatud linnused. Olukord oli keeruline ka taanlastele, kes samuti kaotasid
suurema osa oma Eestimaa valdustest. Revala on ainus suurem maakond, kus
ülestõusu ei mainita, kuid see pruugi tähendada, et revalased täielikult
sündmustest kõrvale jäid. Toompea linnuse näol jäi Taani peamine tugipunkt
Eestimaal siiski püsima.

Eduka ülestõusu järel ütlesid varem kristluse vastu võtnud eestlased usust
lahti, kasutades selleks erinevaid sümboolseid toiminguid. Võeti tagasi ristiusu
tõttu lahutatud naised, kaevati üles kirikute juurde maetud surnud ja põletati
need endise kombe kohaselt, ristimise hävitamiseks pesti ennast ning oma maju ja
linnuseid.

Sakalased ja vahepeal Novgorodi ja Pihkvaga sõjajalal olnud ugalased, mõistes,
et oma jõududest riialastele vastu seismiseks ei piisa, sõlmisid nüüd
venelastega rahu ja kutsusid neid appi. Vene vürstide saadetud abiväed paigutati
linnustesse ning neile jagati kingitusi ja sakslastelt võetud vara. Linnuseid
ehitati tugevamaks ja õpiti orduvendadelt saagiks saadud ambude kasutamist.
Eesti ajaloo raamatusarja 2. köite autorite hinnangul tähendas see, et ugalased
ja sakalased tunnistasid Novgorodi ja Pihkva ülemvõimu enda üle.

Sakalased läkitasid saadikud Riiga teatama, et nad soovivad küll rahu sõlmida,
aga ristiusku enam vastu võtta ei kavatse. Seda rahupakkumist vastu ei võetud.
Lisaks tegid sakalased ettepaneku vangide vahetamiseks ja sellega jäädi nõusse.
Riialaste käes pantvangiks olnud Sakala ülikute pojad vahetati vangi võetud
orduvendade ja kaupmeeste vastu üks-ühele põhimõttel.

Veebruaris või märtsis tegid saarlased koos läänemaalaste, varbolaste,
järvalaste ja virulaste teoks oma varasema plaani ja proovisid alistada
taanlaste käes olevat Toompea linnust. Pika piiramise tõttu raskesse seisu
sattunud taanlased otsustasid ise vastaseid rünnata ja neil läkski korda
eestlased põgenema lüüa.

Samal ajal algas sõjategevus ka lõuna pool. Rameko ja Warigerbe juhitud latgalid
käisid Ugandis rüüstamas, neile järgnes peagi ka teine latgalite rüüsteretk.
Neid jälitades tulid ugalased omakorda sõjakäiguga latgalite aladele. Sellele
järgnes orduvendade väiksem retk Ugandisse. Nõrgenenud ordus mõisteti, et
üksinda on tekkinud situatsioonis raske midagi saavutada, ja pöörduti toetuse
saamiseks piiskopi leeri poole. Sealt nõuti aga varem kehtinud vallutatud alade
jaotamise põhimõtte – 1/3 maadest ordule, 1/3 Riia piiskopile ja 1/3 Eestimaa
piiskopile – taastunnustamist. Ordu leppis selle tingimusega ja piiskopimehed
liitusid sõjaga ülestõusnud eestlaste vastu.

Oletatavalt märtsis saigi teoks piiskopi vasallide ja orduvendade ühisretk
Sakalasse. Kaasa kutsuti ka liivlasi ja latgaleid. Viljandi juurde jõudes
tungisid neile kallale linnusest väljunud sakalased, kellega mõnda aega võideldi
ja siis taanduti, asudes ümbruskonda rüüstama. Lemmit Mark on seda mõneti
ebamäärast kroonikakohta tõlgendanud eestlaste suure võiduga lõppenud lahinguna,
Sulev Vahtre hinnangul sakalased selget ülekaalu ei saavutanud, kuna vastastel
võimaldati pärast lahingut vabalt edasi liikuda ja külasid rüüstata. Osa
kristlaste väest liikus Leole linnuse alla ja ründas seda kolm päeva, teine osa
käis samal ajal Nurmekundes rüüstamas. Linnust vallutamata pöörduti seejärel
Liivimaale tagasi.

1223. aasta kevadel saabus pärast mitmeaastast Saksamaal viibimist Riiaga tagasi
Zemgale piiskop Lippe Bernhard koos arvukate ristisõdijatega. Sellega tugevnes
piiskoppide leeri sõjaline jõud võrreldes orduga tunduvalt. Bernhardist sai
Saksamaale jäänud piiskop Alberti asetäitja.

Samal ajal korraldasid sakalased ja ugalased koos Kesk-Eesti väikemaakondade
eestlaste ja oma Vene abijõududega rüüsteretke Tālava, Metsepole ja Turaida
aladele. Sõjakäigult naasvat väge asusid jälitama orduvennad, piiskopimehed,
äsja Riiga jõudnud ristisõdijad, liivlased ja latgalid. Vaenupooled kohtusid
Ümera jõe ääres, kui eestlased olid parajasti üle silla teisele kaldale minemas.
Puhkenud lahingus sai eestlaste vägi lüüa ja ellujäänud põgenesid rüüsteretkelt
saadud röövsaaki maha jättes. See sõjakäik jäi ülestõusnud eestlaste viimaseks
sõjaliseks aktsiooniks väljaspool Eestimaad ja ühtlasi ka viimaseks suuremaks
välilahinguks.

Pärast võitu Ümeral otsustati Riias teha uus katse kaotsiläinud alade
tagasivallutamiseks. Sihtmärgiks valiti Viljandi, ülestõusu peamine keskus.
Lippe Bernhardi kokku kutsutud suur piiskopi vasallidest, orduvendadest,
ristisõdijatest, kaupmeestest, liivlastest ja latgalitest koosnev kristlaste
vägi suundus Sakalasse ja asus 1. augustil piirama Viljandi linnust, mille
kaitsjad pärast kahenädalast piiramist alla andsid. Riialased lubasid sakalastel
oma vara maha jättes tervelt linnusest lahkuda, kui need olid lubanud edaspidi
kristlase kohustustest kinni pidada, venelastest abivägi poodi aga teiste
Eestimaal olevate venelaste hirmutamiseks ja võib-olla ka eestlaste ja venelaste
vahel lõhe tekitamiseks üles. Võidukas vägi liikus Viljandist kohe edasi Leole
linnuse alla. Seal alistusid sakalased Viljandi saatuse kordumist kartes
kiiresti, nõustudes samuti loobuma kogu linnuses olnud varast. Sellega luges
kroonik sakalaste "nurjatu hõimu" taasalistatuks ja vägi pöördus tagasi.

Enne riialaste sõjakäiku olid sakalased aga jõudnud omale appi kutsuda Vene
vürste. Nii jõudiski peagi Eestimaale suur Vladimiri-Suzdali, Novgorodi ja
Pihkva sõjavägi Jaroslav Vsevoloditši, Vladimiri-Suzdali vürsti venna,
juhtimisel. Jaroslav paigutas oma mehi Tartu ja Otepää linnustesse ja hakkas
koos ugalastega Liivimaale liikuma. Puides tulid neile aga vastu saarlased, kes
veensid Vene väe juhti Riia asemel Tallinna ründama, öeldes, et Riias on hetkel
palju ristisõdijaid ja liivimaalastega on kergem toime tulla, kui taanlased on
võidetud. Tõenäoliselt olid saarlased kursis, et Schwerini krahv Heinrich oli
sama aasta mais Taani kuninga Valdemari vangistanud ja Taani positsioonid
sellega nõrgenenud. Jaroslav jäi plaaniga nõusse ja võttis suuna Tallinna poole.
Saades Sakalasse jõudes teada linnuste langemisest, Viljandi venelaste
ülespoomisest ja sakalaste alistumisest riialastele, vürst vihastas ja elas oma
pahameele seda maakonda rüüstates välja. Tallinnasse Toompea linnuse alla jõudes
oli venelaste ja ugalastega liitunud ka järvalasi, varbolasi, virulasi ja
saarlasi. Pikk linnuse piiramine aga edu ei toonud ja Jaroslavi väed pöördusid
pärast Revala rüüstamist Venemaale tagasi.

Järgnevalt tegid ordu väed sõjakäigu järvalaste vastu, süüdistades neid
sõdimises taanlaste vastu. Maakonna rüüstamise järel tulid orduvendadega kohtuma
Järva vanemad, kes lubasid olla truud "sakslastele ja kõigile kristlastele".
Varem Taani all olnud ala kuuluvuse küsimus jäi täpsemalt otsustamata.

1223. aasta lõpu poole tugevdas Novgorod oma sõjajõude Ugandis eesmärgiga luua
seal endale alluv vürstiriik. Tartusse saadeti endine Koknese vürst Vjatško koos
200-mehelise kaaskonnaga ja lubati talle anda võim kõigi maade üle, mida ta
suudab endale alistada. Sisuliselt tähendas see Novgorodi halduriks saamist
Ugandis. Läti Henriku sõnul võtsid sakslaste vastu tuge ootavad tartlased
Vjatško rõõmuga vastu. Vjatško asus aktiivselt oma võimuala laiendama, nõudes
ümberkaudsetest maakondadest maksu ja rüüstates vastuhakkajaid Vaigas, Virumaal,
Järvamaal ja Sakalas.

Pärast jõulupühi organiseeriti Riias uus sõjakäik Eestimaale. Algne plaan Tartut
rünnata asendati Harjumaale tungimisega, mida Läti Henrik põhjendab vajadusega
hädas olevaid taanlasi aidata. Kroonika kohaselt rünnati Harjumaal Lohu linnust,
mis kahenädalase piiramise järel alla andis. Riialased võtsid linnuses olnud
vara endale, aga inimestel lasti vabalt minna, kuna nad tunnistati Taani
alamateks. Henriku kroonika järgi alistasid nad Harjumaal veel kolm väiksemat
linnust, kuid neid pole osatud identifitseerida. Valter Lang on selle kirjelduse
täpsuse kahtluse alla seadnud, oletades, et retkel mitteolnud kroonik on Lohu
linnuse segi ajanud Keava linnusega ja kolme väiksema linnuse piiramist ei
toimunud, kuna märke piiramisest on leitud Keava linnamäelt, mitte aga Lohu
linnamäelt, ja nende lähikonnas puudusid väiksemad linnused. Tagasiteel
Liivimaale rüüstati Järvat, mille peale nii järvalased kui ka virulased
nõustusid end Riia võimu alla andma. Hiljem tungisid Järva- ja Virumaale Taani
väed ja allutasid need taas endale.

Viimaseks takistuseks ülestõusu lõplikuks mahasurumiseks oli jäänud Vjatško.
Mitmed Ugandis käinud latgalite ja liivlaste sõjasalgad ega viis päeva Tartut
piiranud orduväed edu ei saavutanud. 1224. aasta aprillis jõudis pärast
kaheaastast äraolekut Liivimaale piiskop Albert koos suure hulga
ristisõdijatega. Tartu ründamiseks valmistudes sõlmiti juulis uus Eestimaa
jaotamise kokkulepe, mille järgi Albert pidi saama Läänemaa, piiskop Hermann
Ugandi ja ordu Sakala. Vjatškod püüti veel veenda tartlastest lahku lööma, kuid
ta keeldus. Vene vürstid olid lubanud Vjatškod riialaste rünnaku puhul aidata,
samuti oli tema teenistusse asunud eestlasi teistest maakondadest. Riia piiskopi
ja ordu vägi alustas Tartu ründamist 15. augustil. Kuna pikk piiramine linnuse
kaitsjaid alistuma ei pannud, vallutati see lõpuks tormijooksuga, mille käigus
peaaegu kõik seesolijad tapeti.

Tartu lahingu tulemusel oli kogu Eestimaa mandriosa taas riialaste ja Taani
võimu all. Novgorod ja Pihkva tegid riialastega rahu, Ugandi koos poolega
Vaigast läks piiskop Hermannile, kes lasi Otepääle linnuse ehitada ja läänistas
Ugandi maid oma vasallidele. Ordule määratud Sakala aladega liideti nüüd ka
Nurmekund, Mõhu ja teine pool Vaigast. Erinevalt ülestõusu eelsest ajast
kohalikke eestlasi enam Ugandi ja Sakala linnustesse ei võetud ja neid kohustati
kümnist maksma. Teised maakonnad alistusid arvatavasti kergematel tingimustel.
Riiga saabunud läänemaalased tunnistasid Riia piiskopi võimu ja maksid vahepeal
tasumata jäänud kahe aasta maksu. Samuti end riialaste võimu alla anda soovinud
varbolaste staatus jäeti aga lahtiseks, kuna nad kuulusid Taani võimualasse.
Piiskopi ja ordu oluline võit avaldas muljet laiemalt ja pani erinevaid jõude
riialastega sõbralikke suhteid looma. Nendega sõlmisid rahuleppe nii leedulased,
semgalid, kuralased kui saarlased. Seejuures lasid saarlased vabaks 1222.
pantvangi võetud Riia piiskopi venna Theoderichi.

Eestimaa põhjaosa jagamine tekitas endiselt eriarvamusi riialaste ja Taani
vahel. Piiskop Alberti kutsel läkitas paavst Honorius III Liivimaale konflikti
lahendama oma legaadi Modena Wilhelmi, kes jõudis kohale 1225. aasta kevadel.
Vastristitud aladel ringreisi tegev legaat kohtus Viljandis läänemaalaste
esindajatega, kes palusid kaitset taanlaste ja saarlaste rünnakute vastu. Lepiti
kokku Läänemaa minekus otsese paavsti võimu alla. Sügisel hõivasid piiskop
Hermanni saksa vasallid Otepäält Virumaa linnused, lüües Taani jõud sealt välja.
Läti Henriku järgi tehti seda virulaste vanemate kutsel. Kirikliku karistusega
ähvardava Wilhelmi nõudel andsid sakslased Virumaa linnused legaadi meestele üle
ja ka taanlased tunnustasid seda ametlikult paavsti valdusena. Ühtlasi kinnitas
Taani Wilhelmi tahtel Lääne-, Harju- ja Järvamaa kuuluvust paavstile, mis jättis
Taanile endale vaid Revala. Hilisematel, 1226. aasta alguses peetud
läbirääkimistel Wilhelm taanlaste tugeva vastuseisu tõttu pretensioonist
Harjumaale loobus. Paavsti võimu alla võetud maade halduriks määras Wilhelm oma
kaplani magister Johannese ja lahkus ise Liivimaalt. Samal ajal viidi lõpule
Eestimaa mandriosa ristimine, kui Läänemaal ristiti Soontaganas, Maianpatas ja
Paehalles.

Wilhelmi loodud nn vaheriigi püsimine sattus aga kohe ohtu. Piiskop Hermanni
vasall Johannes Dolenist vallutas ühe Virumaa linnuse. Magister Johannes asus
tema poolele ja aitas tal võidelda taanlaste ja "saarlaste märatsemise vastu".
Taanlased omakorda rüüstasid Läänemaal, kus magistri sõjajõud neist 50 tapsid ja
50 Maianpata linnuses sisse piirasid. Pärast kolmepäevast piiramist lubati neil
siiski lahkuda.

1226. aasta lõpus sõlmisid riialased taanlastega rahu, kuna nad soovisid
keskenduda Saaremaa ründamisele. Nimelt oli legaat Wilhelm Liivimaalt lahkudes
teada saanud saarlaste rüüsteretkest Rootsi, mis ajendas teda nende vastu
sõjakäiku organiseerima. Ojamaalased ja taanlased Wilhelmi üleskutsele ei
reageerinud, sõjaks ette valmistuma hakkasid vaid saksa kaupmehed. Ka Riias
leidis sõjakäigu idee positiivset vastukaja, kuna see oli võimalus ennetada
Taanit, kel samuti nähti Saaremaa allutamise ambitsioon olevat.

Vägi, kuhu kuulusid Riia sakslased ning neile alluvad liivlased, latgalid ja
eestlased, kogunes 1227. aasta alguses ja liikus üle külmunud mere Saaremaale.
28. jaanuaril jõuti Muhu linnuse alla ja asuti seda ründama. Piiramise kuuendal
päeval linnus vallutati, seesolnud inimesed tapeti või võeti vangi ja nende vara
rööviti. Linnus ise põletati maha. Muhu lahingut on peetud eestlaste muistse
vabadusvõitluse viimaseks lahinguks.

Edasi liikus kristlaste vägi Valjala linnuse alla, kus asuti taas piiramist ette
valmistama. Liivlased, latgalid ja eestlased koos mõnede sakslastega saadeti
ümbruskonda rüüstama, ülejäänud sakslased seadsid valmis ründamiseks vajalikke
sõjariistu. Valjalased tegid selle peale rahuettepaneku ja nõustusid end ristida
laskma ning ülikute poegi pantvangideks andma. Raskelt kulgenud Muhu vallutamise
kogemusega sakslased otsustasid ettepanekuga nõustuda. Valjalased ristiti ja
preestrid saadeti ka teistesse Saaremaa linnustesse. Saarlastelt nõuti välja ka
rootslastest vangid. Sellega oli viimane välisvõimust sõltumatu Eestimaa maakond
alistatud.

1223. aastal võttis Schwerini krahv Taani kuninga Valdemar II vangi ning
kasutades ära Taani kuninga nõrkust, hõivasid sakslased 1225. aastal kuninga
vasallidelt Virumaa ja Järvamaa. Samal aastal oli Lübecki linn tülis tülis
Taaniga ja pöördus kirja teel abipalvega saarlaste poole. “Kirja kasutamine
iseloomustab saarlaste diplomaatilise suhtlemise taset. Saarlastel pidi olema
mingi võimukeskus, millega välisriik sai suhelda. Ja see keskus pidi olema
üleeuroopalisel kultuuritasemel, suhtlemisvõimeline: tundma kirja ja
rahvusvahelise suhtlemise keeli,” (ajaloolane Enn Tarvel)

Taani kuninga vasallide ja sakslaste vahelise järgmise konflikti ärahoidmiseks
moodustas paavsti Eestimaale saadetud legaat Modena Wilhelm Viru- ja Järvamaast
talle alluva haldusüksuse. Modena Wilhelm lahkus ise Eestimaalt 1226. aastal
Rooma, jättes enda asemikuks asevalitseja Magister Johannese.

1227. aastal sai Valdemar II sõjas Põhja-Saksamaa vürstiriikidega Bornhövedi
lahingus lüüa ja kohe alustasid pealetungi Taani kuninga aladele ka sakslaste
Mõõgavendade ordu väed, vallutades lõplikult kogu Põhja-Eesti, vallutades ka
Tallinna linnuse seal asunud Taani kuninga vasallidelt ning muutes linnuse oma
tugipunktiks.

Aastal 1227 alistas Mõõgavendade ordu viimase eestlaste tugipunkti – Muhu
linnuse, tappes kõik seesolijad, nii naised, mehed kui ka lapsed. Saarlaste
linnused alistusid ja võtsid ristimise surmaähvardusel vastu, sest vallutajate
suure ülekaalu ja linnuste ülerahvastatuse tõttu polnud võimalik vastu panna.

1227. aastat loetakse muistse vabadusevõitluse sümboolseks lõpuks, kuigi sõda
Rooma-katoliku kiriku esindajate (piiskoppide ja orduvägede) ja eestlaste vahel
jätkus periooditi veel aastakümneid.

Pärast ordu kaotust Saule lahingus (Päikeselahing) 1236. aastal toimus Eesti
piires veel üks suurem ülestõus, kuid seegi ebaõnnestus.

Ristisõdijad tegid koostööd ka Vene vürstiriikidega. Pihkva vürst Vladimir
Mstislavitš andis oma tütre piiskop Alberti vennale, Theoderichile naiseks ja
ühiste jõududega tehti eestlaste vastu mitu sõjakäiku.

Ehkki Läänemere-äärsete riikide vallutamine toimus Rooma paavsti õnnistusel ja
heakskiidul, puudusid paavstivõimul oma sõjalised jõud uude maade vallutamiseks
ning ülesande täitmiseks kaasas ta katoliku kiriku mõjule alluvate ilmalike
riikide ja ka vaimulike sõjaliste organisatsioonide teeneid.

Pärast eestlaste vastupanu murdmist kujunes välja Vana-Liivimaal sümbioos
ilmalike (Liivi ordu ja Taani kuningale kuulunud Eestimaa hertsogkond) ja
otseste Rooma paavstile alluvate vaimulike (Tartu, Saare-Lääne ja Riia
piiskopkonnad) riigivalitsusvormide vahel. Kuigi enne vallutuste alustamist oli
kokku lepitud vallutatavate maa-alade jaotus, ei järgitud seda siiski reaalselt
ja võimalusel vallutati nõrgematelt naabritelt valdusi kohaliku tähtsusega
konfliktide raames.

1230. aastal saabus Eestisse paavsti Gregorius IX viitse-legaat Alna Balduin,
kes saavutas paavstile allunud Põhja-Eesti maade (Virumaa ja Järvamaa)
tagastamise, kuid pärast lahkumist hõivasid sakslased maakonnad uuesti ning
1232. aastal, kui Balduin Alnast saabus Eestisse juba kui Paavsti legaat,
saavutas ta uute läbirääkimiste tulemusena maakondade ja kolmandiku Tallinna
kindluse paavsti võimu alla andmise. Seejärel määras paavst Balduini
Põhja-Eesti, Zemgale ja Kuramaa piiskopiks. Paavstile allusid veel ka Tartu
piiskopkond, Saare-Lääne piiskopkond ja Riia piiskopkond.

1233. aastal tungisid paavsti legaadiga järjekordselt tülli läinud orduväed
kallale legaadi valdustes olevatele Rooma paavsti vasallidele (arvatavalt Taani
valitsemisajast paikseks jäänud Taani päritolu vasallid) ning vallutasid nende
valdused ja võtsid tagasi ka ajutiselt Rooma paavstile kuulunud Tallinna
kindluse osa, hukates seal olnud paavsti sõjasalga liikmed.

1233. aastal lõpul alustas Taani kuningas Valdemar II mereblokaadi Hansa Liidu
pealinna Lübecki sadamale. Mõõgavendade ordu sai oma põhilise toetuse
Põhja-Saksa linnadest (Lübeck, Vestfaal, Reinimaa, Hansa Liit) nii ristisõdijate
kui ka sõjavarustusena. Blokaad lõpetati alles pärast Liivi ordu poolset
abipalvet Rooma paavstile, Gregorius IX suutis lõpetada blokaadi alles siis, kui
ähvardas Taani kuninga Valdemar II kirikuvande alla panna.

Jätkates oma maavalduste suurendamist ja soovides ühendada Põhja-Eestis ja
Preisimaal asuvad ordu maavaldused, asuti sõjategevusse semgalite ja žemaitide
vastu, kuid ordu väed purustati Saule lahingus 1236. aastal. 1237. aastal
kinnitas paavst liitumistingimused koos salatingimustega (Põhja-Eesti
tagastamine Taanile), Mõõgavendade ordu liitus Saksa orduga ja edaspidi kasutati
nime Liivi ordu.

Rooma paavsti vahendusel saavutatud kokkuleppe Taani alade tagastamise kohta
realiseerimiseks saatis paavst Eestimaale jällegi legaadi Modena Wilhelmi, kes
pidas 1237/1238. aasta talvel läbirääkimisi maade tagastamise üle, mis
reaalsuses seisnes ordu Põhja-Eesti orduvasallide elatusallikatest ilmajätmisest
ning neile mõistliku kompensatsioonisüsteemi pakkumist, et säilitada rahu ja
vältida sõjategevust. 1238. aastaks oli ordu vallutatud maavaldustest – 5800
aakrist maast jäänud ordu valdusse ainult 1895 aakrit. Maade tagastamine venis
kuni 1238. aasta suveni, mil paavsti korraldusel kogunesid Taanis Sjællandi
saarel legaat Modena Wilhelm, Liivimaa ordumeistri Hermann Balke ja Taani
kuningas Valdemar II, kes sõlmisid Stensby lepingu 7. juunil 1238.

Stensby leping oli ka aluseks Rooma paavsti organiseeritud maa-alade
vallutamiseks (Ristisõjad Venemaal).



https://et.wikipedia.org/wiki/Eesti_sood

Eestis on 9836 sood, mille kogupindala ulatub 1 009 101 hektarini. Eesti
territooriumi pindalast moodustab see 22,3%.

Soode tekkimine ja turba ladestumine on tingitud kliimast, pinnamoest ja
pinnakattest ning hüdrogeoloogilistest tingimustest. Kuna Eestis on olnud
soodsad tingimused soode arenguks, on kujunenud välja väga suur soode
mitmekesisus.

Eesti alal sai soode areng alguse varsti pärast viimase jääaja lõppu (10 000 –
9000 a tagasi). Vanimad sood kujunesid Kagu-Eestis saarkõrgustike nõgudes. Ka
Soomaal on hinnatud mõne soo vanuseks 10 000 aastat, näiteks Valgerabas ja Öördi
rabas.

Eestis on soo tekkinud kahel viisil: järvede kinnikasvamisel või mineraalmaa
soostumisel. Esimesed sood tekkisid valdavalt mineraalmaa soostumisel.
Intensiivsem järvede kinnikasvamine algas 6500 aastat tagasi.

Turvas tekib pindmises aereeritavas osas, madalsool on turbakiht 3–10 cm ja
rabadel 40–50 cm paksune. Taimkatte primaarproduktsioonist akumuleeritakse kuni
20%, keskmiselt 10–15% ning ülejäänud osa taimkattest laguneb. Eestis eristataks
38 turbaliiki. Eesti soode turba juurdekasv rabades on üle 1 mm, madalsoos alla
0,5 mm aastas. Juurdekasv on suurim jahedal ja niiskel perioodil. Seega kulub
meetrise turbakihi tekkeks umbes tuhat aastat. Eesti rabades on turbakihi paksus
enamasti 5–7 m. Kõige tüsedama turbalasundiga raba on Võrumaal Haanja
looduspargis Vällamäe soo, kus lasund ulatub 17 m.

Eestis on soid levinud üle kogu territooriumi, kõige enam Alutagusel, Peipsi
ääres, Võrtsjärve nõos, Soomaal, Vahe-Eesti põhjaosas ja Lääne-Eesti madaliku
sisemaalises osas. Suurimad sood on Puhatu (468 km²), Epu-Kakerdi (417 km²),
Lihula-Lavassaare (383 km²) ja Sangla (342 km²).

2010. aasta märgalade inventuuri andmete põhjal on tegelik soode osakaal Eestis
ainult 5,5% Eesti pindalast ehk 240 000 hektarit. Üldlevinud on andmed, et Eesti
territooriumi pindalast moodustab soode osakaal 22,3% ehk see ulatub 1 009 101
hektarini. Siia on sisse arvestatud kõik turbaga seotud alad, ükskõik kui paks
on turbalasund ja sõltumata sellest, kas seal turbaladestumine jätkub või hoopis
degradeerub.

Eesti sood on oma arenguastmetelt jagunenud madal-, siirde- ja kõrgsoodeks ehk
rabadeks, neid kolme jaotatakse omakorda allüksusteks.

Madalsood nimetatakse soode esimeseks arenguastmeks, kus on rohkem kui 30 cm
tüsedune turbakiht. Madalsoid iseloomustab toitumine mineraalainerikaste põhja-,
pinna- või tulvaveega. Sellest on tingitud mitmekesine taimestik. Eesti
madalsoode seas on U. Valk (1988) eristanud järgmisi tüübirühmi: õõtsiksood,
luhasood, allikasood, lubjarikkad pärismadalasood ja lubjavaesed pärismadalsood.

Siirdesoo on üleminek madalsoolt rabale. Siirdesoole on omane madalsoo
liigirikas taimestik ja kõrgematel mätastel raba taimestik.. Siirdesoode puhul
räägib U. Valk (1988) kahest tüübirühmast: rohu-siirdesood ja päris-siirdesood.

Raba on soode arengu viimane aste. Taimestik on rabas liigivaene ja üheaastaseid
taimi siin ei kasva, sest ladestunud turbatüsedus on nii suur, et taime juured
ei küündi toitaineterikka veeni. Seega saab raba oma põhilised toitained
sademetest. Turbakihi keskmine tüsedus Eesti rabades on 3,2 meetrit.

Rabad jagunevad Eestis keskelt tasaseks ja järskude nõlvadega läänetüübiks
(Lääne-Eestis) ning kumeraks, laugete nõlvadega idatüübiks (Ida-Eestis).
Lääne-Eesti rabades vesi liigub raba servas. Seda tüüpi rabad on keskosas
tasased, põhiliseks tunnusliigiks on raba-jänesvill. Ida-Eestis on rabades vee
äravool hea, valdavalt on seal puisrabad, levinum liik on hanevits. Peale
eelnevate sootüüpide leidub läänerannikul ja Lääne-Eesti saartel
luidetevahelistes nõgudes nõmmrabasid.

Raba tekkeviisi ja arenguastme järgi jaotatakse veel Eesti rabad kolme peamisse
kasvukohatüüpi: nõmmraba, siirderaba ja kõrgraba. Puude arvu ja kasvu järgi
jaotatakse rabad järgnevalt: rabamännikud, puisrabad ja lagerabad.

Raba taimestikus esinevad peamiselt, näiteks mänd, sookask, vaevakask, sookail,
sinikas, kanarbik, kukemari, jõhvikas, küüvits, hanevits, pohl, mustikas,
rabamurakas, harilik jõhvikas, väike jõhvikas, tupp-villpea, alpi jänesvill,
raba jänesvill, valge nokkhein, rabakas, mudatarn, pudeltarn, ümaralehine
huulhein, ahtalehine huulhein. Sammaltaimedest on esindatud punane-, pruun-,
lillakas-, harilik turbasammal jt, raba-karusammal, soovildik, harilik
palusammal; põdrasamblikud ja porosamblikud.

Putukaid on madal- ja siirdesoos üle 1500 liigi, kõige liigirikkam rühm on
mardikalised. Rabades on umbes 1200 liiki mardikalisi, liblikalisi ja
kahetiivalisi. Suvel on rabas hulgaliselt kärbselisi: viljakärblane,
päriskärblane, rohekärblane ja 11 liiki parme. Septembris kohtab rabas palju
sääski, näiteks karksääsk, sääriksääsk.

Ämblikest on hiidämblikud – samblarinde suurimad ämblikud on huntämblikud ja
madalsoodes taimedel ilma võrguta saaki varitsev hüpikämblik, siirdesoometsades
kangurlane, luhasoodes domineerivad krabiämblik ja sireämblik. Ristiämblik koob
puude ja põõsaste vahele püünisvõrke.

Kõikjal soodes on levinud rohukonn, sageli kohtab rabakonna. Peipsi ääres võib
kohata ka rohe-kärnkonna. Väikestes sooveekogudes esineb tähnik-vesilikku.
Nõmmrabades elutseb ka harilik kärnkonn. Kuivemates sooservades, kraavikallastel
võib kohata rohkesti arusisalikke, rästikuid ning vaskusse.

Eesti rabades võib esineda üle 80 linnuliigi, neist pooled on paiksed. Rabades
pesitseb näiteks väikekoovitaja, hallõgija, teder, varem ka rabapistrik. Siirde-
ja madalsoodes pesitsevaist lindudest võib kohata sookurge, mudatilderit,
kiivitajat ja suurkoovitajat. Laugastel on leidnud elupaiga piilpart,
sinikael-part, tuttvart ja ka kajakad. Rabametsades võib näha tutt-tihast,
metskiuru, väikepistrikut. Lagedatel sooaladel on kiivitaja, punajalg-tilder
ning mustsaba-vigle. Lindude poolt on kõige tihedam asustus juunis ja oktoobris
ning novembris, kui toimub hanede ja luikede läbiränne.

Suurimetajad tulevad soodesse aastaajati või satuvad sinna juhuslikult.
Liivastel kõrgematel rabasaartel pesitsevad mägrad ja rebased. Arenenud
põõsarindega soometsades võib kohata metskitse, põtra, metssiga, valgejänest jt.
Pisinärilistest kohtame siirde- ja madalsoos uruhiirt, kuivematel rabanõlvadel
lisandub leet- ja karihiirt. Laugaste kaldail võivad elutseda mügrid e.
vesirotid, kuivenduskraavides on ka ondatrad. Talvel võib kohata ka metsnugist,
kärpi ja nirki.

Maailma pindalast katavad turbaalad 3–5%, seovad 25–30% atmosfäärist võetavast
süsinikust, põhjustades seega kasvuhoonegaasi CO2 sisalduse kõikumise. Seega on
nende kaitse ja õige majandamine kliima soojenemise seisukohast oluline.

Eestis rajati esimene sookaitseala 1937. aastal Ratva rabasse. Eestis on kaitse
all 171 139 hektarit soid. Ramsari konventsioonis on välja valitud 12 Eesti
märgala 2008. aasta seisuga. Tähtsamad kaitstavad sood on Endla looduskaitseala,
Nigula looduskaitseala, Alam-Pedja looduskaitseala ja Soomaa rahvuspark.

Soodes pälvis esimesena tähelepanu turba võime põleda. Esimesena mainis seda
Plinius Vanem (elas aastatel 23–79) oma teoses "Naturalis historia".

Eestis võeti sood kasutusele 17. ja 18. sajandil. Juba 19. sajandi keskel oli
üles märgitud üle 300 turbaaugu, mis olid käsitsi kaevatud. Sood on leidnud
kasutamist peale kuivendamist põllu-, metsamaana ja turbakaevanduse alana.

Turvas on olulise tähtsusega energeetiline maavara. Turvast loetakse tinglikult
looduslikult taastuvaks maavaraks. Põhjaveest toitunud hästilagunenud
madalsooturvast kasutatakse peamiselt kütteturbana, vähem väetiste ja kompostide
valmistamiseks ning meditsiinis. Sademeteveest toitunud vähelagunenud kõrgsoo-
ehk rabaturvast kasutatakse põllumajanduses alusturbana, vähem aianduses ning
absorbeerivate materjalide tootmiseks.

Freesturba algmaterjaliks on vähelagunenud kõrgsooturvas, mis freesitakse
rabapinnalt lahti, kuivatatakse, vallitatakse ja kogutakse auna. Freesturvast
kasutatakse iluaedade rajamisel, aedade mullastruktuuri parandamiseks,
allapanuna loomakasvatuses ja fekaalgaaside sidujana kuivkäimlates.

Kuivturvas ja sellest valmistatud brikett on üks paremaid kütuseliike. Kütus on
vähese tuhasuse, suure kütteväärtuse ja ka keskkonnaohtlike lisandite väikese
sisalduse tõttu parim.

2010. aastal kaevandati Eestis turvast kokku 923 400 tonni, sealhulgas 524 200
tonni hästilagunenud ja 399 200 tonni vähelagunenud turvast. 2010 kaevandati
turvast 10% rohkem kui 2009. aastal. Kaevandamine toimus 63 maardlast. Aastatel
1953–2010 on kokku kaevandatud 77,5 miljonit tonni turvast.

Jääksood on kõik endised turbakaevandamisalad, samuti põllumajanduslikus
kasutuses olnud varasemad sooalad, mille majandamine on lõpetatud. Eestis on 15
000 – 18 000 ha jääksoid ja turbavälju, kus looduslik ökosüsteem on hävitatud,
taimede kasv ja turba akumulatsioon on peatunud, süsiniku sidumine on asendunud
emissiooniga. Jääksoo mõjub negatiivselt ümbruskonna veerežiimile, suurendab
põlengute riski, väheneb bioloogiline ja maastikuline mitmekesisus.



https://et.wikipedia.org/wiki/Araali_meri

Araali meri ehk Araal on umbjärv Kesk-Aasias, mis jääb Kasahstani ja Usbekistani
(Karakalpakkia) territooriumile.

Araali meri paikneb Kesk-Aasia suuremate kõrbete (Karakum, Kõzõlkum ja Üstirti
platoo) vahel ning tema valgala pindala on kokku 1,8 miljonit ruutkilomeetrit.
Valgala jaguneb järgmiste riikide vahel: Kasahstan, Usbekistan, Türkmenistan,
Tadžikistan, Afganistan ja Iraan.

Araali mere veehulk sõltub eelkõige aurumisest ja kahest suuremast
sissevoolavast jõest – Amudarjast ja Sõrdarjast. Väiksem osatähtsus on ka
põhjavee juurdevoolul.

Araali meri oli eelmise sajandi keskpaigani suuruselt neljas järv maailmas, kuid
tänaseks on ta inimtegevuse tõttu oma veemahust kaotanud üle 90%. Kuivamise
peamiseks põhjuseks on Amudarja ja Sõrdarja vete ülemäärane kasutamine põldude
niisutamiseks.

Araali meri on aegade jooksul kandnud mitmeid nimesid. Aleksander Suure ajal
kutsuti järve Amudarja endise nime (vanakreeka nimi Oxos) järgi Oxose järveks.
Esimesed kirjalikud andmed Araali mere kohta pärinevad 9.–11. sajandist, mil
veekogu kutsuti ajaloolise riigi järgi Horezmi järveks.

Sõna aral pärineb türgi keelest, mis tõlkes tähendab saart. 17. sajandil kutsuti
selle nimega ühte Amudarja deltas asuvat saart. Hiljem laienes nimi kogu deltale
ja järvele. Nimetust Araali meri kasutati esmakordselt Vene päritolu kaardil
aastal 1697. Enne seda nimetati Venemaal järve Siniseks mereks (Синее море).

Pliotseeni-eelsel perioodil oli Araali mere piirkonnas suurem veekogu, mis oli
ühenduses Kaspia merega. Järgnenud ajastikel toimus veekogude järkjärguline
eraldumine.

Araali mere geoloogiline vanus pole kuigi suur – arvestuslikult ligi 140 000
aastat. Neogeeni ajastul moodustusid tektooniliste liikumiste tulemusena suurel
Turaani madalikul kolm nõgu: Horezm, Sarygamyş ja Araal. Sellel perioodil voolas
Amudarja jõgi läbi Karakumi kõrbe Kaspia merre. Umbes 70 000 aastat tagasi
pööras jõgi põhja poole ning tungis Horezmi nõkku, kus moodustus suur järv. Aja
jooksul täitus järv setetega ning selle asemele moodustus jõeharudega tasandik.
Hilispleistotseenis (10 000 – 12 000 aastat tagasi) pöördus Amudarja läände ja
jõudis Sarygamyşi nõkku, muutes selle järveks. Ligi 4000 aastat tagasi pöördus
Amudarja põhja ja jõudis Araali nõkku, kuhu samal ajal voolas ka Sõrdarja jõgi.
Kahe Kesk-Aasia suurima jõe vete ühinemisel moodustus suur Araali järv, mis
piirnes läänes Üstirti platooga, lõunas Karakumi ja Kõzõlkumi kõrbega, idas
Betbakdala kõrbe ja Karatau mäestikuga ning põhjas Ülken Borsõki ja Araali
Karakumi kõrbega.

Viimase 10 000 – 15 000 aasta jooksul on Araali mere veetase kõikunud üle 20 m.
Veetaseme kõikumised olid kuni eelmise sajandini seotud peamiselt Amudarja jõe
kõrvalekaldumisega lääne poole, mistõttu jõgi voolas Sarygamyşi järve ja sealt
aeg-ajalt (kõrge veetaseme korral) Uzboi jõe oru kaudu ka Kaspia merre. Amudarja
kõrvalekaldumise põhjusteks olid nii looduslikud (jõe settimine ja vasaku kalda
sissevarisemine kevadiste üleujutuste ajal) kui ka inimtekkelised (ebaõnnestunud
niisutuskanalite rajamine ning tammide ja muldvallide tahtlik lõhkumine
konfliktide ajal).

Järve veetase püsis üsna stabiilne (keskmine kõrgus üle maailmamere pinna oli 53
m) 1960. aastateni. Järvevee läbipaistvus oli kuni 25 m ja keskmine soolsus
9–10‰.

Enne järve kuivamise algust ja soolsuse suurenemist oli Araali meres riimvesi.
Järv polnud kuigi sügav (keskmine sügavus 16 m) ning selle põhjas oli
rikkalikult muda ja orgaanilist ainet. Pea kogu rannikupiirkond oli kaetud rohke
taimestikuga, näiteks Sõrdarja ja Amudarja mitmekesised ja suured ökosüsteemid
olid omavahel ühendatud liigirikaste märgaladega. Araali mere ökosüsteem oli
üsna produktiivne, kuigi planktoni ja zoobentose taksonoomiline mitmekesisus
polnud kuigi suur. Araali meri oli asustatud magevee kalafaunaga, kes oli
kohastunud eluks riimvees ning käis kudemas mageveelistes jõgedes.

Lisaks kaladele elasid Araali meres järgmised pärismaised loomad: keriloomad (57
liiki), rullikulised (15), vesikirbulised (14), ripsussid (12), karpvähilised
(11), väheharjasussid (10), karbid (9), aerjalalised (7), vesilestad (7), teod
(3) ja ümarussid (1).

Põhjarannik oli kohati kõrgem, kohati tasane, rannajoon oli hästi liigendunud.
Idarannik oli liivane, üsna tasane ning paljude väikeste saarte ja lahtedega.
Lõunaranniku moodustas suures ulatuses Amudarja jõe delta. Lääneranniku kallas
on tänu Üstirti platoole kõrge (180–200 m) ja üsna vähe liigendunud.

1960. aastal oli järves ligi 1100 sellist saart, mille pindala ületas ühe
hektari. Teistest olulisemalt suuremad olid 12 saart, sh Barsakelmes, Kökaral,
Lazarev, Vozroždenije. Seoses järve kuivamisega olid 21. sajandi alguseks
peaaegu kõik saared mandriga kokku kasvanud.

Araali mere kalafauna on ajalooliselt olnud küllaltki väikese mitmekesisusega.
Sinna kuulus veidi üle 20 liigi, kellest enamus olid karplaste sugukonnast. See
on seotud järve geoloogilise ajalooga, mille jooksul on veetase ja soolsus
järves suurel määral kõikunud. Esindatud liigid olid enamasti rohkearvulised
siirdekalad, kes kudesid nii Amudarja ja Sõrdarja ülemjooksul kui ka deltades.
Näiteks šipi kudemisteekonna pikkuseks oli ligi 2600 km. Araali mere basseinis
elutses ka mitmeid endeemseid kalade alamliike.

Viimase 50 aasta jooksul on Araali mere kalafauna läbi teinud mitmeid drastilisi
muutusi. Esimene kriis saabus aastatel 1957–1960, kui planeeritud ja
mitteplaneeritud tegevuse tõttu introdutseeriti järve üle 20 kalaliigi, kellest
enamus seal ka levima hakkasid.

Sissetoodud võõrliikide hulka kuulusid näiteks Läänemerest sissetoodud räim
(1954–1959); Hiinast toodud pakslaup, jämepea ja valgeamuur (1960–1961); Aasovi
merest lest (1979–1987); Kaspia merest Liza auratus ja Liza saliens (1954–1956).

Teine kriis saabus aastatel 1971–1976, kui vee soolsus tõusis kõrgemale tasemest
12–14‰, mille tõttu hakkasid pärismaised kalaliigid järvest kaduma. Kolmas kriis
saabus aastatel 1986–1989, kui järv jagunes kaheks ja soolsus tõusis tasemeni
23–25‰. Selleks ajaks olid pärismaised kalaliigid järvest välja surnud või
jõgedesse lahkunud. 1980. aastate lõpuks elas Araali meres kaladest 7 võõrliiki,
10 zooplanktoni liiki ja 11 bentose liiki.

Tänapäeval ei ela liigsuure soolsuse tõttu Suur-Araalis ühtegi kalaliiki.
Väike-Araali ökosüsteem on hakanud pärast tammi valmimist vähehaaval taastuma
ning soolasest järvest pagenud kalad on hakanud Sõrdarjast tagasi tulema. 2007.
aastal registreeriti Väike-Araalis järgmised kalaliigid: räim, lest, Atherina
boyeri caspia, Knipowitschia caucasicus, jõemudil (Neogobius fluviatilis),
ümarmudil, Neogobius syrman, Neogobius kessleri, Pungitius platygaster,
Proterorchinus marmoratus, valgeamuur ja koha.

Järve põhjaosas valitseb mandriline paraskliima, lõunaosas aga lähistroopiline
mandriline kliima. Aastane õhutemperatuuri amplituud on 33–36 °C. Suvi saabub,
kui õhutemperatuur kerkib päeval üle 20 °C ja kestab tavaliselt 100–105 ööpäeva.
Suved on piirkonnas tavaliselt kuumad ja kuivad, maksimaalne õhutemperatuur
järve lõunaregioonis on ulatunud +39 °C-ni. Juuli keskmine õhutemperatuur on
+26...+33 °C. Talvel on põhjaranniku lähedal jaanuari keskmine õhutemperatuur
−10...–15 °C, lõunarannikul kohati kuni 0 °C. Aasta keskmine sademete hulk on
vahemikus 20–120 mm. Veetemperatuur veepinna lähedal on suvel kuni 26–30 °C. Jää
hakkab järve põhja- ja kirderanniku lähedal moodustuma novembri teises dekaadis.
Novembri lõpuks ilmuvad esimesed jääkirmed ka lõunaranniku lähedal. Jääkate on
kõige ulatuslikum veebruari keskel, kuid veebruari lõpus hakkab jää järve
lõunaosas lagunema ning see protsess on tavaliselt küllaltki intensiivne. Jääd
esineb järvel keskmiselt 4–5 kuul aastas.

Järve intensiivse kuivamise tõttu on muutunud ka seda ümbritsevate alade kliima
rohkem kontinentaalsemaks. Suhteline õhuniiskus on langenud kevadel ja suvel
keskmiselt kuni 9%. Pikenenud on nii suve- kui ka talveperiood. Kevad saabub 7
ja sügis 12–13 päeva hiljem. Vegetatsiooniperiood on lühenenud 10–12 päeva
võrra. Oluliselt on kasvanud sademeteta päevade arv.

Araali merd toitvate jõgede keskmine vooluhulk on Amudarjal 75 ja Sõrdarjal 37
km3 aastas (kahe peale kokku 112 km3/a). Sõltuvalt sademete hulgast ja
õhutemperatuurist võib aastane jõgede vooluhulk erineda 15–21%. Kuna Araali merd
toitvate jõgede vesikonnas on traditsiooniliselt vett kasutatud põldude
niisutamiseks, siis sõltub järve veetase otseselt ärakasutatavast veehulgast.

Kuni 1950. aastateni kasutati kahe suurema jõe vooluhulgast niisutamiseks 29–33
km3/a. 1950. aastatel suurendati niisutavate põldude pindalasid ja ehitati
veehoidlaid, mistõttu suurenes ärajuhitava vee hulk 35–42 km3/a. Sel perioodil
esinev suurem sademete hulk kompenseeris puudujäägi, mistõttu järvevee tase
püsis veel stabiilsena. Alates 1961. aastast algas aga järsk veerežiimi muutuste
periood. Kasutatava vee hulk tõusis 70–75 km3/a, mis ei tasakaalustanud enam
aurumist ning veetase hakkas järves pidevalt langema. Ajavahemikus 1971–1980
jõudis aastas järve vaid keskmiselt 10% jõgede vooluhulgast ning mõnel kuivemal
aastal ei jõudnud järve mööda jõgesid üldse vett. 1970.–1980. aastatel ulatus
vee puudujääk aastas keskmiselt üle 30 km3, mistõttu langes veetase sel
perioodil eriti kiires tempos. Sõrdarja vesi praktiliselt ei jõudnud järveni
aastatel 1974–1986, Amudarja vesi aga aastatel 1982–1983, 1985–1986 ja 1989.

Alates 1960. aastatest on Araali mere pindala seoses veemahu kahanemisega
pidevalt ja kiires tempos vähenenud. Järve pindala on tänapäeval üle viie korra
väiksem, kui möödunud sajandi keskel.

20. sajandi esimesel poolel jõudis mööda jõgesid Araali merre 25,5 miljonit
tonni soolasid, ning järvevesi oli kaltsiumkarbonaadiga üle küllastunud. Enamus
sellest sadestus jõe ja järvevee segunemisel madalikes, lahtedes ja
filtreerivates järvedes põhja-, ida- ja lõunaranniku läheduses (lääneranniku
kallas on järsk ja piirneb platooga). Sellel perioodil oli järvevee soolsus
9,6–10,3‰.

Seoses jõgede veerežiimi drastilise muutumisega on muutunud ka jõgede vee
kvaliteet. Kuna jõgedes on kasvanud pinnasevee (niisutuspõldusid läbinud vesi)
osakaal, siis on suurenenud oluliselt soolade sisaldus ja vee saastatus.
Kuivematel aastatel on Amudarja vee soolasisaldus 0,8–1,0 ja Sõrdarjal 1,5–2,0
g/l. Mõnel aastal on täheldatud ka suuremaid näitajaid. Seetõttu on soolade
juurdevool merre vähenenud vaid 18%, samal ajal on aga vee juurdevool kahanenud
üle 46%. Samuti on märkimisväärselt muutunud soolade koostis. Seoses
karbonaatide osakaalu vähenemisega on kaks korda kahanenud soolade settimine
jõe- ja järvevee segunemise piirkonnas.

Pärast järve kahanemise algust on vee soolsus järjepidevalt tõusnud. Järve
jagunemise järel Suur- ja Väike-Araaliks oli 1989. aastal soolsus 28–30‰.
Järjest kahaneva Suur-Araali lääneosas ulatub soolsus tänapäeval kohati kuni
200‰ (g/l), samas on Väike-Araalis pärast Kökaral tammi valmimist (2005) soolsus
vähenenud ja ulatub nüüdisajal keskmiselt 13‰.

Seoses veemahu pideva kahanemisega jagunes Araali meri aastatel 1985–1986 kaheks
– Suur-Araaliks ja Väike-Araaliks, mis ei ole omavahel ühenduses. Järvevee tase
oli selleks ajaks langenud alates 1960. aastast ligi 12 meetrit.

Väike-Araal asub Kasahstani territooriumil. Sinna suubub Sõrdarja, mille pindala
enam ei vähene 2005. aastal valminud tammi tõttu. Pärast tammi valmimist paranes
Väike-Araali olukord märgatavalt. Kui vahetult enne tammi ehitamist suutis
Väike-Araalis vee suure soolsuse tõttu elada veel vaid üks kalaliik (lest), siis
2008. aastal registreeriti neid juba 15.

Suur-Araal moodustab Araali merest põhiosa, mille jagab kaheks Vozroždenije saar
(pool)saar. Suur-Araali lõunaossa suubub teine Araali merd toitnud jõgi –
Amudarja. 2008. aastaks oli Suur-Araali idaosa praktiliselt ära kuivanud.
Sügavamat lääneosa lähiajal ärakuivamine veel ei ähvarda.

1917. aastal toimunud Oktoobrirevolutsiooni järel saavutasid bolševikud võimu
Araali mere piirkonnas ning 1918. aastal kirjutas V. I. Lenin alla dekreedile,
mille järgi pidi eraldatama 50 miljonit rubla niisutuskanalite rajamiseks
Turkestani. Eesmärgiks oli kasvatada riisi, meloneid, teravilja ja eelkõige
puuvilla. Puuvill, mida selles piirkonnas nimetati valgeks kullaks, pidi saama
tähtsaks eksportartikliks. See plaan viidigi ellu ning Usbekistan on tänini üks
maailma suuremaid puuvillaeksportijaid.

Niisutuskanaleid hakati laialdaselt rajama 1930. aastatel. Paljud neist ehitati
halvasti, nii et nad lasid vett läbi või lasksid veel ära aurata. Veekadu
kanalitest oli suurem kui 50%. Praegugi on kõigest 12% Usbekistani
niisutuskanalite kogupikkusest veekindel.

1960. aastaks oli suurem osa Araali merre suubuvate jõgede veest juhitud järvest
mööda. 1960. aastatel hakkas järv kokku kuivama. Ajavahemikus 1961–1970 langes
veetase keskmiselt 20 cm aastas. 1970. aastatel oli veetaseme languse kiirus
juba 50–60 cm aastas ja 1980. aastatel 80–90 cm aastas. Hoolimata sellest
suurendati niisutusvee hulka: Amudarjast ja Sõrdarjast võetava vee maht
kahekordistus ajavahemikus 1960–1980.

Järve kadumist nägid Nõukogude teadlased ette juba 1960. aastatel. 1974 avaldas
NSVL Teaduste Akadeemia teenistusalaseks kasutamiseks brošüüri, milles väga
täpselt prognoositi saabuvaid tagajärgi. Selles öeldi, et vee ohjeldamatu
kulutamine puuvillapõldude niisutamiseks ei anna reaalset toodangu kasvu. Mere
pindala vähenemise tõttu muutub kliima kontinentaalsemaks ning mere alt satub
ümberkaudsetele aladele sool, mistõttu puuvill ei valmi. Looduslike tingimuste
halvenemist saab korvata ainult pestitsiidide massilise kasutamisega, mis aga
toob kaasa kohalike elanike haigestumuse tõusu, kuid saake praktiliselt ei
tõsta. Neid hoiatusi ei võetud kuulda.

Järve pindala oli 20. sajandi lõpuks vähenenud umbes 60% ja maht ligi 80%.
Veetase oli langenud 17 meetrit. Aastaks 1998 oli pindala vähenenud 28 687
ruutkilomeetrile, mis tähendas järve 8. kohta maailmas. Samal ajal oli järve
soolsus kasvanud umbes 10 promillilt 45 promillini.

Araali meri oli eelmise sajandi keskpaigani suuruselt neljas järv maailmas, kuid
tänaseks on ta inimtegevuse tõttu oma veemahust kaotanud üle 90%. Järve ruumala
oli 1960. aastal 1089 km3, 2011. aastal aga hinnanguliselt vaid 90 km3. NASA
satelliidifotolt on näha, et 2011. aastaks on järv jagunenud 3–4 väiksemaks
järveks.

Kui 1960. aastal oli järve pindala 67 499 ruutkilomeetrit, siis 2011. aastal on
pindala hinnanguliselt kahanenud 12 130 ruutkilomeetrile. 2014. aasta augustis
tehtud satelliidifotod näitasid, et Suur-Araal oli täielikult ära kuivanud.

Väike-Araali püütakse säilitada. Oktoobris 2003 teatas Kasahstani valitsus
plaanist rajada betoonist tamm Araali mere kahe poole vahele, et tõsta
Väike-Araali veetaset ja vähendada selle soolsust. Tamm valmis 2005. aastal ja
on varustatud lüüsiga, mille abil saab üleliigset vett lasta Suur-Araali. Aasta
pärast tammi valmimist tõusis Väike-Araali veetase 8 meetri võrra – 38 meetrile
– ning selle pindala on suurenenud 30% võrra.

Suur-Araal on rahanappuse tõttu saatuse hooleks jäetud. Selle kuivamisel on
jäänud järele hiiglaslikud pragunenud soolatasandikud, millelt tugevad tuuled
kannavad soola, liiva ja tolmu segu kuni 500 km, teistel andmetel kuni 1500 km
kaugusele. Soola- ja tolmutormid mõjutavad kogu Araali mere ümbruskonda, kuid
kõige rohkem kannatab põhja- ja kirdetuulte tõttu Amudarja jõe delta. Piirkonnas
muutuvad talved külmemaks ja suved kuumemaks. Nende tagajärgede leevendamiseks
püütakse muuhulgas istutada endisse merepõhja saksauule.

Araali mere ja seda toitvate jõgede deltade ökosüsteemid on peaaegu hävinud.
Põhjuseks on suurelt osalt soolsuse tunduv tõus. Kõige rohkem on kannatanud
Amudarja jõe delta. Sõrdarja delta on paremini vastu pidanud, kuid kahjustused
on siiski märkimisväärsed.

Seoses Araali mere kahanemisega alanes ka ümbruskonna põhjavee tase, mis
kiirendas kõrbestumise protsessi. 1990. aastate keskel kasvasid järve
rannikupiirkonnas küllusliku roheluse (puud ja põõsad) asemel halofüütide ja
kserofüütide rühmad. Seejuures lahkusid nendelt aladelt umbes pooled
väikeimetajatest ja lindudest. Kliima muutus ligi 100 km kaugusel järve endisest
kaldajoonest. Suved muutusid kuumemaks ja talved külmemaks, vähenes suhteline
õhuniiskus ja sademete hulk.

Järve suunatakse pidevalt põldude niisutamisest ülejäänud vett, millesse satuvad
väetised, pestitsiidid ja mitmesugused muud põllumajanduses kasutatavad
kemikaalid. Samuti on kuivale jäänud Araali mere põhi saastunud. Sellist
territooriumi on kokku ligi 54 000 km2.

Elanikud kannatavad mageveepuuduse all. Põhjavett ei saa juua, sest see on
saastunud pestitsiidide ja muude kemikaalidega. Peale selle on elanikel muidki
tervist ohustavaid probleeme, sest taganenud merest on järele jäänud
hiigeltasandikud, mis on kaetud soolade (naatriumvesinikkarbonaat,
naatriumkloriid, naatriumsulfaat) ja mürgiste ainetega. Tuul kannab need mürgise
tolmuna ümberkaudsetele aladele kuni sadade kilomeetrite kaugusele.
Kosmosefotodel võib näha soolatolmu "keeli" Kasahstani, Usbekistani ja
Türkmenistani territooriumil. Soolakõrbed on moodustunud ka kunagistele
puuvillaistandustele Amudarja ja Sõrdarja alamjooksul. Araali mere äärsete alade
elanikel esineb tihti teatud vähktõve vorme (söögitoruvähk) ja kopsuhaigusi,
samuti muid haigusi (sapikivitõbi, gastriit, allergilised ja geneetilised
haigused).

Väga soolase veega (soolsus kohati kuni 200‰) Suur-Araali lääneosas on alates
2002. aastast täheldatud põhjakihtide saastumist vesiniksulfiidiga. Erineva
soolsuse ja tihedusega veekihid raskendavad ümberkihistumist. Veepealsed
kergemad ja väiksema tihedusega veekihid moodustavad justkui kaane, mistõttu
alumistesse kihtidesse pääseb väga vähe hapnikku. Sellises keskkonnas suudavad
elada vaid anaeroobsed bakterid, kes lagundavad orgaanilist materjali (loomade
ja taimede jäänused) ning eraldavad selle juures vesiniksulfiidi. Selle mürgise
gaasiga saastunud piirkond hõlmab peaaegu poole kogu Lääne-Araalist ning on
levinud alates sügavusest 10–20 meetrit. Võrdluseks võib välja tuua, et Mustas
meres algab vesiniksulfiidi kiht alates 150 m sügavusest. Samuti on Lääne-Araali
vesiniksulfiidi kontsentratsioon kohati ligi 10 korda suurem kui Mustas meres.

Vozroždenije saar valiti biorelvade katsetamiseks mitmel põhjusel. Saar oli
väike ja eraldatud, suveperioodil valitseb piirkonnas kuiv ja kuum kliima.
Maapinna temperatuurid võivad selles regioonis tõusta kuni 60 °C, mis vähendavad
oluliselt patogeensete mikroorganismide ellujäämise ja levimise tõenäosust.

Esimesed biorelvastuse katsetused tehti saarel aastatel 1936–1937.
Relvaprogrammi otsustati jätkata 1952. aastal ning 1954. aastaks valmis NSV
Liidu suurim biorelva katsetuste polügoon, kus kasutati bioloogiarelvade
komponendina baktereid, mis tekitasid järgmisi haigusi: katk, Siberi katk,
tulareemia, Q-palavik, brutselloos jt. Katsealusteks olid rotid, merisead ja
paavianid. Samuti toodi saarele hobuseid, kelle verd kasutati surmavate viiruste
paljundamisel. Loomade laibad maeti saarele.

Seoses NSV Liidu lagunemisega hakati 1991. aastal militaarpersonali evakueerima.
1995. aastal saart külastanud USA kaitseministeeriumi spetsialistid leidsid eest
demonteeritud laboratooriumi, mahajäetud sõjaväebaasi ja lõhutud taristu. 1998.
aastal avastati maapinnast veel elusaid siberi katku spoore. Seoses Araali mere
pideva kuivamisega kasvas saar 2001. aastal maismaaga kokku ning kasvas oht, et
saarele sattunud inimesed ja närilised võivad viirusega nakatuda. Seetõttu
otsustas USA 2001. aastal toetada Usbekistani valitsust 6 miljoni dollariga
mahamaetud biorelvade jäätmete neutraliseerimiseks.

Araali mere majandust võis 20. sajandil siduda eelkõige kalatööstusega. Järve
rannikupiirkonnas töötas 12 kalatehast, neist 2 tegelesid kalakonservide
tootmisega. Väljapüük järvest ulatus aastas 40 000 – 50 000 tonnini. 1960.
aastatel andis Araali järv 13% NSV Liidu siseveekogude aastasest väljapüügist.
Tähtsaimate püütavate kalaliikide hulka kuulusid: harilik pardkala, latikas,
sasaan, Chalcalburnus chalcoides, vobla (Rutilus caspicus), koha ja tõugjas, kes
moodustasid 80% kogu väljapüügist. Hinnatud, kuid samas haruldased olid veel
araali lõhe ja šipp (Acipenser nudiventris). Järve kuivamisel soolsus suurenes
ja kalad hakkasid järvest kaduma. 1980. aastate alguses langes väljapüük 14 000
tonnini ja 1984. aastal kaotas kalapüük oma tööndusliku tähenduse. Kokku kaotas
Araali mere piirkonnas töö ligi 60 000 inimest, kes olid seotud kalatööstusega.

1960. aastani oli Araali merel oluline koht veetranspordis Arali ja Mo‘ynoqi
vahel. Aastas ulatus kaubaveo maht kuni 250 000 tonnini. Veeti peamiselt
puuvilla, soola, leiba, kala, keemiatööstuse saadusi jm. Peale Arali ja Mo‘ynoqi
asus sadam veel Qozoqdaryos.

Usbekistani territooriumil on kuivanud Araali mere basseinist leitud maagaasi
maardla, mille varude suuruseks on hinnatud 65 miljonit tonni. Maardla varude
uurimistööde ja maagaasi ammutamisega (üle 3 km sügavuselt) tegeleb 2005. aastal
loodud rahvusvaheline konsortsium, kuhu kuuluvad ettevõtted Usbekistanist,
Venemaalt, Hiinast, Malaisiast ja Lõuna-Koreast.

Araali järve ranniku tragöödiale on pühendatud Dmitri Svetozarovi film "Koerad"
("Псы"; 1989). Tegevuspaigaks oli elust võetud mahajäetud linn.

Sihtasutus Mirrormundo andis 2000. aastal välja dokumentaalfilmi "Delta Blues –
in a land of cotton", kus käsitletakse Araali mere kuivamisega tekkinud
probleeme keskkonnale ja sealkandis elavatele inimestele.



https://et.wikipedia.org/wiki/Veevalaja_(m%C3%A4rk)

Õhumärk Veevalaja on seotud ühiste energiaväljadega, nii ühiste tegude kui
mõtetega. Inimene, kel Päike Veevalajas, on enamasti ratsionaalne ja
objektiivne, suudab olukordi hinnata tundeid kõrvale jättes ning kriisihetkel
väga kiiresti reageerida. Sõbrad ja mõttekaaslased võivad talle olla tähtsamad
oma perest ning sageli on ta ühiskondlikult väga aktiivne. Ta on ülikiire
mõtlemisega, seisab uuenduste eest ega väärtusta enamasti traditsioone. Sageli
peetakse Veevalajat revolutsionääri võrdkujuks. Negatiivse poole pealt on ta
pahatihti empaatiavõimetu, ei pea inimeste tundeid tähtsaks ega oska nendega
arvestada. Samuti on ta üsna jäiga mõtlemisega, pidades oma ideid ainuõigeiks .

Kuu Veevalajas viitab inimesele, kes ei saa oma tunnetega kuigi hästi kontakti,
mõistuse hääl jääb peale. Ta võib karta ka teiste inimeste tundepuhanguid. Talle
meeldivad uued ja ootamatud olukorrad. Turvatunnet pakub talle võimalus teha
asju omamoodi, teistest sõltumatult ja halli massiga kaasa ujumata. Ta õhutab ka
teisi otsima isiklikku vabadust .

Merkuur Veevalajas näitab välkkiiret mõtlemist, uuenduslikkust, orienteeritust
tavatutele lahendustele. Inimene mõtleb iseseisvalt ega lähe karjamentaliteediga
kaasa. Negatiivsel juhul kipub demonstreerima oma vaimseid võimeid ja võib
tunduda üleolev. Teised ei pruugi ta mõttekiirusele järele jõuda .

Veenus Veevalaja märgis näitab, et inimene on tolerantne ja sobib väga erinevate
inimtüüpidega. Kuna ta eelistab suhetes hoida pisut distantsi, sobib talle
näiteks internetisuhtlus. Talle sobivad ka kaugsuhted, sest vabadus ja
hingamisruum on olulised. Teda võivad huvitada ebatraditsioonilised suhted. Raha
teenitakse pigem mõistusega, see võib kiirelt tulla ja minna .

Marss Veevalajas viitab sellele, et inimene kulutab palju energiat vanast
vabanemiseks ja uue loomiseks. Energiatase on ebaühtlane, kõige rohkem on seda
siis, kui inimene saab ise oma tegevuse ja selle ajastamise üle otsustada. Palju
energiat võib kuluda mässamisele talle sobimatu vastu .

Jupiter Veevalajas näitab, et inimesele toovad edu sõltumatus ja omapärased,
ebatraditsioonilised lahendused. Inimene tunneb end õnnelikuna, kui ei pea
kellelegi alluma. Tal tuleks elus õppida hindama ka lähisuhteid .

Saturn Veevalajas viitab inimesele, kellele on tähtis kuuluda mingisse kindlasse
gruppi. Ta suudab leida ratsionaalseid lahendusi ning huvitub teadusest .
Inimesel on hea keskendumisvõime ja ta peab oluliseks erapooletut tõde ning
õiglust ja vastutustunnet inimsuhetes .

Uraan liikus viimati Veevalajas ca aastatel 1996-2002. Sel ajal sündinud
põlvkond on väga heade vaimsete võimete ja tugeva intuitsiooniga, iseseisva
mõtlemisega. Neile on tähtis inimkonna kui terviku heaolu. Negatiivsel juhul
võivad olla liiga kangekaelsed ja eirata igasugust distsipliini .

Neptuun liikus Veevalajas viimati ca aastatel 1998-2012. Sel ajastul sündinud
põlvkond on iseäranis tugeva intuitsiooniga, peab humaanseid väärtusi
ülitähtsaks ning õpib kasutama uusi energialiike . Nad mõistavad eelmisi
põlvkondi, on originaalsed, isetud ja loomingulised .

Pluuto oli Veevalajas viimati ca 1777-1799 ja uuesti liigub selles märgis ca
2024-43. Sel ajal sündinud põlvkond kaldub mässama ühiskondlike ja
ideoloogiliste tavade vastu, nad tahavad luua uue sünteesi isiklikust võimust ja
ühiskondlikust kasust. Nad on väga võimukad ja peavad elu jooksul õppima
ühiskondlikku vastutust .



https://et.wikipedia.org/wiki/T%C3%B5rva

Tõrva on Lõuna-Eesti linn, mis paikneb Valga maakonna keskosas Õhne jõe ääres,
maakonnakeskusest Valga linnast 30 kilomeetrit põhja pool. Tõrva linn on
kunagise Helme kihelkonna ja praeguse Helme valla keskus, samuti Valga maakonna
üks kolmest suuremast keskusest Valga ja Otepää kõrval.

Linna ümbritseb Helme vald, mis koos põhjas asuva Põdrala ja lõunas asuva
Hummuli vallaga moodustavad ligi 8000 elanikkonnaga ajalooliselt väljakujunenud
regiooni. Tõrva sai linnaõigused 2. juulil 1926.

Helme kihelkond oli üks vanemaid kihelkondi Eestis. Helme esineb kirjalikus
ürikus esmakordselt 1329. aastal. Nüüdseks Tõrva linna põhjaküljel asuvat
Tantsumäe linnamäge peetakse muistsete eestlaste maalinnaks, mis oli kohaliku
ümbruskonna ja kogu Lõuna Sakalamaa üheks tähtsamaks keskuseks. 1930. aastal
avastas Tõrva Gümnaasiumi õpetaja Ernst Karolin Tõrva Tantsumäelt muistse
linnusepaiga, mille ehitamise ajaks arvatakse olevat 12.–13. sajand. Nüüdseks on
linnusepaiga lähiümbrus populaarseks suviste laulu- ja tantsupiduside
korraldamise paigaks.

Esimesed teated Tõrva kohta pärinevad aastast 1834 mõisale kuulunud kõrtsihoone
kohta, mis asus Valga, Pärnu ja Tartu maantee ristumiskohal. Algselt oli kõrts
puitmaja, kuid pärast 1890. aastal toimunud põlengut ehitati see ümber
maakivihooneks. Nüüdseks on Tõrva kõrtsihoone renoveeritud ja seda peetakse
üheks Tõrva linna sümboliks.

1871. aastal hakkas Helme ja Patküla mõisa omanik Alexander Oskar von Stryk,
kellele kuulus tollast kõrtsihoonet ümbritsev mets, soovijaile raiesmikaladele
krunte müüma. Esimesed elumajad püstitati praeguse Veski, Viljandi ja Tartu
tänava ristumiskohale aastatel 1875–1892.

Asula kasv toimus paralleelselt talumajanduse kasvuga. Tõrva kõrtsi ümber
tekkinud uus maakeskus sai Helme taluperemeeste jaoks paigaks, kust nad said
endale sulaseid ja karjaseid palgata ning kus regulaarselt peeti laatasid.
1890.–1892. aastal oli Tõrva paarikümne maja ja umbes 400 elanikuga asula, 1909.
aastaks oli Tõrvas juba 150 maja 1750 elanikuga.

1892. aastal asutati Tõrva Priitahtlik Pritsi Selts, mille hooned kujunesid
ümbruskonna seltsi- ja kultuurielu keskusteks. 1904. aastal asutati Helme
Laenu-Hoiu Ühisus, mis oli üks esimesi ühistegelikke rahaasutusi Eestis. 1908.
aastal asutati Helme-Tõrva Haridusselts, mis sai Helme Laulu ja Mängu Seltsilt
koguka raamatukogu – 454 raamatut 517 rubla väärtuses. Helme-Tõrva Hariduse
Seltsi esimeheks ja raamatute hooldajaks valiti Helme Kihelkonnakooli juhataja
August Krimm ja kirjutajaks õpetaja Jaak Parik. Tõrva raamatukogu avati 20.
detsembril 1909.

Esimese maailmasõja ajal toimus linnas laialdane mobilisatsioon, kuid vaatamata
sellele avati linnas 15. novembril 1917 Tõrva Gümnaasium. Bolševike
võimuhaaramisel aastal 1917 hakati organiseerima Punakaarti ja sisse seati
kohalik tribunal, mis tegutses kuni Saksa okupatsioonivägede saabumiseni 1918.
aasta veebruaris.

Kui sakslased 1918 detsembris Eestist lahkusid, tekkis Helme-Tõrva piirkonnas
paariks nädalaks omapärane olukord – Eesti valitsuse võim siia ei ulatunud ja
punaseid ei olnud siinsetele aladele veel jõudnud. Detsembri viimastel päevadel
punased siiski okupeerisid Helme-Tõrva, kuid nende edasitung peatati Kärstna
all.

Eesti vägede pealetungis punaste vastu kaotati ja vabastati Tõrva kokku kolm
korda. Lõplikult vabastati Helme-Tõrva piirkond 30. jaanuaril 1919. Vabadussõja
edasine sõjategevus Helme ja Tõrva asulat enam otseselt ei puudutanud.

Helme-Tõrva piirkonnast on pärit mitu Vabadussõjas juhtpositsioonidel olnud
ohvitseri – kindralmajorid Jaan Soots ja Aleksander Jaakson, kindralleitnant
Paul Lill, kolonelleitnant ja scoutspataljoni juht F. Pönka.

14. oktoobril 1928 püstitati Tõrva Gümnaasiumi parki rahvalt kogutud rahadega
piirkonnas langenud vabadussõdalastele pühendatud mälestussammas, mille
järelmaksed kestsid 1937. aastani.

Iseseisvuse päevil arenes Helme-Tõrva piirkond jõudsalt. Tõrva oli 1920.
aastatel Eesti kõige kiiremini kasvav asula. Linn muutus omaette haldusüksuseks
1. septembril 1921, kui sellele anti aleviõigused. Riiklike ehituslaenude
kehtestamine soodustas 1922. aastal Tõrvas eriti hoogsat ehitustegevust, mille
käigus ehitati ainuüksi 1930. aastatel üle saja uue elamu. Kui 1922. aastal oli
Tõrvas 1810 elanikku (795 meest ja 1015 naist), siis 1932. aastal oli elanike
arv 2482 (mehi 1063, naisi 1419).

2. juulil 1926 kinnitati Eesti Vabariigi Valitsuse otsusega elanikkonna
nõudmisel ja soovil Tõrva alev Tõrva linnaks, Tegelikult hakkas Tõrva linnana
funktsioneerima ja sai linnaõigused alles 1. jaanuarist 1927. Algselt toimusid
vaidlused linna nime ümber, kuna rahvasuus olid "Tõrva" kõrval kasutusel ka
"Tökatialev" ja "Pigilinn". Pakuti ka Helme nime. Viimaks jäädi siiski Tõrva
juurde.

Helme-Tõrva piirkonnakeskus oli Tõrva linn, mille elanike arv kasvas aastaks
1940 üle 3000. Linnas suuremaid tööstusettevõtteid ei olnud, aga oli palju
käsitöölisi – ligi 20 rätsepat, 10 kingseppa, 5 kellasseppa, 3–4 fotograafi.
Taksosid oli 6–7 ja kauplusi üle 50. Linnas tegutses kaks panka – Helme Ühispank
(praegune postkontor) ja Tõrva Ühispank (praegune haigla).

1934. aastal lubasid vapsid ehitada Tõrvasse kiriku, milleks Andres Larka oleks
annetanud miljon senti.

Linnas oli gümnaasium (mis rekonstrueeriti 1938. aastal) ja linna algkool. Tehti
katset anda välja kohalikku ajalehte (Tõrva Teataja 1922. aastal), aga
majanduslikel põhjustel jäi ajalehe iga lühikeseks. Linnas oli rahvakohus,
politseijaoskond, Helme Vallavalitsus. Arste oli 4–5 ja vanadekodusid 2.
Murettekitav oli küll haigla puudumine. Tõrval oli bussiühendus lähemate
linnadega ja plaaniti ka kitsarööpmelise raudtee ehitamisest Valgast läbi Tõrva
Abjani. Peamiseks rahva kooskäimise paigaks oli kohaliku tuletõrjemaja mahukas
saal. Tõrvas tegutses tenniseklubi ja tegeleti purilennundusega. Lisaks oli
linnal oma elektrijaam ja mitu veskit.

Tõrva linna arengu peamiseks aluseks oli Helme valla jõukas põllumajandus, mis
pakkus tööd nii kaupmeestele kui ka käsitöölistele. 1934. aastal hakati rajama
parke ja puiesteid. 3. juulil 1936 hakati ehitama Tõrva linna raekoda. 1.
detsembril 1938 valmis Helme Ühispanga hoone ja 14. mail 1939 pandi nurgakivi
Tõrva Ühispanga hoonele. Eesti Vabariigi otsusega 21. aprillil 1937. aastast
anti Tõrvale suvituslinna staatus. Enne II maailmasõda oli Tõrva kujunenud aed-
ja suvituslinnaks. 1940. aastaks oli linnas ligi 3200 elanikku ja umbes 440
maja.

Esimene Nõukogude okupatsioon ei kestnud kaua, ühe aasta, aga tõi kaasa
natsionaliseerimise, mille käigus võeti suurematelt taludelt ära maa.
Juuniküüditamise ajal küüditati Helmest 13 inimest, Tõrvast märksa rohkem.
Valdav osa küüditatud meestest lasti maha või nad surid Nõukogude
vangilaagrites. Suuremaid lahinguid sõja algusaegadel Tõrva-Helme lähistel ei
toimunud, kuigi Punaarmee taganemise käigus tapeti mõnigi elanik.

Saksa okupatsioon möödus suhteliselt rahulikult. Rängalt sai Tõrva kannatada
1944. aasta septembris, kui ägedad lahingud Väike Emajõe joonel kestsid mitu
nädalat, misjärel taganevad sakslased hävitasid Tõrvas üle kolmandiku kõigist
hoonetest. 1944. aastal sügisel purustati linn pommitamisel, hävis ligi pool
hoonetest.

Uue okupatsiooni massiküüditamise käigus 1949. aastal küüditati Helme vallast
olemasolevatel andmetel 127 inimest.

Pärast märtsiküüditamist loodud kolhoosides oli olukord 1950. aastatel masendav,
toodang langes, inimesed töötasid praktiliselt palgata. Olukord hakkas paranema
Hruštšovi võimuletulekuga 1956. aastal. Suurem osa Tõrva kesklinna purustatud
kivihoonetest õnnestus taastada. Aastatel 1950–1959 oli Tõrva kohaliku rajooni
keskus. 1954. aastal valmis kinoteater Koit. Kaubandus kontsentreerus asutatud
Tõrva Tarbijate Kooperatiivi kätte. Asutati Tõrva haigla.

Helme-Tõrva muutus Valga rajooni üheks jõukamaks piirkonnaks. 1956. aastal
moodustati Valga KEK, suurtööstus Tõrvas, mis oli vastutav uute elamurajoonide
ehitamise eest nagu näiteks Tõrva Riiska linnaosa. 1963. aastal rajati Tõrva
Valga Piimatoodete Kombinaat Helme võitööstuse baasil.

Haridus (vaatamata sageli vahetuvale sisule) arenes – Tõrva Gümnaasium sai
juurdeehitise, rajati kaks lasteaeda. Aktiivselt ja suhteliselt iseseisvalt
tegutses Tõrvas Aianduse ja Mesinduse Selts L. Tangsoo ja L. Nagelmaa
juhtimisel. Seltsiliikmete aktiivsel kaasalöömisel avati endises Helme
pastoraadis 1979. aastal Helme Koduloomuuseum.

Gorbatšovi perestroika mõjul elavnes järsult rahvuslik-poliitiline elu Tõrvas.
1987. aastal asutati Helme-Tõrva Muinsuskaitse klubi ja 1988. aastal Rahvarinde
tugigrupp, kelle ettevõtmisel toimus Tõrvas 16. oktoobril 1988 rahvakoosolek,
kus peeti kõnesid ja siirduti seejärel endise Patküla vallamaja juurde, kus
taasavati 24. veebruaril 1939 sinna pandud mälestustahvel Vabadussõjas
langenuile. Tahvel oli olnud peidetuna kogu okupatsiooniaja.

Balti keti toimumisajaks 23. augustil 1989 pakkusid kõik piirkonna asutused ja
organisatsioonid kasutada oma transpordivahendid. Võeti osa kodanike komiteede
liikumisest. Suuremaks rahvuslikuks ürituseks kujunes Helme-Tõrva piirkonnas
Vabadussõjas langenute mälestussamba taastamine, millest oli säilinud ainult üks
aluskivi. Rahva aktiivsel toetusel ning mitme asutuse ja organisatsiooni
rahalise abiga suudeti initsiatiivgrupi (H. Villemson, P. Laipaik, A. Parts, J.
Loorits) eestvedamisel sammas taastada kujur A. Elleri ja kiviraidur R. Toominga
rekonstrueeritud kujul ja see avati 23. juunil 1990.

1991. aasta putši ajal oli Tõrva piirkond rahulik ja 20. augustil 1991 kuulutati
välja Eesti Vabariigi taasiseseisvus. Tõrva omavalitsuse staatus kinnitati 30.
jaanuaril 1992.

Tõrva linnas tegutsev Tõrva Gümnaasium alustas tööd 15. novembril 1917
erakoolina. Aastatel 1937–1938 ehitati koolimaja ulatuslikult ümber. Hilisem
juurdeehitis valmis 1979. aastal, mis andis koolile juurde 19 õpperuumi ja
söökla. 1985. aastal alustas Tõrva Keskkooli ruumides tööd Tõrva
Lastemuusikakool.

1999. aastal võttis Tõrva Linnavolikogu vastu otsuse ühendada Tõrva Patküla
Põhikool (asutatud 1767 Patküla mõisa kodukoolina – olles sellega üks Helme
kihelkonna vanimaid koole ning üks vähestest vanematest tegutsevaist üldse
Eestis aastani 2003) Tõrva Gümnaasiumiga. Ruumipuuduse tõttu kavandatud
juurdeehitust rahastati põhiliselt Euroopa Regionaalarengu Fondist. Juurdeehitis
valmis ehituslikult 2005. aasta kevadel ja avati pidulikult 1. septembril 2005.
Juurdeehitises paiknevad poiste ja tütarlaste tööõpetuse ruumid, spordisaal,
jõusaal, lauamängude saal, aeroobikasaal, spordisaalide riietusruumid ja
abiruumid.

Tõrva Gümnaasiumi ruumides tegutseb Tõrva Muusikakool, lisaks huvialaringid ja
AO eksamikeskus. Koolis on võimalik õppida prantsuse keelt, tegeleda rahvatantsu
ja käsitööga. Tõrva Gümnaasiumis õpib ligi 500 õpilast ja töötab üle 40 õpetaja.
Tõrva Gümnaasiumi praegune direktor on Ivar Hanvere.

Tõrva Muusikakool töötab alates 1. septembrist 1985 Tõrva Gümnaasiumi ruumides.
Muusikakoolis toimub õpe individuaal- (pilliõpetus) ja rühmatundides (solfedžo,
muusikalugu, ansambel).

Muusikakoolis saab õppida klaverit, viiulit, kitarri, kannelt, akordionit,
plokkflööti, klarnetit ja saksofoni. Tõrva muusikakoolis tegutsevad ka
ansamblid: õpilaste rahvamuusikaansambel, kitarriansambel, viiuliansambel (kus
mängivad vajadusel koos noored õppurid, vilistlased ja õpetajad),
klaveriansamblid (4 ja 6 käel), õpetajate ansamblid vastavalt vajadusele
(klaveriduo, akordioniansambel, rahvamuusikaansambel, saateansamblid).

Tõrva sovhoosi lasteaed avati 8. aprill 1968. Tollal töötas lasteaias 1 sõime-
ja 1 aiarühm. 1972. aastal sai hoone juurdeehitise ning sellest ajast töötab
majas 1 sõime- ja 2 aiarühma. Majal on oma katlamaja. Alates 1992. aastast
kuulub lasteaed Tõrva linnale.

Tõrva lasteaed Mõmmik asub Tõrvas Riiska linnaosas ja asub selleks otstarbeks
1975. aastal ehitatud hoones, mille läheduses asub mets ning Riiska järv.
Lasteaed avati 20. oktoobril 1975 majanditevahelise lasteaiana. 1992. aastal
läks lasteaed üle Tõrva linna haldusse.

Tõrva linnas asub kultuurimaja, kus korraldatakse aastaringselt kultuuriüritusi.
Linnas asub ka kaks raamatukogu (linnaraamatukogu ja lasteraamatukogu). Lisaks
töötab linnas Tõrva Noortekeskus.

Alates 2008. aastast toimub Tõrvas iga-aastane suur muusikaüritus Tõrva Loits,
kus esinevad tuntud artistid üle Eesti.

Tõrva linnamägi paikneb moreenseljakul Õhne jõe vasakul kaldal Tõrva linna
edelapoolses osas. 1965. aastal alustatud arheoloogilistel kaevamistel, mida
juhatas akadeemik Harri Moora, eristati siinse linnamäe kultuurkihis kahte
tekkejärku (vastavalt I aastatuhande teisest poolest ja II aastatuhande
algusest).

Linnamäge koos lähema ümbrusega tuntakse Tantsumäe nime all, kuhu 1970. aastatel
ehitati vabaõhulava, kus korraldatakse laulu- ja tantsupidusid, esinevad suviti
artistid üle kogu Eesti ja süüdatakse igal aastal jaanituli. 2013. aasta juulis
laululava puidust katus ja põrand süüdati alaealiste vandaalide poolt ning hävis
tules peaaegu täielikult.

Tõrva kirik-kammersaal on Tõrva linna üks vanemaid ehitisi, mis algselt oli
Helme-Tõrva apostliku õigeusu Kristuse sündimise kirik. Kirik ehitati Tõrvasse
aastatel 1903–1905 ja 28. detsembril 1905 toimus Tõrvas vene õigeusu kiriku
pidulik sisseõnnistamine. 1987. aastal hakkas Valga KEK Teises maailmasõjas
kannatada saanud kirikut ümber ehitama, töö sai valmis detsembris 1990.

Alates 1997. aastast juhib kiriku-kammersaali tööd sihtasutus Tõrva
Kirik-Kammersaal. Sihtasutuse toetajateks on Tõrva linnavalitsus, Helme
vallavalitsus, Eesti Kultuurkapital ja erafirmad. Hoone ise kuulub 1996. aastast
EELK Helme Kogudusele.

Majutusteenust pakub Tõrvas kokku kuus hotelli, hostelit ja kodumajutust, mille
hulka kuuluvad Hotell de Tolly, Hotell Pigilinn, Ülle Kodumajutus, Airi
Kodumajutus, Misjonimaja Hostel ja Spordiklubi Viraaž hostel. Kokku leidub
linnas üle 80 ööbimiskoha, millele suviti lisanduvad renditavad telkimiskohad.

Toitlustust ja meelelahutust pakuvad kohvikud, restoranid, baarid ja bistrood,
nagu näiteks Tõrva kõrtsihoone ruumides töötav Musta Kõutsi Kõrts, kohvik Läti
Saatkond, välikohvik Supelung, Kesklinna kohvik, bistroo Väike Tõnisson ja pubi
Juudas.

Suuremateks vaatamisväärsustes on Tõrva Tantsumägi, Vanamõisa järv ja Riiska
järv, Tõrva Kirik-Kammersaal, Tikste ürgorg, Tõrva kõrtsihoone, Tõrva Veskijärve
ümbrus ja Õhne jõgi.



https://et.wikipedia.org/wiki/Sugu%C3%BChe

Suguühe ehk suguakt ehk koitus kitsamas mõistes (ladina keeles coitus) on
inimeste kopulatsioon. Laiemas mõttes võidakse suguühteks nimetada ka mitmeid
muid seksuaalseid tegevusi; sel juhul nimetatakse suguühet kitsamas mõttes
vaginaalseks suguühteks ehk vaginaalseks seksuaalvahekorraks.

Suguühte sagedus oleneb inimese tervislikust seisundist, vanusest,
temperamendist, meeleolust, individuaalsest seksuaalsest eelsoodumusest jpt
teguritest.

Vaginaalse suguühte iseloomulik tunnus on mehe suguti osaline või täielik
asetsemine naise tupes.

Vaginaalne suguühe võib toimuda vastastikusel nõusolekul või ilma selleta;
viimasel juhtumil on tegu kas naise või mehe vägistamisega.

Enamasti on vaginaalse suguühte eesmärgiks mõlema või ühe osaleja seksuaalne
nauding. Enamasti viib suguühe mehe seemnepurskeni ja orgasmini, paljudel
juhtudel ka naise orgasmini. Eesmärgiks võib olla ka paljunemine (lapse
saamine), suhtlemine, samuti näiteks ühe partneri üleoleku demonstreerimine.
Suguühe on mehe ja naise vahelise armastuse üks iseloomulikke avaldusi.

Inimese füsioloogia seisukohalt reguleerib hüpotalamus nii mehe kui naise
suguelundite arengut ja sugulisi funktsioone, eritades hüpofüüsi süsteemi
vastavaid hormoone. Inimese füsioloogia kaudu jagatakse suguühe (suguühted) 4
faasi:

Orgasmifaasi erutuse tipuks on orgasm, mis algselt kestab sekundeid, pulss võib
sageneda 180 löögini minutis ja rohkem, muutuvad paljud keha mõõdetavad näitajad
(vererõhk, hingamine jpm) lihaste kontroll kõigub ja tunnetatakse intensiivset
mõnutunde seisundit.

Laiemas tähenduses võib suguakt hõlmata laia skaalat seksuaalvahekordi ehk
seksuaalseid tegevusi: (oraalseks, anaalseks, masturbatsioon, coitus
interruptus, homoseksuaalne vahekord, jmt). Üldiselt võidakse seksuaalvahekorra
erutumisfaasiks nimetada peaaegu igasugust genitaalide sihipärast stimuleerimist
teise isiku poolt, kui sellega kaasneb ühe või mõlema partneri seksuaalne
erutus.

Heteroseksuaalse seksuaalvahekorra peamine füsioloogiline eesmärk on
viljastamine ja rasedus. Ejakulatsiooni ajal tuppe jõudnud spermatosoidid
liiguvad aktiivselt edasi läbi emakasuu ja -kaela emakasse ja sealt
munajuhadesse, kus võib toimuda ühinemine munarakuga ning moodustuda sügoot.
Sügoot ehk viljastatud munarakk liigub emakasse ning temast areneb loode.

Seksuaalvahekord täidab füsioloogiliselt ka teisi ülesandeid. Erinevalt
paljudest loomariiki kuuluvatest liikidest on inimesed seksuaalselt aktiivsed ja
vastuvõtlikud aastaringselt ning sõltumatult viljastumisvõimalustest. Mitmed
uurimused on näidanud, et ka mitmesugused viljastumist mitte võimaldavad
seksuaalvahekorrad on siiski ka bioloogiliselt tõlgendatavad viljastumist ja
paljunemist soodustavatena.

Heteroseksuaalse intravaginaalse vahekorra käigus toimub peenise edasi-tagasi
liikumine tupes ühe või mõlema partneri liigutuste tulemusena. Tupe seintele ja
peenisele mõjub selline hõõrumine erutust suurendavana ning võib viia
ejakulatsiooni ja/või orgasmini. Mõnede uuringute kohaselt aitab selline
liikumine kõrvaldada ka võimalikke võõra sperma jääke tupes.[viide?]

Seksuaalvahekorraga kaasneb tavaliselt tugev mõnu- ja naudingutunne, mis
tänapäeval on peamiseks seksuaalvahekorda astumise motiiviks. Orgasmini jõudnud
seksuaalvahekord võib jätta sügava õnne- ja rahuldustunde. Pikaajaline
abstinents võib põhjustada depressiooni, psühhoose[viide?] ja isegi
agressiivsust. (Siiski peavad paljud religioonid abstinentsi soodsaks vaimsele
tegevusele ja arengule.)

Füsioloogiliselt ja psühholoogiliselt peetakse regulaarseid seksuaalvahekordi
liigikaaslastega inimestel vajalikeks, tasakaalustavateks ja üldiselt
soodsateks.[viide?] Sotsiaalselt peetakse abielus olevaid inimesi sagedasti
usaldusväärsemateks, tasakaalukamateks, vähem probleeme tekitavateks
jne.[viide?]

Seksuaalvahekord e suguline rahuldus (laiemas tähenduses) võib toimuda ka ilma
kehalise kokkupuuteta:

Coitus interruptus ehk katkestatud suguühe ehk väljatõmbamine ehk "ettevaatlik
olemine" tähendab peenise tupest väljatõmbamist ja ejakulatsiooni väljaspool
tuppe. Kasutusel on ka väljend "kõhu peale laskmine".

Lisaks intravaginaalsele (tupesisesele) vahekorrale võib kasutusel olla veel
mitmeid muid variante nii vahekorra ajal kui ka eel- ja järelmängu käigus:

Turvaseks on kaitse- ja ettevaatusabinõude kasutamine seksuaalvahekorra ajal
suguhaiguste ülekandumise ja/või raseduse vältimiseks.

Naissoost inimese rasestumise ehk graviidsuse (graviditas) ja fertilisatsiooni
vältimiseks (ovulatsiooni perioodil) soovitatakse kasutada rasestumisvastaseid
vahendeid.

Suguelul on inimese elus üsna tähtis roll, peale enam-vähem hea tervise on
normaalseks sugueluks vajalik ka vastastikune armastus.

Kuigi paljud seksuoloogid soovitavad (1970-ndatel) suguühet mitte sagedamini kui
1 või 2 korda nädalas, ei saa siin konkreetseid ettekirjutusi anda.

EV Karistusseadustik (KarS) 7.peatükk loetleb seksuaalse enesemääramise vastased
süüteod paragrahvides § 141-§ 147. Nii on kirjas § 145- Suguühendus
lapseealisega, mille korral täisealise isiku poolt noorema kui neljateistaastase
isikuga süguühendusse astumine kuulub KarSi koosseisu. § 147 loeb noorema kui
kümneaastase isiku, käesolevas jaos sätestatud süütegude mõttes
arusaamisvõimetuks.

Mõiste täpsustamine võib olla oluline õiguslikust aspektist; nii karistusõiguses
(vägistamine jmt) kui tsiviilõiguses (abielulahutused jmt). Seksuaalvahekorra
mõiste mitmetähenduslikkus põhjustas õiguslikke vaidlusi näiteks Monica Lewinsky
juhtumi puhul 1998. aastal USA-s ning see oleks peaaegu võinud viia president
Clintoni tagandamiseni.[viide?]

Seksuaalvahekorda on ajaloos ja kultuuris enamasti tugevasti tähtsustatud.
Sellega on seotud hulgaliselt keelde, piiranguid, tabusid jmt.

Kultuurantropoloogid on üldiselt üksmeelel, et üks esimesi tabusid seoses
seksuaalvahekorraga võis olla intsestikeeld (lähisugulastega seksimise keeld).
On oletatud, et intsestikeeld ja teised seksuaalsusega seotud tabud, mis on
üksnes inimkonnale omased, võisid olla olulisteks teguriteks kultuuri arengus
ning inimühiskonna kujunemisel. Psühhoanalüüsi teooria näiteks peab Oidipuse
kompleksi mässuks intsestikeelu vastu ning seetõttu üheks tähtsamaks
alateadvuslikuks mõjuteguriks.

Teadlik ja kultuuripoolne seksuaalelu reguleerimine ja piiramine võib mitmete
psühhoanalüüsist lähtunud teooriate kohaselt viia seksuaalenergia
sublimeerumiseni vaimses tegevuses, loomingus, kunstis jne.[viide?]

Laialdaselt on seksuaalvahekorrad olnud keelatud kuupuhastuse ehk
menstruatsiooni ajal.[viide?]

Ealised piirangud on erinevatel aegadel ja erinevates kultuurides olnud
erinevad. Paljudes kultuurides ealised piirangud puuduvad ning seksuaalsuhetesse
võidakse astuda väga varajases nooruses. Enamasti on siiski seatud mingid
piirangud (vanus, suguküpsus, esimene menstruatsioon vm) ning täiskasvanute ehk
seksuaaleluks sobivate isikute hulka vastuvõtmiseks võivad olla kasutusel
erilised tseremooniad ja riitused. On seisukohti, mille kohaselt võivad paljud
puberteediealiste käitumis- ja tervisehäired olla tingitud ealistest
piirangutest tingitud abstinentsist.

Enamikes kultuurides on ühel või teisel viisil reguleeritud abielu
institutsioon. Koos sellega sätestatakse tavaliselt ka reeglid ja keelud
abielueelseks, abieluliseks ning abieluväliseks seksuaaleluks. Sellised reeglid
ja piirangud võivad meeste ja naiste jaoks olla erinevad.

Mõnikord on kultuuri poolt sätestatud ka lubatud asendid seksuaalvahekorra
jaoks, rasestumisvastaste vahenditee eostumisvastaste vahendite kasutamise kord,
suguühte jaoks keelatud päevad, keelatud partnerid, keelatud objektid, keelatud
ained ning mitmeid muidki üksikasju ja piiranguid.

Paljudes religioonides hinnatakse kõrgelt seksuaalsusest, seksuaalsest erutusest
ja seksuaalvahekordadest hoidumist, aseksuaalsust, abstinentsi ja tsölibaati.

Kristlikes traditsioonides on seksuaalvahekorda peetud üldiselt
patuseks.[viide?]

Mitmetes religioossetes ja vaimsetes traditsioonides on kasutusel meetodid
seksuaalenergia suunamiseks, muutmiseks ja rakendamiseks vaimsetel eesmärkidel.
Tuntuimad neist on mitmesugused tantristlikud traditsioonid budismis, hinduismis
jm.[viide?]



https://et.wikipedia.org/wiki/P%C3%BCha_Katariina_klooster

Püha Katariina klooster (ka Katariina klooster ja Dominiiklaste klooster) oli
Tallinnas 1246. aastal dominiiklaste ordu poolt vanalinna all-linna idaosas
asutatud ja ehitatud klooster, mis oli pühendatud Aleksandria Katariinale.

Tallinna dominiiklaste kloostri ametlik ja ühtlasi vanim nimetus oli "Tallinna
jutlustajate ordu klooster", ametlikes dokumentides kohtab ka nimetusi
"Jutlustajate vendade klooster", "Must klooster", "Mustade munkade klooster",
"Püha Katariina mustade munkade klooster", kuid kõige sagedamini vist küll
lihtsalt "Munkade klooster", sest dominiiklaste klooster oli ja jäi ainsaks
mungakloostriks Tallinnas. Kloostrihoonestikku on nimetatud ka Mungahooviks.

Tallinna dominiiklaste Püha Katariina kloostri ehitised koos katoliku Tallinna
Peeter-Pauli katedraaliga on tunnistatud kultuurimälestisteks.

Dominiiklased saabusid Tallinna 1229. aastal pärast seda, kui viimane eestlaste
linnus Mõõgavendade ordu poolt 1219. aastal vallutati. Tallinna kloostri
rajamist kinnitavat ürikut pole säilinud, kuid usaldusväärsete andmetena on
kasutatud taani krooniku Isacus Pontuse (ka Pontanus) kroonikat, milles ta
märgib, et Taani kuningas Waldemar II saatis Taanist paavsti legaadi Modena
Wilhelmi nõuandel dominiiklaste ordu 1221. aastast alates Taanis tegutsevaid
munki ka Tallinna. Taanist, Taani kuninga poolt oma võimu kaitsmise ja
kindlustamise saadetud tõenäoliselt taanlastest mungad. Olulist rolli mängis ka
Tallinnasse Taani asehalduriks – riigihoidjaks (aastatel 1222–1233) määratud
endine Ribe piiskop Tuve, kes Tallinna linnuses asudes juhtiski Eestis
misjonitegevust.

Esimene dominiiklaste puitkirik ehitati arvatavasti tänase Tallinna toomkiriku
kohale (Toomkiriku altarikoori külgmised müürid sisaldavad praegugi selle vanima
kiriku osi) ja ka teised vajalikud kloostrihooned Toompeale, Väikesest linnusest
põhja poole ja ida poole Suure linnuse kaitsekraavist, s.o piiskopile kuulunud
maa-alale ehk nn Suurde linnusesse. Esmases puukirikus toimus ka Toompeal
toimunud vaimuliku ja ilmaliku võimu vahelise võimuvõitluse kulminatsioon.
Paavsti legaat Aina Balduin tahtis peale Põhja-Eesti ka Toompead paavstivõimule
allutada, mis saigi peamiseks põhjuseks verisele lahingule orduvendade ja Taani
kuninga ja paavsti vasallide vahel 1233. aastal. Krooniku andmeil kirikusse
põgenenud vasallid tapeti otse altari ees ning piiskopile ega vaimulikele ei
halastatud. Toompeal algselt sisse seadnud dominiiklaste elupaik hävitati
taanlaste ja Mõõgavendade ordu omavahelise konflikti käigus.

Taanist Ribest saadeti Ribe provintsiaalkapiitli korraldusel 1246. aastal Taani
ja Rootsi kloostreist üksteist munka prior Danieli, (kes oli ellu jäänud 1233.
aastal) (Visbyst) juhtimisel Tallinna. Kuna Toompeal asuv kirik oli 1240. aastal
muudetud toomkirikuks, valiti kloostri uueks asukohaks suhteliselt kõrge ja
korraliku aluspinnaga paik linna idapoolse külje all, linnavahi ja mere
vahelisel alal, Tallinna all-linna praeguse Vene tänava ja linnamüüri vahelisel
maa-alal. Tallinna tollane linnamüür kulges tollal praeguse Pühavaimu tänava
kõrgemalt kohalt risti üle praeguse Apteegi tänava ja sealt edasi kuni Vanaturu
kaelani.

Tallinna lahe rannajoon oli 13. sajandil praeguseni säilinud linnamüürist vaid
sadakond meetrit ida pool ning valitud uus asukoht oli elava liiklusega sadamat
ja tollal Vanaturu kaela ees asetsevat Vana turgu ühendaval teel, mis oli soodne
misjonitegevuseks ja ühtis ka nende majandushuvidega. Kloostri kõrvalkrundil
asus ka Dominiiklaste ordu Roma kloostri Kolga majanduskeskuse Tallinna
kaubahoov, kus realiseeriti majanduskeskuse saadusi ning Vene 8 ja Pühavaimu
tänav 15 nurgahoones asus Tsistertslaste ordu Kärkna kloostri krunt.

Ehitatud uus dominiiklaste klooster koosnes Püha Katariina kirikust ja
klausuurihoonetest (tänapäeva Vene 16 kinnistul), mis asetsesid nelinurkse
siseõue ümber ja kloostri abihoonetest: kloostri aidast, õllepruulikojast,
tallidest jms.

Samaaegselt kloostri rajamisega Tallinnas rajati Tallinna ka kool. Kool oli
jagatud nn väliseks ja sisemiseks kooliks. Esimene oli mõeldud vaimulikele,
teises anti aga haridust ilmikutele, sealhulgas said ladinakeelset haridust ka
maarahva soost poisid. Nn välise kooli olemasolust pärinevad esimesed andmed
1319. aastast. Uus klooster asutati 1246. aastal.

Püha Katariina kloostri hoonestik oli kloostri tegevuse ajal (1246–1525)
mittevaimulikuseisusest elanikele ligipääsmatu koht. Erandiks oli vaid kloostri
kirik, mis jutluskirikuna oli kõigile avatud.

Dominiiklased seadsid endale eesmärgiks vahetu suhtlemise kogukonnaga. Mitmed
mungad õppisid selgeks kohaliku keele, et selgitada rahvale usutõdesid. Kuna
mungad oskasid rääkida eesti keelt, olid nad maarahva ja linnaeestlaste seas
populaarsed.

Peamine tulu tuli kloostrile kinnisvara intressidest, harvemini tegeleti ka
toiduainete, koduloomade ja jalanõude müügiga. Olulised olid sidemed Tallinna
Mustpeade vennaskonnaga, kes tegid kloostrile ainelisi annetusi, mille eest
mungad omakorda palevetasid vennaskonna liikmete eest. Kloostrielanikud
tegelesid ka kaluritelt kala kokkuostuga ning edasimüügiga kohalikele
feodaalidele, millest saadud tulu eest omandati omakorda põllumajandustoodandut.
Klooster sai ka sissetuleku kloostris pruulitavate õllede müügist.

1523. aastal võttis Tallinna raad omaks reformatsiooniliikumise ideed, mille
tagajärjel katkes all-linnas katolike missade pidamine. Järgmisel aastal toimus
linnas pildirüüste, mille tagajärjel murdsid rahvamassid kloostrisse ja sundisid
mungad linnast lahkuma.

Dominiiklaste ehk Jutlustajate Vendade Ordu tegevus lõpetati Tallinna rae
otsusega 12. jaanuaril 1525 ning ordu ja Püha Katariina kloostri vara kuulutati
linna omandiks. Kuna kloostri juhtkond ei andnud vara vabatahtlikult üle, võeti
kiriku juhtkond koosseisus prior Augustinus Emsinckhoff, lektor ja subprior
Thomas de Reken ja prokuraator David Sliper vahi alla.

1531. aastal Tallinnas toimunud tulekahjus hävis kloostri kirik ning osa ida- ja
põhjatiiva hooneid, kuid Kloostri Ait nii palju kannatada ei saanud. Pärast
tulekahjut asusid kloostri varemetesse elama linna sandid ja vaesed.

18. sajandil tegutses vanas dormitooriumiruumis kool, mis anti hiljem
roomakatoliku kiriku käsutusse. Seoses Tallinna Peeter-Pauli kiriku ehitamisega
1841–1844 vana tiibhoone lammutati.

Kloostrikompleksi võimsaim ehitis oli selle lõunaosas (tänapäeva Vene 12/14
krundil) paiknev kolmelööviline Püha Katariina kirik, valmis arvatavasti oma
lõplikul kujul 14. sajandi teisel poolel ning oli keskaegse Tallinna all-linna
pindalalt suurim kirikuhoone. Kiriku pikkus oli 67,7 meetrit, laius 18,5 m,
kiriku pindala aga 1219 ruutmeetrit.

1544. aastal paigutati kunagisse kloostri viljaaita linna relvaladu, kus see
asus kaks ja pool sajandit ning mille jaoks teostati hoones ka ümberehitused –
teise korruse lõunaseina ehitati relvakoja paremaks valgustamiseks esinduslike
raidpiitadega aknad ning kahte läänefassaadi peaportaali paigaldati tammepuust
väravad, mis on ühed vanimad nii Tallinnas kui ka terves Eestis ning lisaks
vanusele paistavad silma ka unikaalsete sepiste poolest.

1804. aastal loovutas Tallinna raad arsenaliks kasutatud ruumid Vene keisririigi
ametivõimudele, kuid 19. sajandi keskel arvati Tallinna kindlus Vene
maakindluste nimekirjast välja ja relvaait müüdi eraisikutele.

Hooned omandasid algselt Girard de Soucantonid ja 1869. aastast kuni Teise
maailmasõjani kuulusid hooned Kochidele, kellele kuulusid kõik hooned Vene tänav
12-14.

Kloostri aidahoones tehti 1938. aastal ümberehitusi arhitekt Erich Jacoby
kavandite kohaselt, millega tugevdati aidahoone konstruktsioone ja parandati
üldmuljet, aidahoone 1. korrusel asusid töökojad ja garaaž, 2. korrusel – kontor
ja ladu, 3. korrusel – ladu, hiljem ka kontor.

Rooma-Katoliku Kiriku Tallinna Peeter-Pauli kirikule kuuluvates endistes
kloostri ruumides ja kloostri idatiivas tegutseb juba 1994. aastast
Dominiiklaste Kloostri Muuseum.



https://et.wikipedia.org/wiki/Getter_Jaani

Getter Jaani (sündinud 3. veebruaril 1993 Tallinnas) on Eesti laulja ja "Eesti
otsib superstaari" kolmanda hooaja finalist. Jaani saavutas saates 4. koha.

2010. aastal alustas Getter koostööd plaadifirmaga Moonwalk, mis pani alguse
tema soolokarjäärile. Debüütsingli "Parim päev" produtseeris Sven Lõhmus ja
sellest sai aasta mängituim raadiohitt Eestis. 2010. aasta juunis ilmus
lühialbum "Parim päev" EP ja 2011. aasta mais "Rockefeller Street"

26. veebruaril 2011 võitis Getter Jaani lauluvõistluse Eesti Laul 2011 ja ta
esindas Eestit 56. Eurovisiooni lauluvõistlusel Düsseldorfis lauluga
"Rockefeller Street". Jaani lugu pääses finaali, kus tuli leppida 24. kohaga.
Jaani lohutas ennast sellega, et vähemalt ületas Eesti need riigid, kes üldse
finaali ei pääsenud.

Getter lõpetas Tallinna Kristiine Gümnaasiumis 9. klassi, pärast mida asus
õppima Tallinna Tööstushariduskeskuses rätsep-stilisti eriala.. Getter Jaani
käis ka Kaari Sillamaa Laste Kaunite Kunstide Koolis. Praegu õpib Getter Jaani
Audentese e-gümnaasiumis.

2010. aastal osales Getter "Keskkoolimuusikalis" ("High School Musical"). 2010.
aasta suvel osales ta "Tuhkatriinu" filmivõtetel, mängides nimiosa. Film
esilinastus 15. septembril 2010.[viide?].

Esimest korda ETV-s 2010. aasta lõpul näidatud telesarjas "Riigimehed" mängis
Getter Jaani episoodiliselt iseennast.

Aastal 2011 osales Getter Jaani koos Ott-Sander Palmiga Kanal 2 saates "Tantsud
tähtedega".

2011. aasta Eesti Laulu konkursil esitas Getter Sven Lõhmuse laulu "Rockefeller
Street" ("Rockefelleri tänav") ning võitis sellega 26. veebruaril Eesti Laulu
finaali.

Aastal 2011 osales Getter Jaani koos Ott-Sander Palmiga Kanal 2 saates "Tantsud
tähtedega".

2013. aasta kevadel osales TV3-e teleshows "Su nägu kõlab tuttavalt" ja jõudis
finaalis neljandale kohale.



https://et.wikipedia.org/wiki/Fjodor_Dostojevski

Fjodor Mihhailovitš Dostojevski (vene keeles vanas kirjaviisis Ѳедоръ
Михайловичъ Достоевскій, tänapäeval Фёдор Михайлович Достоевский; 11. november
(vana kalendri järgi 30. oktoober) 1821 Moskva – 9. veebruar (vana kalendri
järgi 28. jaanuar) 1881 Peterburi) oli vene kirjanik. Ta kirjutas romaane,
lühijutte ja esseid. Ta tegeles ja ajakirjanduse ja filosoofiaga. Tema teosed
käsitlevad inimpsüühikat 19. sajandi Venemaa poliitilistes ja sotsiaalsetes
oludes. Kirjanduskriitikud on nimetanud teda üheks maailmakirjanduse suurimaks
psühholoogiks

Tema peateosed on "Kuritöö ja karistus" (1866), "Idioot" (1869) ja "Vennad
Karamazovid" (1880). Kokku kirjutas ta 11 romaani, 3 novelli, 17 lühiromaani ja
palju muud.

Dostojevski pärines põlisaadlist. Tema perekonnanimi tuleneb Valgevene Dostojevo
küla nimest.

Ta sündis Mihhail Dostojevski ja Maria Dostojevskaja (sündinud Netšajeva) teise
lapsena. Perekond elas vaestehaigla territooriumil, kus isa arstina töötas, ning
väike Fjodor nägi haigla aedades mängides madalast sotsiaalsest klassist pärit
patsiente.

Ta puutus juba väga varakult kokku kirjandusega. Alates kolmandast eluaastast
luges talle lugusid kangelastest, muinasjutte ja legende tema lapsehoidja, kes
tema lapsepõlve palju mõjutas. Kui ta oli nelja-aastane, hakkas ema teda piibli
abil lugema õpetama. Vanemad tutvustasid talle mitmesugust kirjandust,
sealhulgas vene kirjanikke, Euroopa romantikuid, seiklusjutte ja ka Homerose
eeposi. Kuigi Dostojevski isa vaateid haridusele on kirjeldatud kui rangeid ja
karme, on Dostojevski ise öelnud, et vanemate õhtused ettelugemised panid ta
kujutlusvõime elama.

Ta oli hariduselt insener. Lõpetas 1843. aastal Peterburi sõjaväeinseneride
kooli. 20. eluaastates hakkas ta kirjutama. Esimene romaan "Vaesed inimesed"
avaldati 1846. aastal.

Aastast 1847 olid Dostojevskil sidemed Petraševski ringiga, mille tegevus
kuulutati riigivastaseks. Dostojevskile määrati surmanuhtlus, mis hiljem
asendati sunnitöö ja asumisele saatmisega. Armuandmine kuulutati välja pärast
mahalaskmistseremoonia täitmist (ära jäi ainult käsklus "Tuld").

25. jaanuaril 1881 algas Dostojevskil ootamatult verejooks kurgust ja 28.
jaanuari õhtul ta suri.

3. juulil 1843 saabus Fjodor Dostojevski aurikul Storfursten Tallinna. Uuel
tänaval, majas, mis kannab praegu numbrit 10, asus Tallinna Insenerikomando,
kuhu sõjaväeteenistuse korras oli suunatud Dostojevski vend Mihhail.
Insenerivägede ohvitserist vend Mihhail oli 1842. aastal Tallinna Niguliste
kirikus abiellunud Tallinnast pärit Emile Caroline Ditmariga.

Kirjanik, kes õppis tol ajal Peterburis, külastas teda 1843. aastal, olles
võtnud 28päevase puhkuse, et ravida end “Tallinna tervisevetel”.

9. juunil 1845 tuli Dostojevski Tallinnasse teist korda. Sel aastal veetis ta
Tallinnas terve suve ja töötas jutustuse “Teisik” kallal.

25. mail 1846 sõitis Dostojevski Tallinnasse viimast korda. Paljudest kirjaniku
Tallinna tuttavatest said tema raamatu kangelaste prototüübid. Dostojevski ühe
kuulsama teose “Sortsid” (mis kannab uues tõlkes pealkirja “Kurjad vaimud”)
tegevus pidi algul toimuma Tallinnas.



https://et.wikipedia.org/wiki/Bakalaureus

Bakalaureus on akadeemiline kraad, mis saadakse kolmeaastase (mõnikord
nelja-aastase) õppekava läbimisel kõrgkoolis.

Bakalaureuseõpe on akadeemilise õppe esimene aste, mille kestel üliõpilane
süvendab oma üldhariduslikku baasi, omandab eriala alusteadmisi ja -oskusi ning
magistriõppeks ja töö alustamiseks vajalikke teadmisi ja oskusi. Bakalaureuseõpe
lõpeb bakalaureuseeksami sooritamise või bakalaureusetöö kaitsmisega.

Bakalaureuseõppe nominaalkestus on 3–4 aastat ja õppekavas määratud õppe maht
120–160 ainepunkti. Euroopa ainepunktisüsteemi rakendamisel on õppekavas
määratud õppe maht 180–240 ainepunkti. Bakalaureuseõppe lõpetanud isik võib
jätkata õpinguid magistriõppes; isikud, kes on omandanud bakalaureusekraadi enne
1. septembrit 2002, võivad jätkata õpinguid ka otse doktoriõppes, sest vastavalt
Vabariigi Valitsuse määrusele on "vana" bakalaureusekraad võrdväärne
magistrikraadiga.

Juunis 1999 võeti Euroopa Liidus vastu Bologna deklaratsioon, mille eesmärk oli
kujundada Euroopa ühtne kõrgharidusruum, muutes kõrgharidussüsteemid
läbipaistvaks ja ühilduvaks. Protsessi lõpptähtaeg oli aasta 2010. Selle
süsteemi raames pakuti välja ka kõrghariduse süsteem 3+2, kus bakalaureuseõpet
lühendati kolmele aastale. Uued liikmesriigid, nende hulgas ka Eesti, reformisid
oma kõrgharidussüsteemi vastavalt deklaratsioonile, vanad liikmesriigid jäid
äraootavale seiskohale. Eestis lõpetas esimene lend 3-aastase bakalaureuse 2005.
aasta kevadel. Bologna deklaratsioon näeb ette, et 3+2-süsteemis jätkab õpinguid
magistriõppes 2/3 bakalaureuseõppe lõpetanutest. Eesti seda punkti täitnud ei
ole.

Seoses uue 3+2 süsteemiga võrdsustati 4–6-aastane bakalaureus (õppekavadelt, mis
akrediteeriti enne 1. septembrit 2002) ja samuti ka ENSV-s saadud kõrgharidus
magistriõppe lõpetanutega.



https://et.wikipedia.org/wiki/Asbest

Asbestide hulka kuuluvad kihtsilikaat krüsotiil ehk valge asbest ning amfiboolid
amosiit ehk pruun asbest (mineraalina grüneriit), antofülliit ehk sinine asbest
(kiudjas erim), krokidoliit (mineraalina ribekiit), tremoliit (kiudjas erim),
eriti peenekiuline amiant ja aktinoliit (kiudjas erim).

Alates 1970. aastatest on asbestide kasutamine vähenenud, sest on tõestatud
krokidoliidi kopse kahjustav ja kantserogeenne mõju. Seetõttu on hakatud asbesti
kasutust vältima, samas on unustatud, et toodetud asbestist 95% koosneb
krüsotiilist. Väikse koguse krüsotiili sissehingamine ei põhjusta aga
teadaolevalt mingeid terviseprobleeme.

2006. aastal toodeti maailmas kokku 2,3 miljonit tonni asbesti. Suurimaks
asbestitootjaks on Venemaa (925 000 tonni). Järgnevad Hiina (458 000 t),
Brasiilia (410 000 t), Kasahstan (300 000 t), Kanada (240 000 t), Zimbabwe (100
000 t) ja Colombia (70 000 t).

Kõige varasem asbesti kasutus oli tema kiudude tõmbejõu ja kuumakindluse tõttu
tänapäeva Soome aladel ligikaudu 2500 eKr, kus antofülliiti kohalikust allikast
kasutati, et tugevdada savinõusid. Samuti kasutati asbestikiude lambitahtade
valmistamisel.

17. sajandi lõpul algatas Peeter I asbestpaberi tootmise, kasutades krüsotiili
kiude, mis olid kaevandatud Uuralitest.

Asbestikiudude kasutus tööstuses sai tõelise hoo Itaalias 19. sajandi alguses
asbestitekstiilide arengu tagajärjel. 19. sajandi lõpuks oli tuvastatud paljusid
asbesti allikaid üle maailma ning nende kaevandamised said alguse Kanadas
(1878), Lõuna-Aafrikas (1893, 1908–1916) ja Venemaa Keisririigis (1885).

20. sajandi alguses tõusis nõudlus asbesti järele tohutult mitmete masinate
tootmiseks, eriti termaalse isolatsiooni eesmärgil. Aastal 1900 loodi Hatscheki
masin, mis võimaldas pidevat eterniiditootmist asbest-tsemendist. Samuti arenes
kiirelt autotööstus, kus oli vaja asbesti pidurite, sidurite ning tihendite
valmistamiseks.

Teine maailmasõda tõstis veelgi asbesti tootmist sõjaliste masinate tarbeks,
tavaliselt termaalse isolatsiooni ning tulekindluse jaoks.

1960.–1970. aastatel avastati, et õhus hõljuv asbestipuru põhjustab
terviseprobleeme ning see viis asbesti tarbimise alla. Tänapäeval sisaldavad
asbestikiude materjalide maatriksid, tavaliselt tsemendis või orgaanilistes
vaikudes.

Asbestikiud on palja silmaga nähtavad, kuna nad on 3–20 µm pikad ja kuni 0,01 µm
laiad. Võrdluseks on inimese juus laiusega 17–181 µm. Kiud moodustuvad, kuna
asbesti mineraalide kristalliseerumisel moodustuvad polümeersed molekulid, mis
võtavad teineteise järel paralleelselt ritta ning moodustuvad paralleelsed
kristallvõred. Nendel kristallidel on 3 lõhenevust ning 2 neist on halvema
lõhenevusega kui kolmas. Kui kristallidele piisavalt raskust avaldada, siis
kipuvad nad lagunema piki kolmandat lõhenevust, mistõttu on kristall
fragmenteerunud lineaarselt ja seetõttu ongi sellel kiuline vorm. Igat kiudu ei
saa tuvastada või välistada, kui asbesti ainult palja silmaga või tavalise
mikroskoobi all vaadelda. Kõige tavalisem meetod asbesti tuvastamiseks on
polariseeritud valgusega mikroskoobiga või vaatlus
transmissioonelektronmikroskoobiga. Samuti saab asbesti määrata õhuproovi abil,
kui õhus on asbestikiude. Neid analüüsitakse tavaliselt
faaskontrastmikroskoobiga.

Asbestid jaotatakse kahe mineraalide rühma, amfiboolide ja serpentiinide vahel.
Selline jaotus põhineb nende kristallstruktuuride erinevusel. Serpentiinidel on
leheline või kihiline struktuur, aga amfiboolidel on ahelalaadne struktuur.

Leidub serpeniniidi kivimites, mis on levinud terves maailmas. Selle keemiline
valem on Mg3(Si2O5)(OH)4. Krüsotiili tunneb mikroskoobi all ära tema valgete
kiudude järgi.

Amosiit on tuntud kui pruun asbest. Selle keemiline valem on Fe7Si8O22(OH)2.
Mikroskoobi all tunneb amosiidi ära hallikas-valgete klaasjate kiudude poolest.
Tihti kasutatakse seda laeplaatides ning selleks, et muuta isoleerivaid tooteid
tulekindlaks.

Krokidoliit on kiuline asbesti vorm ribekiidis, levinud enamasti Lõuna-Aafrikas,
aga ka Austraalias ning Boliivias. Keemiline valem on Na2Fe2+3Fe3+2Si8O22(OH)2.
Krokidoliidi tunneb mikroskoobi all ära oma siniste kiudude poolest. Tavaliselt
on selle kiud pehmed ja rabedad.

Asbesti sissehingamine on ohuks tervisele. Kui kive, mulda või tooteid, mis
sisaldavad asbesti, on lõhutud, võivad nad eraldada asbesti kiude õhku. On oht,
et neid kiude võib sisse hingata ja need satuvad kopsudesse, kuhu nad võivad
jääda terveks inimese eluks. Asbest pole ohtlik, kui selle kiude materjali
lagundamisel õhku ei paisata. Suuremad asbestisisaldused õhus on tavaliselt
asbestikaevandustes, ehitiste sees või juures (mille ehitusel on kasutatud
asbesti ning parasjagu renoveeritakse või lammutatakse), jäätmealadel (kus
asbest pole piisavalt hästi kaetud tuuleerosiooni eest) ning aladel, kus esineb
asbesti looduslikult, aga on häiritud protsesside poolt, mis purustavad asbesti
sisaldavat kivimit või on keerutanud üles pinnaselt asbestikiude sisaldavat
tolmu.

Rindkereõõnes asuvaid kopse katab kahe lestmena õhuke läbipaistev kopsukelme ehk
pleura. Pleuranaastud pole alati asbesti poolt põhjustatud, aga on heaks viiteks
sellele, et inimesel on kokkupuudet keskkonnaga, kus sisaldub asbesti.
Pleuranaastud jätavad jäädavad armid kopsukoele, aga ei mõjuta inimese tervist
üldiselt. Sagedamini leidub neid pleura alumises osas. Mõnikord võivad naastud
olla lubjastunud. Pleuranaastud kujunevad umbes 20 või enama aasta jooksul
alates esmasest kokkupuutest asbestiga.

Asbestikiudude sattumisel kopsu ning nende kuhjumisel võib tekkida pleural
põletik, mis omakorda põhjustab kopsukelmel armkudet. See takistab rindkere
liikuvust ja halvendab kopsude hingamisfunktsiooni. Pleura paksenemise
tunnusteks on õhupuudus, hingeldus ja valulikkus hingamisel. Seda diagnoositakse
röntgen-, ultraheli- või kompuutertomograafilise uuringu abil. Pleura
paksenemine võib olla palju tõsisemate haiguste, nagu asbestoosi, mesotelioomi
või asbestist põhjustatud kopsuvähi, eelsümptomiks.

Asbestoos pikaajaline hingamisteede haigus, mille põhjustajaks on pikk ja pidev
kokkupuude asbestiga. Tavaliselt esinevad asbestoosi nähud alles 15–30 aastat
pärast esmast kokkupuudet asbestiga. Asbestikiud armistavad kopse ning sellest
tulenevad õhupuudus ning köhimine. Arenenumatel asbestoosi juhtudel on
sümptomiks ka paistes sõrmed. Asbestoosi pole võimalik ravida, kuna kopsudele
tehtud kahjustust pole võimalik taastada. Kõige targem oleks seda mitte
süvendada, vältides edasist kokkupuutumist asbestiga ning suitsetamist, et
vältida kopsuvähki haigestumist. Asbestoosi võib leevendada hapnikuteraapiaga
ning soovituslik on vaktsineerimine kopsunakkuste vastu, kuna asbestoosis kopsud
on vastuvõtlikumad kopsuhaigustele.

Mesotelioom on harvaesinev kopsukelme- või kõhukelmekasvaja, mille tekke
põhjuseks on peaaegu alati kokkupuude asbestiga. Sagedasem on mesotelioomi teke
pleural, kõhukelme mesotelioom (peritoneaalmesotelioom) esineb üliharva.
Mesotelioom diagnoositakse tavaliselt 50–70-aastastel inimestel. Seda haigust on
raske ravida, kuna seda on võimalik diagnoosida alles väga arenenud staadiumis
ning tavalisel vähiraviprotseduuril on sellel väike mõju. See-eest on viimastel
aastatel kasutusele võetud kasutusele kaks uut ravimeetodit:

Asbestist põhjustatud kopsuvähk on pahaloomuline kasvaja, mis tekib kopsukoes ja
sarnaneb oma olemuselt suitsetamisest põhjustatud vähiga. Inimestel, kellel on
asbestoos (või difuusne pleura paksenemine) ja kes samaaegselt suitsetavad, on
suurem oht haigestuda kopsuvähki kui nendel, kellel on asbestoos, kuid ei
suitseta. Kopsuvähiga kaasnevad sümptomid on köhimine, õhupuudus, seletamatu
kaalukaotus, vere köhimine, vaevaline hingamine, rindkerevalud, hääle kähedus
ning aneemia.



https://et.wikipedia.org/wiki/%C3%9Chinenud_Rahvaste_Organisatsioon

Ühinenud Rahvaste Organisatsioon (ÜRO) on 26. juunil 1945 San Franciscos 51
riigi poolt moodustatud rahvusvaheline organisatsioon, mille eesmärk on
rahvusvahelise rahu ja julgeoleku, inimõiguste ja rahvusvahelise koostöö
tagamine ning majandusliku, sotsiaalse, kultuurilise ja humaanse iseloomuga
rahvusvaheliste probleemide lahendamine. Organisatsiooni tegevuse aluseks on ÜRO
põhikiri (harta). Organisatsiooni peakorter asub New Yorgis. Põhikiri jõustus
24. oktoobril 1945. Seda päeva tähistatakse ÜRO päevana. Liikmesriike on 193.
ÜRO peasekretär on António Guterres. ÜRO töökeeled on inglise, prantsuse,
hispaania, hiina, araabia ja vene keel.

Eesti keeles on selle organisatsiooni ametlik nimi Ühinenud Rahvaste
Organisatsioon ja lühend ÜRO, ehkki mõnes keeles piirdutakse ingliskeelse
lühivormi (United Nations) tõlkega. Eestikeelne kasutus rõhutab institutsiooni.
Jaak Jõerüüt: "On tõenäoline, et see kalk bürokraatlik “organisatsiooni”-lisand
kandus eesti keelde vene keelest. Stalinile pidi see igatahes paremini sobima
kui mingi abstraktne ja üllas ühinemisidee."

Peaassamblee (General Assembly) koosneb liikmesriikide delegatsioonidest.
Korralised istungjärgud toimuvad igal aastal septembrist detsembrini. Suure
töömahu tõttu suunab Peaassamblee enamiku arutusele tulevatest küsimustest oma
kuuele peakomiteele.

Julgeolekunõukogu (Security Council) on tähtsaim püsivalt tegutsev organ.
Koosneb 15 liikmest, kellest viis – Ameerika Ühendriigid, Suurbritannia,
Prantsusmaa, Venemaa ja Hiina RV – on alalised ja omavad vetoõigust. Ülejäänud
Julgeolekunõukogu liikmed valib Peaassamblee iga-aastaselt kaheks aastaks, igal
aastal valitakse 5 uut Julgeolekunõukogu liiget. Julgeolekunõukogu vastutab
rahvusvahelise rahu ja julgeoleku eest.

, ÜRO Julgeolekunõukogu sanktsioonid Majandus- ja Sotsiaalnõukogul (Economic and
Social Council) on 9 alalist komiteed ning lisaks eksperdiorganid, funktsionaal-
ja regionaalkomisjonid.

Rahvusvaheline Kohus (International Court of Justice) on ÜRO tähtsaim
õigusorgan. Kohus lahendab riikidevahelisi vaidlusi ja ÜRO organite tõstatatud
õiguslikke küsimusi.

Hooldusnõukogu (Trusteeship Council) kontrollib ÜRO halduse alla kuuluvaid
territooriume.

Sekretariaat (Secretariat) on ÜRO haldusorgan, mille eesotsas on peasekretär,
kes valitakse viieks aastaks. Alates 1. jaanuarist 2017 on ÜRO peasekretär
Antonio Guterres Portugalist.

Praegune ÜRO peakorter ehitati New Yorki East Riveri jõe kaldale aastatel
1948–1952. John D. Rockefeller jun ostis selle krundi 8,5 miljoni USA dollari
eest ja detsembris 1946 annetas maa ÜRO-le.

Hoone projekteerimisega tegeles rahvusvaheline arhitektide töörühm, mida juhtis
Wallace K. Harrison USA-st. Rühma kuulusid ka sellised tuntud arhitektid nagu Le
Corbusier (Prantsusmaa) ja Oscar Niemeyer (Brasiilia). Lõplik projekt koostati
Le Corbusier' visandatud idee põhjal, mis koosnes vastandite tasakaalust – kõrge
klaasist kontorihoone ja madala ümmarguse kupliga peaassamblee hoonega.
Valminult peeti objekti lõplikku lahendust üheks modernsemaks
arhitektuurinäiteks Manhattanil.



https://et.wikipedia.org/wiki/William_Shakespeare

William Shakespeare (23. aprill (traditsiooniline kuupäev) 1564
Stratford-upon-Avon – 3. mai (vkj 23. aprill) 1616) oli Inglismaa
renessansiaegne luuletaja ja näitekirjanik, ingliskeelse kirjanduse suurkuju.

William Shakespeare sündis köösneri John Shakespeare'i perekonnas kaheksast
lapsest kolmandana ja oli vanim täiskasvanuks elanud poeg. Kuigi sellest
tõendeid pole säilinud, peetakse väga tõenäoliseks, et ta õppis kohalikus ladina
koolis.

18-aastaselt abiellus ta endast umbes 7 aastat vanema Anne Hathawayga. Sündisid
tütar Susanna (ristiti 26. mail 1583) ning kaksikud: tütar Judith ja poeg Hamnet
(ristiti 2. veebruaril 1585). Hamnet suri varakult, aastal 1596. Millalgi 1585.
ja 1592. aasta vahel alustas ta oma edukat karjääri Londonis näitleja ja
kirjanikuna. Selle perioodi kohta Shakespeare'i elust andmed puuduvad, mis on
andnud alust mitmesuguste legendide ja kahtlust äratavate juttude tekkele.

Ei ole täpselt teada, millal ta alustas kirjutamist, kuid 1592. aastal etendati
Londonis juba mitut tema näidendit. Ta oli üsnagi jõukas, näiteks ostis ta 1597.
aastal endale Stratfordi suuruselt teise maja. Alates 1599. aastast tegutses
Shakespeare Globe'i teatris. Oma karjääri jooksul jagas ta oma aega Stratfordi
ja Londoni vahel.

1613. aastal naasis ta 49-aastasena Stratfordi, kus kolm aastat hiljem suri. Ta
suri kuu pärast oma testamendi koostamist, mida alustas väitega, et on täie
tervise juures. Tema kaasajast ei ole säilinud tõendeid tema surma põhjuste
kohta. Ta maeti kaks päeva hiljem Stratfordi Püha Kolmainu kirikusse. Epitaaf
tema haua kohal hoiatab tema luude liigutamise eest. Seda järgiti hoolikalt
kiriku restaureerimisel 2008. aastal.

Shakespeare'i vanemal tütrel Susannal sündis tütar, kellel polnud lapsi, ning
noorem tütar Judith sai kolm last, kes kõik surid järglasteta.

Tema eraelust on vähe andmeid, mis on põhjustanud palju oletusi tema
väljanägemise, seksuaalsuse ja usuliste veendumuste kohta.

Kodulinna ladina koolis saadud teadmised antiikmütoloogiast ning antiikaja
ajaloost ja kunstist sisendasid Shakespeare'i lugupidamist uhke loomuga ja
sihikindlate roomlaste vastu. Tema loomingust, nii näidenditest kui ka
lüürikast, toimub ebaproportsionaalselt suure osa tegevus Itaalias ja sageli
antiikajal.

Võib arvata, et kirjanik ise lootis kuulsaks saada pigem sonettide kaudu. Oma
kogumikus avaldas ta 154 sonetti, millest esimesed 126 on pühendatud kenale
noorele meessoost sõbrale ja järgmised (välja arvatud kaks kõige viimast)
naisele, keda ta ise nimetab Dark Lady (Tume Daam või Tõmmu Daam). Shakespeare
armastab enda tahtest hoolimata just seda naist. Sonettide põhiteemaks on
arutlemine selle üle, kuidas ajaga kõik laguneb, kuid ilu on siiski surematu.

Shakespeare kirjutas kokku rohkem kui 30 näidendit, mida saab jagada kolmeks:
komöödiad, tragöödiad ja ajaloolised draamad. Antiigiainelistes näidendites
käsitles Shakespeare siiski mitte antiikaja, vaid kaasaja probleeme ja andis
tegelastele kaasaegsete inimeste iseloomujooned. Valdavalt on ta näidendid
kirjutatud blankvärsis.

Ehkki mõnede teoste autorsus on tänini lahtine, on valdav enamik Shakespeare'i
teostest teada. Mõningal määral on levinud teooriad, mille kohaselt polnud
William Shakespeare'i nime all tuntuks saanud teoste (või vähemalt mõne teose)
autor mitte Shakespeare ise, vaid mõni tema kaasaegne, nt näitekirjanik
Christopher Marlowe, filosoof Francis Bacon või krahv Edward de Vere.

William Shakespeare'i teosed on avaldanud maailma kultuurile tohutut mõju ning
kuuluvad kindlalt maailmakirjanduse klassikasse. Nende aineil on tehtud arvukalt
kirjandus-, kujutava kunsti ja lavateoseid, filme jt kunstiteoseid.
Shakespeare'i näidendeid on korduvalt lavastatud ka Eestis, samuti on eesti
keeles ilmunud tema kogutud teosed. Shakespeare avaldas suurt mõju ka inglise
keelele, tema teostest on nii inglise kui ka teistes keeltes läinud käibele uusi
sõnu, kõnekäände ja lendlauseid.

Shakespeare'i järgi on saanud nime üks Suurbritannia tähtsamaid teatreid Royal
Shakespeare Company, mis tegutseb Stratford-upon-Avonis Royal Shakespeare
Theatre'is.

Eesti keeles ilmusid 1959–1975 Shakespeare'i "Kogutud teosed" 7 köites, mis
hõlmavad kogu tema loomingu. Väljaande tõlkis ning kirjutas ees- ja järelsõnad
Georg Meri, mõned teosed on tõlkinud ka Jaan Kross, Harald Rajamets ja Rein
Sepp.

Pärast viimase köite ilmumist avaldas Georg Meri artikli "Shakespeare'i
koguloomingu eestinduse puhul" (Keel ja Kirjandus 1975, nr. 10, lk. 577–585).



https://et.wikipedia.org/wiki/The_Beatles

The Beatles (biitlid) oli Liverpoolist Suurbritanniast pärit rokkansambel.
Ansambli muusikaline ampluaa oli äärmiselt lai, ulatudes ballaadidest reggae’ni
ja psühhedeelsest muusikast bluusini. Ansambel mõjutas tugevalt 1960. aastatel
aset leidnud sotsiaalset ja kultuurilist revolutsiooni. Bändi looming jõudis
tegutsemisaastate jooksul singlimüügi edetabeli esimese 40 hulka umbes 50 korral
ning ainuüksi Ameerika Ühendriikides jõudsid nad 20 korral singlimüügi
edetabelis esikohale. EMI Recordsi andmetel on The Beatles'i plaate müüdud
praeguseks maailmas üle miljardi eksemplari.

The Beatlesi läbilöögiaasta oli 1963, mil nad andsid välja debüütalbumi "Please
Please Me" ning Suurbritannia ajakirjanduses ilmusid artiklid ansambli
kontserdil kiljuvatest ja minestavatest teismelistest.

1964. aasta alguses levis biitlite-maania (nagu seda ajakirjanduses nimetati) ka
Põhja-Ameerikasse ning sealt peaaegu üle kogu maailma. Nagu enamik tolle ajastu
briti ansamblitest, ei pääsenud ka The Beatles ameerika rock’n'rolli ja R&B
artistide loomingu jäljendamisest. Mõjutusi saadi nii valgetelt esinejatelt nagu
Elvis Presley, Buddy Holly ja Carl Perkins kui ka mustanahalistelt artistidelt
Chuck Berry, Little Richard, Ray Charles ja Larry Williams. Tegevuse
algusaastail jäljendas The Beatles oma loomingus eelpool mainitud muusikuid,
mõne aja möödudes hakkas välja kujunema ansamblile eriomane stiil ja kõla.
Kõigest viie aasta jooksul arenes The Beatles'i muusika lihtsatest elurõõmsatest
paladest nagu "She Loves You" ja "I Want to Hold Your Hand" keerulise ja
mitmetähendusliku sisuga albumiteni "Sgt. Pepper’s Lonely Hearts Club Band" ja
"Abbey Road". The Beatles'i mõju popmuusika arengule on olnud tohutu, kuna
ansambli muusika on nii harmoonia, meloodiate kui ka tekstide poolest väga
uuenduslik. Lisaks uuris ja täiustas ansambel salvestusstuudio helitehnika
võimalusi ning püüdis iga loo salvestamisel saavutada parimat helikõla. Ansambel
oli pidevalt ajakirjanduse tähelepanu all ning sai hiljem vanema ja
konservatiivsema generatsiooni terava kriitika osaliseks. 1960. aastatel muutus
ansambel noorsooliikumise sümboliks.

Lennon ja McCartney olid The Beatles'i peamised laulukirjutajad, kuid
hilisematel aastatel muutus ansambli loomingus järjest märgatavamaks ka
Harrisoni panus. The Beatles´i läbilöögis mängis olulist osa mänedžer Brian
Epstein ja muusikalises arengus produtsent George Martin.

Olles sisse võetud ameerika rock’n'rollist, tõi Lennon ansambli repertuaari
palju Buddy Holly, Carl Perkins’i, The Coasters’i, Elvis Presley, Jerry Lee
Lewis’e ja Gene Vincent’i laule. 6. juulil 1957 kutsus Ivan Vaughan Wooltoni
kiriku piknikul toimuvale esinemisele oma sõbra Paul McCartney, kes samuti
bändiga liitus ning hiljem oma sõbra George Harrisoni bändiproovi kaasa tõi.

Lennon asus õppima Liverpooli Kunstikolledžis ning pakkus ansambli bassimängija
kohta Stuart Sutcliffe’ile, kes ka bändiga liitus ning kellel väidetavalt oli
suur mõju biitlite riietumisstiilile ja soengutele. Trummariks sai pärast pikki
otsinguid klubi perenaise Mona Best’i poeg Pete Best. Best’ist sai vahepeal
bändi võimsaim sümbol, luues eripärase löögirütmi “atom beat”, mida paljud
tolleaegsed trummarid püüdsid järgi mängida.

Ansambel vahetas mitmel korral nimesid Johnny and The Moondogs ja The Silver
Beetles, kuni viimaks jõuti nimeni The Beatles. 1960. aastal läksid nad esinema
Saksamaale Hamburgi Reeperbahn’i klubidesse (kõige tihedamini esineti kuulsas
Kaiserkeller’i klubis). Kuna bänd ei olnud ennast veel Liverpoolis piisavalt
tõestanud, pidid nad tõsiseltvõetavuse nimel pidevalt pingutama ning oma
esinemisoskusi parendama. Hamburgis tutvuti ja sõbruneti ka Saksamaa
kunstitudengitega, kes samuti nende lavalist käitumismaneeri ja väljanägemist
mõjutasid. Ansambli edusammud ei jäänud märkamata, nii palus laulja Tony
Sheridan (keda omal ajal nimetati ka Euroopa Elviseks) The Beatles'i oma
taustabändiks ning Polydor Records'i stuudiotes salvestati nende koostööna
muuhulgas ka laul “My Bonnie (Mein Herz ist bei dir nur)”, mis McCartney sõnul
jõudis Saksa edetabelites viiendale kohale. 1960. aastasse jääb ka The Beatles’i
Saksamaalt väljasaatmine, kuna nende tööload olid kehtivuse kaotanud ning
Kaiserkelleriga konkureeriva klubi juhataja kaebas politseisse, et Harrison oli
toona alaealine.

1962 palgati The Beatles'i mänedžeriks Brian Epstein, kes pärast pikki otsinguid
ja mitmeid äraütlemisi sai neile plaadistuslepingu Londonis Abbey Roadil asuva
EMI Parlophone Recordsiga. Biitlite produtsendiks sai George Martin. 1962. aasta
augustis vallandati Pete Best, kelle asemele võeti trummariks Ringo Starr. Besti
vallandamise põhjuseks peetakse sageli seda, et ta oli bändi liikmetest nägusaim
ning muutus seega naissoost austajate hulgas liiga populaarseks. Lennon olevat
kord lausunud: “Pete Best oli hea trummar, Ringo Starr on hea biitel”. Ametlik
vallandamise põhjus oli Besti vilets trummimängimise oskus, mis muidugi Besti
Liverpooli fänne ei veennud.

Ansambli esimeseks hitiks Suurbritannias sai 5. oktoobril 1962 välja antud
singel "Love Me Do", mis võlgnes oma läbimüüginumbrid suuresti asjaolule, et
Epstein oli suurema osa singleid Parlophone’ist oma perefirma plaadipoodi ostnud
(Ameerika Ühendriikides tõusis see singel edetabelitesse 1964. aasta mais).
Esiksinglile järgnes kiiresti teine – "Please Please Me" ning kolm kuud hiljem
salvestati biitlite esimene album "Please Please Me", millel ansambel oli nii
Lennoni ja McCartney originaalloomingut kui ka teiste artistide loomingu
töötlusi.

Biitlimaania sai Suurbritannias hoo sisse 13. oktoobril 1963, mil nende
esinemine Londoni Palladium’is kanti üle televisioonis. Suurbritannia menust
hoolimata keeldus Parlophone’i Ameerika sõsarfirma Capitol Records biitlite
singlite väljaandmisest. Osaliselt oli põhjus ilmselt selles, et tol ajal polnud
ükski briti artist suutnud Ameerika Ühendriikides tõeliselt läbi lüüa. Laulu
"She Loves You" esitamine USA telesaates “American Bandstand” kutsus sealsetes
noortes esile üldise naeru ja halvakspanu, seda peamiselt biitlite omapäraste
soengute tõttu. Väidetavalt aga toodi palju singleid üle Atlandi ookeani briti
lennuliinide stjuardesside poolt, kes neid New Yorgis, Chicagos ja Los Angeleses
sõpradele jagasid.

1963. aasta novembris õnnestus Epsteinil viimaks Capitol Records’iga singlite
väljaandmise osas kokku leppida. 26. detsembril lasti välja “I Want to Hold Your
Hand”, mis sai raadios kohe hitiks, muutudes eriti populaarseks noorte hulgas,
kes kuulsid seda lugu tänu jõuluvaheajale tavapärasest tihedamini. Singlit müüdi
10 päevaga miljon eksemplari ja 16. jaanuariks 1964 oli singel USA edetabelite
tipus.

The Beatles saabus USA-sse 7. veebruaril 1964 ning sai lennujaamas fännide
hüsteerilise vastuvõtu osaliseks, milles oma osa mängis ka asjaolu, et nende
hittsingel oli vahetult enne nende saabumist kolm nädalat edetabelite tipus
püsinud. See omakorda põhjustas üleriigilise biitlivaimustuse, mis väljendus
selles, et nende esinemist teleesinemist USA-s jälgis ligi 73 miljonit
televaatajat, see on ligi 40% toonasest rahvaarvust. See Ed Sullivani saates
püstitatud rekord on jäänud tänaseni ületamatuks. Ansamblist sai ülemaailmne
fenomen, millega kaasnesid fännide hordid ning kriitikute ja kogenud lauljate
(teiste hulgas ka Frank Sinatra) poolne kibe kriitika. Biitlite muusika olevat
labane, vali ja ebamusikaalne ning nende välimus veider, nende juukseid nimetati
“skandaalselt pikaks”.

Paljude hilisemate analüütikute arvates otsis John F. Kennedy atentaadist
masendusse langenud USA rahvas meelelahutust, mida õigel ajal õigesse kohta
sattunud biitlid ka pakkusid, olles üheaegselt andekad muusikud, lavamagnetid
kui ka ülekeevad optimistid. Ühe uurija poeetilisil sõnul osutus The Beatles
“ravivaks salviks rahvuslikule haavale”. Ka tõi ansambel rock’n'rolli USA-sse
tagasi. Elvis oli pärast sõjaväest naasmist otsustanud filminäitlejakarjääri
kasuks, Jerry Lee Lewis'e ja Chuck Berry' karjäärid olid vahepealsete
skandaalide tõttu tugevalt kahjustada saanud, Buddy Holly, “Big Bopper” J. P.
Richardson ja Ritchie Valens hukkusid lennuõnnetuses.

4. aprillile 1964 järgnenud nädalal vallutas ansambel edetabeli Billboard Hot
100 viis esimest kohta. Ka seda rekordit pole tänaseni korrata suudetud.

15. augustil 1965 andis The Beatles Shea staadionil esimese nüüdisaegse
rock-kontserdi umbes 56 000 inimesele. Samal aastal proovisid Lennon, Harrison
ja Starr ka esimest korda sünteetilist narkootikumi LSD-d. McCartney esimene LSD
proovimine jäi 1966. aasta novembrisse.

1966. aasta juulis põhjustas Lennoni öeldud ja kontekstist välja rebitud lause
religioosse ja konservatiivse kogukonna raevu. Ühes intervjuus väitis Lennon, et
kristlus kui selline on välja suremas ja et The Beatles on muutunud “Jeesusest
populaarsemaks”. Paljud usurühmitused, teiste hulgas ka Vatikan, protesteerisid
selle väite vastu kategooriliselt ning üle maailma hakati biitlite plaate
keelama ja põletama. Selliste sündmuste valguses, millele lisandusid veel
rassistliku rühmituse Ku Klux Klani surmaähvardused, pidi Lennon oma sõnade eest
mitmel korral vabandama. Ühes hilisemas intervjuus püüdis Lennon selgitada, et
ta kommenteeris vaid bitlomaania fenomeni, mitte ei kõrvutanud ansamblit
Jeesusega ning ütles: “See lause oli vale või pigem seda tõlgendati valesti”.

Oma viimase tasulise kontserdi andis The Beatles 29. augustil 1966 San Francisco
Candlestick Parkis. Sestsaadik kuni laialiminekuni 1970. aastal keskendus The
Beatles stuudiosalvestustele, luues sel ajal 20. sajandi märkimisväärseimaid
popmuusika teoseid. Ansambli looming ja muusikalised eksperimendid pälvisid
kriitikute imetluse ja kasvatasid nende populaarsust veelgi. 1967. aastal sai
The Beatles esimeseks ülemaailmses teleülekandes esinenud ansambliks (looga "All
You Need Is Love"). Sama aasta augusti lõpus suri nende mänedžer Brian Epstein
väidetavalt uimastite üledoosi tõttu. See sündmus halvendas oluliselt biitlite
finantsilist olukorda ja tekitas järjest kasvavaid bändisiseseid pingeid.

1968. aasta alguses suundusid biitlid Indiasse Rishikeshi Maharishi Magesh
Yogi’lt transtsendentaalset meditatsiooni õppima. Starr lahkus Indiast nädal
pärast saabumist, McCartney kuu aega hiljem. Kogu reis lõppes kolm kuud pärast
saabumist fiaskoga – kinnitamata andmetel üritas Maharishi üht naisõpilast
võrgutada ning biitlid ja nende kaaskondlased lahkusid.

Pärast Indiast naasmist lõid Lennon ja McCartney Apple Corps nimelise
altruistliku äriühingu, mille eesmärk oli nende sõnade kohaselt “lääneliku
kommunismi” loomine ja edendamine. Samal aastal plaadistatud duubelalbumil "The
Beatles" (sai tuntuks ka kui The White Album) avaldusid esimest korda
ansamblisisesed tõsised vastuolud. Bändi viimane avalik esinemine toimus 1969.
aasta jaanuaris Londonis Apple’i peakorteri katusel albumi "Get Back"
salvestussessiooni ajal. Mitmete arusaamatute tõttu jäi selle sessiooni käigus
salvestatud materjal riiulile ning avaldati alles 1970. aastal "Let It Be"
nimelisel albumil. Suuresti tänu McCartney pingutustele salvestasid nad 1969.
aasta suvel oma viimase albumi "Abbey Road". The Beatles läks ametlikult laiali
10. aprillil 1970.

Kõik bändi liikmed alustasid soolokarjääri, püüdes saavutada samasugust menu
üksikult, nagu oli saavutatud üheskoos. Kõik kokkutulemisplaanid hävitas John
Lennoni mõrv 8. detsembril 1980. Virtuaalne ühinemine sai siiski 1995. aastal
teoks, kui kahele Lennoni lugude salvestisele lisasid oma panuse ka Harrison ja
McCartney, luues Lennoni 1970. aastate keskel lindistatud demode põhjal kaks
hittsinglit "Free as a Bird" ja "Real Love". Sama “The Beatles Anthology”
projekti raames anti välja ka kuuele plaadile salvestatud seniavaldamata lugude
töötlused ja stuudiomaterjalid.

1967. aastal Suurbritannias ilmunud duubel-EP "Magical Mystery Tour"
(samanimelise filmi soundtrack) ilmus Ameerika Ühendriikides albumina, millele
olid lisatud biitlite 1967. aasta singlite A- ja B-pooled. 1976. aastal anti
album samal kujul välja ka Suurbritannias ja 1980. aastate lõpus, kui albumid
esimest korda CD-l välja lasti, asendas see kogumik originaalse Suurbritannia
versiooni. Ülejäänud biitlite laulud, mis polnud teistel albumitel ilmunud, anti
välja kogumikena "Past Masters, Volume One" ja "Past Masters, Volume Two"
(mõlemad ilmusid 7. märtsil 1988).



https://et.wikipedia.org/wiki/Serbia

Serbia on merepiirita riik Euroopas Balkani poolsaare keskosas. Piirneb
Montenegro ja Albaaniaga edelas, Bosnia ja Hertsegoviina ja Horvaatiaga läänes,
Ungari põhjas, Rumeenia kirdes, Bulgaariaga kagus ning Makedooniaga lõunas.

Kuni 2006. aastani moodustas tänane Serbia riik Serbia ja Montenegro liitriigi
tuumikala. 3. juunil 2006 kuulutas Montenegro parlament Montenegro iseseisvaks
ja 5. juunil kuulutas Serbia end Serbia ja Montenegro õigusjärglaseks.

17. veebruaril 2008 kuulutas end ühepoolselt Serbiast sõltumatuks Kosovo, mille
iseseisvust Serbia ei tunnusta. Mitmed riigid, kaasa arvatud Eesti, on Kosovot
tunnustanud.

Serbia loeb riigi koosseisu kuuluvaks kaks autonoomset piirkonda: lisaks
Vojvodinale ka iseseisvust kuulutanud Kosovo ja Metohija.

Serbia riigi juured ulatuvad 9. sajandi esimesse poolde. Serbia vürstkond
(768–969), Ida-Rooma riigi vasall Duklja (960–1101), Serbia suurvürstkond
(1101–1217), Serbia kuningriik (1217–1346), Serblaste riik loodi 11. sajandil ja
14. sajandil sai sellest suurriik Serbia tsaaririik (1346–1371). Pärast
lüüasaamist 1389. aastal peetud Kosovo lahingus langes suurem osa riigist
türklaste kätte. Osa Serbia piirkondi suutis veel 70 aastat vastu panna, enne
kui Osmanite riik needki annekteeris. Hoolimata kolmest Austria-Habsburgide
sissetungist ja arvukatest vastuhakkudest jäi Osmanite võim püsima sajanditeks.

19. sajandil võimaldasid Esimene Serbia ülestõus (1804–1813) ja Teine Serbia
ülestõus (1815) luua Serbia vürstiriigi, mis oli esialgu pooliseseisev, ja
saavutas peagi täieliku sõltumatuse Türgist. 1876. aastal kuulutasid Montenegro,
Serbia ja Bosnia sõja Türgile ning teatasid ühinemisest. Berliini kongressil
anti iseseisvus siiski ainult Serbiale, Montenegrole ja Rumeeniale, seevastu
Bosnia ja Raška jäeti Austria-Ungarile.

Pärast Balkani sõdu (1912–1913) ja Esimest maailmasõda (1914–1918) asutati
Serblaste, Horvaatide ja Sloveenide Kuningriik, mis 1929. aastal nimetati ümber
Jugoslaavia Kuningriigiks.

Teise maailmasõja päevil okupeeris Jugoslaavia riigi Natsi-Saksamaa. Sakslastele
vastu hakanud paramilitaarsed rühmitused kippusid sõdima ka omavahel. Sakslaste
ja nendega liidus olnud Horvaatia separatistide purukslöömise järel võttis kogu
Jugoslaavias võimu kommunistlike partisanide juht Josip Broz Tito. Tito ja tema
järglaste juhitud Jugoslaavia Sotsialistlik Föderaalne Vabariik püüdis külma
sõja päevil jääda neutraalseks riigiks ja oli Mitteühinemisliikumise üheks
algatajaks.

1989. aastal sai Jugoslaavia koosseisu kuulunud Serbia Vabariigi presidendiks
Slobodan Milošević, kelle rahvusäärmuslikud vaated viisid Jugoslaavia vägivaldse
lagunemiseni. 1991. aastal kuulutasid end iseseisvaks Horvaatia, Sloveenia ja
Makedoonia. Järgmisel aastal järgnes neile Bosnia. Serbia püüdis lahkulöönud
territooriumitele jäänud serblaste asualasid sõjalisi vahendeid kasutades
emamaaga edutult liita. Sõjategevuse lõpetas 1995. aastal sõlmitud Daytoni
rahuleping.

1998. aastal kasvasid Jugoslaavia jõudude relvakokkupõrked Kosovo
Vabastusarmeega üle Kosovo sõjaks. Pärast nurjunud rahukõnelusi 1999. algul
sekkusid sõjategevusse NATO õhujõud ja Serbia sunniti kapituleeruma. Kosovo
staatus jäeti rahvusvaheliste kõneluste otsustada. 2008. aastal kuulutas Kosovo
end ühepoolselt iseseisvaks.

Kosovo läänepiirile Albaaniaga Dinaari mägedesse jääb endise Jugoslaavia kõrgeim
tipp Daravica (2656 m/ GPSi järgi 2667 m), mida peab senini oma kõrgeimaks
tipuks ka Serbia. Ilma eraldunud Kosovota jääb Serbia "laeks" nüüd aga 500
meetrit madalam Midžor idapiiril Bulgaariaga (2169 m, Stara planina aheliku
lääneotsas).

Serbia on jagatud 24 ringkonnaks (okrug) ja Belgradi linnaks. Ringkonnad (kaasa
arvatud Belgrad) on omakorda jagatud omavalitsuspiirkondadeks (opština).

Serbia loeb oma koosseisu kuuluvaks kaks autonoomset piirkonda, riigi põhjaosas
asuva Vojvodina ning lõunasse jääva Kosovo ja Metohija, millest viimane on
ühepoolselt välja kuulutanud iseseisvuse ja leidnud osalist rahvusvahelist
tunnustust.

Seda osa Serbiast, mis ei kuulu kummagi autonoomse piirkonna koosseisu,
nimetatakse Kesk-Serbiaks (Centralna Srbija). Tegemist ei ole eraldi
administratiivse üksusega.

Serbia on ÜRO, Euroopa Julgeoleku- ja Koostööorganisatsiooni, Euroopa Nõukogu ja
Kesk-Euroopa Vabakaubanduslepingu liige. Serbia taotleb Maailma
Kaubandusorganisatsiooni ja Euroopa Liidu liikmesust.



https://et.wikipedia.org/wiki/SKT_elaniku_kohta

SKT elaniku kohta ehk sisemajanduse kogutoodang ühe inimese kohta on mingi
piirkonna (tavaliselt riigi) majandusliku arengutaseme näitaja. SKT elaniku
kohta arvestamiseks jagatakse sisemajanduse kogutoodang elanike arvuga.

Riikide SKT elaniku kohta võrdlemiseks arvutatakse seda kohaliku valuuta ostujõu
alusel USA dollarites. See tagab hindade ja kulutuste rahvusvahelise
võrreldavuse.

"The World Factbooki" andmetel oli aastatel 2004–2006 kõrgeim SKT elaniku kohta
Bermuda saartel (69 900 dollarit elaniku kohta), Luksemburgis (68 800), Jerseyl
(57 000), Ekvatoriaal-Guineas (50 200) ja Araabia Ühendemiraatides (49 700).

Madalaim SKT elaniku kohta oli Malawis, Somaalias, Komooridel ja Saalomoni
Saartel (600 dollarit elaniku kohta) ning Kongo Demokraatlikus Vabariigis (700).

Eestis oli "The World Factbooki" andmetel SKT elaniku kohta 2006. aastal 19 600
USA dollarit, Maailmapanga andmetel 2007. aastal 21 104 USA dollarit elaniku
kohta. 2010. aastal oli SKT elaniku kohta 19 000 dollarit elaniku kohta.

SKT elaniku kohta ei sobi ühiskonna heaolu näitajaks, sest see ei arvesta
inimeste haridustaset ja tervishoiusüsteemi olukorda riigis. Seda arvestab
inimarenguindeks. Selle indeksi arvestamiseks kasutab ÜRO Arenguprogramm ostujõu
pariteedi järgi ümber arvestatud SKT elaniku kohta. Selle programmi andmetel oli
aastal 2004 kõrgeim SKT elaniku kohta Luksemburgis (69961 dollarit elaniku
kohta), USAs (39676), Iirimaal (38827), Norras (38454) ja Islandis (33051).

Madalaim SKT elaniku kohta oli Tšaadis (209 dollarit elaniku kohta),
Mauritaanias (194), Bangladeshis (187), Nepalis (149) ja Keenias (114).



https://et.wikipedia.org/wiki/Riia

Riia ( läti (abi · faili info)) (läti Rīga [r'iiga], latgali Reiga, liivi Rīgõ,
saksa Riga) on Läti pealinn. Linn asub Daugava jõe alamjooksul. Riia on
Baltimaade suurim linn.

Riias on aasta keskmine sademete hulk 633 mm. Kõige vihmasem kuu on juuli (85
mm), kõige kuivem veebruar (27 mm).

Linnavalitsuse asukoht on Riia raekoda Riia vanalinnas. Linnavolikogul on 60
liiget ja selle koosseis valitakse iga 4 aasta tagant kohalike omavalitsuste
valimistel. Volikogus on 3 fraktsiooni: Koosmeel (S)/Au teenida Riga! (GKR),
Rahvuslik Liit (NA) ja Ühtsus (V). Volikogu valib linnapea, kelleks alates 2009.
aastast on venelane Nils Ušakovs.

Riias oli 1800. aastal 29 663 meessoost elanikku, neist 12 778 (43%) sakslasi,
7445 (25%) lätlasi ja 4055 (13,6%) venelasi.

Hulgast võimuvahetustest hoolimata oli Riias kogu aeg linnakodanikest kõige
mõjukam rahvus sakslased. 1867. aastal olid 42,9% linnaelanikest sakslased.
Linna ametlik keel oli saksa keel kuni venestamiseni. Aastal 1891 sai linna
ametlikuks keeleks vene keel.

Riia elanikest moodustasid nõukogude aja lõpus 1989. aastal lätlased üksnes
36,5% ja venelased 47,3%. Läti rahvuspoliitika tulemusena (näiteks ei antud
inimestele, kes polnud õigusjärgsed Läti kodanikud, automaatselt Läti
kodakondsust) said lätlased 2006. aastal taas Riia suurimaks rahvusrühmaks.
2008. aastal olid Riia elanikest lätlased 42,3% ja venelased 41,0%. 2010. aasta
seisuga olid riialastest valgevenelased 4,2%, ukrainlased 3,9%, poolakad 2,0% ja
teised rahvused 5,8%.

Riias asuvad Läti Rahvusooper (asutatud 1918), Läti Rahvusteater (asutatud
1919), Riia Vene Teater (asutatud 1883), Daile Teater (asutatud 1920), Läti
Riiklik Nukuteater (asutatud 1944) ja Uus Riia Teater (asutatud 1992).

Muuseumidest on siin Läti Rahvuslik Kunstimuuseum ja Läti Etnograafiline
Vabaõhumuuseum.

Riias ja Lätis on populaarseteks spordialadeks jäähoki ning jalgpall ja korvpall
ja linnas asuvad suured spordikeskused: Skonto Arēna ja tegutsevad spordiklubid
Skonto FC ja JFK Olimps.

Riia linn asetseb Daugava jõe lääne ja idakaldal ning linna funktsioneerimises
omavad suurt tähendust üle jõe ehitatud kolm silda: Raudteesild, Kivisild ja
Lõunasild. Olemasolevatest sildadest vanim on Riia raudteesild. 2008. aastal
lõpetati uue Lõunasilla esimese osa ehitus ja 17. novembril avati see
liikluseks. Lõunasild on Baltimaade suurim ehitusprojekt viimase 20 aasta
jooksul. Selle eesmärk on aidata vähendada ummikuid ja liiklust linna keskmes.

Riia ühistranspordivõrku kuuluvad trammi-, trollibussi- ja autobussiliinid.
Lisaks pakuvad paljud eraettevõtjad väikebussiteenust.

Riiat läbivad maanteed E22 ida-lääne suunal ja E67 (Via Baltica) põhja-lõuna
suunal.

Riia sadamal on parvlaevaühendus Lübecki ja Stockholmiga. Seal tegutsevad
laevandusettevõtted Tallink ja DFDS Tor Line. Läti lipu all sõidavad reisilaevad
"Romantika" ja "Silja Festival", mis väljuvad Riia reisiterminalist Riia
vanalinna lähedalt.

Riia lennujaama liiklustihedus kahekordistus ajavahemikus 1993–2004. Riia
lähedal Rumbulas ja Spilves on ka kaks endist Nõukogude sõjaväelennuvälja.

Linna asutas 1201. aastal piiskop Albert von Buxhoeveden ning linn oli keskajal
Riia peapiiskopi ning Mõõgavendade ordu Vana-Liivimaa valduste keskpunkt.

Alates 1282. aastast kuulus Riia Hansa Liitu ning linn oli edukas kaubalinn ja
linna juhtis auväärsetest linnakodanikest valitud Riia raad.

Järgnevatel sajanditel oli Riia Liivimaal ja Lätimaal moodustatud
Rzeczpospolita, Rootsi kuningriigi ja Venemaa keisririigi provintsi ja
kubermangu halduskeskuseks.



https://et.wikipedia.org/wiki/Raudtee

Raudtee (saksa k Eisenbahn) on rööbasteega transpordisüsteem inimeste veoks
(ühistransport) või kaubaveoks. Raudtee on ehitatud rongide, trammide ja muu
rööbastranspordi liiklemiseks.

Raudteeinfrastruktuur ehk raudteetaristu (inglise k Rail infrastructure) koosneb
maatükiga püsivalt ühendatud rööbasteede võrgustikust ja nende juurde
kuuluvatest rajatistest (hooned, raudteerajatised) ning tehniliste süsteemide
seadmetest.

Kasutusel on mitme rööpmelaiusega rööbasteid. Standardrööpmelise (normaal-)
raudtee rööbaste vahekaugus on 1435 mm (Eestis oli kasutusel 1941–1945). Alla
1435 mm rööpmelaiusega raudteed nimetatakse kitsarööpmeliseks (Eestis on
kasutusel valdavalt 750 mm), sellest laiemat aga laiarööpmeliseks (Eestis on
kasutusel 1520 mm ja 1524 mm).

Tehnilised seadmed on kontaktvõrgud, turvangu-, side-, valgustus- ja
energiaseadmed ning tehnorajatised. Tehniliste seadmete hulka kuuluvad pöörmete
juhtimisseadmed, semaforid, foorid, tõkkepuud, elektrivõrgud, sidesüsteemid,
automaatsed pidurdussüsteemid jms. Turvanguseadmed jaotuvad jaama
elektritsentralisatsiooni seadmeteks, jaamavahe automaatblokeeringu seadmeteks,
jaamavahe poolautomaatblokeeringu seadmeteks ja jaamavahe kombineeritud
teeblokeeringu seadmeteks. Kombineeritud teeblokeeringu seadmetes on kasutusel
lisaks poolautomaatblokeeringu seadmetele veel teljeloendussüsteemid.

Maailma pikim (2298 km) kiirraudteeliin avati 26. detsembril 2012 Hiinas Pekingi
ja Guangzhou vahel.

Tallinnas 1880. aastal Raudtee Tehnikakool. Tänapäeval korraldab ametialast
koolitust Tallinna Transpordikool.

Tänapäeval on 1435 mm rööpmelaiusega 65% maailma raudteevõrgust (enamik Euroopa,
Põhja-Ameerika, Hiina, Lähis-Ida riike). Erandid on Iirimaa (1600 mm), Hispaania
ja Portugal (1676 mm).

Eestis ja kogu endise NSV Liidu alal ning Mongoolias on rööpmelaius sirgel
teelõigul 1520 mm, mis tuleneb endise Vene impeeriumi alal kasutatud 5-jalasest
(1524 mm) rööpmelaiusest (11% maailma raudteevõrgust). Soomes olev 1524 mm
rööpmelaiusega raudtee on samuti Vene impeeriumi pärand.

15% maailma raudteevõrgust kasutab kitsarööpmelist raudteed, enamasti
rööpmelaiusega 1000 või 1067 mm.

Raudteedel kui transpordisüsteemis veetakse reisijaid ja kaupu. Ronge ja vedusid
haldavad tavaliselt operaatorfirmad.

Raudteeveoks kasutatakse jõuallikaga veeremit – vedurid (auru-, diisel- ja
elektrivedurid), elektrirongid ja diiselrongid ning jõuallikata veeremit –
vaguneid (reisi- ja kaubavagunid). Lisaks eriveeremid – dresiinid, lumesahad,
lumekoristus- ja teeremondimasinad, raudteekraanad jms.

Meldepunkt jaotab raudteeliini jaamavahedeks või jaamavahe automaatblokeeringu
blokkpiirkondadeks. Blokkpiirkondi piiravate fooride näidud muutuvad
automaatselt ja edastavad liikuvatele rongidele vastavaid signaale olenevalt
sellest, kas foori näidu taga asuv blokkpiirkond on veeremist vaba või veeremiga
hõivatud.

Kaitseumbteed on kaitsepöörangust hargnev umbtee (raudteeharu), millele
suunatakse iseenesest liikuma hakanud või juhtimise kaotanud veerem.

Umbtee raudteejaama sissesõidu pöörme ees, mis on ette nähtud langul liikuva ja
juhtimise kaotanud veeremi peatamiseks.

Kaitsevöönd on vöönd raudtee kaitseks, korrashoiu ja häireteta liikluse
tagamiseks ning raudteelt keskkonnale lähtuvate kahjulike mõjude vähendamiseks.
Linnades ja asulates on vööndi laius 30 meetrit, väljaspool linnu ja asulaid 50
meetrit äärmise rööpme teljest.



https://et.wikipedia.org/wiki/Raamat

Raamat on köidetud kogu teksti või piltidega lehti; ehk ka kogum ühest servast
kokku liidetud, tavaliselt ühesuurusi ja ristkülikukujulisi paberilehti, millel
asub nähtaval või kombataval kujul märkidest koosnev tekst. Raamat üldisemas
tähenduses on graafiline andmekandja.

Kirjastustegevuses, raamatukaubanduses, raamatukogunduses jm nimetatakse
raamatuks ühekordselt tiražeeritud tekstikogumikku, millel on reeglina
rahvusvaheline 10-kohaline identifitseerimiskood (ISBN). Raamatul on lehekülgi
vähemalt 49 (brošüüril 5–48). Käsikirjad, perioodilised ja seeriaväljaanded,
samuti koomiksid, noodiraamatud, mitmesugused kataloogid, kasutusjuhendid jm
raamatukujulised esemed selles mõttes raamatute hulka ei kuulu.

Vanimad raamatud (selle sõna üldisemas tähenduses) olid savisse, kivisse, puusse
või muusse materjali vajutatud, raiutud või kraabitud tekstid. Vanimaid
kiilkirjaga savitahvleid on säilinud Sumeri riigi ajast. Kiilkiri vajutati neile
metallist või bambusroost krihvliga, mida kirjutamise ajal hoiti rusikas.

Vana-Hiinas raiuti kirjamärgid 14. sajandist eKr kuni 1. sajandini peitli abil
pronksesemetele. Pikemate tekstide kirjutamiseks kasutati Hiinas bambustahvleid.

Euroopas kasutati puu- ja vahatahvleid. Vahatahvlid seoti tahvli nurkadesse või
servadesse puuritud aukudest läbi aetud paelaga ühelt servalt kokku. Vastavalt
tahvlite arvule saadi diptühhon, triptühhon või polüptühhon, mis sarnanes
raamatuga.

Kirjanduslikku teksti tahvlitele talletada oli tülikas, selleks oli
vastuvõetavam papüürus. Papüürust õpiti valmistama esmakordselt 4000. aasta
paiku eKr Egiptuses. Papüüruskäsikirju kirjutati veergude kaupa ja käsikirju
hoiti varre ümber rulli keeratuna puit- või nahkkestas.

Hilisantiigis ja varakeskajal kasutati kirjutustahvleid. Seejärel hakati
kirjutama pärgamendile, mida valmistati eriliselt töödeldud loomanahast. Ligi
1500 aastat tagasi hakati pärgamenti köitma ja kaantega katma.

Antiikaja rullraamatu ehk voluumeni pikkus oli väga erinev, tavaliselt 6–10 m.
Pikim säilinud rull on 40-meetrine. Erinev oli ka rulli kõrgus: 5–40 cm.

Hiinas tuli alates 7. sajandist seoses puulõike levimisega rulli asemele voldik
(lõõtsakujuline kaust). Teadaolevalt vanim paberile trükitud raamat on 金剛經
hiinakeelne Teemantsuutra aastast 868.

Tänu pärgamendi võidukäiguga tekkis rullile võistleja: koodeks, tänapäeva
raamatuköite algkuju. Koodeks sai nime kokkulapitavatelt puutahvlitelt (ladina
codex 'puutüvi'). Algselt koosnes iga poogen omaette vihikkoodeksist, 4.
sajandil aga juba mitmest poognast. Et lehed olid laotud üksteise sisse, siis
seesmised poognad ulatusid kaugemale välja. Selle vältimiseks paigutati volditud
poognad vihikute kaupa üksteise kõrvale ja köideti kokku raamatuplokiks. 8.
sajandil kinnitati raamatuplokid kanepist nööri või nahast paelaga köite selja
külge ja nii sai koodeks tänapäevase raamatu väliskuju.

Savist liikuvate trükimärkide kasutamise esimesed teated on pärit 11. sajandi
Hiinast. Hieroglüüfide rohkuse ja meetodi keerukuse tõttu ei leidnud see moodus
laia kasutust. Liikuvaid metallist trükitähti kasutati esmakordselt Koreas, kus
sel viisil trükiti esimene raamat 1436. aastal.

Euroopas leiutas liikuvate metalltähtedega trükikunsti Johannes Gutenberg. Tema
esimesed trükikatsetused olid aastail 1444–1448 Mainzis. Aastail 1452–1455
trükkis Gutenberg oma 42-realise Piibli. Umbes 180 eksemplarist enamus (umbes
135) trükiti paberile, aga osa ka pärgamendile. Säilinud on 47 või 48
eksemplari, neist 21 on täielikud. Kaheteistkümnest säilinud pärgamentpiiblist
on neli täielikud.

Trükikunst levis kiiresti kõigepealt Saksamaal, edasi Itaalias, Madalmaades,
Prantsusmaal, Poolas, Inglismaal, Taanis, Rootsis. Kuni 1500. aastani trükitud
hällitrükised ehk inkunaablid on valdavalt trükitud Saksamaal ja Itaalias. Alles
16.–17. sajandil jõudis trükikunst Ida-Euroopasse ja teistele mandritele.

Esimesi kirjaoskajaid arvatakse Eestis olnud 11.–12. sajandil. Käsikirjalised
raamatud jõudsid Eestisse 13. sajandil. Aastal 1208 kutsus paavst Innocentius
III üles toetama noort Liivimaa kirikut raamatutega. Vanim säilinud raamat
Eestis on (vist?) 272-leheküljeline pärgamentraamat, mille algkäsikiri arvatakse
olevat koostatud 12. sajandil Prantsusmaal ja ärakiri tehtud 13. sajandi
alguses.

Varased raamatud olid käsiraamatud vaimulike talituste jaoks, kroonikad ja
õiguslikud dokumendid. Kirjaoskust levitasid toom- ja kloostrikoolid. Varaseim
eestikeelne raamat on 1219–1220 koostatud "Taani hindamisraamat", milles on ligi
500 eesti kohanime väheste muukeelsete andmetega. Varased raamatud Eestis olid
kirjutatud pärgamendile, esimesed säilinud paberdokumendid pärinevad 14. sajandi
lõpust.

Trükitud raamat jõudis Eestisse väga kiiresti, juba 1470. aastast on teada üsna
suure hulga trükitud raamatute jõudmine Niguliste kirikusse. Luterlus oli
aktiivne oma õpetuse trükiteel levitaja. 1525. aastal ilmus trükist luterlik
käsiraamat Liivimaal kasutatavates keeltes, aga ühtegi eksemplari pole säilinud.
Esimene eestikeelne raamat, mille fragmente on säilinud, on Tallinna Niguliste
kiriku õpetaja Simon Wanradti saksa keeles koostatud ja Pühavaimu kiriku kaplani
ja eesti jutlustaja Johann Koelli tõlgitud katekismus aastast 1535, tuntud kui
Wanradt-Koelli katekismus. Raamatu kirjastas Tallinna rae ülesandel
raamatukaupmees G. Schepeler, trükiti Wittenbergis Hans Luffti trükikojas. Vanim
täielikult säilinud eestikeelset teksti sisaldav raamat on 1622. aastal
Braunsbergis trükitud ladinakeelne käsiraamat Liivimaa preestrite jaoks "Agenda
Parva. In commodiorem vsum Sacerdotum Prouinciae Liuoniae conscripta". Selles on
kiriklike kombetalituste juures vajalikke lauseid läti, eesti, poola ja saksa
keeles.

Esimene trükikoda asutati 1631. aastal Tartus eelmisel aastal asutatud
gümnaasiumi juures. Tallinna jõudis esimene trükikoda 1634. aastal, kui Tallinna
Gümnaasiumi juurde asutati trükikoda, kuhu asus tööle Christoph Reusner
Stockholmist. Trükistes kasutati ladina ja gooti kirja.

Esimene Eestis trükitud eestikeelne raamat on Tallinnas kasvanud Heinrich Stahli
koostatud saksa- ja eestikeelse paralleeltekstiga kirikliku käsiraamatu "Käsi-
ja koduraamat Eesti vürstkonnale Liivimaal" teine osa 1637. aastal. Kuid juba
16.–17. sajandi vahetusel olevat Tallinnas kasutusel olnud eestikeelne
lauluraamat, mis oli nähtavasti trükitud kusagil Saksamaal ja sellest pole
leitud ainsatki eksemplari. Esimene eestikeelne aabits trükiti 1641. aastal, aga
see ei ole säilinud. Vanim säilinud aabits on aastast 1694. Vanim illustreeritud
eestikeelne trükitud raamat on 1694–1695 valminud "Ma Kele Koddo ning Kirgo
Ramat". Esimene eestikeelne entsüklopeedia ilmus aastail 1931–1937, sisaldas 75
754 artiklit ja trükiti 8000 eksemplari.

Esimesed raamatukogud tekkisid toomkapiitlite, kloostrite, linnamagistraatide ja
orduasutuste juurde juba 13. sajandil. Varasemad teadaolevate eraraamatukogude
omanikud olid Lääne-Euroopast Eestisse asunud raesekretärid, kirikuhärrad,
juristid ja arstid. Raesekretäril härra Reinholdil oli 1507. aastal raamatukogu
48 köitega. Kloostrid, kirikud, raad ja koolid hakkasid neile vajalikke
raamatuid koguma kindlasti juba nende asutamisaegadest. 17. sajandi allikatest
on teada kuni 1552. aastani Tallinnas tegutsenud raamatukogu, mille avamise aeg
pole teada. Raamatukogust järele jäänud raamatud anti 17. sajandi keskel
Oleviste kiriku juurde asutatud linnaraamatukogule.

Esimene suurem raamatukauplus avati Tallinnas 1650 ja see kuulus Lorenz
Jauchile. 17. sajandi lõpul sai Tallinnas tuntuimaks raamatukaupmeheks Adolf
Simon.



https://et.wikipedia.org/wiki/Obinitsa

Obinitsa (ka: Obiniste, Abinitsa, Kirikmäe) on küla Võru maakonnas Meremäe
vallas.

Küla põhjaosas asuvad Sakalovapalo kääpad. On arvatud, et see võis olla
matmispaik Põhjasõjas langenutele. Samas kõrval asub Obinitsa surnuaed.

20. sajandi algul rajati Obinitsa kool-kirik. 1950. aastal tuli käsk kirik
sulgeda ning hoone anti täielikult koolile. Kohaliku preestri Vilemon Talomehe
eestvedamisel ehitati seejärel kalmistu kõrvale Obinitsa Issanda Muutmise kirik.
Tänapäeval pole kool-kiriku hoone enam kasutuses.

Obinitsas asuvas nn Kalju majas on paiknenud kauplus, külanõukogu kantselei
(alates 1945), meierei, sidejaoskond, arstipunkt, raamatukogu ja rahvamaja ning
sovhoosi kontor (1960–1995). 2004. aastal rajati hoonesse kunstigalerii Hal’as
kunn.

Alates 1995. aastast tegutseb Obinitsas muuseum. Selle hallata on Obinitsa Seto
Muuseumitarõ (asukohaga Obinitsas) ja seto kindlustalu ehk Luikjärve talu
(Obinitsast 4 km kaugusel).

2008. aastani tegutses külas Meremäe-Obinitsa põhikool. Seejärel avati
koolihoones Obinitsa külakeskus (raamatukogu, lasteaed, jõusaal, võimla, saun ja
rendipinnad).

Küla idaosas asub Obinitsa järv. Paisjärve läbib Obinitsa oja ehk Tuhkvitsa oja.
Järve vastaskalda lähedal Karamsina küla territooriumil asub Obinitsa
liivakivipaljandis Obinitsa Juudatare nimeline koobas.

Obinitsa on Meremäe küla järel valla suuruselt teine asula. Külas on 2011. aasta
rahvaloenduse andmetel 135 elanikku. 2000. aastal oli elanikke 240.

11. augustil 2014 valiti Obinitsa Helsingis peetud soome-ugri noorteühenduse
MAFUN kongressil soome-ugri kultuuripealinnaks 2015. Koos Obinitsaga
kandideerisid 25 miljoni soomeugrilase pealinnaks ka 64 000 elanikuga Veszprémi
linn Ungaris ja 500 elanikuga Vuokkiniemi küla Karjalas Venemaal. Soome-ugri
kultuuripealinna valiti teist korda. 2014. aastal oli selleks Udmurdimaal asuv
Starõje Bõgi küla. Soome-ugri kultuuripealinna projekt on kavandatud
rahvuspiirkondade arengu hoogustamiseks ja neist positiivse kuvandi loomiseks.
Seoses Obinitsa nimetamisega 2015. aasta soome-ugri kultuuripealinnaks nimetas
Seto Kongress 2015. aasta soome-ugri aastaks Setomaal.



https://et.wikipedia.org/wiki/Nahk

Nahk (ladina cutis) on selgroogsete loomade (keelikloomade) katteelundkonda
kuuluv kõige suurem elund.

Epidermis koosneb kihilisest lame-epiteelist. Sügavamates epidermise kihtides
(kasvukihis, basaalkihis) on mitoosi teel paljunemiseks võimelised rakud –
keratiini sisaldavad rakud ehk keratinotsüüdid. Epidermises leiduvad ka
Langerhansi rakud ja pigmenti sisaldavaid rakud (melanotsüüdid), millest sõltub
naha värvus.

Epidermis on pidevalt uuenev kude. Naha elutsükli käigus tekib alumistes
kihtides tüvirakkudest uusi rakke, pealmistes kihtides järk-järgult raku
organellid apoptoosi mõjul degenereeruvad, rakud muutuvad lamedamaks. Kõige
välimises kihis leiduvad juba tuumatud, lamedad, surnud rakud, mis meenutavad
soomuseid. Nende eemaldumist nimetatakse deskvameerumiseks. Kogu seda protsessi
nimetatakse keratinisatsiooniks ehk sarvestumiseks. Kogu protsess võtab aega
umbes ühe kuu.

Pärisnahk koosneb tihkest kiulisest sidekoest. Siin leidub hulgaliselt erinevaid
struktuure – vere- ja lümfisooned, närvilõpmed, puute- ja valutundlikud rakud,
rasunäärmed ja higinäärme juhad, karvasibulad, silelihaskimbud jms. Ehituselt
sisaldab dermis erinevaid läbipõimunud kollageensete, elastsete (elastiin) ja
retikulaarsete (retikuliin) kiudude kimpe. Nende võrgustik annab nahale
vetruvuse ja elastsuse.



https://et.wikipedia.org/wiki/N%C3%BC%C3%BCdisaegsed_ol%C3%BCmpiam%C3%A4ngud

Nüüdisaegsed olümpiamängud ehk kaasaegsed olümpiamängud ehk olümpiamängud on
tähtsaim ja suurim rahvusvaheline tali- ja suvespordialade võistlus, kus
osalevad tuhanded sportlased rohkem kui 200 maalt. Nii suve- kui ka
taliolümpiamänge korraldatakse iga nelja aasta tagant, kuid kordamisi, mistõttu
toimuvad olümpiamängud iga kahe aasta tagant. Nüüdisaegsed olümpiamängud on
inspireeritud antiikolümpiamängudest, mida peeti 8. sajandist eKr kuni 4.
sajandini pKr Kreekas Olümpias. 1894. aastal asutas parun Pierre de Coubertin
Rahvusvahelise Olümpiakomitee (ROK), mis on olümpialiikumise kõrgeim võim ja
juhindub oma tegevuses olümpiahartast.

Olümpialiikumise areng 20. ja 21. sajandil on toonud olümpiamängude korraldusse
mitmeid muutusi – jää- ja talispordialadel võistlemiseks loodi
taliolümpiamängud, puudega sportlaste jaoks paraolümpiamängud ning teismeliste
sportlaste jaoks noorte olümpiamängud. ROK on pidanud kohanema nii majanduslike,
poliitiliste kui ka tehniliste muutustega, mistõttu on olümpiamängud liikunud
amatöörspordilt, mis oli Coubertini nägemus, profispordi suunas. Massimeedia üha
suurenev tähtsus tõstis päevakorda sponsorluse ja reklaami lubamise.
Maailmasõdade tõttu tühistati 1916., 1940. ja 1944. aasta olümpiamängud. Külma
sõja aegsed boikotid vähendasid 1980. ja 1984. aasta olümpiamängude võistlejate
arvu.

Lisaks ROK-ile on olümpialiikumisse kaasatud rahvusvahelised
spordiföderatsioonid, rahvuslikud olümpiakomiteed ja tulevaste olümpiamängude
organiseerimiskomitee. Olümpiamängude korraldajalinna ehk olümpialinna valib
ROK; kooskõlas olümpiahartaga vastutab olümpialinn olümpiamängude korraldamise
ja rahastamise eest. ROK kinnitab ka olümpiamängude programmi ehk spordialad,
milles olümpiamängudel võisteldakse. Olümpiamängudega on seotud mitmed rituaalid
ja sümbolid, näiteks olümpialipp, olümpiatuli ning ava- ja lõputseremoonia.
Suve- ja taliolümpiamängudel võistleb 33 spordi- ja peaaegu neljasajal
võistlusalal rohkem kui kolmteist tuhat sportlast. Igal võistlusalal esimese,
teise ja kolmanda koha saavutanud sportlasele antakse olümpiamedal, vastavalt
kuld-, hõbe- ja pronksmedal.

Olümpiamängud on kasvanud niivõrd suurteks, et peaaegu iga maa ja rahvus on
spordivõistlusel esindatud. Olümpiamängude suurus on pannud olümpialiikumise
proovile mitmes vallas: boikotid, dopingu kasutamine, korruptsiooniskandaalid ja
terrorism. Iga kahe aasta tagant avaneb tundmatutel sportlastel tänu
olümpiamängudele ja nende suurele meediakajastusele võimalus koguda nii
rahvuslikku kui ka rahvusvahelist tuntust. Olümpiamängud annavad ka
olümpialinnale ja spordivõistlust võõrustavale maale võimaluse end maailmale
näidata.

Antiikolümpiamängud olid iga nelja aasta tagant Olümpias peajumal Zeusi auks
peetud religioossed spordipidustused, kus võistlesid Vana-Kreeka linnriike
esindavad sportlased. Olümpiamängudel võisteldi nii spordi- kui ka
võitlusaladel, näiteks maadlus, pankraation ja hobuste võiduajamine. Konfliktis
olevad linnriigid pidid olümpiamängude ajaks omavahelised erimeelsused kõrvale
jätma – sõjategevusest loobumist kutsuti olümpiarahuks. Rahusoov on osa
olümpiamängude müüdist, kuna tegelikult mängude ajaks sõdimist Kreekas ei
peatatud; tänu vaherahule julgesid Olümpiasse teel olevad palverändurid liikuda
ka vaenlase territooriumi kaudu, sest nad olid Zeusi kaitse all. Olümpiamängude
idee ja sünd on seotud müütide ja legendidega. Ühe müüdi järgi oli mängude
rajajaks Herakles koos isa Zeusiga – arvatakse, et Herakles hakkas kutsuma mänge
olümpiamängudeks ning seadis sisse tava, mille järgi peeti mänge iga nelja aasta
tagant. Pärast kaheteist kangelasteo sooritamist ehitas Herakles isa auks
olümpiastaadioni. Herakles kõndis valminud olümpiastaadionil 200 sammu ja
nimetas selle vahemaa staadioniks, mis võeti hiljem kasutusele pikkusühikuna.
Esimesed olümpiamängud peeti arvatavasti 776. aastal eKr, kuna Olümpiast on
leitud pealiskirjaga tahvel, kus on kirjas alates 776 eKr iga nelja aasta tagant
peetud jooksuvõistluse võitjad. Antiikolümpiamängudel võisteldi jooksualadel,
viievõistluses (kaugushüpe, kettaheide, odavise, staadionijooks ja maadlus),
rusikavõitluses, maadluses, pankraationis ja ratsaspordis. Esimeseks
olümpiavõitjaks tuli staadionijooksus Elisest pärit kokk Koroibos.

Religioon oli antiikolümpiamängudel väga tähtsal kohal – spordivõistlusi peeti
koos ohverdusrituaalidega, mille käigus avaldati austust lisaks Zeusile (kelle
Pheidiase valmistatud kuju asus Olümpia templis) ka vanakreeka mütoloogia
kuningale Pelopsile, kes oli pidanud koos Elise Pisa kuninga Oinomaosega
kaarikusõiduvõistlusi. Olümpiamängude võitjaid austati, neid tehti surematuks
luuletustes ja nende auks püstitati ausambaid. Olümpiamänge peeti iga nelja
aasta tagant – seda ajavahemikku kutsuti olümpiaadiks, mida vanakreeklased
kasutasid ajaühikuna. Olümpiamängud olid osa Panhelleni mängudest, kuhu kuulusid
veel Püütia, Nemea ja Isthmose mängud.

Antiikolümpiamängude kõrgaeg oli 5. ja 6. sajandil eKr, misjärel hakkas mängude
tähtsus langema, kuna Vana-Rooma võim ja mõju Kreekas suurenes.
Antiikolümpiamängude lõpuaega ei ole teada, aga arvatakse, et viimased mängud
peeti 393. aastal, kui keiser Theodosius I keelustas paganluse ja selle
praktiseerimise tavad. Teise arvamuse järgi peeti viimased antiikolümpiamängud
426. aastal, kui keiser Theodosius II käskis lammutada kõik Kreeka templid.

Alates 17. sajandist on mitmeid spordisündmusi nimetatud "olümpiaks". Inglismaal
Chipping Campdeni lähedal korraldati Cotswoldi olümpiamänge (Cotswold Olimpick
Games), kus võisteldi mitmel spordialal. Mängude looja ja eestvedaja aastatel
1612–1642 oli advokaat Robert Dover. 2012. aasta suveolümpiamängude
korraldusõiguse kandidatuuri ajal nimetas Suurbritannia Olümpiakomitee Cotswoldi
olümpiamänge "Briti olümpiatraditsiooni alusepanijaks".

Antiikolümpiamängude traditsiooni püüti taaselustada Prantsuse revolutsiooni
ajal, kui aastatel 1796–1798 korraldati igal aastal olümpiapidustusi
"L'Olympiade de la République", kus võisteldi mitmel antiikolümpiamängude
spordialal. 1796. aasta mängudel kasutati esimest korda spordivõistlusel
meetermõõdustikku.

1850. aastal hakkas dr. William Penny Brookes Inglismaal Much Wenlockis
Shropshire'is korraldama spordivõistlusi Olympian Class. 1859. aastal muutis
Brookes mängude nime Wenlocki olümpiamängudeks (Wenlock Olympian Games); neid
mänge peetakse tänapäevani igal aastal. 1860. aastal asutas Brookes Wenlocki
olümpiaseltsi.

Aastatel 1862–1867 toimusid John Hulley ja Charles Melly eestvedamisel
Liverpoolis igal aastal suured olümpiapidustused (Grand Olympic Festival). Need
olid esimesed rahvusvahelised spordivõistlused, kus osalesid ainult
amatöörsportlased; võistelda lubati ainult meessportlastel. Esimeste
nüüdisaegsete olümpiamängude korraldus ja võistlusprogramm oli väga sarnane
Liverpooli olümpiamängude omaga. 1865. aastal asutasid Hulley, Brookes ja Ernst
Georg Ravenstein Liverpoolis Rahvusliku Olümpiakomitee, mida peetakse
Suurbritannia Olümpiakomitee eelkäijaks. Rahvusliku Olümpiakomitee põhikirjast
kujunes hiljem olümpiaharta alusraamistik. 1866. aastal korraldati Londoni
Kristallpalees Suurbritannia rahvuslikud olümpiamängud.

Kreeka soov taaselustada olümpiamängude traditsioon sai alguse koos Kreeka
iseseisvussõjaga Osmanite riigist 1821. aastal. Olümpiamängude mõtte pakkus
esimesena välja luuletaja ja ajalehetoimetaja Panagiótis Soútsos 1833. aastal
avaldatud luuletuses "Surnute dialoog". Kreeka rumeenlasest jõukas filantroop
Evangelos Zappas kirjutas 1856. aastal kuningas Otto I-le, et soovib
olümpiamängude taaselustamist rahastada. Zappase rahalise toetusega toimusid
esimesed olümpiamängud 1859. aastal Ateena linnaväljakul; mängudel osalesid
sportlased Kreekast ja Osmanite riigist. Zappas rahastas Panathinaikó staadioni
restaureerimist, et seal saaks pidada kõiki tulevasi olümpiamänge.

Panathinaikó staadionil korraldati 1870. ja 1875. aasta olümpiamängud. 1870.
aasta mängudel oli 30 000 pealtvaatajat; 1875. aasta mängude kohta ei ole
ametlikku pealtvaatajate arvu teada. 1890. aastal, olles külastanud Wenlocki
olümpiaseltsi korraldatud mänge, tekkis prantsuse parun Pierre de Coubertinil
idee luua Rahvusvaheline Olümpiakomitee (ROK). Tuginedes Brookesi ja Zappase
arusaamadele, soovis Coubertin panna aluse vahetuva korraldusõigusega
rahvusvahelistele olümpiamängudele, mis toimuksid iga nelja aasta tagant.
Coubertin esitles oma ideed ROK-i esimesel olümpiakongressil, mis toimus 16.–23.
juunil 1894 Pariisi Ülikoolis. Kongressi viimasel päeval otsustati, et esimesed
ROK-i egiidi all toimuvad olümpiamängud peetakse 1896. aastal Ateenas. ROK-i
esimeseks presidendiks valiti Kreeka kirjanik Dimítrios Vikélas.

ROK-i egiidi all toimusid esimesed olümpiamängud 1896. aastal Ateenas
Panathinaikó staadionil. Olümpiamängudel oli esindatud 14 maa 241 sportlast, kes
võistlesid 43 alal. Evangelos Zappas oli koos nõbu Konstantinosega annetanud
Kreeka valitsusele tulevaste olümpiamängude tarvis raha, mida kasutati esimeste
olümpiamängude korralduskulude katmiseks. Staadioni restaureerimist toetas
Kreeka rikkur Georgios Averoff. Kreeka valitsus eraldas olümpiamängude
korraldamiseks samuti raha, mida loodeti tagasi teenida piletite ja
olümpiamängudele pühendatud mälestusmarkide müügiga.

Nii Kreeka ametiisikud kui ka avalikkus suhtusid olümpiamängude korraldamisse
väga entusiastlikult, mida hindasid ka paljud sportlased, kes isegi nõudsid, et
Ateenast saaks alaline olümpialinn. ROK-i visiooni järgi pidi olümpiamängude
korraldusõigus siiski vahetuma maailma eri linnade vahel – järgmised
olümpiamängud peeti 1900. aastal Pariisis.

Pärast edukaid esimesi nüüdisaegseid olümpiamänge tabas olümpialiikumist
mõõnaaeg, mis ohustas olümpiamängude traditsiooni jätkumist. Olümpiamängud olid
nii 1900. aastal Pariisis kui ka 1904. aastal Saint Louises maailmanäituse
"kõrvaletendused". Pariisi olümpiamängud olid esimesed, kus lubati võistelda
naissportlastel, kuid neil olümpiamängudel ei olnud staadionit. Saint Louise
olümpiamängudel osales 650 sportlast, kellest 580 olid Ameerika Ühendriikidest.
Olümpialiikumine elavnes pärast Ateenas korraldatud 1906. aasta
vaheolümpiamänge. Kuna 1906. aasta olümpiamängud olid teised mängud ühe
olümpiaadi jooksul, ei olnud need ROK-i poolt tunnustatud; ühtegi
vaheolümpiamänge ei ole hiljem peetud. Ateena vaheolümpiamängude vastu oli suur
avalik huvi ning neil osales palju eri maade sportlasi. Alates
vaheolümpiamängudest on olümpiamängude populaarsus ja suurus üha kasvanud.

Taliolümpiamängud kutsuti ellu selleks, et sportlased saaks võistelda lumel ja
jääl harrastatavates spordialades, mida on geograafilistel põhjustel
suveolümpiamängude raames keeruline korraldada. Iluuisutamine oli
suveolümpiamängude kavas nii 1908. kui ka 1920. aastal ning jäähoki 1920.
aastal. Soovides suurendada talispordialade arvu olümpiamängudel, otsustas ROK
1921. aasta olümpiakongressil Lausanne'is kutsuda ellu olümpiamängude
talivariandi. Esimesed taliolümpiamängud, mis koosnesid 11-päevasest
talispordinädalast, peeti 1924. aastal Prantsusmaal Chamonix's kolm kuud enne
Pariisi suveolümpiamänge. Esialgu plaaniti nii suve- kui ka taliolümpiamänge
korraldada ühel aastal ja samas riigis, kuid sellest loobuti üsna pea. ROK-i
korraldusel hakati taliolümpiamänge pidama iga nelja aasta tagant
suveolümpiamängudega samal aastal. Pärast 1992. aasta Albertville'i
taliolümpiamänge otsustati alates 1994. aastast hakata taliolümpiamänge
korraldama iga nelja aasta tagant ja kaks aastat pärast suveolümpiamänge.

Sir Ludwig Guttmann, kes soovis pärast teist maailmasõda edendada sõdurite
taastusravi, korraldas samal ajal koos 1948. aasta Londoni olümpiamängudega
mitme haigla vahel spordiürituse. Sellest üritusest kasvas välja iga-aastane
spordifestival, millega Guttmann ja teised korraldajad soovisid teadvustada
spordi tähtsust puudega inimeste tervenemise juures. 1960. aasta
suveolümpiamängude ajaks kogunes Guttmanni algatusel Roomasse 400 sportlast, kes
võistlesid "paralleelolümpial", mida peetakse esimesteks paraolümpiamängudeks.
Alates nendest mängudest on paraolümpiamängud toimunud igal olümpiamängude
aastal. Alates 1988. aasta Souli suveolümpiamängudest on paraolümpiamänge
võõrustanud sama aasta olümpialinn. 2001. aastal sõlmisid ROK ja Rahvusvaheline
Paraolümpiakomitee kokkuleppe, mille kohaselt pannakse nii tava- kui ka
paraolümpiamängude korraldamise kohustus kirja olümpialinna kokkuleppesse. Kahe
komitee kokkuleppe järgi on olümpiamänge peetud alates 2008. aasta Pekingi
suveolümpiamängudest. Londoni olümpiamängude organiseerimiskomitee president
Sebastian Coe on sõnanud 2012. aasta suve- ja paraolümpiamängude kohta:

Noorte olümpiamängud loodi olümpiamängude kõrvale selleks, et anda
14–18aastastele sportlastele võimalus omavahel võistelda. Noorte olümpiamängude
idee algatas 2001. aastal ROK-i president Jacques Rogge; mängude korraldamine
kinnitati 2007. aastal ROK-i 119. istungjärgul. Esimesed noorte
suveolümpiamängud toimusid 2010. aasta augustis Singapuris ning
taliolümpiamängud kaks aastat hiljem jaanuaris Austrias Innsbruckis. Noorte
olümpiamängud on olümpiamängudega võrreldes lühemad – suvemängud kestavad
kaksteist ja talimängud üheksa päeva. ROK-i reeglite järgi võib noorte
suveolümpiamängudel osaleda kuni 3500 sportlast ja 875 ametnikku ning
taliolümpiamängudel 970 sportlast ja 580 ametnikku. Noorte olümpiamängude
programm kattub olümpiamängude programmiga, aga spordi- ja võistlusalade arv on
väiksem ning lubatud on segavõistkonnad, mis koosnevad näiteks mitme maa
esindajatest või mõlemast soost.

1896. aastal osales esimestel nüüdisaegsetel olümpiamängudel 241 võistlejat 14
maalt ning kavas oli 43 võistlusala; 2012. aasta suveolümpiamängudeks oli
võistlejate arv kasvanud 10 500 ja osalevate maade arv 204-ni; võistlusalasid
oli Londonis 302. Taliolümpiamängudel on osalejaid vähem – 2010. aasta
taliolümpiamängudel Vancouveris osales 82 maa 2566 sportlast, kes võistlesid 86
alal. Olümpiamängude ajal majutatakse enamik sportlasi, ametnikke ja
delegatsioonide liikmeid olümpiakülla, kus asuvad nii söögikohad,
tervisekeskused kui ka kohad usukommete järgimiseks.

Paljudel maadel, mis ei vasta rahvusvaheliste organisatsioonide poliitilise
iseseisvuse tingimusele, kuid kus loodud rahvuslik olümpiakomitee on saanud
ROK-i tunnustuse, on lubatud olümpiamängudel võistelda. Selliste kolooniate ja
mittesuveräänsete maade hulka kuuluvad näiteks Puerto Rico, Bermuda ja Hongkong,
kes kuuluvad küll teise riigi koosseisu, aga võistlevad olümpiamängudel oma maa
lipu all. Olümpiaharta järgi tohib uus loodav rahvuslik olümpiakomitee esindada
maad, kellel on "rahvusvahelise üldsuse tunnustus". ROK-i tunnustust ei ole
sellest tulenevalt saanud ei Saint-Martini saare ega Curaçao rahvuslik
olümpiakomitee, kuigi need maad said 2010. aastal sarnase põhiseadusliku
määratluse kui Aruba, kelle rahvuslikku olümpiakomiteed on ROK 1986. aastal
tunnustanud.

Mitmed majandusteadlased on seadnud kahtluse alla olümpiamängude majandusliku
kasulikkuse, kuna sellise suursündmuse korraldamine on väga kulukas, kuid
mängude võõrustamisega ei kaasne märkimisväärset pikaajalist majanduslikku kasu.
Uuringud on näidanud, et olümpiamängude korraldamine (või isegi korraldusõiguse
taotlemine) võib suurendada võõrustava maa eksporti, kuna olümpiamängude
korraldamissoov annab märku selle maa rahvusvahelise kaubanduse avatusest.
Uuringud on lisaks näidanud, et suveolümpiamängude korraldamine suurendab
märgatavalt olümpialinnas asuvate ettevõtete annetusi ja vabatahtlikku tegevust,
mis toob omakorda kasu kohalikule vabakonnale; see positiivne mõju ei ole püsiv
ning kestab kõige enam paar aastat enne ja pärast olümpiamängude toimumist.
Olümpiamängude korraldamine annab seega olümpialinnale võimaluse mõjutada
kohalikku ettevõtlust ja suurendada vabakonna heaolu. Olümpiamängudel on olnud
kohalikule kogukonnale ka negatiivseid mõjusid – vabaühenduse Centre on Housing
Rights and Evictions (COHRE) kinnitusel on viimase kahe kümnendi jooksul olnud
olümpiamängude tõttu sunnitud elukohta vahetama üle kahe miljoni, peamiselt
puudust kannatava inimese.

Olümpialiikumine koosneb rahvuslikest olümpiakomiteedest ja assotsiatsioonidest,
rahvusvahelistest spordiorganisatsioonidest ja -föderatsioonidest ning
sportlastest, treeneritest, kohtunikest ja teistest spordiga seotud isikutest,
kes oma tegevuses lähtuvad olümpismi põhimõtetest ja järgivad olümpiahartat.
Rahvusvaheline Olümpiakomitee (ROK) on olümpialiikumise kõrgeim võim, kes
vastutab olümpialinna valimise, olümpiamängude planeerimise järelevalve,
olümpiamängude programmi uuendamise ja kinnitamise ning sponsorlepingute ja
teleülekandeõiguste läbirääkimiste eest.

Olümpialiikumise ametlikud keeled on prantsuse ja inglise keel. Olümpiamängudel
kasutatakse ka võõrustava maa ametlikku keelt või ametlikke keeli – näiteks
avatseremoonia osavõtjate paraadil tutvustatakse iga maad vähemalt kolmes
keeles; kui olümpiamängud toimuvad inglise või prantsuse keelt kõneleval maal,
tutvustatakse maid kahes keeles.

ROK-i on nimetatud jäiga juhtimisega organisatsiooniks, kes on valinud liikmeid
ka eluks ajaks. Kõige vastuolulisemateks on peetud president Avery Brundage'i ja
Juan Antonio Samaranchi ametiaegasid. Brundage, kes oli ROK-i president üle 20
aasta, kaitses olümpiamänge poliitilise sekkumise ja reklaami mõjude eest.
Brundage'i süüdistati nii rassismis (Lõuna-Aafrika Vabariigi delegatsiooni
apartheidi-probleemi käsitlemise tõttu) kui ka antisemitismis. Samaranchi
ametiaega saatsid onupojapoliitika- ja korruptsioonisüüdistused; kritiseeriti ka
tema seotust Francisco Franco diktatuuriga.

1998. aastal paljastati, et mitu ROK-i liiget oli võtnud altkäemaksu Salt Lake
City taotluskomiteelt, kes soovis saada 2002. aasta taliolümpiamängude
korraldusõigust. Pärast ROK-i läbiviidud uurimist astus tagasi neli ja heideti
välja kuus ROK-i liiget. Et tulevikus sarnast skandaali vältida, muudeti
olümpialinna valimise korda.

2004. aasta augustis eetris olnud BBC dokumentaalsaade "Panorama" avalikustas
2012. aasta olümpialinna valimistega seotud altkäemaksu andmise, väites, et
ROK-i liikmeid oli võimalik ära osta, et nad soovitud kandidaatlinna poolt
hääletaks. Pärast olümpialinna valimiste nappi kaotust Londonile süüdistas
Pariisi linnapea Bertrand Delanoë Briti peaministrit Tony Blairi ja Londoni
taotluskomiteed eesotsas endise olümpiavõitja Sebastian Coe'ga reeglite
rikkumises. Delanoë sõnul oli Prantsusmaa president Jacques Chirac reeglite
rikkumisest teadlik; Chirac ei soovinud süüdistusi kommenteerida. Süüdistuste
põhjal ametlikku uurimist ei algatatud. 2006. aasta taliolümpiamängude
olümpialinna valimisi saatsid samuti korruptsioonisüüdistused. ROK-i liige Marc
Hodler, kes oli seotud kandidaatlinna Sioniga, väitis, et Toronto
organiseerimiskomitee oli andnud ROK-i ametnikele altkäemaksu; süüdistuse põhjal
algatati põhjalik uurimine. Hodleri süüdistuse tõttu ei soovinud paljud ROK-i
liikmed olümpialinna valimistel Sioni poolt hääletada, mis aitas tõenäoliselt
Torontol korraldusõiguse võita.

ROK ei lubanud esialgu olümpiamänge ettevõtete toetusega rahastada, kuid pärast
president Avery Brundage'i ametiaja lõppu 1972. aastal hakkas ROK televisiooni
ja reklaamituru võimaluste vastu rohkem huvi tundma. President Juan Antonio
Samaranchi juhtimisel kaasati olümpiamängude korraldamisse rahvusvahelisi
sponsoreid, kes soovisid oma tooteid siduda olümpiamängude brändiga.

ROK-i eelarve oli 20. sajandi esimesel poolel väike. Avery Brundage, kes oli
ROK-i president aastatel 1952–1972, hoidis olümpiamänge igasuguse reklaamimõju
eest, kuna arvas, et ettevõtete lobitöö võib ROK-i otsustusi liialt kallutada.
Brundage'i jäikade seisukohtade tõttu pidi olümpiamängude organiseerimiskomitee
leidma ise sponsorid ja reguleerima sümbolite kasutust. Kui Brundage'i ametiaeg
lõppes, oli ROK-il varasid 2 miljoni dollari väärtuses; kaheksa aastat hiljem
ulatusid ROK-i varad 45 miljoni dollarini – eelarve kasvas märkimisväärselt tänu
ettevõtete rahalisele toetusele ja teleülekandeõiguste müügile. 1980. aastal
ROK-i presidendiks valitud Juan Antonio Samaranch soovis muuta ROK-i rahaliselt
sõltumatuks.

1984. aasta olümpiamängude eelarve ülejääk ulatus seninägematu 225 miljoni
dollarini; Los Angelese organiseerimiskomiteel õnnestus suur ülejääk saavutada
osaliselt tänu piiratud sponsorlusõiguste müügile valitud ettevõtetele. Soovides
saada kontrolli sponsorluslepingute üle, asutas ROK Samaranchi juhtimisel 1985.
aastal olümpiamängude partnerlusprogrammi TOP (The Olympic Partner Programme),
mille eesmärgiks oli luua olümpiamängude bränd. TOPi liikmesus on väga kallis ja
seetõttu kättesaadav vaid vähestele – nelja-aastane liikmemaks ulatub 50 miljoni
dollarini. TOPi liikmel on oma tootekategoorias üleilmsed reklaami ainuõigused
ning tal on lubatud tootetrükistes ja -reklaamis kasutada olümpiasümbolit.

Berliini 1936. aasta suveolümpiamängud kanti esimest korda üle televisioonis;
ülekanne oli nähtav vaid kohalikule televaatajale. Esimeste olümpiamängudena
kanti rahvusvaheliselt televisioonis üle 1956. aasta taliolümpiamängud, ning
neile järgnenud taliolümpiamängude ülekandeõigused müüdi esimest korda
spetsiaalsetele ringhäälinguvõrgustikele – CBS maksis Ameerika Ühendriikide
ülekandeõiguste eest 394 000 dollarit ja Euroopa Ringhäälingute Liit (EBU)
Euroopa ülekandeõiguste eest 660 000 dollarit. Järgnevatel aastakümnetel
kujunesid olümpiamängud külma sõja ideoloogiliseks rindeks, mis suurendas
vaatajahuvi ja võimaldas ROK-il ülekandeõiguste müügilt veelgi teenida. Tänu
teleülekannetele olümpiamängude kajastus meedias kasvas, mis suurendas omakorda
huvi olümpiamängude vastu ja muutis need reklaamiostjatele atraktiivseks.
Suurenenud huvi tõttu oli ROK-il võimalik tõsta ülekandeõiguste hinda – näiteks
CBS maksis 1998. aasta taliolümpiamängude ülekandeõiguste eest 375 miljonit
dollarit ning NBC 2000–2012 toimunud olümpiamängude ülekandeõiguste eest kokku
3,5 miljardit dollarit.

1960ndatest kuni eelmise sajandi lõpuni kasvas olümpiamängude vaadatavus üha
suurema tempoga, millele aitas kaasa ülemaailmset teleotseülekannet võimaldava
satelliittelevisiooni juurutamine 1964. aastal ja värviteleri leiutamine 1968.
aastal. Teleülekannete vaatajate arv kasvas hinnanguliselt 1968. aasta Mexico
City olümpiamängude 600 miljonilt 1984. aasta Los Angelese olümpiamängudeks 900
miljonile; 1992. aasta Barcelona olümpiamänge vaatas juba 3,5 miljardit inimest.
2000. aasta Sydney olümpiamängudel langes NBC otseülekannete vaadatavus
madalaimale tasemele pärast 1968. aastat; sellel langusel võis olla kaks
põhjust: tihe konkurents kaabeltelevisiooni otseülekannetega ning reaalajas
tulemuste ja videote kättesaadavus internetis. Televisioon kasutas endiselt
salvestatud videoid, mis ei suutnud infoajastu arenguga sammu pidada.
Televaatajate langeva arvu tõttu hakkasid telekanalid müüma tasuta reklaamiaega,
kuid kuna ülekandeõigused on väga kallid, nõudsid televisiooni ettevõtted
ROK-ilt muudatusi, mis aitaks televaatajate arvu kasvatada. ROK tegi
olümpiamängude programmi sellest tingituna mitmeid muudatusi – iluvõimlemise
võistlused viidi seitsme päeva pealt üheksale ning huvi suurendamiseks lisati
programmi olümpiavõitjate galaetendus; laiendati ka enim vaadatavate
spordialade, ujumise ja vettehüpete võistlusprogrammi. Ameerika Ühendriikide
televisiooni lobitöö tulemusena muudeti võistlusprogrammi nii, et valitud
võistlusi saaks otse üle kanda Ameerika Ühendriikide televaadatavuse tippajal.
Muudatustel ei ole olümpiamängude vaadatavusele selgelt positiivset mõju olnud –
2006. aasta Torino taliolümpiamängude vaadatavus oli 2002. aasta Salt Lake
Cityga võrreldes madalam, kuid 2008. aasta Pekingi suveolümpiamängude vaadatavus
kasvas märgatavalt.

Olümpiamängude brändi müük on tekitanud vastuolusid. Kriitikute arvates ei ole
olümpiamänge enam võimalik teistest kommertslikest spordivõistlustest eristada.
ROK-i on süüdistatud turu küllastamises – näiteks 1996. aastal Atlantas ja 2000.
aastal Sydneys lubati erakordselt paljudel ettevõtetel olümpiamängude tooteid
müüa. ROK lubas, et püüab edaspidi olümpiamängude liigset turustamist vältida.
Kritiseeritud on ka tõsiasja, et olümpiamängude korraldamist rahastab vaid
olümpialinn ja võõrustava maa valitsus; ROK kulusid ei kata, kuid omab
olümpiasümboli kasutusõigusi ja saab seetõttu kõik olümpiasümboli kasutuse
müügitulud. ROK saab lisaks osa kõigist sponsorluslepingu- ja ülekandetuludest.
Kuigi olümpialinnal ei pruugi õnnestuda kõiki korralduskulusid katta, on
olümpiamängude korraldusõiguse konkurents üha tasavägisem. Uuringud on näidanud,
et olümpiamänge korraldanud maa rahvusvaheline kaubavahetus kasvab umbes 30
protsenti. Uuringutest on samas selgunud, et isegi edutul korraldusõiguse
taotlusel võib olla samaväärne mõju ekspordile, mis annab alust arvata, et
kaubavahetust ei suurenda mitte suurejoonelise spordipeo võõrustamine, vaid
korraldusõiguse taotlemine, mis annab välismaale märku kandideeriva maa
avatusest.

Olümpiahartas sõnastatud olümpismi põhimõtteid antakse olümpialiikumises edasi
sümbolite abil. Olümpiasümbol koosneb viiest omavahel põimunud rõngast
(olümpiarõngast), mis sümboliseerib viie maailmajao ühtsust; olümpiarõnga värvid
on sinine, kollane, must, roheline ja punane. Valge põhjaga plagu, mille keskel
asub olümpiasümbol, moodustab olümpialipu; lipu kuuest värvusest kuulub vähemalt
üks kõigi maade rahvuslipu värvuste hulka. Olümpialipp loodi 1914. aastal, kuid
olümpiamängudel heisati see esimest korda 1920. aastal Belgias Antwerpenis.
Alates sellest ajast on olümpialipp heisatud kõigil olümpiamängudel.

Olümpiadeviisi Citius. Altius. Fortius. (e.k. 'kiiremini, kõrgemale,
tugevamini') visandas 1894. aastal Pierre de Coubertin, ja see on ametlikult
olnud kasutuses 1924. aastast. Olümpiadeviisi sõnastas esimesena Coubertini
sõber dominikaani preester Henri Didon 1891. aasta Pariisi noortekogunemisel.

Paar kuud enne olümpiamänge toimub Olümpias Vana-Kreeka aegseid rituaale järgiv
tseremoonia, mille käigus süüdatakse olümpiatuli. Preestrinnat kehastav naine
süütab nõguspeegli ja päikesekiirte abil tõrviku; saadud leegiga süüdatakse
olümpiatõrvik. Olümpiast viiakse olümpiatuli tõrvikuteatejooksuga olümpialinna
olümpiastaadionile, kus avatseremoonia ajal süüdatakse viimase tõrvikuteatega
pidulikult alaline olümpiatuli. Kuigi olümpiatuli on kuulunud olümpiamängude
sümbolite hulka alates 1928. aastast, korraldati esimene tõrvikuteatejooks enne
1936. aasta olümpiamänge, kui Saksamaa valitsus soovis levitada
natsionaalsotsialistlikku ideoloogiat.

1968. aastal võeti kasutusele olümpiamaskott – võõrustava maa kultuurist
inspireeritud loom või inimkuju. Olümpiamaskoti olulisus olümpismi sümbolina on
kasvanud pärast 1980. aastat, kui Moskva olümpiamängudeks loodud karupoeg Miša
sai maailmatuntuks. 2008. aasta Pekingi olümpiamängude maskotiks oli viis
Fuwa-tegelast, kes sümboliseerisid hiina kultuuri viite olulist feng shui
elementi.

Olümpiamängude avatseremoonia koosneb olümpiahartaga sätestatud rituaalidest
ning toimub enne olümpiamängude esimest võistluspäeva. Praegusel kujul sai
avatseremoonia traditsioon alguse 1920. aasta olümpiamängudel Antwerpenis.
Avatseremoonia algab tavaliselt võõrustava maa lipu heiskamisega, misjärel
mängitakse või lauldakse võõrustava maa hümni. Sellele järgneb kunstiline
programm, mis koosneb võõrustava maa kultuuri iseloomustavast muusikast,
laulust, tantsust ja teatrist. Avatseremoonia kunstiline programm on muutunud
üha vaatemängulisemaks ja keerukamaks, kuna võõrustav maa soovib pakkuda
võrreldes eelmiste avatseremooniatega kõige meeldejäävamat etendust. Pekingi
olümpiamängude avatseremoonia maksis hinnanguliselt 100 miljonit dollarit,
millest enamik kulus kunstilise programmi ettevalmistustele.

Kunstilisele programmile järgneb osavõtjate paraad, kus võistlejad sisenevad
staadionile maade kaupa. Paraadi avab olümpiamängude sünnimaa Kreeka ja
viimasena siseneb võõrustav maa; ülejäänud maad sisenevad tähestikulises
järjekorras vastavalt võõrustava maa keelele. 2004. aasta Ateena
suveolümpiamängudel toodi esimesena staadionile Kreeka lipp, aga Kreeka
delegatsioon saabus kõige viimasena. Olümpiamängud kuulutab pärast
organiseerimiskomitee ja ROK-i presidendi kõnesid ametlikult avatuks võõrustava
maa riigipea. Teatejooksjad kannavad staadionile olümpiatõrviku ning viimane
jooksja (tavaliselt võõrustava maa tuntud või edukas olümpiasportlane) süütab
olümpiatule.

Olümpiamängude lõputseremoonia toimub pärast kõikide võistlusalade lõppemist.
Staadionile sisenevad iga osavõtnud maad esindavad lipukandjad ja neile
järgnevad sportlased, kes tulevad kõik koos, rahvuste vahel vahet tegemata.
Rahvushümnide saatel heisatakse kolme maa lipud – olümpiamängude sünnimaa
Kreeka, võõrustava maa ja järgmisi suve- või taliolümpiamänge võõrustava maa
lipp. Olümpiamängud kuulutab ametlikult lõppenuks organiseerimiskomitee ja ROK-i
presidendi kõned, misjärel kustutatakse olümpiatuli. Nn Antwerpeni tseremoonia
ajal ulatab olümpialinna linnapea olümpialipu ROK-i presidendile, kes annab
selle edasi järgmiste olümpiamängude olümpialinna linnapeale. Järgmisi
olümpiamänge võõrustav maa saab seejärel võimaluse tutvustada oma maa kultuuri
kunstilise lühiprogrammiga.

Võidutseremoonia toimub pärast iga võistlusala lõppu. Võistlusala võitja ning
teise ja kolmanda koha saavutanud sportlane või võistkond seisavad
kolmeastmelisel poodiumil – võitja teistest veidi kõrgemal –, kus ROK-i liige
annab neile üle medalid. Olümpiavõitja maa lühendatud hümni saatel heisatakse
masti kõigi kolme medalivõitja maade lipud. Võidutseremoonial osalevad ka
võõrustava maa vabatahtlikud, kes aitavad medaleid üle anda ja lippu heisata.

Olümpiamängude programmi kuulub 35 spordiala, 30 distsipliini ja peaaegu
nelisada võistlusala. Maadlus on näiteks suveolümpiamängude spordiala, mis
koosneb kahest distsipliinist – Kreeka-Rooma maadlusest ja vabamaadlusest, mis
jagunevad omakorda kaalukategooriate järgi meestele 14 ja naistele 4
võistlusalaks. Suveolümpiamängude programmis on 26 ja taliolümpiamängude
programmis 15 spordiala. Igas suveolümpiamängude programmis on olnud
kergejõustik, ujumine, vehklemine ja iluvõimlemine ning igas taliolümpiamängude
programmis murdmaasuusatamine, iluuisutamine, jäähoki, kahevõistlus, suusahüpped
ja kiiruisutamine. Uued olümpiaspordialad, näiteks sulgpall, korvpall ja
võrkpall, pääsesid programmi kõigepealt näidisaladena ning said hiljem
olümpiaspordiala staatuse. Mõned spordialad, milles võisteldi varematel
olümpiamängudel, on praeguseks programmist välja jäetud.

Olümpiaspordialade tegevust reguleerivad ROK-i tunnustusega rahvusvahelised
spordiföderatsioonid, kes tagavad oma spordiala ülemaailmse arengu. ROK-i
tunnustuse on praeguseks saanud 35 rahvusvahelist spordiföderatsiooni. ROK on
tunnustanud ka spordialasid, mis ei kuulu olümpiamängude programmi – need
spordialad ei ole ametlikud olümpiaspordialad, kuid neid võidakse olümpiamängude
programmi arvata programmi ülevaatamisel, mis leiab aset esimesel ROK-i
istungjärgul pärast olümpiamängude toimumist. Spordiala võetakse programmi või
arvatakse sellest välja ROK-i liikmete kahe kolmandiku häälteenamusega. Mitmed
ROK-i tunnustusega spordialad ei ole kunagi olümpiamängude programmi kuulunud,
sealhulgas male ja lainelauasõit.

2004. aasta oktoobris-novembris lõi ROK olümpiaprogrammi komisjoni, mille
ülesandeks oli vaadata üle nii olümpiamängude programmi kuuluvad kui ka ROK-i
tunnustusega programmivälised spordialad; komisjoni eesmärk oli luua ühtne
arusaam olümpiamängude programmi koostamisest. Olümpiaprogrammi komisjon
sõnastas seitse kriteeriumit, mille põhjal hinnata, kas spordiala peaks võtma
olümpiamängude programmi – spordiala ajalugu ja traditsioonid, mitmekülgsus,
populaarsus ning avalik kuvand; sportlaste tervis; spordiala reguleeriva
rahvusvahelise spordiföderatsiooni staatus; võistluste korraldamise kulud. Nende
kriteeriumite põhjal valminud analüüsi tulemusel jäi sõelale viis spordiala,
mida võtta 2012. aasta suveolümpiamängude programmi – golf, karate, ragbi,
rulluisusport ja seinatennis. Pakutud spordialade nimekirja vaatas üle ROK-i
täitevkomitee, kes saatis selle arutamisele 2005. aasta ROK-i istungjärgule
Singapuris; komisjoni pakutud viiest spordialast pandi hääletusele karate ja
seinatennis, kuid kummalgi ei õnnestunud saada vajalikku kahte kolmandikku
häältest, et saavutada olümpiaspordiala staatus. 2009. aasta ROK-i istungjärgul
hääletati olümpiaspordialade hulka golf ja ragbi, milles võisteldakse 2016. ja
2020. aasta suveolümpiamängudel.

2002. aasta ROK-i istungjärgul Mexico Citys otsustati suveolümpiamängude
programmi piirata kuni 28 spordiala, 301 võistluse ja 10 500 sportlaseni. Kolm
aastat hiljem ROK-i istungjärgul Singapuris otsustati 2012. aasta
suveolümpiamängude programmist välja arvata pesapall ja pehmepall. Kuna
hääletusele pandud uued spordialad ei saanud vajalikke arvu hääli, võisteldi
2012. aastal Londonis vaid 26 spordialal. 2016. ja 2020. aasta
suveolümpiamängude programmis on taas 28 spordiala – lisanduvad ragbi ja golf.

Pierre de Coubertini nägemus olümpiamängudest oli mõjutatud Suurbritannia
erakoolides järgitud aristokraatide eetosest, mille kohaselt on sport oluline
osa haridusest – seda hoiakut iseloomustab väljend "terves kehas terve vaim" (ld
k mens sana in corpore sano). Eetose järgi pidi härrasmees olema oskuslik igal
alal, mitte parim ühel kindlal alal; levinud oli ka arusaam, et harjutamine või
treenimine on võrdne petmisega, kuna see annab professionaalsele sportlasele
ebaõiglase eelise nende ees, kes harrastavad sporti vaid hobi korras.

Profisportlaste osalemise keeld on tekitanud nüüdisaegsete olümpiamängude
ajaloos mitmeid vastuolusid. 1912. aasta viie- ja kümnevõistluse olümpiavõitja
Jim Thorpe jäi medalitest ilma, kui selgus, et ta oli enne olümpiamänge mänginud
poolprofitasemel pesapalli. ROK tagastas Thorpe'i medalid postuumselt tema
lastele 1983. aastal. Šveitsi ja Austria suusatajad boikottisid 1936. aasta
taliolümpiamänge, et avaldada toetust oma treeneritele, kes ei saanud
olümpiamängudel võistelda, kuna nad teenisid suusatamisega raha ning neid peeti
seetõttu profisportlasteks.

Koos ühiskonna sotsiaalse arenguga 20. sajandil aegus ka amatöörsportlase kui
aristokraatliku härrasmehe arusaam. Amatöörsportlase kuvandit nõrgestasid lisaks
Nõukogude Liidu ja kommunistliku Ida-Euroopa riiklikult rahastatavad "täiskohaga
amatöörsportlased", kes olid läänemaade isefinantseerivate amatöörsportlastega
võrreldes ebavõrdses eelisseisundis. ROK ei soovinud esialgu siiski
amatöörspordi reeglit muuta. Amatööri nõue hakkas Olümpiahartas järk-järgult
leevenema 1970ndatel. Pärast 1988. aasta olümpiamänge otsustas ROK
rahvusvaheliste spordiföderatsioonide nõusolekul lubada kõigil profisportlastel
olümpiamängudel osaleda. 2004. aasta seisuga ei võistle profisportlased
olümpiamängudel ainult poksi- ja maadlusvõistlustel, kuigi nende amatööri
staatus põhineb võistlusreeglitel, mitte sissetulekul, kuna nii poksijad kui ka
maadlejad saavad oma maa rahvuslikult olümpiakomiteelt rahalist toetust.

Alates olümpiamängude taaselustamisest 1896. aastal on kõigil olümpiamängudel
võistelnud Austraalia, Prantsusmaa, Suurbritannia ja Šveitsi rahvuskoondised.
Vahel võib maa olümpiamängudelt kõrvale jääda, kuna selle sportlastel ei õnnestu
olümpianorme täita, vahel võib maa otsustada olümpiamänge boikottida. Iirimaa
Olümpiakomitee boikottis 1936. aasta Berliini suveolümpiamänge, kuna ROK nõudis,
et nende delegatsioon esindaks vaid Iirimaad, mitte Iirimaa saart. 1956. aasta
Melbourne'i suveolümpiamängudega kaasnes kolm boikotti: Holland, Hispaania ja
Šveits, kes protestisid Nõukogude Liidu tegevuse vastu Ungari ülestõusu ajal,
osalesid siiski Stockholmi ratsaspordivõistlustel; Kambodža, Egiptus, Iraak ja
Liibanon loobusid osalemisest Suessi kriisi tõttu; Hiina Rahvavabariik boikottis
olümpiamänge, kuna Hiina Vabariigil oli lubatud osaleda. 1972. ja 1976. aastal
ähvardasid mitmed Aafrika maad olümpiamänge boikottida, kui ROK ei keela
Lõuna-Aafrika Vabariigi ja Zimbabwe osalemist nende maade rassilise eraldatuse
poliitika tõttu. Aafrika riigid nõudsid ka Uus-Meremaa osalemise keelamist,
kelle rahvuslik ragbimeeskond oli mänginud apartheidirežiimiga Lõuna-Aafrika
Vabariigis. ROK nõustus esimeste nõudmiste osas, kuid ei keelanud Uus-Meremaa
osalemist, selgitades, et ragbi ei ole olümpiaspordiala. 20 Aafrika maad koos
Guyana ja Iraagiga viisid sellest tulenevalt ähvarduse täide ja boikottisid
1976. aastal Montreali suveolümpiamänge, kuigi mõned nende maade sportlased olid
juba jõudnud võistelda. Samu olümpiamänge otsustas boikottida ka Hiina Vabariik,
kuna Hiina Rahvavabariik oli survestanud Montreali organiseerimiskomiteed, et
see takistaks Hiina Vabariigi rahvuskoondisel oma nime all võistelda. Hiina
Vabariik keeldus korraldajate pakutud kompromissist, mille järgi lubati neil
võistelda Hiina Vabariigi lipu all ja kasutada Hiina Vabariigi hümni, kuid nad
pidid muutma maa nime. Hiina Vabariik naasis olümpiamängudele alles 1984. aastal
nime all Hiina Taipei koos eri lipu ja hümniga.

1980. ja 1984. aastal boikottisid külma sõja konfliktipooled teineteise
korraldatud olümpiamänge. Protestiks Nõukogude Liidu Afganistani sissetungi
vastu, loobusid 1980. aasta Moskva suveolümpiamängudel osalemast 65 maad;
boikoti tõttu vähenes osalenud maade arv 81-ni, mis oli vähim arv alates 1956.
aastast. Vastuboikotina ei osalenud Nõukogude Liit ja Ida-Euroopa 14
kommunistlikku maad (v.a Rumeenia) 1984. aasta suveolümpiamängudel Los
Angeleses, tuues põhjuseks korraldajate suutmatuse tagada sportlaste ohutust.
Nõukogude Liidu ametnikud õigustasid olümpiamängudel osalemisest loobumist
väitega, et "Ameerika Ühendriikides on pead tõstmas šovinism ja Nõukogude Liidu
vastane hüsteeria". Los Angelese olümpiamänge boikottinud maad korraldasid sama
aasta juulis ja augustis sõprusmängude-nimelised spordipidustused.

Enne 2008. aasta olümpiamänge kõlasid üleskutsed boikottida nii hiina kaupu kui
ka Pekingi olümpiamänge, et avaldada meelt Hiina inimõiguste rikkumiste, Tiibeti
vägivalla ning jätkuva Dārfūri konflikti vastu; ükski maa boikotti siiski ei
toetanud. 2008. aasta augustis kutsus Gruusia valitsus üles Lõuna-Osseetia
konflikti tõttu boikottima 2014. aasta Sotši taliolümpiamänge.

Olümpiamänge on läbi aegade kasutatud poliitiliste ideoloogiate levitamiseks.
Natsi-Saksamaa soovis 1936. aasta olümpiamängude korraldamisega näidata, et
natsionaalsotsialism on heasoovlik ja rahuarmastav ideoloogia, kuid kasutas
olümpiamänge hoopis aarja rassi üleoleku rõhutamiseks. Kuigi Saksamaa oli
Berliini olümpiamängude kõige edukam maa, varjutasid natsipropaganda sõnumit
neli kuldmedalit võitnud afroameerika kergejõustiklane Jesse Owens ja Ungari
juudi kõrgushüppaja Ibolya Csák. Nõukogude Liit, kes ei osalenud olümpiamängudel
kuni 1952. aasta Helsingi suveolümpiamängudeni, korraldas selle asemel alates
1928. aastast NSV Liidu Rahvaste spartakiaate. Kahe Esimese ja Teise maailmasõja
vahelisel ajal 1920. ja 1930. aastatel, soovides luua "väikekodanlikele"
olümpiamängudele alternatiivspordipidustusi, korraldasid mitme riigi (sh
Ameerika Ühendriikide) kommunistlikud ja sotsialistlikud organisatsioonid
tööliste olümpiamänge. Alates 1956. aastast kujunes Nõukogude Liidust
olümpiamängudel ülevõim, kelle olümpiavõite kajastati laialt meedias.

Olümpiamänge on poliitiliste vaadete edastamiseks kasutanud ka üksiksportlased.
1968. aasta suveolümpiamängudel Mexico Citys tõstsid Ameerika Ühendriikide
kergejõustiklased, võitja Tommie Smith ja kolmanda koha saavutanud John Carlos,
200 meetri jooksu võidutseremoonia hümni ajal musta poksikindaga rusikas käe,
juhtides sellega tähelepanu inimõigustele ja diskrimineerimisele;
protestiavaldusega ühines teise koha saavutanud austraallane Peter Norman,
kandes rinnas inimõigusi toetavat märki. Juhtunu tõttu pidi USA Olümpiakomitee
ROK-i presidendi Avery Brundage'i nõudmisel Smithi ja Carlose koju saatma, kuna
vastasel juhul oleks võistlustelt eemaldatud kogu Ameerika Ühendriikide
kergejõustikudelegatsioon.

Viimasel ajal on Iraani valitsus püüdnud takistada oma maa sportlaste
võistlemist Iisraeli sportlastega. 2004. aasta suveolümpiamängudel jäi pidamata
Iraani judoka Arash Miresmaeili ja iisraellase Ehud Vaksi esimese ringi matš.
Kuigi ametlikult Miresmaeili diskvalifitseeriti ülekaalu tõttu, kahtlustatakse,
et ta vältis võistlust meelega, kuna pärast olümpiamänge andis Iraani valitsus
talle 125 000 dollarit auhinnaraha ehk sama summa, millega premeeriti
olümpiavõitjaid.

20. sajandi alguses hakkasid mitmed olümpiasportlased sooritusvõimet parandama
ja tõstma ravimite abil. 1904. aasta olümpiamängude maratonivõitjale Thomas
Hicksile oli treener andnud strühniini. Ainus sooritusvõime parandamisega seotud
surm olümpiamängudel juhtus 1960. aastal Roomas, kui Taani jalgrattur Knud
Enemark Jensen kukkus rattalt ja hiljem suri; surma uurimine selgitas, et ta oli
olnud amfetamiini mõju all. 1960ndate keskel hakkasid spordiföderatsioonid
sooritusvõimet tõstvate ainete kasutamist keelustama; ROK keelustas selle 1967.
aastal.

Esimese olümpiasportlasena andis positiivse dopinguproovi Rootsi viievõistleja
Hans-Gunnar Liljenwall, kellelt võeti 1968. aasta olümpiamängudel võidetud
pronksmedal alkoholi tarvitamise tõttu. Kõige enam on kõneainet pakkunud Kanada
sprinteri Ben Johnsoni dopingujuhtum – Johnson kaotas 1988. aastal Soulis
maailmarekordiga võidetud 100 meetri jooksu olümpiakulla stanozololi tarvitamise
tõttu. Tema kuldmedal anti teise koha omanikule Ameerika Ühendriikide
sprinterile Carl Lewisele, kes oli enne olümpiamänge andnud samuti positiivse
dopinguproovi.

1999. aastal asutas ROK dopinguvastase võitluse tõhustamiseks Maailma
Dopinguvastase Agentuuri (WADA). Positiivsete dopinguproovide arv kasvas 2000.
aasta suve- ja 2002. aasta taliolümpiamängudel märgatavalt – keelatud ainete
kasutamise tõttu diskvalifitseeriti mitu tõstmise ja murdmaasuusatamise
medalivõitjat. 2006. aasta taliolümpiamängudel osutus dopinguproov positiivseks
vaid ühel sportlasel, laskesuusataja Olga Medvedtseval, kes jäi ilma
hõbemedalist. ROK-i loodud dopinguvastane koodeks ja sellega seotud
rahvusvahelised standardid on eeskujuks kõigile spordiföderatsioonidele. Pekingi
olümpiamängudel võttis WADA dopingutarvitamise avastamiseks nii vere- kui ka
uuriniproove kokku 3667 sportlaselt. Enne Pekingi olümpiamänge keelasid
rahvuslikud olümpiakomiteed mitmel sportlasel dopingukahtluse tõttu osalemise;
olümpiamängude ajal osutusid positiivseks vaid kolme sportlase dopinguproovid.

Kuigi naistel oli lubatud esimest korda olümpiamängudel osaleda juba 1900.
aastal Pariisis, võistles 1992. aasta olümpiamängudel 35 maad, kelle
delegatsiooni ei kuulunud ühtegi naissportlast. Järgnevatel aastatel langes
nende maade arv märkimisväärselt. 2000. aastal olid esimest korda esindatud
Bahreini naissportlased: ujuja Fatema Hameed Gerashi ja kergejõustiklane Mariam
Mohamed Hadi Al Hilli. 2004. aasta olümpiamängudel võistlesid esimest korda
Afganistani naissportlased: kergejõustiklane Robina Muqimyar ja judoka Fariba
Rezayee. Neile maadele järgnes 2008. aastal Araabia Ühendemiraadid, mida
esimeste naistena esindasid taekwondo võitleja Maitha Al Maktum ja
ratsasportlane Latifa Al Maktum; mõlemad kuuluvad Dubai valitsevasse perekonda.

2010. aastaks ei olnud naissportlast olümpiamängudele saatnud veel vaid kolm
maad: Brunei, Saudi Araabia ja Katar. Brunei oli osalenud ainult kolmedel
olümpiamängudel, saates igal korral ühe meessportlase; Saudi Araabia ja Katar
olid olnud olümpiamängudel esindatud juba aastakümneid, kuid vaid
meessportlastest koosneva delegatsiooniga. 2010. aastal teatas ROK, et kavatseb
neid maid survestada, et nad kaasaks naissportlasi 2012. aasta
suveolümpiamängude koondisse. ROK-i komisjoni Naised ja Sport eesistuja Anita
DeFrantz arvas, et naiste võistlemist takistavatele maadele ei tohiks
olümpiamängudel osalemist lubada. Hiljem teatas Katari Olümpiakomitee, et
plaanib 2012. aasta olümpiamängudele saata kuni neli naissportlast, kes
võistlevad laskmises ja vehklemises.

2008. aastal nõudis Lähis-Ida inimõiguste organisatsiooni Institute for Gulf
Affairs direktor Ali Al-Ahmed, et Saudi Araabial keelataks olümpiamängudel
osalemine, kuna naissportlaste diskrimineerimine rikub olümpiaharta põhimõtteid.
Ta sõnas: "Viimase 15 aasta jooksul on paljud rahvusvahelised vabaühendused
näinud suurt vaeva veenmaks ROK-i, et see enda kehtestatud soolise
diskrimineerimise vastaseid sätteid rangemalt järgiks. [...] Kuigi
naissportlaste arv on olümpiamängudel kasvanud, ei ole ROK julgenud
diskrimineerivaid maid jõulisemalt survestada ega nende osalemist
olümpiamängudel keelata." 2010. aasta juulis kirjutas ajaleht The Independent:
"ROK-ilt nõutakse üha valjemini Saudi Araabia osalemise keelamist, kuna 2012.
aastal saab see ilmselt olema ainus maa, kelle koondisse ei kuulu naissportlast.
[...] Kui Saudi Araabia [...] saadab Londonisse vaid meessportlastest koosneva
delegatsiooni, kaasnevad sellega naiste võrdseid õigusi nõudvad protestid, mis
võivad omakorda häirida olümpiamängude korraldust."

2012. aasta Londoni olümpiamängudel kuulusid naissportlased esimest korda
olümpiamängude ajaloos kõigi osalevate maade koondisse: Saudi Araabia
delegatsioonis oli kaks ja Kataril neli naissportlast ning Bruneil üks
naissportlane. Katar määras ühe oma naissportlase, laskur Bahiya al-Hamadi
avatseremoonia lipukandjaks. Londoni olümpiamängudel võitis Pärsia lahe maade
esimese naissportlasena olümpiamedali Bahreini jooksja Maryam Yusuf Jamal, kes
saavutas 1500 meetri jooksus kolmanda koha.

Ainus olümpiaspordiala, kus mehed ja naised koos võistlevad, on ratsasport, kus
puuduvad näiteks naiste võistlused või meeste koolisõit jms. 2008. aasta seisuga
oli olümpiamängudel rohkem meeste- kui naistevõistlusalasid. Naised saavad
siiski võistelda kõigil spordialadel, kus mehedki – viimase spordialana lisandus
2012. aastal olümpiamängude programmi naiste poks. Praegu ei võistle mehed kahel
olümpiamängude võistlusalal: kujundujumine ja iluvõimlemine.

Sõja tõttu on jäänud mängudega pühitsemata kolm olümpiaadi – 1916. aasta
suveolümpiamängud jäid ära esimese maailmasõja ning 1940. ja 1944. aasta suve-
ja taliolümpiamängud teise maailmasõja tõttu. 2008. aasta suveolümpiamängude
avatseremoonia päeval puhkes Lõuna-Osseetias sõda Venemaa ja Gruusia vahel;
Ameerika Ühendriikide president Bush ja Venemaa peaminister Putin, kes osalesid
olümpiamängude avamispidustustel, vestlesid puhkenud sõjalisest konfliktist
Hiina presidendi Hu Jintao korraldatud lõunasöögil. Laskmise 10 m õhupüstoli
võistluse võidutseremoonial seisid ühel poodiumil Gruusia pronksmedalivõitja
Nino Salukvadze ja Venemaa hõbemedalivõitja Natalia Paderina; pärast
võidutseremooniat sportlased embasid, millest kujunes üks Pekingi olümpiamängude
kõige enam kõlapinda tekitanud sündmus.

Terrorism on mõjutanud mitmeid olümpiamänge. 1972. aasta Müncheni
suveolümpiamängudel pantvangistas Palestiina terrorirühmitus Must September
üksteist Iisraeli delegatsiooni liiget. Terroristid tapsid kaks iisraellast kohe
pärast pantvangi võtmist ja ülejäänud üheksa ebaõnnestunud vabastusoperatsiooni
käigus. Üks Saksa politseinik ja viis terroristi said samuti surma. 1996. aasta
Atlanta suveolümpiamängudel plahvatas olümpiapargis pomm, mis tappis kaks ja
vigastas 111 inimest. Plahvatuse korraldamises mõisteti süüdi Ameerika
Ühendriikide terrorist Eric Rudolph, kellele määrati eluaegne vanglakaristus.
2002. aasta Salt Lake City taliolümpiamängudel, mis toimusid vaid viis kuud
pärast 11. septembri terrorirünnakuid, rakendati olümpiaajaloo kõige rangemaid
turvameetmeid. Avatseremoonial mälestati terrorirünnakutes hukkunuid: Ground
Zerol lehvis lipp, New Yorgi politseinik Daniel Rodriquez laulis isamaalist
laulu "God Bless America" ning New Yorgi politseinikud ja tuletõrjujad seisid
auvalves. Alates Salt Lake City olümpiamängudest on turvalisuse tagamine ja
terrorirünnakute ennetamine üks olümpiakorralduse peamisi probleeme.

Olümpiaharta näeb ette, et olümpiasportlane peab olema teda üles andva
rahvusliku olümpiakomitee maa kodanik. Topeltkodakondsusega sportlane tohib
esindada vaid ühte maad; kui sportlane soovib esindatavat maad vahetada, peab
eelmise maa esindamisest olema möödunud vähemalt kolm aastat – seda aega võib
rahvusliku olümpiakomitee ja rahvusvahelise föderatsiooni kokkuleppel ning ROK-i
täitevkomitee nõusolekul lühendada või tühistada. Kolmeaastane ooteaeg kehtib
ainult topeltkodakondsuse puhul ega laiene juhtudele, kui sportlane muudab
kodakondsust või saab teise kodakondsuse. ROK-i kodakondsusreeglid hakkavad
kehtima siis, kui sportlasele on uue maa kodakondsus antud.

Mõnikord võib kodakondsuse muutmise või teise omandamise ainus ajend olla
sportlase soov olümpiamängudel võistelda. Uut kodakondsust soovitakse peamiselt
sponsorluslepingute ja paremate treeningtingimuste (nt Ameerika Ühendriikides)
tõttu. Põhjus võib olla ka selles, et sportlasel ei ole oma senise maa lipu all
võisteldes õnnestunud olümpianormi täita või rahvusvõistkonda pääseda. Aastatel
1992–2008 emigreerus Ameerika Ühendriikidesse umbes viiskümmend sportlast, kes
võtsid Ameerika Ühendriikide kodakondsuse ja esindasid seda maad
olümpiamängudel, olles varem esindanud mõnda teist maad.

Üks kõige enam kõneainet pakkunud kodakondsuse muutmise juhtumeid olümpiamängude
tõttu on olnud Lõuna-Aafrika Vabariigi jooksja Zola Budd, kes emigreerus
Suurbritanniasse, kuna olümpiamängud olid Lõuna-Aafrika Vabariigis apartheidi
poolt keelustatud. Kuigi Buddil oli õigus Briti kodakondsust saada, kuna ta
vanaisa oli sündinud Suurbritannias, heitis Briti avalikkus valitsusele ette, et
see olevat Buddi kodakondsustaotluse kulgu kiirendanud.

Kõneainet on pakkunud ka Keenia jooksja Bernard Lagat, kes sai Ameerika
Ühendriikide kodakondsuse 2004. aasta mais. Keenia põhiseaduse järgi peab Keenia
kodanik teise riigi kodakondsuse saamisel Keenia kodakondsusest loobuma. Kuigi
Lagat oli juba paar kuud olnud Ameerika Ühendriikide kodanik, võistles ta 2004.
aasta Ateena suveolümpiamängudel Keenia lipu all. Kuna Keenia väitis, et Lagat
ei olnud enam nende riigi kodanik, oli oht, et ta võib võidetud hõbemedalist
ilma jääda. Lagat väitis, et oli alustanud kodakondsuse muutmist 2003. aasta
lõpus ning oli arvanud, et saab uue kodakondsuse alles pärast Ateena
olümpiamänge.

2008. aastal ei pääsenud korvpallur Becky Hammon oma riigi Ameerika Ühendriikide
olümpiakoondisse ning otsustas seetõttu võtta Venemaa kodakondsuse, kuna soovis
väga olümpiamängudel võistelda. Ameeriklased, sealhulgas Ameerika Ühendriikide
naiskonna peatreener, kritiseerisid Hammoni tegu.

Igal võistlusalal esimese, teise ja kolmanda koha saavutanud võistlejat või
võistkonnaliiget autasustatakse võidutseremoonial medaliga. Võitjale antakse
kuldmedal, mis oli kuni 1912. aastani tehtud puhtast kullast, seejärel kullatud
hõbedast; praegu valmistatakse kuldmedal kullakattega hõbedast. Kuldmedal peab
sisaldama vähemalt kuus grammi puhast kulda. Teise koha saavutanud sportlast
autasustatakse hõbemedaliga ning kolmanda koha omanikku pronksmedaliga. Ühe
kaotuse süsteemiga võistlusaladel (nt poks) ei pruugita kolmandat kohta välja
selgitada; sellisel juhul teenivad pronksmedali mõlema poolfinaali kaotajad.
Esimestel nüüdisaegsetel olümpiamängudel Ateenas autasustati vaid kahte parimat
võistlejat – võitja sai hõbe- ja teise koha omanik pronksmedali. Praegu
kasutatav kolme medaliga autasustamine võeti kasutusele 1904. aasta
olümpiamängudel Saint Louises. Alates 1948. aastast on neljanda, viienda ja
kuuenda koha saavutanud sportlane saanud diplomi, ning alates 1984. aastast
antakse diplom ka seitsmenda ja kaheksanda koha saavutanule. 2004. aasta
suveolümpiamängudel Ateenas anti olümpia- ja medalivõitjale lisaks medalile ka
oliivipuupärg. ROK ei pea võidetud medalite üle arvestust, kuid
medalistatistikat avaldavad nii rahvuslikud olümpiakomiteed kui ka meedia, kuna
medalivõitude arvu peetakse olümpiamängude edu mõõdupuuks.

Olümpiamängude korraldusõigus antakse tulevasele olümpialinnale tavaliselt
seitse kuni kaheksa aastat enne mängude toimumist. Olümpialinn valitakse kahes
etapis ja valikuprotsess kestab kaks aastat. Olümpiamängude korraldusõigust
sooviv linn esitab taotluse oma maa rahvuslikule olümpiakomiteele. Kui ühelt
maalt esitab korraldussoovi taotluse mitu linna, peab rahvuslik olümpiakomitee
tegema nende vahel sisemise valiku, kuna iga rahvuslik olümpiakomitee saab heaks
kiita ja ROK-ile edastada vaid ühe linna kandidatuuri. Pärast taotluste
esitamist ROK-ile algab valikuprotsessi esimene etapp – linnad täidavad
olümpiamängude korraldamist puudutava põhjaliku ankeedi, kus nad peavad
muuhulgas kinnitama, et austavad ja järgivad olümpiahartat ja ROK-i
täitevkomitee eeskirju. Ankeete hindavad valitud spetsialistid, kes annavad
ROK-ile ülevaate iga linna olümpiamängude korraldusplaanist ja -võimest;
hinnangu põhjal valib ROK välja linnad, kes liiguvad edasi valikuprotsessi teise
etappi ja saavad kandidaatlinna staatuse.

Kandidaatlinnad esitavad ROK-ile pikema ja üksikasjalikuma ülevaate
olümpiamängude korraldusplaanist. Iga linna kandidatuuri analüüsib põhjalikult
määramiskomisjon, kes külastab kandidaatlinnu, vestleb kohalike ametiisikutega
ja vaatab üle mängude võimalikud toimumiskohad; vestluse käigus peavad
kandidaatlinna ametiisikud kinnitama, et on võimelised olümpiamänge rahastama.
Määramiskomisjon koostab kandidaatlinnadest aruande ja esitab selle ROK-ile
vähemalt kaks kuud enne planeeritavat ROK-i istungjärku, kus olümpialinn
valitakse. ROK-i istungjärk koguneb maal, kus ei asu ühtegi kandidaatlinna.
Istungjärgul esitleb kandidaatlinnu ROK-i täitevkomitee, misjärel teevad
istungjärgul osalevad ROK-i liikmed kandidaatlinnade vahel olümpialinna
lõpphääletuse. Valituks osutuva olümpialinna taotluskomitee ja selle maa
rahvuslik olümpiakomitee allkirjastavad ROK-iga kokkuleppe, millega antakse
olümpialinnale ja mänge võõrustavale maale ametlikult olümpiamängude
korraldusõigus.

2016. aastaks on olümpiamänge võõrustanud 44 linna ja 23 maad; väljaspool
Euroopat ja Põhja-Ameerikat on toimunud vaid kaheksad mängud. Alates 1988. aasta
Souli suveolümpiamängudest on Aasia ja Okeaania piirkonnas peetud neljad mängud,
mis on ühe võrra rohkem kui sellele eelnenud 92 aasta jooksul, mil nüüdisaegseid
olümpiamänge on korraldatud. Rio de Janeiro, kus toimuvad 2016. aasta
suveolümpiamängud, on esimene Lõuna-Ameerika linn, kellele on olümpiamängude
korraldusõigus usaldatud. Ühegi Aafrika maa ega linna kandidatuur ei ole seni
edukas olnud.

Kõige rohkem olümpiamänge on korraldanud Ameerika Ühendriigid – kokku kaheksad
mängud, millest neli on olnud suve- ja neli taliolümpiamängud. Linnade võrdluses
on kõige rohkem mänge – kolmed suveolümpiamängud – korraldanud London.

Suveolümpiamänge on kaks korda korraldanud Saksamaa, Austraalia, Prantsusmaa ja
Kreeka ning linnadest Los Angeles, Pariis ja Ateena.

Peale Ameerika Ühendriikide on taliolümpiamängud toimunud mitmel korral ka
Prantsusmaal (kolmel korral) ning Šveitsis, Austrias, Norras, Jaapanis, Kanadas
ja Itaalias (kõigis kahel korral). Linnadest on kahed taliolümpiamängud peetud
Lake Placidis, Innsbruckis ja Sankt Moritzis. Eelviimased taliolümpiamängud
toimusid 2010. aastal Vancouveris; Kanadale on olümpiamängude korraldusõigus
antud kolmel korral. Viimased taliolümpiamängud toimusid 2014. aastal Sotšis,
mis olid Venemaa korraldatud teised mängud, aga esimesed taliolümpiamängud.
Järgmised taliolümpiamängud toimuvad 2018. aastal Pyeongchangis Lõuna-Koreas.



https://et.wikipedia.org/wiki/Metsmaasikas

Metsmaasikas (Fragaria vesca) on roosõieliste sugukonda maasika perekonda kuuluv
mitmeaastaste rohttaimede liik.

Metsmaasikas on 5–20 cm kõrgune. Juurmised lehed on kolmetised ja asuvad
pikkadel karvastel leherootsudel. Õied on valget värvi, kuni 17 mm läbimõõduga
ja asuvad väheseõielises õisikus. Õieraod on siidiläikeliselt liduskarvased.
Tupplehed on tagasi käändunud ja ei ümbritse marja.

Metsmaasika viljad ei ole marjad, vaid koguviljad, mida nimetatakse maasikateks.
Need on kirgaspunased, munajad kuni peaaegu kerajad, pinnal asetsevate
seemnistega ja aromaatsed.

Kõik maasikaliigid on kromosoomiarvuga, mis põhineb haploidsel 7 kromosoomil.
Metsmaasikas on diploidne: sel on kaks kromosoomikomplekti kokku 14
kromosoomiga.

Ta kasvab kuivadel puisniitudel, loodudel, raiesmikel, teeservadel,
põllupeenardel. Levila põhjaosas, sealhulgas Eestis, eelistab ta kuivi
päikesepaistelisi kohti ega talu varju. Seevastu levila lõunaosas eelistab ta
kasvada varjus, sest päike on seal tema jaoks liiga ere. Metsmaasikas talub
kerget tulekahju ja taastub pärast põlengut kiiresti.

Metsmaasikas lehti söövad meeleldi sõralised, näiteks hirved ja põdrad.
Maasikamarju söövad väga mitmesugused elukad alates tigudest ja herilastest kuni
lindude ja karudeni. Linnud aitavad ühtlasti maasikaseemneid levitada: pärast
lindude soolestiku läbimist lähevad seemned kenasti kasvama.

Arheoloogiliste väljakaevamiste andmetel on inimesed metsmaasikaid söönud juba
kiviajal. Kultiveerima hakati metsmaasikat antiikaja Pärsias. Hiljem levisid
maasikaseemned Siiditeed mööda nii itta kui läände. 18. sajandi keskpaiku
aretati virgiinia ja tšiili maasikast aedmaasikas (Fragaria × ananassa), mis
hakkas metsmaasikat põlluviljana välja tõrjuma, sest aedmaasika viljad olid
märksa suuremad.

Metsmaasikas on Eesti üks väärtuslikemaid marjataimi. Kirgaspunased, aromaatsed
ja maitsvad marjad sisaldavad suurel hulgal inimorganismile vajalikke aineid ja
vitamiine: neis on suhkruid 3,6–6,4%, happeid 1,4% (peamiselt sidrunhapet),
mineraalainetest kaltsiumi (rohkem kui lihas), rauda (marjadest kõige enam),
fosforit, eeterlikke õlisid, pektiini, parkaineid jm. C-vitamiini keskmine
sisaldus on 51,0 mg 100 g metsmaasikate kohta.

Maasikas on hinnatud lauamari (toorelt söömise mari), aga väga sobiv ka
hoidiste, eriti toorhoidiste valmistamiseks. Kompoti valmistamiseks metsmaasikas
aga ei sobi, sest seemnistest eralduv fragariamiin muudab kompotivedeliku
mõrkjaks.

Metsmaasikat kasutatakse ka ravimtaimena. Kasutatakse põhiliselt kuivatatud
vilju, harvem õisi.



https://et.wikipedia.org/wiki/M%C3%BCgri

Mügri ehk tavamügri ehk vesirott (Arvicola amphibius, varem A. terrestris) on
hamsterlaste sugukonda kuuluv väike poolvee-eluline näriline, mügri perekonna
ainus liik.

Karvastiku värvus varieerub hallikaspruunist mustani (noored on alati hallid).
Saba moodustab tüvepikkusest umbes poole või pisut rohkem. Kõrvalestad on
lühikesed ja ulatuvad karvastiku seest vaevu välja.

Ta on levinud Euraasias Atlandi ookeani rannikult Leena paremkalda ja Baikali
järveni. Lõunas ulatub levila Väike-Aasia, Kesk-Kasahstani ja Loode-Mongooliani,
põhjas metsatundrani.

Mügri elab peamiselt veekogude läheduses, ta on hea ujuja ja sukelduja. Pesa
teeb ta tarnamätastesse, õõnsatesse kändudesse või ehitab selle taimede vartest
ja lehtedest. Suve lõpul lähevad nad kõrgematele kohtadele, kus rajavad
keerukaid taliurge. Põhitoiduks on vesirotile pilliroo, osjade ja kollase
vesikupu mahlakad osad, kuid ta sööb meelsasti ka kartuleid, porgandeid, peete
ja maasikaid[viide?]. Talvel ei ütle ta ka ära lehtpuude koorest ja võrsetest.
Talveks kogub ta endale toitu varuks.

Mügride sigimisperiood vältab märtsist oktoobrini, mille sees emasloom sünnitab
2–3 pesakonda, igas 2–10 poega. Tiinus kestab 29 päeva. Nägemisvõime tekib
poegadel harilikult 8 päeva vanuselt, ujuda suudavad alates 10. elupäevast.
Imetamine kestab 12 päeva. Noored vesirotid lahkuvad pesast kolme nädala
vanuselt. Suguküpseteks saavad kahe kuu vanuselt. Maksimaalne eluiga on neil
neli aastat.



https://et.wikipedia.org/wiki/Lammas

Lammas ehk kodulammas (Ovis aries) on loomaliik veislaste sugukonna lamba
perekonnast, üks levinumaid koduloomi.

Nagu kõik mäletsejad, on ka lammas sõraline. Ta saab suguküpseks kaheaastaselt
ja võib elada kuni 12 aastat. Lammas kaalub 60–125 kilo. Emasel lambal (ehk
utel) on kaks nisa, ta sünnitab korraga 1–3 talle ning tiinus kestab alla viie
kuu.

Lamba vähenõudlikkus on aidanud kaasa tema laiale levikule. Teda kasvatatakse
nii tasandikel kui ka mägedes, stepis ja poolkõrbetes. Kokku on lambaid maailmas
üle ühe miljardi. Lambail võib olla tähtis roll ka ökosüsteemis: Eestis aitavad
lambad säilitada puisniite, mis nendeta kalduvad võsastuma.

Tõenäoliselt põlvneb kodulammas Euroopa ja Aasia metsikutest muflonitest. Lammas
oli üks esimesi kodustatud loomi, kellest on jälgi juba varases Mesopotaamia
kultuuris: sumerikeelseis tekstides tähendas planeetide ehk rändtähtede kohta
kasutatav sõna algselt metslammast (vastandina kinnistähtedele, kes püsisid
paigal ja keda võrreldi kodulammastega).

Kohitsemata suguküps isane lammas on eesti keeles jäär ehk päss, kohitsetu
oinas. Emane lammas (vanem kui 1 aasta) on utt (utt : ute : utte), noor lammas
on tall (tall : talle : talle). Noort oinast nimetatakse oinikuks või
oiniktalleks, noort utte utetalleks. Lammaste rühma nimetatakse lambakarjaks.

Lamba embrüo tüümus hakkab formeeruma tiinuse esimesel trimestril. Meriino
lammaste neonataalne tümektoomia takistab uurijate arvates perifeersete
T-rakkude populatsioonide normaalset teket.

Pole selge, kas lammaste jaoks on tüümus elutähtis elund – in utero tümektoomia
läbinud lambatalledel ei tuvastatud postnataalse arengu jooksul nn runting
syndrome (tüümuse atroofia jm).

Lamba tüümus on paariline elund, mille vasak ja parem pool asuvad mõlemal pool
kaela – saab eristada tüümuse kihnu, koort, säsi, kortikomedulaarset tsooni.

Lamba tüümuses on tuvastatud Hassalli kehade lõhustamine makrofaagide poolt.
Lamba embrüo tüümuses toimub suurenenud Hassalli kehade lõhustumine makrofaagide
poolt kas tiinuse lõppedes või kohe pärast lambatalle sündi; need asendatakse
uute Hassalli kehadega. Arvatakse, et see on normaalne füsioloogiline protsess,
mis peaks kestma kogu eluperioodi jooksul.

Eestis saadakse lambalt eelkõige villa ja liha. Lambavill on maailmas enim
tarvitatav loomne kiud, tavaliselt saadakse seda pügamise teel 1–2 korda aastas.

Mujal tarvitatakse laialt ka kõrge kaltsiumisisaldusega lambapiima, millest
muuhulgas valmistatakse juustu, jogurtit ja kääritatud jooke. Suurim
lambapiimatootja oli 2008. aastal Hiina (1 096 000 tonni ehk 12,1 maailma
toodangust); kokku toodeti tol aastal 9 069 676 tonni lambapiima. Tuntud
lambajuustud on Bulgaarias ja Kreekas toodetav feta, Prantsuse Roquefort,
Hispaania Manchego ning Itaalia Pecorino Romano ja Ricotta.

Lamba nahka, sarvi, karvu ja konte kasutavad kerge- ja keemiatööstus. Eestis
kasutatakse lambanahku tihti vaipade ja mööblikatetena, lambanahkadest on tehtud
ka näiteks torupillide õhukotte.

Üks tähtsamaid lambakasvatuse kõrvalsaadusi on lanoliin. Seda veekindlat rasvast
ainet valmistatakse lambavillast ning kasutatakse laialdaselt
kosmeetikatööstuses.

Eestis tarvitatakse lambaliha toiduks suhteliselt vähe, samas on sel tähtis roll
Kaukaasia, Kesk-Aasia ja Araabia köögis.

21. sajandil süüakse kõige rohkem lambaliha Pärsia lahe äärsetes riikides,
Uus-Meremaal, Austraalias, Kreekas, Uruguays, Suurbritannias ja Iirimaal. Neis
maades süüakse 3–18 kilo liha inimese kohta aastas. Lambaliha on populaarne ka
Prantsusmaal, Aafrikas (eriti Maghribis), Kariibi mere saartel, Lähis-Idas,
Indias ning mõnes Hiina piirkonnas. Sageli tuleneb see
lambakasvatustraditsioonist. Samas tarvitab keskmine USA elanik lambaliha aastas
vaid pool kilo või vähem; selle asemel süüakse aastas keskmiselt 22 kilo sea- ja
29 kilo veiseliha.

Eriti just neis riikides võidakse levinud või traditsioonilisi toite valmistada
rupskitest. Mitmel pool maailmas peetakse lamba munandeid delikatessiks. Üks
tavatumaid toite on Šoti rahvusroog haggis: lamba siseelundid küpsetatakse koos
kaerakruupide ja hakitud sibulatega lambamaos. Norra rahvustoitude hulka kuulub
lambapeast valmistatud smalahove. Traditsiooniliselt valmistatakse ka
Kesk-Aasias, Kaukaasias ning Lähis-Idas populaarset pilaffi ja šašlõkki just
lambalihast.

Eesti kliimas karjatatakse lambaid suvel karjamaal. Talvel söödetakse neile
koresööta (heina ja põhku), kuivsilo, märgsilo, juurvilja ja jõusööta.

Kihnu maalammas on kohalik põlistõug, viimane säilinud haru varem kogu Eestis
levinud eesti maalambast. Tema säilitamisega tegeleb Kihnu Maalambakasvatajate
Selts. Eestis on aretatud kahte eestimaist lambatõugu: eesti tumedapealist
lambatõugu ja eesti valgepealist lambatõugu.

Lambad on juba vanades kultuurides levinud ohvriloomad. Sellistena on neid
korduvalt kirjeldatud piiblis, kust pärineb ka mõiste patuoinas – keegi, kes
ohverdatakse või keda karistatakse kellegi teise pattude eest. Samas seostuvad
nad kunstis pastoraalse idülliga. Kreeka mütoloogiast on tuntud imetabaste
omaduste lambanahk – kuldvillak.

Lammaste järgi on nime saanud Jäära tähtkuju. Samuti on lammas kaheksas Hiina
sodiaagi kaheteistkümnest tähtkujust; selle järgi sai nime Hiina kalendri lamba
aasta.

Maailmas on populaarne Briti multifilm "Lammas Shaun" ("Shaun the Sheep").
Eestis valmis 1992. aastal lastefilm "Lammas all paremas nurgas" (režissöör
Lembit Ulfsak). Leonie Swanni raamatut "Glennkill" on tituleeritud
lambakriminulliks, selles kirjeldatakse karjase mõrva uurimist tema lammaste
pilgu läbi.



https://et.wikipedia.org/wiki/Kuperjanovi_jalav%C3%A4epataljon

Kuperjanovi jalaväepataljon (endiste nimedega Kuperjanovi partisanide pataljon,
Kuperjanovi üksik-jalaväepataljon ja Jalaväe Väljaõppe Keskus (JVÕK) Kuperjanovi
Üksik-Jalaväepataljon) on Eesti kaitseväe Maaväe pataljonisuurune jalaväe
suunitlusega väeosa asukohaga Võrus.

Pataljoni põhiülesandeks rahuajal on ajateenijatest reservväelaste
väljaõpetamine. Sõjaajal formeeritakse pataljoni tegevväelaste baasil 2.
jalaväebrigaadi jalaväeüksusi.

Pataljonis õpetatakse välja jalaväe allüksusi ja antakse koolitust
nooremallohvitseridele. Selleks on pataljoni rahuaegne koosseis suudetud
ühildada 75% sõjaaja jalaväepataljoni koosseisuga.

Pataljon paikneb Võrus ajaloolises Taara sõjaväelinnakus Kose tee 3a, kus on
erinevaid ehitisi alates Teise maailmasõja eelsest perioodist (kui seal paiknes
7. Jalaväerügement). Territooriumil on 3 sõjaeelset kahekorruselist ja 2
tänapäeval ehitatud moodsat kasarmuhoonet, mille kogumahutavus on 800–1000
ajateenijat.

Kuperjanovi partisanide pataljoni ametlikuks sünnipäevaks on 23. detsember 1918,
mil leitnant Julius Kuperjanov sai tookordselt 2. Diviisi ülemalt kolonel
Limbergilt ametlikult loa erilise partisanide salga moodustamiseks. Loodud
väeosa nimetati esialgu “Kuperjanovi partisanide salgaks” (Kuperjanovi päevakäsk
nr 2, 25.12.1918). Ametlikult nimetati seda kuni 25. jaanuarini 1919 Tartu
maakonna kaitsepataljoniks, siis lühikest aega Tartu partisanipataljoniks ja
pärast Kuperjanovi surma (2. veebruar 1919) 3. veebruarist 1919 Kuperjanovi
partisanide pataljoniks.

1. detsembril 1919 kinnitatud uue struktuuri kohaselt oli Kuperjanovi
partisanide polgus neli pataljoni, millest kolme kuulus kolm ja ühte neli roodu.

Kuperjanovil tekkis partisanide salga loomise mõte seoses üldise peataoleku ja
korralagedusega, mis valitses 1918. aasta detsembri viimastel päevadel kogu
lõunarindel. Maailmasõjaaegse luurekomando ülemana tundis Kuperjanov erilist
huvi just partisanisõja vastu ning ristis seepärast oma väeosa partisanide
pataljoniks ja alustas vastavalt oma salga nimetusele sissisõda punastega.
Kuperjanovi partisanide pataljoni sünnipäevaks, 23. detsembriks 1918, oli
pataljoni asutaja Julius Kuperjanov koos temaga ühinenud väikese, 37-mehelise
salgaga jõudnud Vabadussõja keerises Puurmani mõisa.

Kuperjanovi pataljoni võitlejate hulk kasvas koos väeosa populaarsusega
kiiresti. Lühikese ajaga suurenes võitlejate hulk 600-ni ja pataljonist kujunes
üks Vabadussõja vapramaid väeosi. Vabatahtlike rohkearvulise juurdevooluga
muutus salk peatselt iseseisvaks pataljoniks kõikide juurdekuuluvate
komandodega. 1919. aasta jaanuaris liitus Tartu vabatahtlike pataljoniga ka seni
iseseisvalt tegutsenud Tartu linna kaitseliidu rood. Oma jõudu tunnetades
vabastati koos soomusrongidega Tartu ja jätkati liikumist Valga suunas,
eesmärgiga ka see linn vabastada.

Jõudes 30. jaanuaril 1919 Paju mõisa alla, kohtas pataljon seal tõsist vastupanu
ja oli sunnitud peatuma. Leitnant Kuperjanov ei tahtnud sellega leppida ja viis
järgmisel hommikul pataljoni pealetungile. Selles lahingus saadud haavadesse
suri Julius Kuperjanov 2. veebruaril 1919. Tartus ja on maetud Raadi kalmistule.
Pärast J. Kuperjanovi surma nimetas vägede ülemjuhataja kindral Johan Laidoner
pataljoni langenud juhi mälestuseks "Ülemleitnant Kuperjanovi partisanide
pataljoniks".

25. mail 1919, Landeswehri sõja kriitilisemal ajal, paiskas pataljon tagasi
sakslaste eduka läbimurde Läti Võnnu polgu positsioonidel Rauna jõel, millega
algas Landeswehri taganemine. Juuli esimestel päevadel jättis pataljon Riia ilma
veeta protestiks selle vastu, et sinna ei lastud sisse marssida eestlaste
vägedel, vaid eelnenud lahingus end mitte just paremast küljest näidanud
lätlastel.

Pataljon võttis osa Krasnaja Gorka operatsioonist. Novembris formeeriti pataljon
ümber samanimeliseks polguks.

Pärast Vabadussõja lõppu paigutati Kuperjanovi polk pärast demobiliseerimist
üksik-jalaväepataljonina Tartusse ja jäi 2. Diviisi alluvusse.

Kommunistide võimuletulekul tabas pataljoni teiste Vabadussõjas eriliselt
silmapaistnud väeosade saatus: pataljon saadeti laiali, väeosa varad viidi
Venemaale. Pataljoni tegevuse lõpuks võib pidada 21. juunit 1940, mil koliti
kasarmutest välja Õhtugümnaasiumi ruumidesse Tartus Riia tänaval. Umbes
poolteist kuud hiljem transporditi pataljon Tartust Otepää rajooni ja sealt
Venemaale.

Kuperjanovi üksik-jalaväepataljon taasasutati esimese taasloodud kaitseväe
väeosana 18. märtsil 1992 asukohaga Võrus. Esimeseks paiknemiskohaks sai endine
ALMAVÜ autokooli kompleks Meegomäel. Pataljoni ülemaks määrati kapten Johannes
Kert (hilisem kindralleitnant), kes oli samas kohas toimunud allohvitseride
kursuse ülemaks.

Pataljoni ülesandeks sai lisaks väljaõppele Vene sõjaväeobjektide ülevõtmine ja
valve. Pataljoni koosseisu baasil hakati peagi mehitama ka teisi loodavaid
kaitseväe väeosi. Mõne aja pärast koliti üle Taara kasarmutesse Võrus.

25. mail 1992 toimus märkimisväärne vahejuhtum Valgas, kus reamees Marek
Stutšilov lahkus segastel asjaoludel vahipostilt relvastatuna ja kelle käitumist
ei olnud võimalik ette arvata. Pataljoni ülem oli sunnitud korra
jaluleseadmiseks kasutama ametirelva ja sõduri linna pargis jaamahoone lähedal
maha laskma.

1992. aasta sügisel sai pataljon enda käsutusse soomustransportöörid BTR-80UNSh,
mis konfiskeeriti Tallinnas firmalt E&R 28. juulil 1992.

1993. aasta suvel Pullapää kriisi ajal toodi pataljoni soomukid Võrust Jägalasse
ja ilmselt hiljem anti suurem osa soomukitest üle Kalevi
Üksik-jalaväepataljonile. Osa soomukeid anti Lahingukoolile - väeosa jäi ilma
soomukiteta. Mõne aasta pärast anti pataljoni käsutusse mõnikümmend esimest
Eestisse saabunud jao maastikuveoautot Unimog 404S ja maasturid VW Iltis.

1990. aastail oli väeosa tuntud oma range distsipliini, füüsilise ja ka
lahingulise ettevalmistuse ning lahinguvalmiduse poolest[viide?]. Muuhulgas
pandi rõhku käsitsivõitlusele ja avalikel demonstratsioonidel teostati
saltohüppeid masinatelt.

2004. a algusest nimetati pataljon Jalaväe Väljaõppekeskuseks Kuperjanovi
Üksik-jalaväepataljon. Muudeti ära senine jalaväepataljonipõhine struktuur,
kaotades osa pataljonile iseloomulikke allüksusi. Formeeriti aga juurde (Pärnu
Üksik-jalaväepataljonist samal ajal seoses peatse sulgemisega kaotatud)
luurekompanii, mis muidu jalaväepataljoni ei kuulu. Samal aastal alustati
sõjaväelinnaku põhjaliku renoveerimisega ja moderniseerimisega, mis kestis mitu
aastat.

Alates suvest 2014. a kuulub pataljon seoses kaitseväe struktuurireformiga 2.
jalaväebrigaadi. Samuti on põhiosas taastatud üksuse (2004. a reformidega seoses
ära muudetud) jalaväepataljoni põhine struktuur. Taara linnakut hakati jagama
Lahingukooliga (varem asus Meegomäel), mille tarvis rajati linnakusse
kasarmuhoone.



https://et.wikipedia.org/wiki/Kodukakk

Kodukakk on levinud suuremas osas Euroopast, välja arvatud kaugem põhjaosa,
Põhja-Aafrikas, Taga-Kaukaasias, Lääne-Siberi lõunaosas Tjumenist ja Tobolskist
lõuna poole ning Kesk-Aasia mägedes Hiinas ja Tiibetis. Lõunas ulatub levila
kuni Pakistani ja Himaalajani. Eestis, nagu suuremas osas levilast, on kodukakk
üldlevinud väikesearvuline haudelind. Kodukaku pesitsusaegset arvukust
hinnatakse 1000–2000 paarile, talvist arvukust 3000–6000 isendile.

Kodukaku kehapikkus on 40–45 cm, tiibade pikkus 23–34 sm ja siruulatus 90–105
cm, kaal 450–685 g. Emane on suurem kui isane, ent mõlema sulestik on ühesugune.

Vanalindudel on kaks värvusevarianti: pruun ja hall. Mingil määral on see seotud
geograafilise elukohaga. Hallide isendite ülapool on üldiselt hall, ookrivärvi
märgistega. Õlasulgede ja suurte tiivakattesulgede välislabadel on suured valged
laigud. Hoosuled on hallikaspruunid, heleda põhimustri ja ookerja varjundiga.
Tüürsuled on hallid ookrivärvi vöötide ja peente tumedate hallikaspruunide
tähnidega. Keha alapool on valkjas tumedama prunikashalli vöötidest ja
triipudest koosneva mustriga. See on maskeerimisvärvus, mis peab meenutama
puukoort. Pruunide isendite ülapool on ühtlasemalt ruske. Leidub ka nende kahe
värvitüübi vahepealseid isendeid. Haruharva, peamiselt Kaukaasias esineb
ühtlaselt kohvipruune kodukakke. Eri värvi kodukakud võivad omavahel saada eri
värvi poegi. Vikerkest on tumepruun, nokk kollakas ja küünised mustad.

Kodukakk elab metsas (sega- ja lehtmetsades ning lõunataigas), harvem aedades ja
parkides. Levila põhjaosas elab ta peamiselt tasandikul, põhjaosas peamiselt
mägedes. Ta on paigalind, ebasoodsatel aastatel hulgulind.

Kodukakk on öise eluviisiga, toitub lindudest (tuvidest ja põldpüüdest varblaste
ja pääsukesteni), roomajatest (nastikupoegadest), kahepaiksetest, suurtest
putukatest, väikestest imetajatest ja väga harva kaladest. Kõige rohkem sööb ta
närilisi, mistõttu toob inimesele suurt kasu.

Pesa teeb kodukakk puuõõnsusesse. Vahel hõivab ta vareslaste või pistrikuliste
pesi või pesitseb hoonetes. Ta sigib vara, alustades sellega juba veebruari
lõpul ja märtsi algul, muneb peamiselt aprilli algul. Kurnas on 2–4 valget muna,
mida emalind haub 28–30 päeva. Toidurohketel aastatel on mune rohkem, isegi kuni
7–8: headel hiireaastatel kodukaku arvukus tõuseb. Haudumine algab pärast
esimese muna munemist, mistõttu pesas on pojad erivanused. Pojad hakkavad
lendama 30–35 päeva vanuselt, aga pesast väljuvad nad juba varem, kui nad on
alles pooleldi udusulestikus.

Kodukakku peetakse kõige parema nägemisega kaklaseks, tema nägemine on hämaras
umbes 100 korda parem kui inimesel.[viide?]

Jaan Rannapi lasteraamatus "Maari suvi" annab kodukakk Maarile tarkusesule, mis
võimaldab mõista lindude ja loomade keelt.



https://et.wikipedia.org/wiki/Kaksikud_(m%C3%A4rk)

Infole orienteeritud Kaksikute märk on sodiaagi esimene mentaalne märk.
Kaksikute Päikesega inimene vahendab objektiivselt mõtteid ja fakte, eelistamata
neist ühtki ja kiindumata oma seisukohtadesse. Ta on paindlik ja vajadusel
võimeline oma arvamust muutma, sageli ei kujunda ta seda üldse välja, eelistades
teiste arvamuste vahendamist. Kaksikute Päikesega inimene on uudishimulik,
ratsionaalne, objektiivne, suudab olukordi analüüsida emotsioonidevabalt. Ta on
enamasti hea kõneleja ja kirjamees ning loeb palju, õppides sageli elu jooksul
mitu ametit. Verbaalsetele võimetele lisandub tihti käeline osavus. Negatiivse
poole pealt võivad Kaksikud olla liiga püsimatud, kergesti tüdinevad ega suuda
oma ettevõtmisi lõpule viia. Sõnaosavust võidakse kasutada halbadel eesmärkidel
.

Kuu Kaksikutes viitab võimele saada oma emotsioonidega kontakti nendest rääkides
või neid lahti kirjutades. Emotsioonid ja meeleolud vahelduvad Kaksikute Kuuga
inimesel kiiresti, minevikust ei hoita nostalgiliselt kinni, uudishimu kannustab
edasi. Reaktsioon on kiire, uutes olukordades tunneb end turvalisemalt, kui saab
asja kohta võimalikult palju infot koguda. Kriitilisel hetkel suudab emotsioonid
kõrvale jätta ja kiirelt tegutseda .

Merkuur Kaksikutes viitab äärmiselt ratsionaalsele inimtüübile, kel on suur
suhtlusvajadus ja kes võib tänu mitmekesistele teadmistele olla huvitav
vestluskaaslane. Aeglasematele mõtlejatele võib Kaksikute Merkuuriga inimene
tunduda pinnapealne, kuid ta omandabki uut infot kiiresti. Tihti teeb mitut asja
korraga. Negatiivse poole pealt mõtleb kiiresti ka ümber ning suudab sõnaosavust
kasutada endale kasulikult .

Veenus Kaksikute märgis näitab, et inimese kiindumused ja sümpaatiad on
muutlikud. Samamoodi on rahaga, see tuleb ja läheb ning tagavaraks palju ei
koguta. Kaksikute Veenus märgib head huumorisoont, ta väärtustab flirti,
suhtlusoskust ja teravmeelsust .

Marss Kaksikutes armastab samuti suhelda, kuid mitte niisama vesteldes, vaid
pigem sõnadega duelli pidades. Võib kergesti ärrituda, kuid viha lahtub
kiiresti. Energiat annab vaheldus ja kiire tegutsemine. Vajab pidevat liikumist
või intellektuaalseid väljakutseid .

Jupiter Kaksikute märgis viitab väga mitmekülgsetele intellektuaalsetele
huvidele, inimene armastab palju reisida, ennast ja teisi harida ning võib olla
edukas äritegevuses. On oma põhimõtetes üsna paindlik .

SaturnKaksikute märgis viitab väga ratsionaalsele, hoolika sõnavalikuga
inimesele, kes väldib emotsionaalseid väljaütlemisi või siis ei julge end üldse
väljendada .

Uraan liikus Kaksikutes viimati ca 1942-1949. Sel ajal sündinud inimesed on
originaalse mõistusega uute teaduse-, kirjandus- ja hariduskäsitluste
eestvedajad, samuti teevad uuendusi elektroonika ja sidetehnika alal .

Neptuunliikus Kaksikute märgis viimati ca 1888-1901. Selles vahemikus sündis
palju kirjandus- ja luuleandega inimesi, kel oli elav fantaasia ja oskus oma
mõtteid näitlikult edasi anda. Praktiline vaist võis neil olla nõrgem .

Pluuto Kaksikute märgis oli inimestel, kes sündisid vahemikus ca 1884-1914. Nad
pühendasid palju energiat teadmiste kogumisele, et olla võimupositsioonil, ja
neil oli palju uusi ideid, mis hävitasid vanad tõekspidamised. Neil võis olla
telepaatilisi võimeid .



https://et.wikipedia.org/wiki/Ellen_Niit

Ellen Niit (sünninimi Ellen Hiob, kodanikunimi 1949–1958 Ellen Niit, 1958.
aastast Ellen Kross; 13. juuli 1928 – 30. mai 2016) oli eesti kirjanik ja
tõlkija.

Ellen Niit sündis Tallinnas. Ta õppis Tallinnas, Tapal 1938–1943, Tallinna 4.
Keskkoolis 1943–1947, Tartu Ülikooli keeleteaduskonnas eesti keelt ja kirjandust
1947–1952 ja Tartu Ülikooli aspirantuuris eesti lastekirjanduse alal 1952–1956.

Ta töötas Tallinna Kirjanike Liidu luulekonsultandina 1956–1961, ETV
mittekoosseisulise toimetajana 1961–1963. Alates aastast 1963 oli Ellen Niit
vabakutseline kirjanik.

Ta kirjutas peamiselt luuletusi ja enamasti just lastele. Täiskasvanutele
mõeldud luulekogu "Paekivi laul" ilmus 1998. aastal kirjaniku 70. sünnipäevaks.
Enne seda ilmus täiskasvanutele luulekogu "Maailma pidevus". Kogu sisaldab
luuletusi aastaist 1946–1976.

Ellen Niit tuli lastekirjandusse värsslooga "Kuidas leiti nääripuu" (1954),
millele 1957. aastal järgnes "Rongisõit". Koos Gustav Ernesaksa viisiga kujunes
"Rongisõit" populaarseks laulumänguks ning on ilmunud mitmes trükis.

Lasteluulest väärib esiletõstmist 1979. aastal ilmunud kogu "Krõlliraamat".
Raamatutegelase Krõll autoriks on kunstnik Edgar Valter.

Ellen Niidu esimene väikelaste proosaraamat ilmus 1963. aastal ja kandis
pealkirja "Pille-Riini lood". Aastal 1970 ilmus "Triinu ja Taavi jutud" ning
mõni aeg hiljem ka selle järge sisaldav "Triinu ja Taavi uued ja vanad lood"
(1977).

1990. aastatel jätkas Ellen Niit peamiselt luuletajana. Olulisemaks selle
loominguperioodi tegelaseks kujunes Krõll. Aastal 1993 ilmus "Kuidas Krõll
tahtis põrandat pesta", järgmisel aastal "Krõlli värviraamat" ning "Krõll ja
igasugused hääled". Aastal 1999 ilmus "Krõlli pannkoogitegu".

31. juulil 2009 avati Ungaris Kiskőrösis Sándor Petőfi tõlkijate
skulptuuripargis skulptor Erna Viitoli valmistatud Ellen Niidu büst.

Ellen Niit oli abielus Heldur Niiduga 1949–1958, Toomas Niit (sündinud 1953) on
nende poeg.

Ellen Niit oli abielus kirjanik Jaan Krossiga 1958. aastast kuni viimase surmani
27. detsembril 2007. Maarja Undusk (sündinud 1959), Eerik-Niiles Kross (sündinud
1967) ja Märten Kross (sündinud 1970) on nende lapsed.



https://et.wikipedia.org/wiki/Elina_Born

Elina Born (sündinud 29. juunil 1994) on eesti laulja. Ta sai Eestis tuntuks
osaledes saates Eesti otsib superstaari. Koos Stig Rästaga esindas ta Eestit
2015. aasta Eurovisiooni lauluvõistlusel.

Born on pärit Lääne-Virumaalt Lehtse alevikust. Ta on lõpetanud Tapa
Gümnaasiumi.

Born osales saates Eesti otsib superstaari viiendas hooajas, olles 18-aastane.
Born pääses finaalidesse esimeses stuudiovoorus televaatajate valikul. Ta
laulis Judy Garlandi loo "Over the Rainbow".

Born laulis duetti finaali 8. voorus Lenna Kuurmaaga ning esitamiseks valiti
laul "Imagine". Born saavutas teise koha ning saate võitis Rasmus Rändvee.

Esimest korda osales ta Eesti laulul 2013. aastal, kus ta esitas loo "Enough" ja
saavutas selle lauluga 8. koha. Rahvahääletusel oli ta kuues.

Teist korda osales ta 2015. aasta Eesti Laulul, kus võitis koos Stig Rästaga
esitatud lauluga "Goodbye to Yesterday" esikoha ja pääses esindama Eestit 2015.
aasta Eurovisiooni lauluvõistlusel Viinis, kus saavutati 7. koht.



https://et.wikipedia.org/wiki/%C3%9Chendkuningriik

Ühendkuningriik (inglise United Kingdom, lühendina UK) on lühendatud nimekuju
Suurbritannia eestikeelsest ametlikust nimest "Suurbritannia ja Põhja-Iiri
Ühendkuningriik". Aastatel 1801-1922 kuulus katoliiklik Iirimaa igakülgselt
varasema "Suurbritannia ja Iirimaa Ühendkuningriigi" koosseisu, kuni saavutas
pärast Iiri Iseseisvussõda aastaks 1922 otsese sõltumatuse. Iirimaa jättis
iseseisvudes protestantliku Põhja-Iirimaa, põhilise osa ajaloolisest Ulsteri
provintsist, viimase enda tahtel jäänukina Ühendkuningriigi koosseisu.

Kuigi Suurbritannia saart ning seda ümbritsevaid saari hõlmav Suurbritannia (ehk
Inglismaa, Šotimaa ja Wales) on vaid osa kuningriigist (sellesse kuulub ka
Iirimaa saarel asuv Põhja-Iirimaa), kasutatakse eestikeelse põhinimena siiski
nime Suurbritannia.

Ingliskeelses kirjasõnas eelistatakse kasutada nimekujusid United Kingdom ja UK.
Nimekuju Great Britain kasutatakse harvem.

"Ühendkuningriik" on KNAB-i järgi lühendnimi, mis on samas staatuses nagu
Lõuna-Aafrika Vabariigi kohta "Lõuna-Aafrika" ja Dominikaani Vabariigi kohta
"Dominikaani".

Mõnikord kasutatakse selle riigi nimena ka nime "Inglismaa", kuigi Inglismaa ei
ole tänapäeval omaette riik, vaid Suurbritannia üks ajalooline osa. Kuigi
selline nimekasutus on eesti traditsioonis olemas, ei ole see praeguste
keelenormide kohaselt korrektne. Mõned autorid (näiteks Lauri Vahtre) kasutavad
siiski teadlikult Suurbritannia kohta nime "Inglismaa". Inglismaaks on riiki
nimetatud ka näiteks raamatus "XIX olümpiamängud: Mexico 1968" (Tallinn 1970).



https://et.wikipedia.org/wiki/T%C3%B5nis_M%C3%A4gi

Tõnis Mägi (sündinud 18. novembril 1948 Tallinnas) on eesti laulja, helilooja ja
näitleja.

Pärit muusikainimeste perekonnast, huvitus Mägi varakult muusikast. Tallinna 22.
Keskkoolis esines ta juba algklassipäevil koorisolistina. Õppinud kitarri
mängima, asendas ta vahetevahel kitarriste ansamblis Juuniorid (1965) ja alates
1966. aastast mängis ansamblis Rütmikud.

Pärast keskkooli lõpetamist asus Mägi tööle tehases Punane RET. Ajateenistuse
järel Nõukogude armees asus ta vokaalsolistiks ansamblis Baltika. Seejärel on
laulnud ka ansamblites Kärjed, Laine, Muusik Seif, 777 ja Ultima Thule.

2007 esines Mägi solistina Eesti Vabariigi aastapäeva kontserdil Tartus. Tema
laulu "Koit" valis Eesti rahvas otsesaate "Eesti otsib lemmiklaulu" finaalis 24.
mail 2009 võitjaks.

2014. aastal osales Tõnis Mägi Kanal 2 muusikalises saatesarjas "Laula mu
laulu".

Tõnis Mägi kohtas oma esimest naist Virvet, kui ta oli veel üliõpilane. Hiljem
oli ta abielus Laine Mäega, kellega tal sündis tütar Liis-Katrin Avandi (1983).
1988. aastal nad lahutasid, kuid samal aastal kohtas Mägi oma järgmist naist
Piiat, kellega koos ta peagi Rootsi emigreerus. Pärast Piia surma pidi Tõnis
Mägi nende ühist last Maarjat (1992) üksi kasvatama. Praegu on Tõnis Mägi
abielus laulja Kärt Johansoniga. Neil on kaks tütart: Liidia (1999) ja Mirt
(2004).



https://et.wikipedia.org/wiki/T%C3%A4ht_(astronoomia)

Täht on astronoomias valgust kiirgav plasmast koosnev taevakeha, mille
kiirgusenergia pärineb tema sisemuses aset leidvast tuumasünteesist. Tähtede
hulka arvatakse ka tuumasünteesi lõpetanud taevakehad (näiteks valged kääbused
ja neutrontähed), mis kiirgavad jääksoojuse arvel.

Et tähed on meist väga kaugel, paistavad nad öötaevas säravate täpikestena, mis
reeglina jäävad valguspunktideks ka kõige suurema suurenduse korral. Maa
atmosfääri mõju tõttu nad vilguvad. Erandiks on Päike, mis on ainsana Maale
piisavalt lähedal, et paistab meile kettana ning annab olulisel määral valgust
(päikesevalgust).

Tavakeeles Päikest enamasti täheks ei nimetata, see-eest aga nimetatakse
Päikesesüsteemi planeete ja isegi meteoore mõnikord tähtedeks (eriti vanapärases
keeles). Sellest tulenevad astrofüüsika seisukohast ebakorrektsed väljendid
kinnistäht, rändtäht (Päikesesüsteemi planeet) ja langev täht (Maa atmosfääri
sisenenud ja hõõrdumise tõttu tugevalt hõõguv meteoor).

Maale lähim Päikesesüsteemi-väline täht on Proxima Centauri, mis asub Maast 39,9
triljoni kilomeetri ehk 39,9 Pm (petameetri) ehk 4,2 valgusaasta ehk 1,29 pc
(parseki)) kaugusel. Seega asub Proxima Centauri meist 3,78×1013 kilomeetri
kaugusel.

Astronoomide hinnangul on universumi meile tuntud osas vähemalt miljard
triljonit tähte ning sajal miljonil planeedil või tähel on samasugused
tingimused nagu Maal.

Paljude tähtede vanus on miljard kuni 10 miljardit aastat. Mõnede tähtede vanus
võib isegi ulatuda 13,5 miljardi aastani (universumi vanuseks on määratud 13,73
± 0,12 miljardit aastat). (Vaata artikleid Suur Pauk ja täheevolutsioon.)

Tähtede mõõtmed varieeruvad väikestest, paarikümne kilomeetri suurustest
neutrontähtedest (mis on tegelikult kustunud tähed) ülihiidudeni, nagu Põhjanael
ja Orioni tähtkujus asuv Betelgeuse, mille diameeter on ligi 1000 korda suurem
kui Päikesel – umbes 1,6 miljardit kilomeetrit või väga haruldaste
hüperhiidudeni, mille absoluutsed heledused on suuremad kui −10. Samas on
ülihiidude tihedus Päikese omast palju väiksem. Üks väga massiivseid tähti on
Eta Carinae, mille mass on Päikese massist umbes 100–150 korda suurem.

Teadusliku definitsiooni kohaselt on tähed isegraviteeruvad ja hüdrostaatilises
tasakaalus olevad plasmakerad, mis toodavad ise energiat tuumasünteesiprotsessi
abil.

Tähtede toodetav energia kiirgab kosmosesse nii elektromagnetkiirgusena
(peamiselt nähtava valgusena) kui ka tähetuulena ja neutriinode voona. Tähe
näivat heledust mõõdetakse näiva tähesuurusega.

Stellaarastronoomia uurib tähti ja nende erinevate arengujärkudega kaasnevaid
nähtusi.

Paljud tähed on gravitatsiooniliselt seotud teiste tähtedega, moodustades
kaksiktähti või üldisemalt mitmiktähti. Näiteks Kaksikute tähtkuju heledaim täht
Kastor on kuuiktäht. Kastori süsteemi keskme moodustavad kaks kuumadest
tähtedest koosnevat kaksiktähte, kaugemal tiirleb tihe jahedate kääbustähtede
paar. Tähed tekivad reeglina gruppidena, mida nimetatakse täheparvedeks või
-assotsiatsioonideks.

Tähed ei jaotu universumis ühtlaselt, vaid on tavaliselt grupeerunud
galaktikatesse. Tüüpilises galaktikas on sadu miljardeid tähti.

Tähed tekivad tähtedevahelises keskkonnas asuvates suurema tihedusega
regioonides, kuigi tihedus neis on siiski väiksem kui Maal saavutatavates
vaakumites. Vastavaid regioone nimetatakse molekulaarududeks ja nad koosnevad
peamiselt vesinikust, lisaks umbes 23–28% ulatuses heeliumist ning mõne
protsendi ulatuses raskematest elementidest.

Täheteke algab molekulaarudus tekkinud gravitatsioonilisest ebastabiilsusest,
mille põhjuseks võivad olla näiteks supernoovade lööklained või galaktikate
ühinemisprotsessid. Kui piirkonna tihedus on saavutanud kriitilise väärtuse ja
pilve siserõhk ei suuda enam tasakaalustada gravitatsioonijõude, algabki
gravitatsiooniline kokkutõmbumine.

Tiheduse kasvades muundub gravitatsiooniline energia soojuseks ja pilve
temperatuur hakkab tõusma. Olles jõudnud hüdrostaatilise tasakaalu olekusse,
tekib pilve südamikus prototäht ja selle tuumas süttivad termotuumareaktsioonid.
Neid, peajada eelses faasis tähti, ümbritseb tihti gaasist ja tolmust koosnev
akreatsiooniketas, milles võivad tekkida planeedid. Gravitatsioonilise
koondumise protsess kestab umbkaudu 10–15 miljonit aastat.

Tähed veedavad peajadal umbes 90% oma elueast. Seal viibimise ajal saab täht oma
energiat vesiniku tuumasünteesist heeliumiks, mis toimub tema südamikus.
Selliseid tähti nimetataksegi peajada tähtedeks. Aja jooksul heeliumi osakaal
üha tõuseb. Pideva tuumasünteesi ja sellest tuleneva hüdrostaatilise tasakaalu
tõttu tõuseb tähe temperatuur ja suureneb heledus, näiteks Päikese heledus on
pärast peajadale jõudmist 4,6 miljonit aastat tagasi suurenenud 40% võrra.

Iga täht tekitab tähetuult, mis tähendab pidevat gaasi ilmaruumi paiskamist.
Enamiku tähtede jaoks on sellega kaasnev massikaotus tühine. Päike kaotab aastas
10−14 osa oma massist ehk ainult 0,01% kogu eluea jooksul. Väga massiivsete
tähtede jaoks on tähetuule efekt aga suur. Nad võivad kaotada 10−7 kuni 10−5
Päikese massi aastas ja niivõrd ulatuslik massikadu mõjutab oluliselt nende
evolutsiooni. Tähed, mille mass tekkides ületab 50 Päikese massi, võivad
peajadal viibimise aja jooksul kaotada üle poole oma massist .

Peajadal viibimise aeg sõltub tähe algmassist ja absoluutsest heledusest ehk
sellest, kui palju kütust tähel kulutada on ja kui intensiivselt ta seda teeb.
Päikese eluiga on hinnanguliselt 1010 aastat. Suured tähed kulutavad oma kütust
kiiresti ja seetõttu on nende eluiga suhteliselt lühike. Väikesed tähed, eeskätt
punased kääbused, "põletavad" vesinikku väga aeglaselt ja nende eluiga võib
ulatuda kümnete kuni sadade miljardite aastateni. Oma eluea lõpus muutuvad
sellised tähed aina tuhmimaks, ent kuna selliste tähtede eluiga ületab
universumi praegust vanust, 13,7 miljardit aastat, pole selles arengujärgus
tähti vaadeldud.

Peale massi mõjutab tähe evolutsiooni oluliselt ka heeliumist raskemate
elementide kontsentratsioon. Astronoomias nimetatakse kõiki heeliumist raskemaid
elemente metallideks ning nende ainete keemilist kontsentratsiooni
metallilisuseks. Metallilisus mõjutab tähe tuumasünteesi protsesside kiirust,
magnetvälja kujunemist ja tähetuule tugevust. Vanemad, teise populatsiooni
tähed, on oluliselt madalama metallilisusega kui nooremad, esimese populatsiooni
tähed. See tuleneb molekulaarudude koostisest, millest nad pärinevad. Aja
jooksul vanemad tähed surevad ning heidavad osa oma ainest ilmaruumi, rikastades
sedasi molekulaarudusid raskemate elementidega.

Vähemalt 0,4 Päikese massiga tähtede väliskihid hakkavad paisuma ja jahtuma, kui
täht on ammendanud tuumas leiduva vesiniku, ning heeliumi süttimisel tekib
punane hiid. Näiteks viie miljardi aasta pärast, kui Päike on arenenud punaseks
hiiuks, paisub ta maksimumraadiuseni ca 1 astronoomiline ühik, 250 korda tema
praegusest suuremaks. Hiiuna kaotab ta intensiivse tähetuulega umbes 30% oma
massist.

Kuni 2,25-kordse Päikese massiga punases hiius jätkub vesiniku põlemine tuuma
ümbritsevas kihis. See protsess surub tuuma kokku ning lõpuks algab tuumas
heeliumi põletamine. Sellest tulenevalt tõmbub täht aeglaselt kokku ning tema
pinnatemperatuur kasvab. Raskemate tähtede puhul läheb tuum enam-vähem sujuvalt
vesiniku põlemiselt üle heeliumi põlemisele, vesiniku põlemine toimub endiselt
ka tuuma kohale jäävas kihis.

Pärast heeliumi ammendumist tuumas jätkuvad termotuumareaktsioonid tuuma
ümbritsevas kihis. Kõrge temperatuuriga tuum koosneb selleks ajaks peamiselt
hapnikust ja süsinikust. Seejärel jätkub tähe evolutsioon sarnaselt punase hiiu
evolutsiooniga, ent kõrgema pinnatemperatuuriga.

Tuuma surutakse kokku, kuni temperatuur on piisav, et algaks süsiniku põlemine.
See protsess jätkub, järgmistes faasides neooni, hapniku, räni põlemisega. Tähe
elu lõpufaasis toimub tähes sibulasarnase kihistumisega kihtpõlemine. Igas kihis
toimub erinev termotuumaprotsess, välimises vesiniku põlemine, järgmises
heeliumi põlemine jne.

Viimasesse faasi on täht jõudnud siis, kui sünteesiprotsessid jõuavad raua
tootmiseni. Raua eriseosenergia on maksimumilähedane, seega ei saa täht saada
energiat raua edasisest sünteesimisest raskemateks elementideks ega raua
lõhustamisest kergemateks elementideks. Vastavad protsessid hoopis neelaksid
energiat.

Keskmise suurusega kaugele evolutsioneerunud täht heidab oma välimised kihid
planetaaruduna ilmaruumi. Kui välimise atmosfääri eemaldumisest järele jäänud
osa mass on väiksem kui 1,4 Päikese massist, tõmbub täht kokku suhteliseks
väikeseks, umbes Maa mõõtu objektiks, mis ei ole piisavalt massiivne edasiseks
kokkutõmbumiseks. Selliseid objekte nimetatakse valgeteks kääbusteks.
Elektronkõdunud olekus aine valges kääbuses ei ole enam plasma, kuigi tähti
kirjeldatakse tavaliselt kui plasmakerasid. Valged kääbused jahtuvad ning väga
pika aja jooksul saavad neist mustad kääbused.

Tuumasünteesiprotsessid suuremates tähtedes jätkuvad, kuni raudtuum on kasvanud
nii suureks (rohkem kui 1,4 Päikese massi), et see ei suuda enam tasakaalustada
omaenda massi. Sel hetkel kukub raudtuum kokku – elektronid langevad
prootonitesse, moodustades elektronhaarde protsessis neutroneid ja neutriinosid.
Tuuma kollapsile järgneva tähe ülejäänud massi tuumale kukkumisest tekkiv
lööklaine põhjustab ülejäänud tähe plahvatamise supernoovana. Selle plahvatuse
käigus heidetakse ilmaruumi valdav osa tähe gaasist. Supernoovad on niivõrd
heledad, et võivad lühiajaliselt olla heledamad kui kogu nende kodugalaktika.
Linnutees toimunud supernoovasid on ajalooliselt jälgitud kui taevasse tekkinud
„uusi tähti“.

Enamik tähe materjali paisatakse supernoova plahvatuse käigus ilmaruumi, tekib
helenduv gaasudu – supernoova jäänuk. Tähest jääb järele kas neutrontäht, mis
mõnikord käitub pulsari või röntgenikiirteallikana, või, suurimate tähtede
korral (piisavalt massiivsed, et tähejäänuki mass oleks suurem kui 4 Päikese
massi), must auk. Neutrontähes on aine neutron-kõdunud seisundis, võimalik, et
tsentri ümbruses on aine eksootilisemas QCD (quantum coupled degeneracy –
kvantsidestus kõdumine) seisundis. Mustas augus on aine seisundis, mida hetkel
ei mõisteta.



