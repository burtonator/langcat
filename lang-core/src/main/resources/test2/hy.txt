https://hy.wikipedia.org/wiki/%D4%B1%D5%BC%D5%B5%D5%B8%D6%82%D5%AE

Առյուծ (լատ.՝ Panthera leo), կատվազգիների ընտանիքի գիշատիչ կաթնասուն կենդանի
է։Առյուծը կենդանիների արքան է։ Տարածված են եղել Աֆրիկայում և Հարավարևմտյան
Ասիայում։ Սակայն, ներկայումս նրանք այնտեղ գրեթե լրիվ ոչնչացված են։ Պահպանվել են
միայն Կենտրոնական Աֆրիկայի որոշ շրջաններում և արգելոցներում, շատ քիչ
քանակությամբ՝ Հնդկաստանում։ Ապրում են սավանաներում, կիսաանապատներում և
անապատներում։

Ներկայում գոյություն ունեցող կատվազգիների մեջ երկրորդն է իր մեծությամբ (զիջում է
միայն վագրին), որոշ առանձնյակների քաշը կարող է լինել 250 կգ։

Չափահաս արու առյուծի մարմնի երկարությունը 170-250 սմ է, էգինը՝ 140-175։ Ուսերի
մասում բարձրությունը համապատասխանաբար 123 և 107 սմ է։ Արուների պոչի
երկարությունն է 90-ից 105, էգերինը՝ 70-ից 100 սմ։ Մարմնի ամենամեծ՝ 3.3մ
երկարությունն ունեցել է 1973 թվականի հոկտեմբերին Անգոլայի հարավում սպանված սև
բաշով առյուծը։

Չափահաս արուի քաշը 150-250 կգ է, էգինը՝ 120-182։ Հարավային աֆրիկայի առյուծների
քաշը 5%-ով ավելի է մայրցամաքի արևելյան մասում ապրողներինից։

Առյուծն ապրում է 25-30 տարի։ Որսորդության դուրս են գալիս էգերը հիմնականում
գիշերը, արուները օգնում են էգերին երբ որսը պետք է լինի ընձուղտ կամ այլ խոշոր
կենդանի։ Էգերը իրենց մեջ ընտրում են հզորներին, ճարպիկներին և արագավազներին։ Որսի
ժամանակ նրանք դարան մտնելով շրջապատում են զոհերին, այնուհետև արագավազները
կատարելով առաջին քայլը վազում են զոհերի հետևից։ Զոհերի ճանապարհը կտրում են
ճարպիկները և ցատկելով զոհերի վրա բռնում նրանց վզի, իսկ առջևից հզորները սեղմելով
վզից խեղդամահ անում զոհին։ Բայց թե արագավազները և թե ճարպիկները աշխատում են
ոչնչացնել զոհերին։

Բացի սովամահ լինելը, կորյունների համար վտանգ են ներկայացնում նաև այլևայլ
գիշատիչներ՝ բորենիները, շնագայլերը, հովազները, արծիվները և օձերը։ Նույնիսկ
գոմեշները, կորյունների հոտն զգալով վազում են նրանց թաքստոցի մոտ և ամեն կերպ
ցանկանում են նրանց ոտնատակ անեն, քանի դեռ մայր առյուծը որսի է գնացել։ Եթե խմբի
գլխավոր առյուծին դուրս է մղում մի ուրիշը, նա սպանում է հաղթվածի կորյուններին։

Առյուծների հնագույն նկարներ են հայտնաբերվել 15 000 տարվա պատմություն ունեցող
Լասկոյի քարանձավում և 32 000 տարվա պատմություն ունեցող Շովեի քարանձավում։ Այդ
քարանձավները գտնվում են Ֆրանսիայում։

Առյուծի կերպարն ամենատարբեր ձևերով ուղեկցել է մարդկությանը՝ իր պատմության ամբողջ
ընթացքում։ Առյուծներին կանգնեցվել են արձաններ, պատկերվել են զինանշաններում,
նրանց մասին հյուսվել են լեգենդներ։

Միջնադարում «Առյուծը» եղել է մի քանի տիրակալների մականուն, ինչպես, օրինակ
Անգլիայի թագավոր Ռիչարդ Առյուծասիրտը, Սաքսոնիայի դուքս Առյուծ Հենրին
(գերմաներեն՝ Heinrich der Löwe), Շոտլանդիայի թագավոր Առյուծ Ուիլյամը, Ֆլանդրիայի
Ռոբերտ 3-րդը, ում ասում էին «Ֆլանդրիայի Առյուծ», ով մինչ օրս համարվում է
Ֆլանդրիայի ազգային խորհրդանիշը։

«Սասնա ծռեր» էպոսում Մեծ Մհերի մականունն էր Առյուծաձև, քանի որ նա սպանել էր
մարդակեր առյուծին։ Ըստ էպոսի՝ Մեծ Մհերը, մի ձեռքով բռնելով առյուծի վերին ծնոտը,
մյուսով՝ ստորինը, նրան պատռելով բաժանել է երկու մասի՝ «ձևել է»։ Այստեղից էլ
ստացել է իր մականունը։



https://hy.wikipedia.org/wiki/%D4%B1%D5%B6%D5%BB%D5%A5%D5%AC%D5%AB%D5%B6%D5%A1_%D5%8B%D5%B8%D5%AC%D5%AB

Անջելինա Ջոլի Փիթ (անգլ.՝ Angelina Jolie Pitt, օրիորդական ազագանուն՝ Վոյթ
(Voight)), առավել հայտնի որպես Անջելինա Ջոլի (ծնվ. հունիսի 4 1975, Լոս-Անջելես,
ԱՄՆ) ամերիկացի դերասանուհի, կինոռեժիսոր, սցենարիստ և հումանիտար։ Արժանացել է
«Օսկար» մրցանակի, ինչպես նաև «Ոսկե Գլոբուս» (3 անգամ) և ԱՄՆ կինոդերասանների
Գիլդիայի մրցանակի (2 անգամ)։ 2014 թվականին ստացել է Ջին Հերշոլտի անվան մրցանակ:

Զբաղվում է բարեգործությամբ, ՄԱԿ-ի բարի կամքի դեսպան է։ Հոլիվուդի ամենաբարձր
վարձատրվող դերոսանուհիների՝ Forbes ամսագրի կազմած ցանկում ընդգրկվել է 2009, 2011
և 2013 թթ.: Բազմիցս անվանվել է աշխարհի ամենագեղեցիկ կին և մշտապես գտնվում է
մամուլի ուշադրության կենտրոնում:

Ջոլիի հոր՝ Ջոն Վոյթի հետ նկարահանվել է «Ելք իրավիճակից» ֆիլմում (1982), սակայն
նրա դերասանական կարիերան սկսել է մեկ դրանից տասնամյակ անց, երբ նա նկարահանվում է
«Կիբօրգ 2: Ապակե ստվերը» (1993) փոքրաբյուջետ ֆիլմում։ Ջոլին իր առաջին հաջողված
դերը խաղացել է «Կոդահենները» (1995) ֆիլմում։ Նա նաև նկարահանվել է քննադատների
կողմից բարձր գնահատականի արժանացած «Ջորջ Ուոլաս» (1997) և «Ջիա» (1998)
ֆիլմերում, «Օսկարի» է արժանացել «Ընդհատված կյանքը» (1999) ֆիլմում կատարած
երկրորդական դերի համար։ Անջելինա Ջոլին համաշխարհային ճանաչման արժանացավ հատկապես
«Լարա Քրոֆթ. Դամբարաններ թալանողը» (2001) ֆիլմում վիդեոխաղերի հերոսուհի Լարա
Քրոֆթի դերը կատարելուց հետո, իսկ ֆիլմի շարունակությունում («Լարա Քրոֆթ.
Դամբարաններ թալանողը 2. Կյանքի օրորոց», 2003) նկարահանվելուց հետո հանդիսանում է
Հոլիվուդի ամենաբարձր վարձատրվող դերասանուհիներից մեկը: Հետագայում նա նկարահանվել
է մեծ հաջողություն ունեցած այնպիսի ֆիլմերում, ինչպիսիք են՝ «Միսթր և միսիս Սմիթ»
(2005), «Ծայրահեղ վտանգավոր է» (2008), «Սոլթ» (2010) և «Տուրիստ» (2010), որոնք
համաշխարհային վարձույթում վաստակել են համապատասխանաբար $478 միլիոն, $341 միլիոն,
$293 միլիոն և $278 միլիոն: «Փոխարինում» (2008) ֆիլմի շնորհիվ արժանացել է
«Օսկարի» կնոջ լավագույն դերակատարման համար։

Անջելինա Ջոլին ծնվել է Կալիֆորնիայի Լոս Անջելես քաղաքում՝ դերասաններ Ջոն Վոյթի
ու Մարշելին Բերտրանի ընտանիքում։ Նա դերասան Ջեյմս Հեյվենի քույրն է,
երգիչ-երգահան Չիփ Թեյլորի զարմուհին, դերասաններ Մաքսիմիլիան Շելլի ու Ժաքլին
Բիսետի սանիկը։

Անջելինա Ջոլիի ծնողներն ամուսնալուծվել են 1976 թ., որից հետո Ջոլին ու նրա
եղբայրն ապրում են իրենց մոր հետ։ Վերջինս թողնում է իր դերասանական կարիերան և
նվիրվում երեխաների դաստիարակությանը Ջոլին հաճախ էր նայում իր մոր մասնակցությամբ
ֆիլմեր, ինչը նրա մեջ հետաքրքրություն է առաջացնում դերասանական արվեստի նկատմամբ։
Նա պնդում է, որ իր հոր կարիերան ոչ մի ազդեցություն չի գործել իր վրա Երբ
Անջելինան վեց տարեկան էր, նրա մայրն ու խորթ հայրը ընտանիքի հետ տեղափոխվում են
Փալիսադես, Նյու Յորք, սակայն հինգ տարի անց վերադառնում են Լոս Անջելես։ Այդ
ժամանակ Ջոլին արդեն որոշել էր, որ դառնալու է դերասանուհի, և սկսում է հաճախել Լի
Ստրասբերգի կինոյի ու թատրոնի ինստիտուտ, որտեղ նա սովորում է երկու տարի և
մասնակցում մի շարք բեմադրությունների։

Ջալին թողնում է ուսումը ու ուզում դառնալ հուղարկավորություններ կազմակերպող։ Նա
իրեն ճնշված էր զգում իր ոչ սովորական արտաքինի, նիհարության ու հին հագուստ
հագնելու պատճառով։ Դրան ավելացավ նաև այն, որ անհաջողությամբ ավարտվեցին մոդել
դառնալու փորձերը։ Այս շրջանում Ջոլին հագնում էր բացառապես սև հագուստ, մազերը
ներկել էր կարմիր, հանդիպում էր մի տղայի հետ։ Այդ ժամանակ Ջոլին հաճախ էր դանակով
վերքեր հասցնում ինքն իրեն. CNN հեռուստաալիքին տված հարցազրույցում նա ասել է. «Ես
դանակների հավաքածու ունեմ, և իմ շուրջը միշտ նման իրեր կան: Ինչ-որ պատճառով
սեփական մարմնին վերքեր հասցնելու ծեսը և դրանից ցավ զգալը, հավանաբար, ինքն իրեն
կենդանի ու ազատ զգալը թերապիա էր ինձ համար»: Այն տղայի հետ հարաբերությունների
ավարտից երկու տարի անց նա տուն է վարձում մոր տանից քիչ հեռու։ Նա ավարտում է
դպրոցը, շարունակում հաճախել թատերական արվեստի դասերի։ Այդ տարիների մասին նա ասել
է. «Հոգուս խորքում ես դաջվածքներով պանկ երեխա եմ և միշտ կմնամ այդպիսին»

Ջոլին մի քանի անգամ ինքնասպանության փորձ է կատարել: Նա նաև սկսում է օգտագործել
տարբեր թմրանյութեր ու 20 տարեկանում արդեն փորձել էր ամեն հասանելի թմրանյութ, այդ
թվում՝ հերոին:

Անջելինա Ջոլին հայտնի է հոր՝ Ջոն Վոյտի նկատմամբ անբարյացակամ վերաբերմունքով։
Ջոլին միշտ մեղադրում էր հորը՝ կնոջը դավաճանելու ու ընտանիքը լքելու համար։ Չնայած
դրան՝ Ջոլին փորձում էր վերականգնել հարաբերությունները հոր հետ. նա հորը հրավիրում
է մասնակցելու «Լարա Քրոֆթ. դամբարաններ թալանողը» (2001) ֆիլմի նկարահանմանը,
որում Ջոլին խաղում էր գլխավոր դերը։ Սակայն նկարահանման ընթացքում նրանց միջև մի
քանի անգամ վեճեր եղան, որից հետո Ջոլին հրաժարվում է նրան իր հայրը համարելուց:
2002 թ-ի կեսերին Անջելինա Ջոլի դիմում է ներկայացնում իրեն պաշտոնապես որպես
Անջելինա Ջոլի գրանցելու համար՝ ցանկանալով վերջնականապես հրաժարվել հոր
ազգանունից: Նույն տարում Ջոն Վոյտը մամուլում հայտարարում է, թե Անջելինան հոգեկան
լուրջ խնդիրներ ունի: 2004 թ. մի հարցազրույցի ժամանակ Ջոլին ասել է, որ չի
ցանկանում շարունակել շփվել հոր հետ: Սակայն 2007 թ. հունվարի 27-ին մոր մահից հետո
Ջոլին վեց տարվա ընդմիջումից հետո վերսկսել է հոր հետ շփումը:

7 տարեկան հասակում Ջոլին փոքրիկ դեր է կատարում «Ելք իրավիճակից» (1982) ֆիլմում,
որի սցենարի համահեղինակն ու դերակատարներից մեկն իր հայրն էր։ 16 տարեկանում Ջոլին
մասնակցում է բազմաթիվ լսումների, սակայն նրան դեր չեն տալի՝ հաճախ պատճառաբանելով,
թե աղջիկը «չափազանց մռայլ» է":

Ջոլին՝ որպես մոդել, սկսել է աշխատել դեռ 14 տարեկան հասակում։ Աշխատել է Նյու
Յորքում, Լոս Անջելեսում, Լոնդոնում: Բացի այդ՝ նա նկարահանվում է նաև երաժշտական
մի շարք տեսահոլովակներում, այդ թվում՝ Լենի Կրավիցի «Stand By My Woman» (1991),
Meat Loaf-ի «Rock’n’Roll Dreams Come Through» (1993), The Lemonheads-ի «It's
About Time» (1993) և այլն, որից հետո 16 տարեկան հասակում վերադառնում է թատրոն։
Մոտավորապես այդ ժամանակ էլ նրա եղբայրը՝ Ջեյմս Հեյվենը, սկսում է հաճախել
կինոդպրոց (USC School of Cinematic Arts)։ Անջելինան խաղացել է եղբոր ուսանողական
5 բեմադրություններում։ Following a supporting role in the independent film Առանց
վկաների (1995) ֆիլմում երկրորդական դերից հետո Ջոլին նկարահանվում է իր առաջին
հոլիվուդյան ֆիլմում՝ կատարելով Քեյթ Լիբիի դերը Կոդահենները (1995) ֆիլմում։ The
New York Times թերթը գրում է. "Քեյթը (Անջելինա Ջոլի) առանձնանում է: Դա այն
պատճառով է, որ նա իր հետ նկարահանվողներից ավելի բարկացկոտ է մռայլվում, և նա այն
եզակի կին կոդահենն է, ով իր ստեղնաշարի առաջ կենտրոնացած նստում է կիսաթափանցիկ
վերնազգեստով: Ֆիլմի բյուջետային ցուցադրությունը ձախողվեց, սակայն այն մեծ
ճանաչում գտավ տեսաերիզի թողարկումից հետո Այս ֆիլմի նկարահանման ժամանակ Ջոլին
ծանոթանում է բրիտանացի դերասան Ձոնի Լի Միլլերի հետ, ով մեկ տարի անց դառնում է
Ջոլիի առաջին ամուսինը:

1996 Ջոլին նկարահանվում է Իտալական սիրահարները կատակերգությունում, որ Ռոմեոյի ու
Ջուլիետի պատմության ժամանակակից տարբերակն է. այս անգամ կոնֆլիկտը Նյու Յորքում
վերաբնակված իտալացի երկու հակառակորդ ռեստորանատերերի ընտանիքների միջև է: Անապատի
արևը (1996) ֆիլմում Ջոլին խաղում է մի երիտասարդ կնոջ, ով սիրահարվում է Դենի
Այելոյին՝ միջին տարիքի մի մարդու, ով սիրահարված է նրա մորը, ում մարմնավորում է
Էնն Արչերը: Նույն տարում Ջոլին է մարմնավորում Մարգրեթ Սադովսկուն Կեղծ կրակ
ֆիլմում:

1997 թ. Ջոլին Դավիդ Դուխովնու հետ նկարահանվում է «Պատկերելով Աստծուն» ֆիլմում։
Ֆիլմը քննադատների կողմից դրական արձագանքի չարժանացավ. Ռոջեր Էբերտը նկատեց, որ
«Անջելինա Ջոլին.... ջերմություն է գտնում այնպիսի դերերում, որ սովորաբար դժվար են
ու ագրեսիվ, նա թվում է չափազանց գեղեցիկ Բլոսոմի ընկերուհին լինելու համար, և
գուցե դա իսկապես այդպես է»": Ջոլին նաև հայտնվում է Իսկական կինը (1997)
հեռուստատեսային ֆիլմում՝ որ նկարահանվել է Ամերիկայի արևմուտքում Յանիկ Վուուս
Վինդլի գրքի հիման վրա: Նույն տարում նա նկարահանվում է Rolling Stones-ի "Anybody
Seen My Baby?" երաժշտական տեսահոլովակում:

«Ջորջ Ուոլաս» (1997) հեռուստատեսային ֆիլմում մասնակցության համար Անջելինա Ջոլին
արժանանում է «Էմմի» հեռուստատեսային մրցանակին, ինչպես նաև ստանում է «Ոսկե
Գլոբուս» մրցանակը: Ֆիլմը ջերմորեն է ընդունվում հեռուստաքննադատների կողմից, ինչի
շնորհիվ ստանում է «Ոսկե Գլոբուս» մրցանակը «Լավագույն սերիալ/ֆիլմ՝ արտադրված
հեռուստատեսության համար»: Ջոլին այնտեղ խաղում է Ալաբամա նահանգի նահանգապետ Ջորջ
Ուոլասի երկրորդ կնոջ՝ Կորնելիայի դերը։

Հենց հաջորդ տարում հեռարձակվում է ևս մի կենսագրական ֆիլմ՝ «Ջիա» վերնագրով։
Այնտեղ Ջոլին կատարում է Ջիա Մարի Գարանջիի դերը, ով 1970-ականների ճանաչված
մոդելներից էր։ Ջոլին բազմիցս համառորեն մերժել էր այդ դերը, պատճառաբանելով, որ
Ջիան իրեն շատ է նման։ Ջիան տխրահռչակ էր նրանով, որ հակում ուներ թմրադեղերի
նկատմամբ, միասեռական էր և վաղաժամ մահացել էր ՁԻԱՀ-ից։ Այդ ֆիլմի համար Ջոլին
երկրորդ տարին անընդմեջ շահում է «Ոսկե Գլոբուս» մրցանակը։ Քննադատները Անջելինայի
այդ դերակատարման մասին ասում էին, որ եթե ֆիլմը նկարահանվեր կինովարձույթի համար,
այլ ոչ թե հեռուստատեսության պատվերով, ապա «Ջիա»-ն կարող էր անգամ «Օսկար»-ի
հավակնել։

Ինչպես ինքն է խոստովանում, այդ դծվար ու հոգնեցուցիչ նկարահանումներից հետո
դերասանուհուն ժամանակ էր անհրաժեշտ հանգստանալու համար։ Ջոլին տեղափոխվում է Նյու
Յորք, որտեղ Նյու Յորքի համալսարանում հաճախում է սցենարիստի դասընթացների։
Այնուհետև Անջելինան նկարահանվում է կինովարծույթներում մեծ հաջողություններ
ունեցած մի քանի ֆիլմերում (նախ և առաջ, դրանք «Սիրո փոփոխականությունը» և «Վախի
ուժը» ֆիլմերն են՝ Դենզել Վաշինգտոնի հետ, որոնք համաշխարհային վարձույթում 151
միլիոն դոլլար աշխատեցին)։

Անջելինա Ջոլիի մերժած դերերից է «Օտար. Հարություն» ֆիլմում քիբորգի դերը (1997,
կատարեց Վայնոնա Ռայդերը), ինչպես նաև «Չարլիի հրեշտակները»:

ԵՎ, վերջապես, 1999 թվականին ԱՄՆ-ում էկրան է բարձրանում Ջեյմս Մենգոլդի «Ընդհատված
կյանքը» ֆիլմը, որը, բոլոր կանխատեսումների համաձայն դառնալու էր Վայոնա Ռայդերի
կինովերադարձը։ Սակայն ամեն ինչ ավարտվեց լրիվ այլ կերպ։ Ֆիլմը դարձավ Անջելինա
Ջոլիի «հաղթանակը»: Նա խաղում էր անսանձ ապստամբ Լիզա Ռոուսի դերը։ Այդ դերով նա
ստացավ իր երրորդ «Ոսկե Գլոբուս»-ը, ԱՄՆ-ի կինոդերասանների Գիլդիայի մրցանակը, և,
վերջապես, «Օսկար» «Երկրորդ պլանի լավագույն դերասանուհու համար» անվանակարգում։
Բոլոր կնոքննադատները ծափահարում էին Անջելինա Ջոլիին, ով կարճ ժամանակում իսկական
աստղի ճանաչում է ձեռք բերում Հոլիվուդում:

«Ընդհատված կյանքը» ֆիլմի հսկայական հաջողությունից հետո Ջոլին իրեն թույլ է տալիս
նկարահանվել «Առևանգել 60 վայրկյանում» մարտաֆիլմում, որտեղ նա առանձնապես
հնարավորություն չուներ ցուցադրել իր դրամատիկ տաղանդը։ Սակայն ֆիլմը մեղմ ասած
հաջողություններ ունեցավ, հատկապես ֆինանսական առումով, հավաքելով ավելի քան 230
միլիոն դոլլար։



https://hy.wikipedia.org/wiki/%D4%B1%D5%AC%D5%A5%D6%84%D5%BD%D5%A1%D5%B6%D5%A4%D6%80_%D5%84%D5%A1%D5%AF%D5%A5%D5%A4%D5%B8%D5%B6%D5%A1%D6%81%D5%AB

Ալեքսանդր III Մակեդոնացի (հուլիսի 26, մ. թ. ա. 356, Պելա - հունիսի 16,
մ. թ. ա. 323, Բաբելոն), արևմտյան պատմագրության մեջ հայտնի է որպես Ալեքսանդր Մեծ
(անվան ստուգաբանական նշանակություն՝ հին հուն․՝ ἀλέξω (alexo) բառը նշանակում է
«պաշտպանել, օգնել», հին հուն․՝ ἀνήρ (andr) ՝ «մարդ») (դասական հայերեն
աղբյուրներում՝ Աղեքսանդր Մակեդոնացի), Մակեդոնիայի արքա (մ.թ.ա. 336 թ-ից),
զորավար։ Արգեադների հարստության ներկայացուցիչ։ Ծնվել է Մակեդոնիայի մայրաքաղաք
Պելլայում, ժառանգել է գահը 20 տարեկան հասակում։ Ստեղծել է հին աշխարհի ամենամեծ
կայսրություններից մեկը, որը ձգվում էր Հոնիական ծովից մինչև Հիմալայներ։
Ալեքսանդրը ճանաչված է որպես մարդկության պատմության մեջ ամենամեծ զորավարներից
մեկը։ Նա հաղթանակել է մասնակցած բոլոր ճակատամարտերում՝ չնայած որ միշտ առճակատվել
է քանակապես գերազանցող թշնամու դեմ։

Ալեքսանդրը թագադրվել է որպես Մակեդոնիայի թագավոր իր հոր՝ Փիլիպոս II Մակեդոնացու
սպանությունից հետո։ Ժառանգել է կայացած պետություն և հզոր բանակ, որի շնորհիվ նրան
հաջողվել է իրականացնել ռազմական և քաղաքական պատվախնդիր ծրագրեր։ Մ. թ. ա. 334 թ.
Ալեքսանդրը ներխուժել է Առաջավոր Ասիա, որը Պարսկական տերության մասն էր կազմում, և
սկիզբ է դրել իր հաղթական, 10 տարի տևած Արևելյան արշավանքին։ Ալեքսանդրի տարած
հաղթանակների արդյունքում Պարսկաստանի տերությունը ջախջախվել է։ Նա գահընկեց է արել
Պարսկաստանի արքա Դարեհ III Աքեմենյանին և հռչակվել Ասիայի տիրակալ։ Համակվելով
ամբողջ աշխարհին տիրանալու գաղափարով և «Համաշխարհային օվկիանոսին» հասնելու
երազանքով՝ Ալեքսանդրը մ.թ.ա. 326 թ. մուտք է գործել Հնդկաստան, գրավել Պենջաբը։
Սակայն իր հյուծված ու դժգոհ զորքի պահանջով դադարեցրել առաջխաղացումը ու
վերադարձել Պարսկաստան։

Ալեքսանդրն իր մահկանացուն է կնքել Բաբելոնում մ.թ.ա. 323 թ.՝ անավարտ թողնելով
ծրագրավորված արևմտյան ու հարավային ռազմարշավները։ Ալեքսանդրի մահվանը հետևել են
պատերազմներ նրա զորավարների, զինակիցների ու ընտանիքի անդամների միջև, որի
արդյունքում կայսրությունը տրոհվել է 3 մասի։ Նորաստեղծ պետությունները գլխավորել
են նրա կենդանի մնացած գեներալները՝ դիադոքոսները։

Ալեքսանդր Մակեդոնացին թողել է հարուստ ժառանգություն։ Իր իշխանությունն
ամրապնդելու համար հիմնել է մոտ 70 քաղաք–գաղութներ, որոնց մեծ մասը կրում էր
«ալեքսանդրիա» անունը։ Նրա ռազմական ու տնտեսական նվաճումների շնորհիվ ստեղծվել է
նոր տիպի համախշարհային կայսրություն, որտեղ արևմտյան ու արևելյան
քաղաքակրթությունները միաձուլվեցին հելլենիստական մշակույթիի ներքո։ Չնայած նրա
կայսրության կարճատև գոյատևմանը՝ Ալեքսանդր Մակեդոնացու ջանքերի շնորհիվ
հելլենիստական մշակույթի տարածումը դարձավ անդառնալի, և այն հետագայում Եվրոպայի ու
Առաջավոր Ասիայի քաղաքակրթությունների հիմքը հանդիսացավ։ Ալեքսանդր Մակեդոնացու
ներդրումը համաշխարհային ռազմագիտության մեջ համարվում է անգերազանցելի և մինչ այժմ
կիրառական նշանակություն ունի։

Ալեքսանդրի մասին գույություն ունեցող հարուստ պատմագրությունը հիմնված է չորս
հիմնական սկզբնաղբյուրների վրա։ Դրանք են հին աշխարհի պատմիչներ Դիոդորոս
Սիկիլիացու (մ.թ.ա. առաջին դար), հույն Արիանոսի (մ.թ. երկրորդ դար), հռոմեացի
Քվինտուս Կուրցիուս Ռուֆուսի (մ.թ. առաջին դար) և հույն Պլուտարքոսի (մ.թ. առաջին
դար) աշխատանքները, որոնք, իրենց հերթին, օգտագործել էին Ալեքսանդրի ժամանակակից
պատմագիրների ու զինակիցների մեզ չհասած բնագրերն ու վկայությունները։

Հին Մակեդոնիան՝ անասնապահական հետամնաց լեռնային բալկանյան երկիր էր, որը մ.թ.ա.
չորրորդ դարի սկզբից ապրում էր քաղաքական ու տնտեսական ճգնաժամ։ Մակեդոնիան գտնվում
էր երկու հակասող աշխարհների մեջտեղում։ Հարավային հարևանն էր փայլուն մշակույթ
ունեցող Հունաստանը, իսկ հյուսիսային տիրույթները սահմանակցում էին Բալկանյան
թերակղզու բարբարոսական երկրների հետ։ Չնայած մակեդոնական լեզում հունարենի բարբառն
էր, ու պատմականորեն Մակեդոնիան պատկանում էր հունական աշխարհին, վերջինս ընկալում
էր իր հարևանին որպես գավառամիտ գռեհիկ ազգականի։

Մ.թ.ա. չորրորդ դարի կեսերին Ալեքսանդր Մակեդոնացու հոր՝ Փիլիպոս Երկրորդ (մ. թ. ա.
382 -336 թ. թ.) թագավորի ջանքերի շնորհիվ Մակեդոնական պետությունը թևակոխեց
ռազմական, քաղաքական ու տնտեսական աննախադեպ վերելք։

Մակեդոնական բանակի մի մասը՝ այսպես կոչված արքայական զորքը, կազմած էի ծանր
հեծելազորից (հեթայրներից) և վահանակիր հետևակից (հիպասպիստներից), որոնք իրար
համալրում ու պաշտպանում էին։ Բանակի մյուս, աշխարհազորային մասը, վերափոխված էր
կանոնավոր բանակի և ընդգրկում էր հայտնի մակեդոնական փաղանգը և ուրիշ հետևակային
ուժեր (պելտաստներ, նետաձիգներ, և այլն)։ Նման բաժանումը հավասարակշռում էր բանակի
կազմի մեջ մտած երկու հիմնական սոցիալական խավերին՝ ազնվականությանն ու ռամիկներին։
Բազմաթիվ ռազմարշավներում տոկունացան ու կոփվեցին Փիլիպոսի մարտընկերները, որոնցից
աչքի էին ընկնում շնորհալի զորավարներ Անտիպատրոսն ու Պարմենիոնը։

Փիլիպոսի կատարած ռազմական բարելավումները պսակվեցին փայլուն հաղթանակներով,
հատկապես՝ հույն-մակեդոնական պատերազմների ժամանակ։ Զինվորական հաջողություններից
բացի, Փիլիպոսը ցուցադրեց նաև քաղաքական գործչի ակնառու տաղանդ։ Նրան հաջողվեց
համախմբել տեղական ու նվաճած երկրների ազնվական տոհմերը։ Միացյալ ուժեղացած ու
հարստացած Մակեդոնիան համարձակություն ունեցավ ակտիվորեն խառնվելու Հելլադայի
գործերին։ Փիլիպոսը հմտորեն իր օգտին էր շրջում պոլիսների միջև եղած տարաբնույթ
հակասությունները։ Նրա ապագա ծրագրերը ծավալուն էին և ուղղված բալկանյան ու
հունական աշխարհների միավորմանը՝ մակեդոնական գերիշխանության ներքո։

Ալեքսանդրի մայրը, թագուհի Օլիմպիադան, Փիլիպոս II-ի չորրորդ կինը, ծագումով
Էպեյրոսի (ներկայիս Ալբանիա) արքայադուստրն էր։

Ալեքսանդրը՝ որպես արքայազն, ստացել էր լավագույն ազնվական կրթություն։ Տասներեք
տարեկան հասակում նրա ուսուցման համար հրավիրվել էր երիտասարդ ուսուցիչ, ծագումով
հույն Արիստոտելը, որը հետագայում դարձել է աշխարhահռչակ գիտնական, փիլիսոփա ու
մանկավարժ։ Ստացած կրթությունը Ալեքսանդրի մեջ զարգացրել էր նուրբ ճաշակ ու
հետաքրքրասիրություն, սովորություն ձևավորել ընկերակցել արվեստագետների ու
գիտնականների հետ։ Ալեքսանդրը Հին Հունաստանի բանաստեղծ Հոմերոսի կրքոտ երկրպագուն
էր. իր ողջ կյանքի ընթացքում իրեն նմանեցնում էր «Իլիական» պոեմի առասպելական
դյուցազներին։

Պատմաբանները ենթադրում են, որ հենց այդ շրջանում, Արիստոտելի ազդեցության տակ,
Ալեքսանդրը ծանոթացել ու ոգեշնչվել էր պանհելլենիզմի գաղափարով։ Բանն այն է, որ այդ
դարաշրջանում Հունաստանը (Հելլադան), հելլենիզմի փայլուն մշակույթի արարիչն ու
կրողը, տրոհված էր առանձին մանր ու անկախ ժողովրդավարական քաղաք-պետությունների
(պոլիսների), որոնք գտնվում էին միմյանց նկատմամբ անհաշտ խռովքի մեջ ու, հետևաբար,
ապրում էին ծանր քաղաքական ու տնտեսական ճգնաժամ։ Վերելք ապրող հարևան Մակեդոնիայի
համար այդ վիճակը պոլիսների վրա հսկողություն հաստատելու բացառիկ հնարավորություն
էր ընձեռել։ Ալեքսանդրին ոգեշնչող պանհելլենիզմի գաղափարը ենթադրում էր հունական
մշակութային ներուժի ու մակեդոնական ռազմական հզորության միավորում, ինչը կնպաստեր
հելլենիզմի տարածմանն ու արմատավորմանը հեռավոր «բարբարոսական երկրներում»։

Ալեքսանդրի ռազմական դաստիարակությունը կայացել էր մանկության ու պատանեկության
տարիներին, Փիլիպոսի փորձառու զինակիցների հսկողության ներքո։ Ալեքսանդրի
դասընկերները՝ մակեդոնական բարձրաստիճան տոհմերի զավակները, հետագայում կազմեցին
նրա մոտիկ շրջապատը։ Ալեքսանդրի ռազմական ընդունակությունները առաջին անգամ
դրսևորվեցին 18 տարեկանում, երբ արքայազնի ղեկավարած ծանր հեծելազորի հաջողակ գրոհը
վճռորոշեց հունամակեդոնական պատերազմի ամենանշանավոր, Քերոնեայի ճակատամարտի,
ավարտը։

Պարսկական տերությունն իր չափերով ու բնակչությամբ գերազանցում էր Մակեդոնիան ու
Հունաստանը տասնյակ անգամ։ Մ.թ.ա. վեցերորդ դարում բազմաթիվ հինավուրց ու փառավոր
պատմություն ունեցող պետություններ (Եգիպտոս, Բաբելոն, Հայք), ինչպես նաև զանազան
ժողովուրդներ ու ցեղեր, զավթված եղան ռազմատենչ լեռնային ցեղի, պարսիկների, կողմից։
Նվաճած տարածքների վրա կազմավորվեց Պարսկական կայսրությունը, Աքեմենյանների
դինաստիայի գլխավորությամբ (550 - 330 թ. մ. թ. ա.)։

Վիթխարի պետական կառույցի կայունությունն ու կենսունակությունը ապահովում էր
կիրառվող հանդուրժողականության քաղաքականությունը։ Երկրի պետական դավանանքն
զրադաշտականությունն էր, որը պաշտում էր կրակի աստած Ահուրամազդային։ Սակայն,
կայսրության կազմում գտնվող յուրաքանչյուր ժողովդրին թույլ էր տրվում դավանել իր
կրոնը։ Պարսկական տերության կազմի մեջ մտնող յուրաքանչյուր ազգ համեմատաբար
ինքնուրույն էր։ Երկիրը կառավարվում էր կուսակալությունների (սատրապությունների)
միջոցով, որոնց ղեկավարները՝ կուսակալները անմիջականորեն ենթարկվում էին երկրի
արքային։ Բազմաթիվ ցեղեր հարկեր էին մուծում արքայական գանձապետարանին, որի
հարստությունների մասին հունական աշխարհում առասպելներ էին հյուսվում։ Երկրի
խոշորագույն քաղաքների միջև ձգվում էր «արքայական մայրուղի», որի երկարությամբ
գործում էին 111 իջևանատուն։ Աքեմենյան արքունիքում բնակվում էին անհամար քանակի
կանայք, հարճեր, ծառաներ, խոհարարներ, ներքինիներ, գուշակներ, և այլն։ Պարսկական
բանակում հատուկ դեր էին կատարում հեծելազորն ու ռազմակառքերը։ Պարսիկ հետևակազորի
կորիզն էր կազմում գվարդիան, այսպես կոչված «տասը հազար անմահներ»։ Պատերազմի
ժամանակ պարսից արքան զորակոչում էր հպատակ ցեղերից ու ժողովուրդներից կազմած
աշխարհազոր բանակ։

Չնայած արտաքին փայլին ու պերճանքին, մ. թ. ա. չորրորդ դարի 30 - ական թվականներին
առկա էին ակնհայտ նշաններ առ այն, որ Աքեմենյան վիթխարի տերությունը հետզհետե
մտնում է իր անկման փուլը։ Պարսկաստանն ու Հունաստանը վաղեմի թշնամիներ էին, նրանց
միջև մ. թ. ա. 499-449 թ. թ. տեղի էին ունեցել մի շարք ռազմական բախումներ և երկու
պատերազմ (հույն-պարսկական պատերազմներ)։ Դա էր պատճառը, որ պարսից աշխարհում տեղի
ունեցող խմորումները վաղուց արդեն գտնվում էին հույների ուշադրության կենտրոնում։
Վրեժխնդրության գաղափարը պարսիկների նախկինում պատճառած բոլոր ավերվածությունների
համար դարձել էր այդ ժամանակվա ամենաարդիական կարգախոսը։ Պարսից արքունիքը, զբաղված
իր ներքին երկպառակչություններով, անհեռատես անհոգություն էր ցուցաբերում
Ալեքսանդրի ակնհայտ ռազմական պատրաստությունների վերաբերյալ։

Այդ ժամանակ Պարսկաստանի տիրակալն էր «արքայից արքա» Դարեհ III Աքեմենյանը (մ. թ.
ա. 380 – 330 թ. թ.)։ Չհանդիսանալով Աքեմենյանների ուղղակի թագաժառանգ, նա բռնի
ուժի ու խարդավանքների միջոցով բազմել էր պարսկական գահին։ Մինչ այդ նա հյուսիսային
սահմանային տարածքի, Արմենիայի (Հայքի), կուսակալն էր։

Մ. թ. ա. 334 թ. Ալեքսանդրը, գլխավորելով իր շուրջ 50,000-ոց բանակը, նավերով կտրեց
Հելլեսպոնտոս նեղուցը (ներկայիս Դարդանելը) և ոտք դրեց Պարսկական տերությանը
պատկանող Առաջավոր Ասիայի հողին։ Երկու կողմերը սկսեցին պատրաստվել բախմանը։
Պարսիկները ստեղծեցին միավորված ռազմախորհուրդ, որին անդամակցում էին տեղական
կուսակալները։ Խորհուրդը գլխավորում էր Մեմնոնը, Առաջավոր Ասիայում բնակվող հույն
ազնվական, որը պարսկական բանակում ծառայելիս դրսևորել էր իրեն որպես փայլուն
զորավար։ Նրա տրամադրության տակ էր շուրջ 60,000-ոց բանակ, հիմնականում կազմած
հույն վարձկաններից։ Մեմնոնը առաջարկեց Ալեքսանդրի դեմ կիրառել «այրած հողի»
մարտավարություն, ինչը ենթադրում էր ժամանակավոր նահանջ դեպի երկրի խորքը
զուգակցված սեփական ենթակառույցների ու պահեստավայրերի ոչնչացմամբ։ Ապագան ցույց
տվեց, որ այդպիսի մարտավարությունը կարող էր հանդիսանալ ամենագործուն միջոցը
Ալեքսանդրի առաջընթացը կասեցնելու համար։ Սակայն, պարսիկ հրամանատարները,
թերագնահատելով Ալեքսանդրի կարողությունները, տապալեցին Մեմնոնի առաջարկը։

Ալեքսանդրի պարսիկների դեմ առաջին հաղթական ճակատամարտը տեղի ունեցավ Գրանիկոս գետի
ափին, առասպելական Տրոյաի ավերակների հարևանությամբ։

Գրանիկոսի հաղթանակից հետո Ալեքսանդրը խորանում է Առաջավոր (Փոքր) Ասիա։ Այդ պահին
նրա համար հրամայական էր դարձել պարսկական նավատորմի մեկասուսացումն իր
Միջերկրածովյա նավահանգիստներից։ Մ.թ.ա. 334 թ. Ալեքսանդր Մակեդոնացու բանակը
գրավում է Փոքր Ասիայի մի շարք ափամերձ քաղաքներ, որոնք, իրենց հերթին, ձգտում էին
թոթափել պարսկական լուծը, և ինքնավարություն պարգևում նրանց։ Դարեհի տաղանդաշատ
զորավարը, Գրանիկոսում պարտված Մեմնոնը, փորձում է դիմադրություն կազմակերպել,
սակայն միջոցառումների ամենաթեժ պահին հանկարծամահ լինում։ Դարեհը ստիպված է լինում
անձամբ գլխավորել պարսկական բանակն ու հայտարարում է պետական զորահավաք։

Մինչ Ալեքսանդրը, հնազանդեցնելով Փոքր Ասիայի քաղաքներն և, կտրելով Կիլիկիայի
տարածքը, շարժվում էր դեպի Սիրիա, Դարեհը, գլխավորելով իր զորքը, դուրս եկավ
Միջագետքից (հունարեն՝ Մեսոպոտամիա) և ուղվեց հունամակեդոնական զորքին ընդառաջ։

Իսոսի, ներկայիս Սիրիայի, տարածքում տեղի ունեցավ Ալեքսանդրի ու Դարեհի երկրորդ
ճակատամարտը, որը պատմության մեջ հայտնի է որպես Իսոսի ճակատամարտ։

Մ.թ.ա. 332 թ. Ալեքսանդրը մտավ Սիրիա։ Դամասկոսում նա ստանում է առաջին նամակը
Դարեհից, որում արքայից արքան, դիմելով Ալեքսանդրի գթասրտությանը, խնդրում է
վերադարձնել գերված կանանոցը և սկսել բարեկամության ու դաշինքի բանակցություններ։
Ալեքսանդրը մերժում է Դարեհի բոլոր առաջարկությունները։ Դամասկոսում նա տիրանում է
Դարեհի գանձարանին։ Այդ քաղաքում Ալեքսանդրին ներկայացնում են հափշտակված
գեղեցկուհի Բարսինային, պարտված Մեմնոնի այրուն, որը դառնում է Ալեքսանդրի կյանքի
ուղեկիցը (մինչ նրա պսակադրությունը Ռոքսանայի հետ)։

Ալեքսանդրի հաջորդ թիրախը դառնում է Փյունիկիան (ներկայիս Լիբանանը), և նրա
հիմնական քաղաքը՝ Տյուրոս նավահանգիստը, որը Միջերկրական ծովում պարսկական
նավատորմի հիմնական հենակետն էր։

Տյուրոսի անկմանը հաջորդում է ռազմարշավ դեպի Եգիպտոս՝ Պարսկական տերության
ամենահարուստ կուսակալությունը։ Ալեքսանդրի պատկերացմամբ առևտրա-տնտեսական
համագործակցությունը այդ երկրի հետ չափազանց հեռանկարային կլիներ հունամակեդոնական
աշխարհի համար։ Բացի այդ, իմացասեր Ալեքսանդրը տածում էր հատուկ պատկառանք
հինավուրց Եգիպտոսի առեղծվածային կրոնի, մշակույթի, ծեսերի ու ճարտարապետության
վերաբերյալ։ Եգիպտոսի քրմերը, իրենց կողմից, նույնպես հակված էին Ալեքսանդրի
միջոցով թոթափել «անկիրթ ցեղերի» բռնապետությունը և դաշինք հաստատել քաղաքակիրթ
հելլենիստական աշխարհի հետ։ Նրանք սիրալիր ընդունեցին Ալեքսանդրին, ծանոթացրին
երկրի հետ, ճանապարհորդություն կազմակերպեցին դեպի բուրգերն ու սրբավայրերը։
Եգիպտոսում Ալեքսանդրը հռչակվում է փարավոն։ Բայց ամենանշանակալիցն է դառնում
քրմերը հայտնությունը առ այն, որ Ալեքսանդրը աստվածային ծագմում ունի։
Ինքնաստվածացման արարողությունից հետո Ալեքսանդրի մեջ ուժեղանում են
անհանդուրժողականության ու գրգռականության նշանները։ Նրա առօրյայի մեջ են մտնում
սրբազան տարազների հագնելն ու ճակատը զարդարելը Ամոն-Ռա աստվածի եղջյուրներով. դա է
պատճառն, որ արևելյան ավանդույթը անվանեց նրան «Իսկանդեր Երկեղջյուր»։

Նեղոսի գետաբերանում Ալեքսանդրը հիմնեց իր առաջին քաղաքը՝ Ալեքսանդրիան, Եգիպտոսի
ապագա փառքն ու պարծանքը։ Հենց Եգիպտոսում Ալեքսանդրը ձևավորում է իր նորովի
ստեղծվող պետության գաղափարը՝ որպես հելլենիզմի սկզբունքներով ամրապնդված բարեկամ
ժողովուրդների համագործակցություն։

Եգիպտոսից Ալեքսանդրը շարժվում է դեպի արևելք, ակնկալելով, որ հիմնական բախումը
Դարեհի հետ տեղի կունենա երկրի խորքում։ Սկսվում է Ալեքսանդրի 4 ամսյա տաժանակիր
արշավը Միջագետքի ամառվա կիզիչ տափաստանով։ Երբ զորքը հասնում է Տիգրիս գետի
ափերին, Ալեքսանդրը տեղեկանում է, որ Դարեհի ահռելի զորքը գտնվում է առջևում։

Երրորդ, վճռորոշ ճակատամարտը Ալեքսանդրի ու Դարեհի միջև տեղի է ունեցել 331 թ.
հոկտեմբերի 1-ին, Գավգամելայի հարթավայրում (այժմ՝ քաղաք Էրբիլ, Իրաք)։ Դարեհ III-ը
ճակատամարտի ընթացքում վերստին փախուստի է դիմում՝ թողնելով իր զորքն առանց
առաջնորդի։ Գավգամելայի ճակատամարտը ավարտվում է պարսկական բանակի կատարյալ
ջախջախումով և Աքեմենյանների դինաստիաի կործանմամբ։

Գավգամելայի հաղթանակից հետո Ալեքսանդրը մտնում է Աքեմենյան տերության ամենամեծ
գանձը՝ պանծալի Բաբելոնը։ Քաղաքի բնակիչները խանդավառությամբ են ընդունում
Ալեքսանդրին որպես ազատագրողի եկվոր պարսիկներից։

Ալեքսանդրը Բաբելոնը դարձնում է իր մշտական նստավայրը։ Այնուհետև Ալեքսանդրն
անարգել գրավում է Պարսկական կայսրության մայրաքաղաքներից մեկը՝ Շոշը, որտեղ նա
իրեն հռչակում է «Ասիայի տիրակալ»։

Մայրաքաղաքի գանձապետարանից բռնագրավված ռազմաավարը հասնում էր 750,000 տաղանդի
(մեկ տաղանդի քաշը կազմում էր 22 - 26 կիլոգրամ ոսկի կամ արծաթ), որի
բեռնափոխադրման համար պահանջվել էր հսկայական քարավան։ Այնուհետև հերթը հասնում է
Իրանին՝ պարսիկ ցեղերի բուն հայրենիքին։ Սաստիկ ձմռան պայմաններում նրանք փորձում
են դիմադրել՝ փակելով նեղ լեռնացքները։ Բայց, վերջ ի վերջո, Իրանի դարպասները
փլուզվում են մակեդոնացիների առջև, և Ալեքսանդրը մուտք է գործում Պերսեպոլիս
(հունարեն՝ «պարսիկների քաղաք»), որը նա խնջույքի պահին ընկնելով հարբած շմոլքի
մեջ, իսպառ հրկիզում է։

Ալեքսանդրի նպատակն էր կենդանի գերել երբեմնի գերհզոր, իսկ այժմ՝ տիրազուրկ
Դարեհին, որն իր զորակիցների հետ պատսպարվել էր Կասպից ծովի մերձակայքում։ Երբ
նրանց տեղեկացրին, որ Ալեքսանդրի ռազմախումբը սրընթաց մոտենում է, Դարեհի
բարոյալքված զինակիցները Բեսոս կուսակալի սադրանքով դանակահարեցին Դարեհին ու
հանձնվեցին հաղթողի գթածությանը։ Ալեքսանդրը Դարեհին պատշաճ հուղարկավորությամբ
հողին հանձնեց, իսկ նրա դավաճան զինակիցներին անողորմ մահապատժի ենթարկեց։

Մ. թ. ա. 330 թվականի աշնանը Ալեքսանդրը առաջին բախումն ունեցավ իր մակեդոնացի
զինակիցների հետ։ Նրանց դժգոհության պատճառները մի քանիսն էին։ Հիմնականը՝ դա
պատերազմի շարունակման փաստն էր։ Հոգնատանջ զորքը համարում էր իր առաքելությունը
ավարտված, և Ալեքսանդրի զավթողական տենդը իրենց համար այլևս անհասկանալի էր։
Դժգոհության երկրորդ պատճառն էր Ալեքսանդրի ու նրա շրջապատի ցուցադրական ու
լրբաբարո ապրելակերպը։ Երրորդ պատճառն այն էր, որ Ալեքսանդրը հետզհետե հեռանում էր
իր հայրենակից մակեդոնացիներից, ու նախընտրում երբեմնի ախոյանների, պարսիկների,
շրջապատը։ Բանն այն է, որ Ալեքսանդրը քաջ գիտակցում էր, որ վիթխարի այս երկիրը
անհնար է հնազանդության մեջ պահել միայն սակավաթիվ հունամակեդոնական ուժերով։ Նրան
անհրաժեշտ էր երկրի բնակչության, մասնավորապես, տեղական ազնվականության
աջակցությունը, որը, չնայած Դարեհի տարած պարտությանը, երկրում դեռ ամուր դիրքեր էր
զբաղեցնում։ Ելնելով դրանից, Ալեքսանդրը որդեգրել էր միակ ճիշտ քաղաքականությունը՝
ներկայացնել իրեն որպես Աքեմենյանների թագաժառանգ։ Իսկ, լինելով այդպիսին, նա պետք
է ընդօրինակեր պարսկական արքունիքին բնորոշ ապրելակերպը։ Ազատամիտ հույների ու
մակեդոնացիների համար, որոնք ընկալում էին արքային որպես առաջինը հավասարների մեջ,
Ալեքսանդրի շրջապատում արմատավորված արևելյան շողոքորթությունն ու ստրկամտությունը
անհանդուրժելի էին։ Ալեքսանդրը իրազեկ էր այդ տրամադրությունների մասին, բայց երբ
ամենամտերիմների շրջապատում դավադրություն բացահայտվեց, նա առանց վարանման
մահապատժի ենթարկեց իր մոտակա զինակիցների մի ամբողջ խումբ, որոնց թվում էր նաև իր
հռչակավոր տարեց հրամանատար, Գավգամելայի հերոս, Պարմենիոնը։

Մ.թ.ա. 330 թ. դրությամբ Ալեքսանդրը նվաճել էր գրեթե ամբողջ Պարսկաստանը,
բացառությամբ Բակտրիա ու Սողդիանա կուսակալությունների (այժմյա Թուրքմենստանի,
Ուզբեկստանի, Տաջիկստանի ու հյուսիսային Աֆղանստանի տարածքներ)։ Արիական ծագում
ունեցող ռազմատենչ բակտրիացի ու սողդիանացի ժողովուրդների ընդվզումն Ալեքսանդրի դեմ
հայրենական պատերազմի վերածվեց։ Այն երկու տարով արգելակեց Ալեքսանդրի հետագա
առաջխաղացումն և աննախադեպ կորուստների հանգեցրեց։ Այդ ժողովուրդներն իջնում էին
իրենց լեռնային բերդերից ու, հարվածելով մակեդոնական ճամբարներին, կայծակնապես
անհետանում էին։ Մի քանի անգամ մակեդոնացիք մազապուրծ եղան կատարյալ ջախջախումից,
ու Ալեքսանդրը ստիպված եղավ շտապ կերպով ձևափոխել իր ռազմաոճը, հարմարեցնելով այն
պարտիզանական պատերազմի պայմաններին։ Իսկ երբ բեմ դուրս եկավ քոչվոր սկյութական
ցեղի առաջնորդ Սպիտամենը, հակամարտության ուժգնությունը իր գագաթնակետին հասավ։
Ալեքսանդրի կազմակերպած ջարդերն որոշ ժամանակով մեղմացրին վիճակը և մղեցին
Սպիտամենի ջոկատները դեպի Սիրդարյաի տափաստաններ։ Սակայն, դա չբերեց երկարատև
խաղաղություն. Սպիտամենի թռուցիկ ջոկատները գրավեցին Սամարղանդը, կոտորեցին այնտեղի
մակեդոնական կայազորը և անհետացան Ալեքսանդրի մոտենալու պես։ Բայց, վերջ ի վերջո,
մակեդոնացիների ռազմական վարժվածությունն ու ձիրքը իրենց գործն արեցին. Սպիտամենի
ջոկատներում գտնվող մասագետ ցեղի զինվորները գլխատեցին իրենց առաջնորդին, իսկ նրա
գլուխը, որպես հաշտության նշան, ուղարկեցին Ալեքսանդրին։

Առանձին պատմություն դարձավ ուղղաբերձ Սողդիանական ժայռի պաշարումը, որի գագաթին
դիրքավորվել էր մարդաշատ տեղական մի ցեղ։ Պարտություն կրող ցեղի առաջնորդը այնչափ
ցնցվեց մակեդոնացիների ռազմարվեստով, որ դադարեցրեց դիմադրությունը ու խնջույքի
հավիրեց իր թշնամիներին։ Այնտեղ նա ներկայացրեց Ալեքսանդրին իր դստեր Ռոքսանային,
որով վերջինս հրապուրվեց ու դարձրեց իր կինը։ Ամուսնությունը Ռոքսանայի հետ մեծ
քաղաքական գործոն դարձավ, քանի որ այն թույլ տվեց Ալեքսանդրին վերջնականապես լուծել
անհնազանդ Բակտրիայի ու Սողդիանայի խնդիրները։

Ալեքսանդրը նախագծում էր իր արշավանքների երթուղիները ելնելով իր դարաշրջանի
աշխարհագրական պատկերացումներից։ Համաձայն դրանց, անընդհատ շարժվելով դեպի արևելք
հնարավոր կլինի հասնել մայրցամաքի եզրին, որից հետո սփռված է «Համաշխարհային
օվկիանոսը»։ Նվաճելով արևելյան այդ տիրույթները, Ալեքսանդրը պատրաստվում էր իր
իշխանությունը տարածել դեպի արևմուտք (Ջիբրալթար), այնուհետև՝ հարավ ու հյուսիս, և,
այդպիսով, զավթել ամբողջ աշխարհը։

«Համաշխարհային օվկիանոսին» հասնելու նպատակով Ալեքսանդրը համալրեց իր նավատորմը
Փյունիկիայից տեղափոխված նավերով ու նավաստիներով։ Ծովակալ նշանակված Նեարքոսին
կարգադրվեց ուսումնասիրել Հնդկաստանի գետերը, ինչպես նաև մշակել ծովային երթուղի
Հնդկաստանի ու Հունաստանի միջև։ Ալեքսանդրը մտադրված էր մտնել Հնդկաստան, ընդ
որում, ունենալով նվազագույն գիտելիքներ այդ երկրի աշխարհագրության ու կլիմայի
մասին։

Տեղեկանալով Հնդկաստանի հարստությունների մասին, Ալեքսանդրի զորքը մ.թ.ա. 327 թ.
ամռանը հատում է այժմյան Աֆղանստանի ու Պակիստանի սահմանով անցնող Խայբերի
լեռնանցքն ու ոտք է դնում Հնդստան թերակղզու հյուսիս-արևմուտքում գտնվող Փենջաբ
նահանգի հողին։ Այդ տեղանքի քաղաքակրթությունը ձևավորվել էր “հնգագետքում”՝ Ինդոս
գետի ու նրա չորս վտակների ավազանում։ Ալեքսանդրի տիրույթներին այժմ սահմանամերձ
դարձած հնդկական պետությունների միջև տեղի ունեցող երկպառակությունները հեշտացրեցին
Ալեքսանդրի բանակի ներխուժումը Հնդկաստան։

Հաղթահարելով լեռնային ցեղերի դիմադրությունը մակեդոնական բանակը անցավ Ինդոս գետը
և մուտք գործեց Ալեքսանդրի հետ դաշինք կնքած Թաքսիլաի փոքր տերությունը։ Թաքսիլայի
պետությունից դեպի արևելք, Հյուդասպ գետից (այժմ՝ Ջելամ, Ինդոսի վտակներից մեկը)
այն կողմ, սկսվում էին նրա թշնամի թագավոր Պորոսի տիրույթները։ Մ.թ.ա. 326 թ.
հունիսին Հյուդասպ գետի մոտ Ալեքսանդրի և Պորոսի զորքերի միջև տեղի ունեցած
ճակատամարտում Պորոսը կատարյալ պարտություն կրեց և ստիպված էր հաշտություն խնդրել։
Ալեքսանդրը Պորոսին թողեց նրա թագավորությունը՝ իր հետ դաշնակցելու և գերագույն
իշխանությունը ճանաչելու պայմանով։ Հյուդասպ գետի մոտ Ալեքսանդրը հիմնեց երկու
քաղաք-ամրոցներ՝ Նիկեան (հաղթանակի քաղաք) և Բուկեփալիան (ի պատիվ իր Բուկեփալոս
ձիու) և շարունակեց իր երթը դեպի արևելք։

Ոսկյա դագաղի մեջ ամփոփած Ալեքսանդրի մարմինը հափշտակվեց հրամանատարներից մեկի,
Պտղոմեոսի, կողմից, գաղտնաբար տեղափոխվեց եգիպտական Ալեքսանդրիա, որտեղ այն մնաց
500 տարի՝ վերածվելով սրբավայրի։ Այնուհետև աճյունը անհայտացավ, ու մինչ այժմ
Ալեքսանդրի շիրիմավայրը անհայտ է։

Ալեքսանդրի վախճանից հետո նրա զինակիցների ու ընտանիքի միջև սկսվեց ժառանգության
ագահ բաժանում, որը տասնհինգ տարվա պատերազմի վերածվեց (դիադոքոսների պատերազմ)։

Ալեքսանդրի վիթխարի կայսրությունը, չունենալով ներքին կայունության տնտեսական հիմք,
տրոհվեց երեք պետությունների. բուն Մակեդոնիա (Անտիգոն զորավարի գլխավորությամբ ու
Պելլա մայրաքաղաքով ), Եգիպտոս (Պտղոմեոսներ դինաստիայի գլխավորությամբ ու
Ալեքսանդրիա մայրաքաղաքով), և Միջին Ասիա (Սելևկոս զորավարի գլխավորությամբ ու
Անտիոք մայրաքաղաքով)։



https://hy.wikipedia.org/wiki/Baume_et_Mercier

Baume et Mercier, պրեմիում դասի ժամացույցների շվեյցարական արտադրող։
Ընկերությունը ստեղծվել է 1830 թվականին։ Ընկերության սեփականատերտերերն են
Richemont, Cartier և Piaget ֆիրմաները։

Ընկերության պատմությունը սկսվում է 1542 թվականից, երբ ֆրանսիացի վարպետ Լուի
Ժոզեֆ Բոմը ստեղծեց ժամացույցի սեփական մեխանիզմ։ 1610 թվականին շվեյցարական փոքրիկ
Լե-Բուա գյուղում Լուի Ժոզեֆ Բոմը բացեց առաջին ատելյեն, որտեղ սկսեց վաճառել և
վերանորոգել իր սեփական արտադրության ժամացույցները։ 1830 թվականին Լուի Վիկտոր և
Պիեռ Ժոզեֆ Սելեստեն եղբայրները, շարունակելով իրենց նախապապ՝ Լուի Ժոզեֆ Բոմի
գործը, Լե Բուայում հիմնեցին «Բաում եղբայրներ» (ֆր.՝ Société Baume Frères)
ընկերությունը: 1834 թվականին Բոմ ընտանիքի անդամները հիմնադրել են «Société Baume
Frères» ընկերությունը Յուրա կանտոնի Լե-Բուա գյուղում։ Սկզբում ընկերությունը
թողարկել էր գրպանի ժամացույցներ։ 1840 թվականից Բոմ եղբայրները ստեղծեցին նոր
կարգավորիչ համակարգ գրպանի ժամացույցների համար։ 1844 թվականին Ժոզեֆ Սելեստենը
Բոմը (ֆր.՝ Joseph Celestin Baume) տեղափոխվեց Անգլիա, որպեսզի ընդլայնել իր
բիզնեսը։ ժամերը անվանումներով «Waterloo», «Diviko» և «Sirdar» նաև վաճառվել են
Ավստրալիայի և Նոր Զելանդիայի հեռավոր շուկաներում։



https://hy.wikipedia.org/wiki/%D5%96%D6%80%D5%A1%D5%B6%D5%BD%D5%AB%D5%A1%D5%B5%D5%AB_%D5%BA%D5%A1%D5%BF%D5%B4%D5%B8%D6%82%D5%A9%D5%B5%D5%B8%D6%82%D5%B6

Ֆրանսիայի պատմություն (ֆր.՝ Histoire de France), ֆրանսիացի էթնոսի հազարամյա
պատմությունը: Ժամանակակից Ֆրանսիայի տարածքում մարդը բնակություն է հաստատել շուրջ
երկու միլիոն տարի առաջ։ Ֆրանսիայի տարածքում հաստատված առաջին հայտնի ցեղերից էին
կելտերը, որոնք հաստատվեցին Ֆրանսիայում մ․թ․ա․ 1-ին հազարամյակի վերջին։ Այս
ցեղերին հռոմեացիները սկսեցին անվանել գալլեր և այդ իսկ պատճառով նոր բնակեցված
տարածքը սկսեց անվանվել Գալիա։ Մ.թ.ա. 125 թվականին Գալիայի տարածքը նվաճվեց
հռոմեացիների կողմից։ 3-4-րդ դարերում Գալիան նվաճվել է գերմանական ցեղերի՝
վեստգոթերի, բուրգունդնեի և ֆրանկների կողմից։ 274 թվականին Շալոնի ճակատամարտում
Գալիան վերստին միացվեց մայրամուտի շրջանում գտնվող Հռոմեական Կայսրությանը։
Ֆրանսիայի պատմության հինաշխարյան շրջանն ավարտվեց Արևմտյան Հռոմեական կայսրության
անկումով։ 5-րդ դարում կազմավորված Ֆրանկական թագավորությունը, որն իր մեջ ներառում
էր նախկին Գալիայի պրովինցիան և այլ հարակից տարածքներ, սակայն 6-րդ դարում երկիրը
կառավարող Մերովինգների դինաստիան կտրուկ թուլացավ։ Մերովինգների արքայատոհմի
վերջին թագավորները պահում էին միայն թագավորի տիտղոսը։ Երկրի թուլացմանը նպաստեց
նաև արաբների երևան գալը։ Շուտով արաբները նվաճեցին Պիրենեյան թերակղզին և
շարժվեցին արևմուտք՝ դեպի Հարավային Գալիա։ 732 թվականին ֆրանկների առաջնորդ Կառլոս
Մարտելը Պուատիեի ճակատամարտում տարան վճռական հաղթանակ և արաբներին դուրս հանեց
Գալիայի տարածքից։ 751 թվականին Հռոմի մայորդում Պիպին Կարճահասակը հոր մահից հետո
իրեն հռչակեց ֆրանկների թագավոր։ Պիպինը վերջ տվեց Մերովինգների դինաստիայի
գոյությանը և սկիզբ դրեց նոր դինաստիայի, որն իր որդու՝ Կառլոս Մեծի անունով կոչվեց
Կարոլինգների թագավորական դինաստիա։

8-9-րդ դարերում երկրում հաստատվեցին ավատատիրական կարգեր։ Արդյունքում՝
Բուրգունդիա և Աքվիտանիա մարզերն իրենց հռչակեցին ֆրանկական պետության կենտրոնական
կառավարությունից անկախ։ Շուտով Ֆրանկական պետությունը հասավ իր հզորության
գագաթնակետին և 800 թվականին ֆրանկների առաջնորդ Կառլոսը թագադրվեց կայսերական
թագով. երկիրը վերածվեց Եվրոպայի հզորագույն կայսրության։ Կառլոս Մեծը Իտալիայիում
վերջնականապես պարտության մատնեց լանգոբարդներին։ 778 թվականին ֆրանկական բանակը
մտավ Իսպանիա և հասավ մինչև Սարագոսա։ Կառլոսի մահից հետո պետությունը բռնեց
հետադիմական ռեակցիայի ուղին։ Երկրի ներսում առաջացան խռովություններ։ Իշխանության
հասնելու համար կռվում էին Կառլոսի ժառանգները։ 843 թվականին Վերդենի պայմանագրով
Ֆրանկական պետությունը մասնատվեց և բաժանվեց Կառլոսի ժառանգների միջև։ Պատմության
թատերաբեմ դուրս եկավ Ֆրանսիան, որպես անկախ պետություն: 987 թվականին
իշխանությունը սկսեց գլխավորել Կապետինգների դինաստիան։ 10-11-րդ դարերում․
Ֆրանսիայում հիմնականում ավարտվեց ֆեոդալական հասարակարգի երկու հիմնական
դասակարգերի՝ սենիորների և կախյալ գյուղացիության ձևավորումը։

Խաչակրաց արշավանքները սկիզբ առան Ֆրանսիայի Կլերմոն քաղաքից։ Ֆրանսիայի Ֆիլիպ II
թագավորը մասնակցեց Խաչակրաց երրորդ արշավանքին, սակայն առողջական խնդիրների
պատճառով հետ վերադարձավ Ֆրանսիա։ 1302 թվականին հրավիրված գլխավոր շտատները
ուժեղացրին կենտրոնական իշխանությունը և երկրում հաստատվեց դասային միապետություն։
1337 թվականին Ֆրանսիայի և Անգլիայի միջև սկսվեց Հարյուրամյա պատերազմը, որը
խաթարեց Եվրոպայի անդորրը։ Հարյուրամյա պատերազմի ընթացքում ֆրանսիական կողմում
աչքի էր ընկնում Ժաննա դ'Արկը, ով ազատագրեց Օռլեան քաղաքը և սկիզբ դրեց ֆրանսիական
հաջողություններին։ 1453 թվականին պատերազմն ավարտվեց Ֆրանսիայի հաղթանակով։ 16-րդ
դարում Ֆրանսիայում ձևավորվում է բացարձակ միապետություն, որը հատկապես ամրապնդվեց
1562-1594 թվականների կրոնական պատերազմներից հետո։

Հաջորդիվ Ֆրանսիան մասնակցեց Երեսնամյա պատերազմին։ 1647 թվականին Բավարիան,
Քյոլնը, Ֆրանսիան և Շվեդիան ստորագրեցին Ուլմի պայմանագիրը։ 18-19-րդ դարը
Ֆրանսիայի պատմության ամենահարուստ և նշանավոր դարաշրջանն է։ Բաստիլի գրավումով
Ֆրանսիայիում սկսվեց մեծ հեղափոխություն, որն ավարտվեց հեղափոխականների հաղթանակով։
Իշխանության գլուխ անցավ Նապոլեոն Բոնապարտը, ով Ֆրանսիային հասցրեց իր հզորության
գագաթնակետին։ Նապոլեոնյան Ֆրանսիան դարձավ Եվրոպայի ամենահարուստ և ազդեցիկ
երկիրը։ Ցանկանալով հասնել համաշխարհային տիրապետության, Նապոլեոնը հարձակվեց
Ռուսաստանի վրա։ Ռուսական զորքերը դուրս վռնդեցին ֆրանսիացիներին Ռուսաստանի
տարածքից, որից անմիջապես հետո եվրոպական պետությունները և Ռուսաստանը միասնական
ուժերով պարտության մատնեցին Նապոլեոնին և 1814 թվականին Ֆրանսիայի և հաղթած
երկրների միջև կնքվեց պայմանագիր։ Նապոլեոնի վարչակարգը կործանվեց։ 19-րդ դարի
70-ական թվականներից բանվորական շարժումը վերելք ապրեց Ֆրանսիայում։ 1880 թվականին
ձևավորվեց Ֆրանսիայի բանվորական կուսակցությունը։

Առաջին համաշխարհային պատերազմում Ֆրանսիան հարում էր Անտանտի ռազմաքաղաքական
դաշինքին։ 1917 թվականի Նիվելի հարձակման ժամանակ Ֆրանսիայի 2-րդ գաղութային
դիվիզիայի Վերդենի ճակատամարտի վետերանները հրաժարվեցին կատարել հրամանները՝
լինելով հարբած և առանց զինվորական համազգեստի։ 1919 թվականին Ֆրանսիայի Վերսալ
դղյակում ստեղծվեց վերսալյան համակարգը, որը տարածվեց ամբողջ Եվրոպայում։
Ֆրանսիային պատուհասած հաջորդ փորձությունը դա Երկրորդ համաշխարհային պատերազմն էր:
Ֆրանսիան դարձավ ֆաշիստական ագրեսիայի առաջին թիրախներից մեկը: 1940 թվականի
մայիսին առանց որևէ դիմադրության այն անձրատուր եղավ: Պատերազմի ավարտին ֆրանսիական
հողերը ետ վերադարձվեցին, իսկ Երրորդ Ռայխը զինաթափվեց: Երկրորդ համաշխարհային
պատերազմի ավարտից հետո Ֆրանսիան սկսեց անդամակցել Հյուսիսատլանտյան դաշինքին և
Միավորված Ազգերի Կազմակերպությանը: Վերջինս նաև դարձավ Եվրոպական Միության
հիմնադիր-անդամ պետություն: Ներկայումս Ֆրանսիայի Հանրապետությունը զարգացած երկիր
է՝ տնտեսական, ինչպես նաև ռազմաքաղաքական մեծ ներուժով:

Ֆրանսիական տարբեր վայրերի (որտեղ հայտնաբերվել են հնագիտական գտածոներ) անուններով
գիտության մեջ անվանվել են հին քարի դարի և միջին քարի դարի Եվրոպայի հիմնական
մշակույթները (շելյան, աշելյան, մուստիերյան, ազիլյան և այլն)։ Իրենց
ժայռապատկերներով հայտնի են Հարավային Ֆրանսիայի հինքարեդարյան քարանձավները
(Լասկո, Մոնտեսպան և այլն)։ Էնիոլիթի և բրոնզի դարից (մ․թ.ա․ 3-2-րդ հազարամյակներ)
պահպանվել են մեզոլիթյան կառույցներ (մենհիրներ, դոլմեններ, կրոմլեխներ)։
Ժամանակակից Ֆրանսիայի տարածքում մարդը բնակություն է հաստատել դեռևս 1.8 միլիոն
տարի առաջ։ Նախնադարում մարդիկ ստիպված էին ապրել քոչվորական կյանքով՝ զբաղվելով
հիմնականում որսորդությամբ և հավաքչությամբ։ Ֆրանսիայում հաշվվում են մեծ թվով
նկարազարդ քարանձավներ, որոնք պահպանվել են վերին պալեոլիթի դարաշրջանից: Լավագույն
նմուշներից են Լասկո քարանձավի պատերին պահպանված ժայռափոր նկարազարդումները։
Լասկոն Արևմտյան Եվրոպայի գլխավոր հնավայրերից մեկն է: Հինքարեդարյան այս քարանձավը
ստեղծվել է մ.թ.ա. 18000 թվականին: Այս քարանձավի գլխավոր առանձնահատկությունը
գեղատեսիլ ժայռաքեր կենդանապատկերների առկայությունն է: Նկարներում պատկերված են ոչ
միայն կենդանիներ, այլ նաև նախնադարյան մարդիկ՝ տարբեր աշխատանքներ կատարելիս:

մ.թ.ա. 10000 թվականին՝ վերջին սառցե դարաշրջանի ավարտին, կլիման բարելավվեց և մոտ
մ.թ.ա. 7000 թվականից Արևմտյան Եվրոպայի այս հատվածը թևակոխեց նեոլիթյան դարաշրջան
և բնակիչներն անցան նստակյաց կյանքի։ Մ.թ.ա. 4-րդ և մ.թ.ա. 3-րդ հազարամյակների
միջև տեղի ունեցած ժողովրդագրական և գյուղատնտեսական բուռն զարգացումից հետո,
մ.թ.ա. 3-րդ հազարամյակի վերջում ի հայտ եկավ մետաղագործությունը: Այս
ժամանակաշրջանի գլխավոր նվաճումներից էր նաև այն, որ Ֆրանսիայի տարածքում ապրող
մարդիկ սկսեցին օգտագործել մի շարք մետաղներ և համաձուլվածքներ, որոնք առավել
դյուրին էին կենցաղում օգտագործելու համար: Նման մետաղներ էին բրոնզը, պղինձը և
ոսկին: Հետագայում այստեղի բնակիչները ավելի զարգանալուց հետո սկսեցին օգտագործել
նաև նաև երկաթ։ Մ․թ․ա․ 1-ին հազարամյակի վերջին Ֆրանսիայի տարածքը բնակեցրել են
կելտերը, որոնց հռոմեացիները կոչել են գալլեր (այստեղից էլ եկել է երկրի անունը՝
Գալլիա Բելգիկա կամ պարզապես Գալիա)։ Մինչ այդ Գալիան հունական առևտրային գաղութ
էր:

Մ.թ.ա 600 թվականին հին հույները Փոկեա քաղաքում հիմնեցին հունական գաղութ Մասալիան
(ներկայիս Մարսել)՝ Միջերկրական ծովի ափին կառուցելով Ֆրանսիայի ամենահին քաղաքը։
Նույն ժամանակաշրջանում, որոշ գալլա-կելտական ցեղեր թափանցեցին ներկայիս Ֆրանսիայի
տարածքի որոշ հատվածներ, սակայն տարածվեցին Ֆրանսիայի խորքերը միայն մ.թ.ա 5-րդ
դարից 3-րդ դարում։ Մ․թ․ա․ 2-րդ դարի վերջին Գալիան նվաճել են հռոմեացիները և
այնտեղ ստեղծել մի շարք պրովինցիաներ: Գալիայի տարածքը ենթարկել ռոմանականացման։
Չնայած այս ամենի՝ գալլերը բավականին ազատատենչ էին և ժամանակ առ ժամանակ
ապստամբում էին բռնացող կառավարության դեմ: Այս դեպքերի շուրջ 1999 թվականին
նկարահանվել է «Աստերիքսն ու Օբելիքսն ընդդեմ Կեսարի» արծակային կատակերգությունը,
ըստ որի մ․թ․ա․ 50 թվականին կայսր Հուլիոս Կեսարի կողմից Գալիայի գրավումից հետո
գալլաբնակ փոքրիկ մի գյուղի բնակիչներ հրաժարվեցին հարկեր վճարելուց և սկսեցին
պայքարել անպարտելի համարվող հռոմեացիների դեմ:

Գալլիայի ռոմանակացմանը հետևեց իշխանական մարմինների ձևավորումը: Երկրում առաջացել
էին հռոմեական և գալիական ավագանու ստրկատիրական լատիֆունդիաները, որոնց հետ մեկտեղ
առաջ էին եկել խոշոր առետրաարհեստավորական քաղաքներ: Դրանք էին Լիոնը, Նիմը և
Բորդոն։ Հռոմեական ծանր հարկերը առիթ են ծառայել տեղական բնակչության մի շարք
ապստամբությունների: Հակահռոմեական առաջին ապստամբությունը սկսվեց մ․թ․ա․ 12
թվականին և ավարտվեց 51 թվականին: 70 թվականին գալլերի ապստամբությունների ալիքը
դադարեց ալեկոծել կայսրության տարածքը. հռոմեական լեգեոնները բացարձակ հաղթանակ էին
տարել տեղացի ապստամբների նկատմամբ: 2-4-րդ դարերում Գալիայում տարածվել է
քրիստոնեությունը։

Գալիա երկրամասի տարածքները ընկած էին Հռենոսի, Ատլանտյան օվկիանոսի, Պիրենեյների և
Միջերկրական ծովի միջև։ Ժամանակակից Ֆրանսիայի տարածքները մոտավոր համընկնում են
Գալիայի հետ։ Գալիան բարգավաճող երկիր էր, որի հարավային մասը ենթարկվում էր
հռոմեական և հունական ճնշումներին։ Մ.թ.ա 390 թվականին գալլերի առաջնորդ Բրենուսը
անցավ Ալպերը և ներխուժեց Իտալիա: Հաղթելով Ալլիայի ճակատամարտում գալլերը
պաշարեցին կայսրության մայրաքաղաք Հռոմը։ Գալիական ներխուժումը թուլացրեց Հռոմը՝
սկիզբ դնելով շատ իտալական ցեղերի ընդվզման։ Հաջորդ 50 տարում մեկ առ մեկ այդ
ընդվզումները ճնշվեցին, և վերականգնվեց Հռոմի իշխանությունը։ Գալլերը շարունակեցին
ներխուժումները մինչև մ.թ.ա 345 թվականը, երբ Հռոմեական կայսրության հետ կնքվեց
խաղաղության պայմանագիր։ Սակայն հռոմեացիները և գալլերը շարունակում էին մնալ
թշնամիներ և գալլերը շարունակում էին սպառնալիք հանդիսանալ Հին Հռոմի համար։ Հռոմի
հետագա զարգացման գլխավոր խոչընդոտը Կարթագենի թագավորության հզորացումն էր:
Թափանցելով Իտալիա և մի շարք ճակատամարտերում ջախջախելով հռոմեական բանակին
կարթագենացիների առաջնորդ Հաննիբալ Բարկան անմիջական սպառնալիք ստեղծեց Հռոմի
համար։ Վճռորոշ էր մ.թ.ա. 216 թվականի Կաննեի ճակատամարտում տարածք հաղթանակը, որի
արդյունքում կարթագենական զորքերը հաստատվեցին Ապենինյան թերակղզու վրա: Սակայն նա
չկարողացավ զարգացնել ռազմավարական հաջողությունը։ Հռոմեացիները պատերազմը
տեղափոխեցին Աֆրիկա։ Մ.թ.ա. 202 թվականին Զամայի ճակատամարտում պարտվելուց հետո
Կարթագենը հաշտության պայմանագիր կնքեց Հռոմի հետ։ Կարթագենը զրկվեց Իսպանիայի իր
տիրույթներից, դրանից բացի, իրավունք չուներ պատերազմներ վարել առանց Հռոմի
համաձայնության։

Մոտ մ.թ.ա 125 թվականին հարավային Գալիան նվաճվեց հռոմեացիների կողմից և այն
վերածվեց հռոմեական շարքային պրովինցիայի։ Բրեննուսի կողմից Հռոմի պաշարումը դեռ
թարմ էր հռոմեացիների հիշողությունում: Մ.թ.ա. 52 թվականին Հուլիոս Կեսարը գրավեց
Գալիայի մնացած հատվածը և ճնշեց գալլ առաջնորդ Վերցինգեթորիկսի ապստամբությունը։
Գալիայի համար շրջադարձային եղավ Օգոստոս Օկտավիանոս կայսեր գահակալության
տարիները: Նրա օրոք Գալիան բաժանվեց հռոմեական պրովինցիաների, որոնցից հիմնականներն
էին Գալիա Նարբոնենսիսը՝ հարավում, Գալիա Աքվիտանիան՝ հարավ-արևմուտքում, Գալիա
Լուգդունենսիսը՝ կենտրոնում և Գալիա Բելգիկան՝ հյուսիսում։ Գալլա-հռոմեական
ժամանակաշրջանում հիմնադրվեցին շատ քաղաքներ` ներառյալ Լուգդունումը (ներկայիս
Լիոն), որը հռչակվեց Գալիայի մայրաքաղաք։ Այս քաղաքները կառուցվել են ավանդական
հռոմեական ճարտարապետական ոճով՝ իրենց թատրոններով, կրկեսներով, ամֆիթատրոնով և
շոգեբաղնիքով։ Գալլերը հռոմեական տիրապետության տակ ի վերջո ընդունեցին հռոմեական
լեզուն՝ լատիներենը, որից էլ հետագայում ձևավորվեց ֆրանսերենը։ Հռոմեական
բազմաստվածությունը խառնվեց գալլական տեղական հավատալիքների հետ և ձևավորվեց
սինկրետիզմը։

Մոտավորապես 3-րդ դարում Հռոմեական Գալիան կանգնեց ճգնաժամի առաջ. նրա սահմաններից
ներս էին թափանցում բարբարոսները։ Կենտրոնական կայսերական իշխանության թուլացման
հետ գալլա-հռոմեացի ղեկավարները անկախություն հռչակեցին և ստեղծեցին կարճ կյանք
ունեցած Գալիական կայսրությունը: Այն ձգվում էր Բրիտանիա կղզու հարավից մինչև
Հռենոսի ավազան՝ իր մեջ ներառելով ժամանակակից Անգլիայի, Ֆրանսիայի, Բելգիայի,
Իսպանիայի, Պորտուգալիայի, Շվեյցարիայի և մասամբ էլ Գերմանիայի ու Նիդերլանդների
տարածքները: Կայսրության ստեղծողը Մարկուս Կասիանուս Լատինուս Պոստամուս էր, ով
գահակալում է մինչև 269 թվականը: Գալիայի համար մեն ինչ փոխվեց այն ժամանակ, երբ
Կլավդիոս Գոթացի կայսեր մահից հետո հռոմեական պետության ղեկն իր ձեռքը վերցրեց
Լուցիոս Դոմիցիոս Ավրելիանոսը: Ավրելիանոսի կառավարումը նշանավորվել է մի շարք
փայլուն հաղթանակներով. նա հետ է մղել կայսրության Դանուբյան սահմանի վրա
բարբարոսների հարձակումները և ճնշել է Եգիպտոսում բռնկված ապստամբությունը: Դրանից
հետո Շալոնի ճակատամարտում 274 թվականին հռոմեական լեգեոնը ջախջախեց գալլերի վերջին
կայսր Տետրիկուս II-ի գլխավորած կայազորին, որի արդյունքում Գալիան նորից միացվեց
Հռոմեական կայսրությանը։ Այնուամենայնիվ, իրավիճակը բարելավվեց 4-րդ դարի առաջին
կեսին, որը Հռոմեական Գալիայի վերածննդի ու բարգավաճման ժամանակաշրջանն էր։ 312
թվականին կայսր Կոստանդիանոս Ա Մեծը ընդունեց քրիստոնեություն, իսկ 313 թվականի
Միլանի հրովարտակով թույլատրվեց քրիստոնեության ազատ դավանումը Հռոմեական
կայսրության տարածքում։ Քրիստոնյաները, ովքեր մինչ այդ հետապնդվում էին, ավելացան
ողջ Հռոմեական կայսրությամբ մեկ։ Սակայն սկսած 4-րդ դարի կեսերից բարբարոսների
ներխուժումները վերսկսվեցին և գերմանական ցեղերը, ինչպիսիք են վանդալները,
սուեբները և մի շարք ոչ գերմանական ցեղեր՝ այդ թվում ալանները անցան Հռենոսը և
ներխուժեցին Գալիա, Իսպանիա և կործանվող Հռոմեական կայսրության այլ տիրույթներ։

Եվրոպայի պատմության 4-րդ դարի կեսերից մինչև 7-րդ դարն ընկած ժամանակաշրջանն
ընդունված է անվանել Մեծ գաղթի կամ Ժողովուրդների մեծ գաղթի ժամանակաշրջան:
Կլիմայական դժվարություններից և սառնամանիքներից հոգնած մի շարք բարբարոսական ցեղեր
և ցեղախմբեր սկսեցին արշավանքներ կազմակերպել դեպի Հռոմեական կայսրության տարածք:
Առաջին գաղթող ցեղերը դրանք հոներն էին, որոնց պատմական ձևավորումն ընթացել էր
Չինաստանի տարածքում՝ Հեռավոր Արևելքում: Մինչ այդ 117 թվականին Հռոմեական
կայսրությունը հասել էր իր տարածքային մեծության գագաթնակետին: 284 թվականին
Դիոկղետիանոսը կայսրությունը բաժանեց երկու մասի՝ արևելյան և արևմտյան: Գալիան
Արևմտյան Հռոմեական կայսրության մաս էր կազմում:

4-րդ դարում կելտական ցեղերն ապաստակում են Գալիայի պատմական Արմորիկա երկրամասի
տարածքը: 418 թվականին դեպի Գալիա արշավանքներ են կազմակերպում գոթերը, որոնց
օգնություն են ցուցաբերում վանդալները, լանգոբարդներն ու ֆրանկները: 410 թվականին
մայրաքաղաք Հռոմի գրավումից հետո կայսրության կենտրոնը դարձավ Թուլուզ քաղաքը: 460
թվականին ծանր պայմաններում գահ է բարձրանում Հռոմի վերջին կայսրը: Հռոմուլոս
Օգոստուլոսի գահ բարձրանալու ժամանակ Հռոմեական կայսրությունը գտնվում էր
անհետացման եզրին։ Կայսերական տիրապետությունը տարածվում էր միայն Իտալիայի և
Հարավային Գալիայի մի փոքրիկ մասի վրա: Արևելահռոմեական կայսր Լևոն I-ը, որը
մահացել էր 474 թվականին՝ Արևմտյան Հռոմեական կայսրության գահին էր կանգնեցրել
երկու մարդու՝ Պրոկոպի Անթեմիային և Հուլիուս Նեպոտին, այդ պատճառով նրա հետնորդ
Զենոնը, այնպես ինչպես Հյուսիսային Գալիայի կուսակալ Աֆրանասիոս Սիագրոսը,
հրաժարվում են Հռոմուլոսին ճանաչել արևմուտքի կայսր՝ նրան համարելով սովորական
բռնակալ: Կայսրության մայրամուտը բավականին մոտ էր: Նրա օրոք վերսկսվում են գոթական
արշավանքները դեպի կայսրության տարբեր հատվածներ:

Գոթական զորքերը գլխավորում էր նշանավոր զորավար Օդոակրը: Հռոմեական պաշտպանական
զորքերի գլուխ կանգնած էր Օրեստը: Բախվելով իր հանդեպ թշնամաբար տրամադրված զորքին,
Օրեստը փակվում է հզոր պատերով շրջապատված Տիցիանում, որը գրավվում է և թալանվում:
476 թվականի օգոստոսի 28-ին Պլացենտիի մոտ նա գերի է վերցվում և մահապատժի
ենթարկվում: Նրա եղբայր Պավելը սպանվում է Ռավեննայից ոչ հեռու անտառում մղված
մարտի ժամանակ և այդ ժամանակ Օդոակրը մտնելով քաղաք սեպտեմբերի 4-ին Հռոմուլոսին
ստիպում է հրաժարվել կայսրության գահից: Երբ ապստամբած զորավարը իմանում է արևելյան
կայսր Զենոն Իսավրացու կրկնակի գահին տիրելու մասին, նա գահընկեց արված Հռոմուլոս
Օգոստուլոսի անունից սենատական պատվիրակություն է ուղարկում Կոստանդնուպոլիս՝
համապատասխան հաղորդագրությունով: Այնտեղ նշվում է.

476 թվականին, երբ Օդոակրը գահընկեց արեց Հռոմուլոս կայսրին, Արևմտյան Հռոմեական
կայսրությունը ուներ չնչին ռազմական, քաղաքական և ֆինանսական ներուժ և չէր
վերահսկում կայսրության մեծ մասին, որոնք ֆիկտիվ կոչվում էին հռոմեական: Նվաճելով
կայսրությունը, բարբարոսները ստեղծեցին սեփական իշխանությունը կայսրության մեծ
մասում:

Նորաստեղծ պետություններ շարքում առանձնանում էր Ֆրանկական պետությունը, որը
ստեղծվեց ժամանակակից Ֆրանսիայի տարածքում: Այն ձևավորվեց 481 թվականին, սակայն
սկզբնական շրջանում որոշակի կախվածություն ուներ Հռոմից: 486 թվականին ֆրանկների
առաջնորդ Քլոդվիգ I-ը Սուսասոնի ճակատամարտում ջախջախեց կայսերական բանակին և
ոչնչացրեց Գալիայի տարածքում գտնվող վերջին հռոմեական հենակետերը: Այս հաղթանակը
նրան հնարավորություն տվեց իր իշխանությունը տարածել հյուսիսում գտնվող Սոմ գետից
մինչև Լուար գետը (կենտրոնական ու արևմտյան Գալլիա) ընկած տարածքը։ Քլոդվիգը
միավորեց երկրի բոլոր ներքին հողերը՝ Գալիայի դուրս վռնդելով ոչ միայն
հռոմեացիներին, այլ նաև 496 թվականին ալեմաններին, իսկ 507 թվականին՝ վեստգոթերին:
Քլոդվիգի օրոք քրիստոնեությունն ընդունվեց, որպես Ֆրանկական պետության կրոն, իսկ
լատիներենն ու ֆրանկերենը՝ պաշտոնական լեզուներ: Նրա կառավարման տարիներին
թագավորական նստավայրը տեղափոխվեց Փարիզ՝ ժամանակակից Ֆրանսիայի մայրաքաղաք: Նա
ամրապնդեց թագավորական իշխանությունը և այն դարձրեց ժառանգական։ Քլոդվիգը կարգադրեց
գրի առնել սալիական ֆրանկների սովորույթային իրավանորմերը, որի արդյունքում
կազմվեց Սալիական դատաստանագիրքը։ Դրանով բնակչությունը բաժանվում էր ֆրանկների և
տեղաբնիկների։ Տեղական բնակչությանն էլ բաժանում էր երեք խավի՝ խոշոր հողատերեր,
մանր հողատերեր և հողազուրկ մարդիկ։ Վերջինս նաև հիմնադրեց Ֆրանկական պետության
առաջին արքայատոհմը՝ Մերովինգների դինաստիան: 511 թվականին Քլոդվիգը մահացավ և
ֆրանկական գահը մնաց թափուր: Մերովինգ թագավորները Ֆրանկական պետության տարածքները
ընդարձակեցին մինչև Ալպյան լեռներ և Դնեպրի ավազան: Տերության մայրաքաղաքը եղել է
Աախենը:

Այս ժամանակաշրջանում Արաբական խալիֆայության գլուխ կանգնած էր Օմայյան
արքայատոհմը: Դեռևս  8-րդ դարի սկզբին Աբդ ալ-Մալիքի որդի և հաջորդ Վալիդը 711-716
թվականներին նվաճել էր Իսպանիան՝ Պիրենեյան թերակղզին և ժամանակակից Ֆրանսիայի
հարավային սահմանները:

Մուսուլմաններին Եվրոպայից վտարելու համար ֆրանկնարի մայորդոմ Կառլոս Մարտելը 732
թվականին մեծ բանակ հանեց Աբդուլ Ռահման իբն Աբդելլահի դեմ: Ֆրանկական և արաբական
զորքերը բախվեցին Տուր քաղաքի շրջակայքում: 732 թվականի հոկտեմբերին տեղի է
ունենում Պուատիե հերոսամարտը, որտեղ ֆրանկները վռնդում են արաբներին Եվրոպայից՝
ազատագրելով ոչ միայն Սեպտիմանիայի երկրամասը, այլև Իսպանիայի մերձակա մասը:
437-743 թվականներին Ֆրանկական պետությունները կտրուկ թուլացավ: Վերջին Մերովինգյան
թագավորները, որոնք հայտնի են որպես «ծույլ թագավորներ», կառավարում էին երկիրը
միայն անվանապես։ Իրական իշխանությունը կենտրոնացած էր մայորդոմների ձեռքում։ Երբ
737 թվականին Թեուդերիկ IV-ը մահացավ, մայորդոմ Կառլոս Մարտելը թողեց գահը թափուր և
շարունակեց կառավարել մինչև իր մահը՝ 741 թվականը։ Իր որդի՝ Պիպին Կարճահասակը 743
թվականին վերականգնեց Մերովինգյան հարստությունը՝ թագադրելով Քիլդերիկ III-ին,
սակայն 751 թվականին գահընկեց արեց նրան և ինքը դարձավ թագավոր՝ Ֆրանկական
պետությունում սկիզբ դնելով Կարոլինգների հարստությանը։ Մերովինգները Ֆրանկիայում
տիրել են մինչև 751 թվականը։ Փաստացիորեն Պիպինը բազմելով Ֆրանկական պետության
գահին ոչ թե շարունակեց մերովինգների գործը, այլև ստեղծեց նոր արքայատոհմ: 754-755
թվականներին Պիպինը կազմակերպեց ալպիական արշավանք՝ Իտալիայի լանգոբարդներին ծնկի
բերելու նպատակով: 756 թվականին նա վերստին ռազմախուժեց Ապենինյան թերակղզու
տարածք: Այս անգամ նրան աջակցում էր նաև Բավարիայի դուքսը: Պիպինի կյանքի վերջին
տարիներին Աքվիտանիան կռվախնձոր դարձավ Ֆրանկական պետության և հարևանների միջև:
Հաղթելով սաքսերին՝ Պիպինը հաստատեց իր դիրքերը տարածաշրջանում և 760 թվականին
պատերազմ հայտարարեց Աքվիտանիայի դքսությանը: 761 թվականին պատերազմն ավարտվեց
ֆրանկների հաղթանակով: 768 թվականին Պիպին Կարճահասակը մահացավ և սեպտեմբերի 24-ին
նրան փոխարինեց Կառլոս I-ը, ով Պիպինի ավագ որդին էր: Նրա անունով Պիպինների
հարստությունը սկսվել է կոչվել Կարոլինգյան։ Կառլոսը «Մեծ» է հորջորջվել դեռևս
կենդանության օրոք՝ լինելով մարդկության պատմության ամենահեղինակավոր կայսրերից
մեկը։ Շարունակելով հոր՝ Պիպին Կարճահասակի պատերազմները լանգոբարդների դեմ նա
երկու արշավանք կազմակերպեց դեպի Իտալիա: Այդ ընթացքում նա գերի վերցրեց
լանգոբարդների արքային և հյուսիսային շրջանները միացրեց իր թագավորությանը։ 789
թվականին նա պաշտպանեց իր երկիրը սլավոնական ցեղերի ոտնձգություններից: Նշանվոր էր
Կառլոսի մղած մարտերն ընդեմ Իսպանիայում հաստատված արաբների: 793 թվականին
ֆրանկների հեծելազորը ջախջախեց օմայյան բանակին և երկրից դուրս վռնդեց Կորդովայի
խալիֆին: 800 թվականին Ֆրանկական պետությունում տեղի ունեցան դարակազմիկ
փոփոխություններ. մայորդոմ Կառլոսը թագադրվեց կայսերական թագավոր և վերջ դրվեց
Ֆրանկիայի պատմության թագավորական փուլին: Ֆրանկական թագավորությունը վերածվեց
ընդարձակ կայսրության: Կայսր հռչակվելուց հետո Կառլոս Մեծն ամրագրեց երկրի
սահմանները: Նա վերջնականապես Իսպանիայից դուրս հանեց արաբներին: Հյուսիսային
Իսպանիան՝ Բարսելոնա կենտրոնով, անցավ Ֆրանկական կայսրությանը: Արաբներին
Պիրենեյներում մնաց միայն Գրանադան, որն ազատագրվեց Ռեկոնկիստայի ընթացքում: Կառոս
Մեծի մղած պատերազմներից ամենաերկարատևը Սաքսոնիայինվաճումն էր, որը տևեց ավելի քան
30 տարի։ 804 թվականին սաքսերը նահանջեցին և անձնատուր եկան կայսերական բանակին:
Հաջորդիվ նա ձեռնամուխ եղավ Բավարիայի գրավմանը:

Գահակալության վերջին տարիներին նրա իշխանությունը տարածվում էր ամբողջ Կենտրոնական
և Արևմտյան Եվրոպայի վրա՝ Հյուսիսային ծովից մինչև Միջերկրական և Ատլանտյան
օվկիանոսից մինչև Ադրիատիկ ծովի արևելյան ափը։ Կառլոսը արշավանքներ է
կատարել Իսպանիա և Արևելյան Եվրոպա, իսկ Բալկաններում մոտեցել է
անմիջականորեն Բյուզանդական կայսրությանտիրույթներին։ 814 թվականին Կառլոսը մահացավ
և գահընկեց արվեց: Կառլոսի մահից հետո երկրում բռնկվեցին գահակալական կռիվներ:
Վերջինիս օրինական ժառանգները պայքար սկսեցին ֆրանկական գահի համար: Նրան փոխարինեց
իր որդին՝ Լյուդովիկոս Բարեպաշտը, ով չկարողացավ պահպանել հոր ստեղծած աշխարհակալ
տերությունը: 843 թվականին Լյուդովիկոս Բարեպաշտը ստիպված է լինում երկիրը կիսել իր
երկու եղբայրների հետ: Վերդենի դաշնագրով Ֆրանկական կայսրության տարածքը տրոհվեց:
Այս պայմանագիրը հիմք հանդիսացավ ապագա Ֆրանսիա, Գերմանիա և Իտալիա պետությունների
կազմավորման համար: Վերդենի դաշնագրով Արևմտաֆրանկական (ֆրանսիական) հիմնական
տարածքի մեջ էին մտնում Նեյստրիայի, Աքվիտանիայի, Բուրգունդիայի, Վասկոնիայի,
Սապտիմանիայի մարզերը և Իսպանիայի մարկան, որը հանդես էր գալիս որոշակի
ինքնավարությամբ: Թագավորության մայրաքաղաքը Փարիզն էր: Այս պառակտումը լավ
չանդրադարձավ երկիրը կառավարող Կարոլինգների համար: 987 թվականին Լյուդովիկոս V
Ծույլը գահընկեց արվեց՝ Ֆրանսիայում վերջ դնելով Կարոլինգների արքայատոհմի
գերիշխանությանը:

987 թվականի հուլիսի 3-ին քսանամյա Հուգո Կապետը սկսեց իր գահակալությունը՝ սկիզբ
դնելով Կապետինգների արքայատոհմին: Դրանից առաջ նա եղել էր Փարիզի կոմսը:
Կապետինգների օրոք թագավորական իշխանությունը ընտրականից դարձավ ժառանգական։ Նրանց
կառավարումը նշանավորվեց նրանով, որ Ֆրանսիան ենթարկվեց վիկինգների արշավանքներին:
8-րդ դարից սկսած նորվեգացի, դանիացի և շվեդ վիկինգները սկսեցին ասպատակել Եվրոպայի
տարածքը: 885 թվականին Փարիզի ափերի մոտ հայտնվեցին հարյուրավոր վիկինգների նավեր:
Նորմանների զավթից առաջնորդներից Զիգֆրիդը պահանջեց ֆրանսիացիներից տուրք վճարել,
սակայն մերժում ստացավ: Դրանից հետո վերջիններս հարձակման անցան և շրջափակեցին
Փարիզը: Հյուսիսաբնակների զինուժն իրենից ներկայացնում էր 700 նավ և 40 հազար
զինվոր: Ֆրանսիական զորքերի բանակը կազմում էր մոտ 200 զինվոր: Փարիզը դուրս եկավ
վիկինգների լծից 881 թվականին՝ Լյուդովիկոս III-ի օրոք:

9-րդ դարում Ֆրանսիայի տարածքում առանձնացել էին Նեյստրիա, Բուրգունդիա, Աքվիտանիա
մարզերը: Նրանք ստացել էին դքսությունների կարգավիճակ և փաստացիորեն անկախ էին
Ֆրանսիայի կենտրոնական կառավարությունից։ Այս ժամանակաշրջանը Ֆրանսիայի պատմության
մեջ նշանավորվեց ավատատիրական հարաբերությունների հաստատմամբ: Կապետինգները
կործանեցին ստրկատիրական պետությունը և փոխեցին հասարակարգը։ 9-րդ դարում ամենուր
ամրացավ ֆեոդալական կալվածքը: Ֆրանսիայում խոշոր կալվածատերեր դարձան թագավորները,
աշխարհիկ ավագանին, ինչպես նաև եկեղեցին։ Կապետինգների քաղաքականությունը նպաստում
էր կենտրոնացված պետության կազմավորմանը։

Դեռևս Հուգոյի կառավարման վերջին տարիներին նրա որդին՝ Ռոբերտը, եղել է իր
գահակիցը: Հոր մահից հետո՝ 996 թվականին Ռոբերտ II Բարեպաշտը դարձավ Ֆրանսիայի
միահեծան ղեկավարը: Ռոբերտը չկարողանալով ժառանգ ունենալ իր առաջին կնոջից ստիպված
է լինում ամուսնալուծվել և կնության առնել Բուրգունդիայի թագավոր Ռուդոլֆ III-ի
քրոջը՝ Բերտեին: Ժողովուրդն այս թագավորին անվանել է նաև Աստվածավախ և իմաստուն:

11-րդ դարում Եվրոպայի պատմության մեջ տեղի ունեցող դարակազմիկ իրադարձություններից
ամենանշանավորը Խաչակրաց արշավանքներն էին: Ֆրանսիայի թագավորության և Սրբազան
Հռոմեական կայսրության օժանդակությամբ դեպի արևելք արշավանքների ալիք սկսվեց:
Նպատակը Հիսուս Քրիստոսի գերեզմանի աատագրումն էր մուսուլմաններից: Խաչակրաց
արշավանքները շարունակվեցին մոտ 200 տարի՝ 1095-1291 թվականներին։ Խաչակիրների
շարժման գլխավոր հովանավորը համարվում էր քրիստոնեական եկեղեցին:

1095 թվականի մարտին տեղի ունեցած ժողովում քննարկվեց բյուզանդական կայսրի
օգնության խնդրանքն ընդդեմ սելջուկ-թուրքերի: Նույն տարում հարավային Ֆրանսիայում
գտնվող Կլերմոն քաղաքում Ուրբանուս Բ պապը կոչ արեց բոլոր քրիստոնյաներին արշավել և
ազատագրել Սուրբ Երկիրը: Պապականությունն անհանգստացած էր այն փաստով, որ Երուսաղեմ
մեկնող ուխտավորների մեծ մասը ենթարկվում էր հալածանքների։ Ըստ նրանց՝ նաև Սուրբ
Երկիրը լատինականացնելուց և իրենց ենթարկելուց հետո ֆրանկների ուժի շնորհիվ իրենց
կենթարկեն Կոստանդնուպոլսի պատրիարքարանը, որը 1054 թվականին անկախացել էր Հռոմից:
Ֆրանսիացի պապ Ուրբանոսը խաչակրաց արշավանքների շնորհիվ ցանկանում էր վերամիավորել
քրիստոնյա աշխարհին, սակայն և նշում էր, որ խաչակիրները չպետք է լինեն ո՛չ
գերմանացի և ո՛չ էլ վիկինգ, այլ ֆրանսիացի։

1096 թվականի սկզբներին սկսվեց խաչակիրների առաջին արշավանքը: Գարնանը ճանապարհ
ընկան գյուղացիներից կազմված ջոկատները: Չսպասելով ասպետների ժամանմանը` նրանք
անցան Բոսֆորի նեղուցը և շարժվեցին դեպի Նիկեա քաղաք, որտեղ էլ և ջախջախվեցին
սելջուկ-թուրքերի կողմից։ Ֆրանսիացի խաչակիրների առաջին նվաճումը Նիկեա քաղաքի
պաշարումն էր։ 1097 թվականի հոկտեմբերին սկսվեց Անտիոքի երկարատև պաշարումը և տևեց
մինչև 1098 թվականի հունիսը։ 1099 թվականի հուլիսի 15-ին խաչակիրները մտան
Երուսաղեմ: Առաջին խաչակրաց արշավանքի հետևանքով ստեղծվեցին մի շարք խաչակրաց
թագավորություններ. Երուսաղեմի թագավորությունը, Անտիոքի դքսությունը, Եդեսիայի
կոմսությունն ու Տրիպոլիի կոմսությունը: Դրանցից ամենախոշորը Երուսաղեմի
թագավորությունն էր, որտեղ 120, 000 խաչակիրները (մեծ մասամբ ֆրանսախոս) իշխում էին
350, 000 մուսուլմանների, հրեաների և բնիկ ուղղափառ եկեղեցու ներկայացուցիչների
նկատմամբ, ովքեր այդտեղ էին բնակվում դեռևս արաբական նվաճումներից առաջ։

Խաղաղ ժամանակներին հետևեց Եդեսիայի վերստին գրավումը մուսուլմանների կողմից։
Կազմակերպվեց երկրորդ խաչակրաց արշավանքը, որը գլխավորում էին Ֆրանսիական և
հարավ-գերմանական խաչակիրները Լյուդովիկոս Երիտասարդի և Կոնրադ III-ի
գլխավորությամբ: 1147 թվականին նրանք հասան Երուսաղեմ, սակայն արշավանքը պսակվեց
անհաջողությամբ: Կարևոր իրադարձություն էր այն, որ ֆրանսիացի խաչակիրների մի մասը
կանգ առան Պորտուգալիայի թագավորությունում, որտեղ նրանց միացավ Աֆոնսո Ա
Պորտուգալացին: Ֆրանս-պորտուգալական միացյալ զորքերը 1147 թվականին վերանվաճեցին
Լիսաբոնը մուսուլմաններից: 1187 թվականին Եգիպտոսի նոր սուլթան Սալահ ադ Դինը
Հաթթինի ճակատամարտում հաղթանակ տարավ և գրավեց Երուսաղեմը: Ֆրանսիայի թագավոր
Ֆիլիպ Օգոստոսի օժանդակությամբ ձեռնարկվեց նոր խաչակրաց արշավանք, որին մասնակցում
էին նաև Անգլիայի թագավոր Ռիչարդ Առյուծասիրտն ու Գերմանիայի թագավոր Ֆրիդրիխ
Շիկամորուսը: 1191 թվականի Աքքայի վերանվաճումից հետո Ֆիլիպը ֆրանսիական զորքի հետ
մեկտեղ վերադառնում է Ֆրանսիա։ Նա չի կարողանում շարունակել արշավանքը առողջական
խնդիրների պատճառով: 1212-1271 թվականներին Ֆրանսիայի նախաձեռնությամբ
կազմակերպվեցին մի քանի խաչակիրների արշավանքներ, որոնք պսակվեցին
անհաջողություններով: Արշավանքների կազմակերպման մեջ կարևոր ներդրում է ունեցել
Ֆրանսիայի թագավոր Լյուդովիկոս IX Սուրբը: Լյուդովիկոսը հարգում էր իր վասալների
իրավունքները։ Նա լուրջ քայլեր ձեռնարկեց դատական բարեփոխումների համար։
Ավատատիրական կարգերի, ներքին գործերի մեջ գերագույն դատարանի միջամտությունը
արգելող օրենքը, Լուին կասեցրեց՝ թույլատրելով արքային միջամտել իր ենթակաների
գործերին։ Նա արգելեց դատական մենամարտերը և թույլատրեց տեղական դատարանների
գործունեությունից դժգոհողներին դիմել արքայական վճռաբեկ դատարան։ 1269 թվականի
մարտին Լուին հրապարակեց «Պրագմատիկ պատժամիջոցները», ըստ որոնց ֆրանսիական
եկեղեցին անկախություն է ստանում Հռոմից և արգելվում են հօգուտ հռոմի կատարվող
դրամահավաքները։

Խաչակրաց արշավանքերն ահռելի ազդեցություն ունեցան միջնադարյան Եվրոպայի վրա։ Այդ
ժամանակներում Եվրոպայում հզոր էր Պապականության դերը, սակայն արդեն 14-րդ
դարի վերջերից, մեծ մասամբ խաչակրաց արշավանքների հետևանքով, Եվրոպայում սկսեցին
ձևավորվել ազգային պետություններ, որոնցից մեկն էլ Ֆրանսիայի թագավորությունն էր:
Ալբիգենսյան խաչակրաց արշավանքի շնորհիվ վերացավ կատարների աղանդը, և ուժեղացավ
կապը հյուսիսային և հարավային Ֆրանսիաների միջև, ինչպես նաև ավելի մերձեցրեց
Ֆրանսիան և Կատալոնիան:

11-րդ դարում Ֆրանսիայում հիմնականում ավարտվեց ֆեոդալական հասարակարգի երկու
հիմնական դասակարգերի՝ սենիորների և կախյալ գյուղացիության ձևավորումը։ 11-րդ դարի
վերջին Ֆրանսիայում սկսվեց տնտեսական կյանքի աշխուժացումը: Գյուղատնտեսության
ճյուղի զարգացումը կապված էր տեխնիկայի առաջընթացի հետ: Այն պայմանավորված էր նաև
Ֆրանսիայի բնակչության թվի ավելացմամբ: Գյուղական բնակչությունը միատարր էր: Տարբեր
էի նաև ֆրանսիացիների կենսամակարդակները: Ավատատիրական հասարակության ձևավորումը
Ֆրանսիայում երկարատև ու աստիճանական ուղի է անցել: Ֆեոդալիզմի տնտեսական հիմքը
խոշոր հողային սեփականություն էր: Ավատատիրական իրավունքը ֆրանսիացիների
հասարակական շերտը բաժանում էր ոչ թե ստրուկների և ստրկատերերի, այլև սոցիալական
տարբեր դասերի՝ անվականների, հոգևորականների և գյուղացիների: Ֆրանսիայում
ֆեոդալական հարաբերությունների կարգավորման գլխավոր և հիմնական օղակն ավատն էր:
Ֆրանսիայում գործում էր «Իմ վասալի վասալը իմ վասալը չէ» չէ սկզբունքը: 11-14-րդ
դարերում Ֆրանսիայում զորքի հիմնական տեսակը հեծելազորն էր: Ասպետական խավը ուներ
իր ուրույն դերն ավատատիրական աստիճանակարգության մեջ:

Թագավորի գլխավորությամբ կազմավորվեց ֆեոդալական հիերարխիան, որին ևս հատուկ էր
վասալական համակարգը։ Միջնադարի ֆրանսիական քաղաքները հիմնականում արհեստի և առևտրի
կենտրոններ էին: Քաղաքներն միմյանցից տարբերվում էին իրենց տնտեսական և քաղաքական
բնույթով, զբաղեցրած տարածքով և բնակչության թվով: 13-րդ դարում Ֆրանսիայի
թագավորության մայրաքաղաք Փարիզը Եվրոպայի խոշորագույն քաղաքն էր՝ շուրջ 380 հեկտար
տարածքով և 50 հազարից ավելի բնակչությամբ:

Մեծությամբ երկրորդ քաղաքը Մարսելն էր, որը գտնվում էր Միջերկրական ծովի ափին:
Միջնադարյան Ֆրանսիայի քաղաքների տնտեսական հիմքն արհեստն էր: Քաղաքներում նույն
մասնագիտություն ունեցող արհեստավորները միավորվում էին համքարությունների մեջ:
14-րդ դարում Փարիզում կար 350 համքարություն: Կարևոր նշանակություն ունեին նաև
առևտրական միավորումները, որոնք կոչվում էին գիլդիաներ: 11-րդ դարի վերջին և 12-րդ
դարի սկզբին Հյուսիսային Ֆրանսիայի քաղաքներում ապստամբություններ բռնկեցին
սենիորների դեմ, խոշոր քաղաքներից շատերը ձեռք բերեցին կոմունայի կարգավիճակ։
Քաղաքների զարգացումը և տնտեսական կապերի ընդլայնումը Հյուսիսային Ֆրանսիայում
կարևոր նախադրյալներ ստեղծեցին ֆեոդալական մասնատվածության հաղթահարման համար։

13-րդ դարի կեսին Ֆրանսիայում բացվեց առաջին բարձրագույն ուսումնական
հաստատությունը՝ Փարիզի համալսարանը, որն առաջիններից էր ամբողջ Եվրոպայում: Նույն
դարում իրար հետևից Ֆրանսիայում հիմնադրվեցին նոր քաղաքներ: Դրանք առաջանում էին
թագավորին և առանձին ավատատերերին պատկանող հողի վրա: 12-13-րդ դարերում
թագավորական իշխանության հաստատումը դժվարանում էր Կապետինգների և Պլանտագենետների
(12-րդ դարի կեսից անգլիական թագավորներ) պայքարով։ Ֆիլիպ II Օգոստոսը (կառավարել է
1180–1223 թվականին), որը 13-րդ դարի սկզբին Անգլիայից ետ նվաճեց և իր
թագավորությանը միացրեց Ֆրանսիայի տարածքի զգալի մասը, դարձավ Հյուսիսային
Ֆրանսիայի իրական տիրակալ։ 13-րդ դարի վերջին թագավորական դոմենին միացվեց
Լանգեդոկը։ 1285 թվականին երկրի գահն անցավ Ֆիլիպ IV Գեղեցիկին, ով Ֆրանսիայում
կառավարեց մինչև 1314 թվականը: Ֆիլիպ IV Գեղեցիկը ներքին և արտաքին ասպարեզում
վարել է Ֆրանսիայի միավորման ու կենտրոնացման և իշխանության ամրապնդման
քաղաքականություն։ Ամուսնանալով Նավարայի թագուհու հետ՝ 1284 թվականին դարձել է նաև
Նավարայի թագավոր: 1312 թվականի ամրապնդելով երկրի արևմտյան սահմանները Ֆրանսիային
է միացրել Լիոնը: 1300 թվականին գրավել է Ֆլանդրիան, սակայն 1302 թվականին
պարտություն է կրել Կուրտրեի ճակատամարտում և իջել այն։ Նրա օրոք Ֆրանսիայի
կառավարության և Հռոմի պապի միջև սկսված սուր բախումն ավարտվեց իշխանության
հաղթանակով։ 1302 թվականին հրավիրված Գլխավոր շտատները ուժեղացրին կենտրոնական
իշխանությունը և երկրում հաստատվեց դասային միապետություն։

Կապետինգների դինաստիայի վերջին թագավորը՝ Կառլոս IV-ը 1328 թվականին մահացավ առանց
ժառանգի: Ըստ օրենքի՝ գահը չէր կարող անցնել իգական սեռի ներկայացուցչի կամ իգական
սեռի ներկայացուցչի այլ ժառանգների: Այսպես գահն անցավ Ֆիլիպ Վալուային, որը
Կառլոսի զարմիկն էր, այլ ոչ թե կնոջ կողմից զարմիկ Էդուարդին, որը հետագայում
դարձավ Անգլիայի թագավոր։

Պլատագենետների ազնվականական տան հետ հակասությունները սկզբնավորվել էին ավելի վաղ,
քան Ֆիլիպ Օգոստոսի ի հայտ գալը: 1137 թվականին Ֆրանսիայի գահն անցել էր Լուի VII
Երիտասարդին: Նա Լուի VI Թանձրամարմնի և Ադելաիրդ Սավոյացու երկրորդ որդին էր։
Շնորհիվ Կապետինգների տան մեջ ավագ որդիներին համակառավարիչ հայտարարելով թագի
հանձնման արդեն կայացած գործընթացի, Լուի Կրտսերի գահը չի վիճարկվում որևէ մեկի
կողմից։ Կառավարման սկզբին արքայական կալվածքը իր մեջ ներառում էր Իլ դը Ֆրանսը,
Օռլեանը և Բերիի մի մասը։ Լուիի և ձևական վասալներից ամենաուժեղի՝ Հենրի II
Պլանտագենետի, հետ հարաբերությունները սկզբում խաղաղ էին։ 1156 թվականին Հենրին
Լուիին երդում է տալիս իր ֆրանսիական տիրույթների համար։ 1158 թվականին
համաձայնություն է ձեռք բերվում անգլիական արքայի որդու և ֆրանսիական արքայի դստեր
ամուսնության վերաբերյալ։ Միաժամանակ, Լուին ձգտում էր թույլ չտալ Պլանտագենետների
հետագա ուժեղացումը։ 1159 թվականին, երբ Հենրին, պաշտպանելով իր կնոջ ժառանգական
իրավունքները, պաշարում է Թուլուզը, Լուին օգնության է գալիս քաղաքին։ Ամրոցի
պարսպին նրա հայտնվելը Պլանտագենետին ստիպում է նահանջել։ Իր երրորդ ամուսնությամբ
(1160 թվական) Լուին ամրապնդում է Շամպայնի կոմսերի հետ դաշինքը, ինչը ամրապնդում է
նրա դիրքերը անգլոնորմանական միապետների հետ հավանական դիմակայությունում։ Նոր
հեռանկարներ են առաջանում 1170-ական թվականների սկզբին, երբ սրվում է իրավիճակը
Հենրիխի և նրա որդիների միջև փոխհարաբերություններում, որոնք հավակնում էին երկրի
կառավարման մեջ մասնակցություն ունենալուն։ 1173 թվականին Լուին Փարիզում ընդունում
է արքայազներից ավագին, իր փեսա Հենրիխ Երիտասարդին և նրան է տրամադրում իր
օգնությունը։ Նույն թվականին սկսվում է բաց պատերազմ։ Լուին և Հենրիխ Երիտասարդը
պաշարում են Վերնեյը, Ֆիլիպ Ֆլանդրիացին պաշարում է Ռուանը, արքայազն Ռիչարդը հոր
դեմ խռովություն է բարձրացնում Պուատիեում, իսկ շոտլանդական արքան ներխուժում է
Հյուսիսային Անգլիա։ Հենրի II-ը կարողանում է ջախջախել շոտլանդացիներին, այնուհետև
քսան հազար բրաբանսոնների հետ ափ է դուրս գալիս Նորմանդիայում, պաշարումից ազատում
է Ռուանը և Վերնեյը: Ռազմավարական կարևոր նշանակություն ունեցող քաղաքները
ազատագրելուց հետո նա շարժվում է դեպի հարավ՝ մարտնչելու Ռիչարդի հետ։ Տարվա վերջին
Փարիզում հաշտություն է կնքվում, իսկ 1177 թվականին Իվրիում, պապի ճնշման տակ,
ստորագրվում է հաշտության պայմանագիր։

Ֆիլիպ VI Վալուայի կառավարման ընթացքում ֆրանս-անգլիական հարաբերությունները
ծայրահեղ սրվեցին: Դեռևս 1066 թվականին Փարիզում հաստատված ասպետները վիկինգների
առաջնորդ Վիլհելմ Նվաճողի գլխավորությամբ անցան Լա Մանշ և Պա դը Կալե նեղուցները և
ափ իջան Մեծ Բրիտանիա կղզու հարավային հատվածում: Այդ ժամանակ Անգլիայի թագավոր
Էդուարդ Խոստովանողը նոր էր մահացել և անգլիական գահը մնացել էր թափուր: Վիլհելմ
Նորմանդացին ներկայացրեց իր իրավունքները՝ Անգլիայի թագավոր դառնալու համար: Շատ
չանցած նա բռնի ուժով տիրացավ անգլիական գահին:

Նույն թվականի հոկտեմբերի 14-ին ապստամբ անգլիացիների բանակը Հասթինգս քաղաքի մոտ
ծանր պարտություն կրեց և Նորմանդիայի դուքսը վերջնականապես հռչակվեց Անգլիայի
թագավոր: Նրա կարգադրությամբ երկրում անցկացվեց հողատարածքների ցուցակագրում:
Վիլհելմ I-ը վասալական խառայություն էր ոչ միայն բարոններից այլև իր մյուս
վասալներից: Անգլիայի բոլոր տղամարդ բնակիչները պարտավոր էին ծառայել թագավորական
բանակում: Տեղացի անգլոսաքսերը ոչ մի կերպ չէին կարողանում հաշտվել երկրում
հաստատված օտարական և ֆրանսախոս կառավարության հետ և ժամանակ առ ժամանակ ապստամբում
էին: 1087 թվականին Վիլհելմ նվաճողը գահընկեց եղավ:

Փոքր դադարից հետո Վիլհելմի նվաճողական քաղաքականությունը շարունակեց վերջինիս
թոռը՝ Հենրիխ Պլանտագենտը, ով մինչ 1154 թվականին անգլիական գահին բազմելը եղել էր
Ֆրանսիայի Անժուի կոմսը: Անգլիայի թագավոր հռչակվելուց հետո Անժուի մարզը
ինքնստինքյան կցվեց Անգլիայի թագավորությանը: Ամեն ինչ փոխվեց այն ժամանակ, երբ
Հենրիխ Պլատագենը ամուսնացավ Աքվիտանիայի դքսուհու հետ, ով որպես օժիտ Հենրիխի
վերահսկողությանը հանձնեց Աքվիտանիայի մի մասը: Նույն ժամանակահատվածում Հենրիխը
սկսել էր նաև Իռլանդիայի նվաճումը, որի ավարտից հետո պարզ դարձավ այն, որ ընդարձակ
սահմաններ ունեցող Անգլիայի թագավորությունն իր տարածքների ներսում ունի ավելի շատ
ֆրանսիական հողեր, քան Ֆրանսիայի թագավորները:

Ըստ ավատատիրական աստիճանակարգության՝՝ Անժուի կոմսը (տվյալ դեպքում՝ Հենրիխ
Պլատագենը) համարվում էր Ֆրանսիայի թագավորի վասալը: Պատճառաբանելով այն, որ
Հենրիխը չի կատարում իր վասալական պարտականությունները Ֆիլիպ Օգոստոսը 1204
թվականին ռազմակալեց Նորմանդիայի դքսությանը, որը մինչև այդ համարվում էր անգլիական
տիրույթ: 1199 թվականին Անգլիայի թագավոր էր դարձել Ջոնը, ով աչքի էր ընկնում իր
հակաֆրանսիական քաղաքականությամբ: Նորմանդիայի բռնագրավումը շարժառիթ դարձավ
Անգլիայի թագավորի համար և 1213 թվականին նա պատերազմ հայտնարարեց Ֆիլիպին:
Ֆրանսիան միայնակ էր պատերազմական դաշտում, իսկ Սրբազան Հռոմեական Կայսրության
գերմանացի կայսր Օտտոն IV Բրաունշվեյգցին և Ֆլանդրիայի կոմսությունը հանդես եկան
Անգլիայի պաշտպանությամբ:

Ֆրանսիական բանակի մարտունակ զինվորները կարողացան ջախջախել անգլո-գերմանական
դաշնակից ուժերին և խափանել Լա Մանշի նեղուցն անցող անգլիական ուժերի մարտի դաշտ
մտնելուց: Շուտով Ֆիլիպ Օգոստոսի գլխավորած բանակը գրավեց Անժուի, Տուրենի և Մենի
կոմսությունները: 1214 թվականին պատերազմ ավարտվեց Ֆրանսիայի հաղթանակով և Անգլիան
ստիպված եղավ ռեպարացիա վճարել ֆրանսիական կողմից: Կարճատև այս պատերազմից հետո
Ֆրանսիայի տարածքը քառապատկվեց և Ֆրանսիայի թագավորությունը դարձավ Եվրոպայի
ազդեցիկ երկրներից մեկը: Ֆրանսիայի անգլիացիներին շարունակեց պատկանել միայն
Պուատիեն և Աքվիտանիան

Անգլիայի և Ֆրանսիայի միջև հերթական տարածքային վեճերը 14-րդ դարում երկարատև
պատերազմական գործողությունների առիթ դարձան։ Պատմության մեջ այն հայտնի է
Հարյուրամյա պատերազմ անվանումով։ Ֆրանսիացիները նպատակ ունեին վերջնականապես
վռնդել անգլիացի նվաճողներին Ֆրանսիայի ցամաքային տարածքից: Անգլո-ֆրանսիական այս
պատերազմը մարդկության պատմությանը հայտնի է ամենաերկարատև պատերազմն է, որը տևել է
116 տարի՝ ընդմիջումներով: 1337 թվականին պատերազմը սկսվեց և վերաճեց համաեվրոպական
աղետի: Սկզբում պատերազմը ընթանում էր բացառաօես Ֆրանսիայի և Անգլիայի միջև, իսկ
հետո պատերազմական գործողությունների մեջ ներքաշվեցին նաև դաշնակից երկրները:
Ֆրանսիական կողմի դաշնակիցներն էին Արագոնի, Մալյորկայի, Կաստիլիայի և Լեոնի,
Բոհեմիայի և Շոտլանդիայի թագավորությունները, ինչպես նաև Ջենովայի
հանրապետությունը: Հակաֆրանսիական խմբավորուը ղեկավաարում էր Անգլիայի
թագավորությունը, իսկ նրա կողմնակիցներն էին Նավարրայի և Պորտուգալիայի
թագավորությունները, Աքվիտանիայի, Լյուքսեմբուրգի և Բուրգունդիայի դքսությունները և
Ֆլանդրիայի կոմսությունը:

Սկզբնական շրջանում առավելության էին հասնում միայն անգլիացիները: 1346 թվականին
անգլիական ուժերը գրավեցին Կալե նավահանգստային քաղաքը, որը կարևոր կայանք էր
կղզաբնակների համար: Խոշոր նվաճումներ ունենալով արևմուտքում, անգլիացիները
ռազմական գործողությունները տեղափոխեցին հարավարևմտյան Ֆրանսիա: 1356 թվականին
անգլիական հեծելազորը Պուատիեի մոտ ջախջախիչ հաղթանակ տարավ ֆրանսիացիների նկատմամբ
և գրավեց քաղաքը: Ճակատամարտի ընթացքում Ֆրանսիայի թագավորը գերի ընկավ և պետական
գանձանակի միջոցների անբավարար լինելու պատճառով ֆրանսիական կողմը չկարողացավ
փրկագին վճարել Անգլիային: 1360 թվականին Ֆրանսիան ստիպված էր խայտառակ պայմաններով
հաշտության պայմանագիր կնքեր մրցակցի հետ, որով Անգլիային էր կցվում Ֆրանսիայի
ամբողջ հարավ-արևմուտքը:

1360 թվականին ավարտվեց պատերազմական գործողությունների առաջին շրջափուլը՝
Էդվարդյան պատերազմը: 1369-1389 թվականների Լանկաստերյան պատերազմի ընթացքում ևս
իրադարձությունները հիմնովին չէին փախվում: 1415 թվականին ռազմական
գործողությունները թևակոխեցին երրորդ շրջափուլ, որը հիմնովին փոխեց Հարյուրամյա
պատերազմի ընթացքը:

1415 թվականին անգլիական բանակը ափ իջավ Նորմանդիայում և Կալեից ոչ այնքան հեռու
գտնվող Ազենկուր գյուղի շրջակայքում ֆրանսիացիները հերթական անգամ պարտվեցին:
Սրանից հետո անգլիացիները առանց որևէ դժվարության ռազմախուժեցին քաղաքամայր Փարիզ և
գրավեցին այն: 1420 թվականին կնքվեց Տրաուայի հաշտության պայմանագիրը, որով
Ֆրանսիայի թագավորությունը կորցրեց իր քաղաքական անկախությունը: Անկախության համար
մղվող մարտերում ոտքի ելավ ֆրանսիացի ժողովուրդը: Նրանց գլխավորում էր Ժաննա
անունով մի գյուղացի աղջիկ, ով մինչ այդ հանդիպել էր Կառլոս VII Հաղթանակողի հետ և
զորք խնդրել պաշարված Օռլեան քաղաքն ազատագրելու համար: 1428 թվականին Ժաննա դ'Արկի
գլխավորած բանակը ազատագրեց Օռլեանը: Սա ֆրանսիացիների առաջին խոշոր ռազմական
հաջողությունն էր Հարյուրամյա պատերազմի ընթացքում: Մի քանի ամրոցների ազատագրումից
հետո Ժաննայի ուղեկցությամբ Կառլոսը Ռեյմս քաղաքում օծվեց Ֆրանսիայի թագավոր:
Սրանով վերականգնվեց ֆրանսիացիների անկախությունը:

Ժողովրդավարական պատերազմի ծավալումն ու Ժաննա դ'Արկի լայն ժողովրդականությունը
վախեցրել էին Անգլիայի թագավորին և ազնվականությանը։ Ժաննան շարունակում է
ղեկավարել անգլիացիների դեմ ռազմական գործողությունները մինչև 1430 թվականի մայիսի
23-ը, երբ անգլիացիների դաշնակից բուրգունդացիները նրան գերի են վերցնում և
փոխանցում անգլիացիներին՝ ընդամենը 10 հազար լիվր գումարի դիմաց։

Անգլիացիները մեղադրում են նրան վհուկության և հերետիկոսության մեջ և Ռուան
քաղաքում եկեղեցականներից կազմված ատյանը կանխատեսելի դատավճիռ է ընդունում։ Ժաննա
դ'Արկը մեղավոր է ճանաչվում՝ սկզբում դատապարտելով ցմահ բանտարկության, այնուհետև՝
մահապատժի։ 1431 թվականի մայիսի 30-ին տասնիննամյա Ժաննան Ռուանի Հին շուկայի
հրապարակում ինկվիզիցիայի է ենթարկվում։ Կառլոս VII-ը կարողանում է զարգացնել Ժաննա
դ'Արկի հաջողությունները։ 1435 թվականին նա անջատ հաշտություն է կնքվում
բուրգունդացիների հետ՝ իր գլխավոր հակառակորդ Կառլոս Խիզախի բանակին հաղթելով
Նանսիի ճակատամարտում: Իրականացվում է բանակի և պետական ֆինանսների
վերակազմակերպումը, որից հետո վերսկսում է Անգլիայի դեմ պատերազմը: 1453 թվականին
անգլիացիները զրկվում են Ֆրանսիայի տարածքում իրենց բոլոր տիրույթներից, բացի Կալե
նավահանգստից։ 1453 թվականին կնքվեց անգլո-ֆրանսիական հաշտության պայմանագիր։

Հարյուրամյա պատերազմի ավարտից հետո Անգլիայում սկսվեց քաղաքացիական պատերազմ, որը
պատմության մեջ հայտնի է ալ և սպիտակ վարդերի պատերազմ անվանումով: Երեսնամյա այս
պատերազմը վերջնականապես կազմալուծեց Անգլիան և Ֆրանսիան ազատվեց կարևոր
հակառակորդից: Հարյուրամյա պատերազմից հետո Ֆրանսիայի թագավորությունը շարունակվում
է կառավարվել Վալուաների արքայատոհմի կողմից: Բուրգունդիայի դուքս Կառլոս Խիզախի
մահից հետո 1477 թվականին Ֆրանսիան և Հաբսբուրգները սկսեցին Բուրգունդիայի բաժանման
գործընթացը: Երկարատև այս գործընթացը հաճախ ուղեկցվում էր ռազմական բախումներով:
1532 թվականին Ֆրանսիային կցվեց Բրետանի մարզը:

1494 թվականին Ֆրանսիան ներքաշվում է երկարատև իտալական պատերազմի մեջ: Պատերազմը
մղվում էր ընդեմ անհնազանդ Նեապոլիտանական թագավորությանը: Այն բանից հետո, երբ
Նեապոլի պաշտպանությամբ հանդես եկան Սրբազան Հռոմեական կայսրությունն ու Անգլիան,
Ֆրանսիան ստիպված էր դաշնակից գտնել արևելքում: Ի վերջո այդ ընտրությունը կանգ առավ
Օսմանյան կայսրության վրա: Թուրք ծովակալ Հայրեդին Բարբարոսան 1543 թվականին գրավեց
ֆրանսիական անդրծովյան Նիս քաղաքը և այն հանձնեց Ֆրանսիայի թագավոր Ֆրանցիսկոս
I-ին: Սակայն Օսմանյան կայսրությունը հետագայում լքեց պատերազմը, իսկ Ֆրանսիան
ստիպված էր ընդունել իր պարտությունը: Ֆրանսիական կոալիցիայի պարտությունը հարմար
առիթ ստեղծեց Իտալիայի վերամիավորման համար: 16-րդ դարում Իսպանիայի և Ավստրիայի
Հաբսբուրգները հանդիսանում էին հզորագույն քաղաքական ուժը Եվրոպայում:
Անմիջականորեն նրանք նաև Ֆրանսիայի գլխավոր ախոյանն էին:

Գերմանիայի, Իսպանիայի, Սրբազան Հռոմեական կայսրության թագավոր և կայսր Կառլոս V-ը
ուշմիջնադարյան Ֆրանսիայի զարգացման գլխավոր խոչընդոտն էր: Կառլոսը որդեգրելով
բացարձակապետական քաղաքականություն մի շարք պատերազմներ է սկսել ինչպես Ֆրանսիայի,
այնպես էլ Ֆրանսիայի գլխավոր դաշնակից Օսմանյան կայսրության դեմ (Թունիսյան
պատերազմ): 1544 թվականին կնքված պայմանագրով Ֆրանսիան զրկվել է իտալական և
իսպանական բոլոր հողերից: 1558 թվականի հունվարի 7-ին Ֆրասիայի պեր Ֆրանսուա դը
Գիզը ազատագրում է անգլիացիների վերջին հենակետը Ֆրանսիայում՝ Կալե նավահանգիստը:

Չնայած այս ամենի, ֆրանսիացի պատմաբանները 16-րդ դարը անվանում են «16-րդ հիանալի
հարյուրամյակ»: Դա պայմանավորված է նրանով, որ երկարատև պատերազմներից հետո
Ֆրանսիայում խաղաղություն հաստատվեց: Ֆրանսիան, որպես պետություն սկսեց բարգավաճել,
զարկ տրված տնտեսական զարգացմանը: Այս շրջանում Ֆրանսիայի մայրաքաղաք Փարիզի
բնակչությունը հասավ մինչ այդ չտեսնված 200 000-ի: Թուլուզը դարձավ իր
հեղինակությամբ երկրորդը Ֆրանսիայում: Այստեղ սկսվեցին կառուցվել խոշոր
ազնվականական տներ:

16-17-րդ դարերում Եվրոպայում բռնկվեց մասսայական կրոնական և հասարակաքաղաքական
շարժում, որի նպատակը քրիստոնյաների ստուրբ գրքի՝ Աստվածաշնչի ռեֆորմացումն էր:
Ռեֆորմացիայի հաղափարախոսության հիմնադիրը գերմանացի աստվածաբան, վանական և
եկեղեցու բարեփոխիչ Մարտին Լյութերն էր: Ըստ Մարտին Լյութերի՝ հոգևոր փրկությունը
հնարավոր է միայն հավատի միջոցով, քանզի ոչ ոք կաթոլիկ եկեղեցու կարիքը չունի, և
անկախ սոցիալական ծագումից ու գրաված դիրքից՝ բոլորը անառարկելիորեն պետք է
ենթարկվեն աստծուն։

Մարդկանցից ոչ ոք առավելություն չունի ոչ մեկի նկատմամբ, սոցիալական բոլոր խավերը,
այդ թվում և հոգևորականությունը հավասար են։ Դա իրավահավասարության սկզբունքի
վաղբուրժուական առաջին ձևակերպումներից մեկն է։ Լյութերի հետևորդները սկսեցին
կոչվել բողոքականներ: Այսպիսով առաջացավ քրիստոնեության բողոքական ճյուղը:
Ֆրանսիայի առաջին բուրբոն թագավորը եղել է Հենրիխ IV-ը։ Նա ծնվել է 1553 թվականի
դեկտեմբերի 13-ին Նավարրայի թագավորությունում։ Նրա հայրը՝ Անտուան դե Բուրբոնը,
եղել է Ֆրանսիայի Լուի IX թագավորի սերնդի իններորդ ներկայացուցիչը։ Նրա մայրը՝
Ժաննա դ'Ալբրետը, Նավարրայի թագուհին էր և Ֆրանսիայի Ֆրանսիսկ I թագավորի
զարմուհին։ Նա կնքված էր որպես կաթոլիկ, բայց գահ բարձրացավ որպես կալվինական: Հոր
մահից հետո՝ 1563 թվականին նա դարձավ Վանդոմի դուքս: Իր կառավարան ընթացքում
ծովակալ Գասպար դե Կոլոնյին եղել է վերջինիս գահակիցը (1519–1572)։  1589
թվականի հուլիսի 31-ին նա դարձավ Ֆրանսիայի առաջին բուրբոն թագավորը:

Լյութերի գաղափարախոսությունը լայն տարածքում գտավ Ֆրանսիայում: Բողոքականության
տարածումը հանգեցրեց Ֆրանսիայում քաղաքացիական պատերազմի, որը հայտնի է դարձավ
Ֆրանսիայի կրոնական պատերազմ կամ Հուգենոտյան պատերազմ անվանումով: Հուգենոտյան
պատերազմը ընթանում էր Ֆրանսիայի կալվինականների և կաթոլիկների միջև: Կալվինիզմը
բողոքականության անկախ ճյուղ էր, որի հիմնադիրը ֆրանսիացի աստվածաբան Ժան Կալվինն
էր: Բացարձակ միապետությունից դժգոհ ավատատիրական ավագանին բաժանված էր երկու
խմբավորման. կաթոլիկներին գլխավորում էին Լոթարինգիայում կառավարող Գիզ դքսերը, իսկ
հուգենոտներին՝ բուրբոնները։

Պատերազմը սկսվեց 1562 թվականին: 1570 թվականին Սենժերմենում կնքվեց պայմանագիր,
որով հուգենոտները ստացան 4 կարևոր քաղաք-ամրոցներ Ֆրանսիայում, ինչպես նաև պետական
պաշտոններ զբաղեցնելու իրավունք։ Սենժերմենյան խաղաղությունը վերջ դրեց
քաղաքացիական եռամյա պատերազմին կաթոլիկների և բողոքականների միջև, սակայն առաջ
բերեց մտավախություններ, քանի որ առավել ծայրահեղական կաթոլիկները հրաժարվում էին
այն ճանաչելուց։

Գիզերի տոհմը, որը գլխավորում էր առավել ծայրահեղական կաթոլիկների խմբակցությունը,
փորձում էր խուսափել արքունիքում հուգենոտների առաջնորդ Գասպար Կոլինյիի
ներկայությունից։ Սակայն Եկատերինա Մեդիչին իր որդի Կառլոս IX-ի հետ ամեն կերպ
ձգտում էր մեղմել իր հավատակիցների ռազմատենչ տրամադրվածությունը։ Ի դեպ, նրանց
ուղեկցում էին նաև ֆինանսական խնդիրներ, որոնք ստիպում էին պահպանել խաղաղությունը
և ընկերական հարաբերությունների մեջ մնալ Կոլինյիի հետ։ Հուգենոտներն ունեին լավ
զինված բանակ, իրենց արիստոկրատների կողմից առատաձեռնորեն տրամադրված հատկացումներ
և հսկողության տակ էին պահում Լա Ռոշել, Կոնյակ և Մոնտոր քաղաքները։ Եկատերինա
Մեդիչին երկու հակամարտող կողմերի միջև խաղաղություն հաստատելու համար ծրագրեց 1572
թվականի օգոստոսի 18-ին հարսանիքը իր դուստր Մարգարիտ դը Վալուայի և բողոքական
արքայազն Հենրի Նավարացու միջև:

Հակառակորդի հաջողությունից անհանգստացած Գիզերը և Ֆրանսիայի թագուհի Եկատերինա
Մեդիչին 1572 թվականին Փարիզում կազմակերպեցին հուգենոտների ջարդ: Այն Ֆրանսիայի
պատմության ամենաարյունոտ էջերից մեկն էր, որը հայտնի դարձավ Բարդուղիմեոսյան գիշեր
անվանումով: Սուրբ Բարդուղիմեոսի օրը՝ օգոստոսի 24-ի գիշերը, ֆրանսիացի արյունարբու
կաթոլիկները հարձակվեցին Փարիզի կալվինականների վրա և մեկ օրվա ընթացքում սպանեցին
շուրջ 30 հազար մարդ:

Փարիզի քաղաքապետը՝ Ֆրանսուա դը Մոնմորանսին, հասկանալով քաղաքում կարգուկանոնը
պահպանելու գործում իր անկարողությունը և կանխազգալով պայթյունավտանգ իրավիճակը,
պսակադրությունից մի քանի օր առաջ լքեց քաղաքը։ 1572 թվականին վերսկսված պատերազմը
ավարտվեցին Ֆրանսիայի հարավ-արևմուտքում Հուգենոտյան համադաշնության ստեղծմամբ։
Կաթոլիկները ստեղծեցին իրենց կազմակերպությունը՝ Կաթոլիկների լիգան, իսկ Փարիզի
բուրժուազիայի ներկայացուցիչները ձեռնամուխ եղան Փարիզյան լիգայի ստեղծման։ 1584
թվականին պայքարը վերստին սկսվեց անժառանգ Հենրի III Վալուայի ժառանգորդ դառնալու
համար։ Նոր պատերազմում Կաթոլիկական լիգան և Հենրի III-ի կառավարությունը
միավորվեցին հուգենոտների դեմ։

1588 թվականի մայիսի 12-13-ին Փարիզում ժողովրդական ապստամբություն բռնկվեց
կառավարության դեմ։ 1588 թվականին սպանվեց Հենրի Գիզը, 1589 թվականին՝ Հենրի III։
Կաթոլիկական լիգան պայքարը շարունակեց Իսպանիայի թագավոր Ֆիլիպ II-ի աջակցությամբ։
Երկրում տիրող ֆեոդալական անօրինականության դեմ բռնկվեցին գյուղացիական հուզումներ,
որոնք ազնվականությանը և բուրժուազիային ստիպեցին 1594 թվականին թագավոր ճանաչել
օրինավոր ժառանգ Հենրի Նավարացուն։ 1598 թվականի Նանտի հրովարտակով հուգենոտներին
տրվեցին քաղաքական իրավունքներ։ Հենրի IV-ը ավելի ուշ սպանվեց կաթոլիկ մոլեռանդի
կողմից, իսկ հուգենոտների պայքարը շարունակվեց մինչև 18-րդ դարը։ Պատերազմական
գործողություններն ավարտվեցին 1598 թվականին՝ Վերվենի հաշտության պայմանագրով։

16-րդ դարում Ֆրանսիայում ձևավորված բացարձակ միապետությունը առավել ամրապնդվեց
կրոնական պատերազմներից հետո, Հենրի IV-ի՝ Բուրբոնների դինաստիայի առաջին թագավորի
և նրա հաջորդներ Լյուդովիկոս Արդարի և Լյուդովիկոս XIV-ի օրոք։ Չնայած նրան, որ
Ֆրանսիայի թագավորությունը կաթոլիկ տերություն էր, այն նաև Իսպանիայի և Սրբազան
Հռոմեական կայրության մրցակիցն էր։ Կարդինալ Ռիշելյեն, ով Լյուդովիկոս XIII-ի
գլխավոր նախարարն էր, զգում էր, որ Հաբսբուրգներերը գնալով ուժեղանում էին, քանի որ
նրանք տիրացան Ֆրանսիայի արևելյան սահմանին հարող տարածքներին, ինչպես նաև
Նիդերլանդների մի մասին։ Ռիշելյեն մասամբ պատերազմի մեջ էր սկսած 1631 թվականի
հունվարից, երբ Գուստավուս Ադոլֆուսի հետ կնքվեց Բարդվալդեի պայմանագիրը, համաձայն
որի Ֆրանսիան շվեդներին էր վճարում տարեկան 1,000,000 լիվր, որպեսզի նրանք
պայքարեին Հաբսբուրգների դեմ Գերմանիայում։ Պայամանագրով նաև ասվում էր, որ
Շվեդիայի թագավորությունը չի կարող հաշտություն կնքել Սրբազան Հռոմեական կայրության
հետ առանց Ֆրանսիայի կենտրոնական կառավարության թույլտվության։ Նորդլինգենում
շվեդական բանակի կրած պարտությունից և Չեխիայում կնքված Պրահայի հաշտությունից
հետո, պարզ դարձավ, որ նրանք միայնակ չեն կարող շարունակել պատերազմը և Ռիշելյեն
որոշեց ուղղակի պատերազմի մեջ մտնել Հաբսբուրգների դեմ։ 1635 թվականի մայիսին
Ֆրանսիան պատերազմ հայտարարեց Իսպանիային, իսկ նույն թվականի օգոստոսին՝ Սրբազան
Հռոմեական կայսրությանը։ Ֆրանսիան դաշնության մեջ մտավ Շվեդիայի հետ՝ Վիսմարի և
Համբուրգի պայմանագրերի համաձայն։ Պրահայի հաշտությունից հետո շվեդական զորքերը
Յոհան Բաների գլխավորությամբ վերակազմավորված կայսերական զորքերի ճնշման ներքո
նահանջեցին հյուսիսային Գերմանիա։ Երկար ժամանակ մանր մունր բախումներց հետո նրանք
վերջապես հանդիպեցին Վիտստոկի ճակատամարտում 1636 թվականին, որտեղ շվեդները փայլուն
հաղթանակ տարան։ Ֆերդինանդ II-ը մահացավ 1637 թվականին, և նրան փոխարինեց իր որդին՝
Ֆերդինանդ III-ը, ով շատ մեծ ցանկություն ուներ ավարտել պատերազմը խաղաղ
բանակցությունների ճանապարհով։

Ֆրանսիական զորքերի առաջխաղացումն աղետալի ընթացք ստացավ, երբ իսպանական զարքերը
անցան հակահարձակման՝ ներխուժելով Ֆրանսիայի տարածք։ Կայսերական գեներալ Յոհան վոն
Վերթը և իսպանական հրամանատար Ֆերդինանդը ավերեցին Շամպայն, Բուրգունդիա և Պիկարդիա
նահանգները, անգամ մոտեցան Փարիզին 1636 թվականին, մինչև հանդիպեցին Բերնարդի
զորքերին։ Բերնարդի հաղթանակը Շամպայն նահանգում ստիպեց Հաբսբուրգներին նահանջել
մինչև Ֆրանսիայի սահմանները։ Լայնամաշտաբ բախումները շարունակվեցին, առանց որևէ
կողմի առավելության։ 1642 թվականին Կարդինալ Ռիշելյեն մահացավ։ Վիտստոքի
ճակատամարտից հետո շվեդական բանակը նորից տիրեց նախաձեռնությանը գերմանական
ճակատում։

1642 թվականին Բրեյտֆիլդի երկրորդ ճակատամարտում շվեդ դաշտային մարշալ Լեննարտ
Թորստենսոնը պարտության մատնեց Վիլհելմի հրամանատարությամբ գործող կայսերական
բանակին։ Վերջիններիս բանակն ունեցավ մոտ 20 հազար զոհ։ Ի տարբերություն հակառակորդ
կողմի՝ շվեդական բանակը կորցրեց ընդամենը 5 հազար զինվոր և 46 հրանոթ։ Ճակատամարտից
հետո շվեդները նվաճեցին Սաքսոնիան և Ստիպեցին Ֆերդինանդին մտածել խաղաղության
պայմանագրի մասին ոչ միայն շվեդների, այլ ֆրանսիացիների հետ։ 1643 թվականին
Լյուդովիկոս Արդարը մահացավ և թագը անցավ նրա 5 տարեկան որդուն՝ Լուի Արևին։

Ֆրանսիացի գեներալ Լյուդովիկոս II-ը պարտության մատնեց իսպանական բանակին Ռոկռոյի
ճակատամարտում 1643 թվականին։ Լյուդովիկոս XIII-ի գլխավոր նախարար Կարդինալ
Մազարինը, ով ճնշել էր 1645 թվական Ֆրոնդեի խռովությունը, սկսեց աշխատել պատերազմը
ավարտելու ուղղությամբ։

1643 թվականին Դանիայի թագավորությունը վերստին փորձեց ներքաշվել պատերազմական
գործողությունների մեջ, սակայն այս անգամ կայսերական բանակի կողմից՝ ընդդեմ
Շվեդիայի։ Շվեդ մարշալ Լենարտ Տորստենսոնը ստիպեց դանիացի արքայազն Ֆրեդերիկին
նահանջել Բրեմեն-Վերդենից, հետապնդելով նրան մինչև Դանիայի հարավային շրջաններ,
արդյունքում ստիպելով նրան հաշտություն խնդրել։ Տորստենսոնը նվաճեց Յուտլանդիան,
իսկ Շվեդիայի թագավորական նավատորմը Ֆեհմերնի ծոցում 1644 թվականի հոկտեմբերի 13-ին
ջախջախեց Կառլ Գուստավ Վրանգելի ղեկավարած դանիական նավատորմին։ Դանիայի պատերազմից
դուրս գալուց հետո Տորտենսոնը որոշեց հաղթել կայսերական բանակին։ Վերջինիս հրամանով
Մատիաս Գալլասի գլխավորաշ ուժերը Յուտլանդիայից շարժվեց դեպի Բոհեմիա։

Ժամանակակից Չեխիայի մայրաքաղաք Պրահայի մոտ Յանկաուի ճակատամարտում շվեդները
պարտության մատնեցին կայսերական զորքերին և նվաճեցին Բոհեմիայի մի մասը, այդ թվում
և Պրահան։ 1645 թվականին Լյուդովիկոս II-ը պարտության մատնեց բավարական բանակին
Նյորդլինգենում։ Վերջին հայտնի կաթոլիկ զորավար Բարոն Ֆրանց ֆոն Մերցիին զոհվեց
ճակատամարտում։ 1647 թվականին Բավարիան, Ֆրանսիան և Շվեդիան ստորագրեցին Ուլմի
պայմանագիրը։ 1648 թվականի Պրահայի ճակատամարտը դարձավ Երեսնամյա պատերազմի վերջին
իրադարձությունը։ Շվեդ գեներալ Հանս Կրիստոֆ ֆոն Կյոնիգմարգը ներխուժեց քաղաք և
նվաճեց Պրահայի ամրոցը, որտեղից էլ սկսվել էր Երեսնամյա պատերազմը։ Արդյունքում
Հաբսբուրգների վերահսկողության տակ մնաց միայն ժամանակակից Ավստրիայի տարածքը։ 1668
թվականին ապստամբություն պայթեց Ռուսիլիոնում, համրյա նույն ժամանակ ապստամբություն
սկսվեց նաև Վիվերում, որը հայտնի դարձավ «Ռուռա ապստամբություն» անունով՝
ապստամբության ղեկավար Անտուան Ռուռայի անունից։ Ապստամբությունը սկսվել էր
շշուկներից այն մասին, որ ամեն մի նոր զգեստի, հացի, նոր ծնված երեխայի համար պետք
է հարկ գանձվեր։ Ապստամբությունը արագորեն վերաճեց. Ռուռայի բանակը արագորեն հասավ
10000 հոգու և իշխանությունները չէին կարողանում մոբիլիզացնել իրենց ուժերը
ապստամբության դեմ։ Ապստամբության ճնշումից հետո Փարիզում կախաղան բարձրացվեց ավելի
քան 100 մարդ։ 1675 թվականին միանգամից ապստամբություն է
սկսվում Բորդոյում և Բրետանում։

17-րդ դարում ֆրանսիացի գաղութարարները հաստատվեցին Հյուսիսային Ամերիկայում՝
ժամանակակից Ամերիկայի Միացյալ Նահանգների և Կանադայի տարածքում: Ֆրանսիացի
գաղութարարների ներհոսքը սկսվեց 1534 թվականին: Նույն թվականին ֆրանսիացի
ծովագնաց Ժակ Կարտիեն Կանադան հռչակեց Ֆրանսիայի թագավորության սեփականություն։ Ժակ
Կարտիեն եղել է առաջին եվրոպացին, ով հայտնաբերել և քարտեզագրել է Սուրբ
Լավրենտիոսի ծոցը և համանուն գետը, իսկ այդ տարածքն անվանել «Կանադի երկիր»։
Հետագայում առաջացել է երկրի ներկայիս անվանումը: Ֆրանսիացի զավթիչների կողմից
Կանադայի գաղութացման առաջին փորձերն անհաջողությամբ պսակվեցին, սակայն նրանք
բաղեցրեցին մի շարք տարածքներ: Դրանք հետագայում ստացան Նոր Ֆրանսիա անվանումը:

Սամյուել դը Շամպլենի նախաձեռնությամբ 1604 թվականին սկսվեց ֆրանսիացիների երկրորդ
արշավանքը դեպի Ամերիկա: Սամյուել դը Շամպլենը 1601 թվականին ստացել է «թագավորական
աշխարհագրագետ» կոչումը: Այն նաև առաջին ֆրանսիացին էր, ով Կանադայում ստեղծեց
բնակավայրեր: 1605 թվականին Ակադիայում հինվեց Պորտ Ռոյալը (այժմ՝ Անապոլիս
Ռոյալ, Նոր Շոտլանդիա)։ 1608 թվականին Շամպլենը հիմնեց Քվեբեկ քաղաքը, որը դարձավ
Ֆրանսիական Կանադայի կամ Նոր Ֆրանսիայի մայրաքաղաքը։ 1642 թվականին Պոլ Շոմեդի դե
Մեզոնյովը հիմնեց Մոնրեալը: Նոր Ֆրանսիայի տարածքների ընդլայնումը կապված է կոմս դե
Ֆրոնտենակի գործունեության հետ։ Նրա ֆինանսական աջակցությամբ Լա
Սալը 1681-1682 թվականներին արշավախմբով անցավ Միսիսիպի գետիերկարությամբ և ողջ
հովիտը հռչակեց ֆրանսիական թագավորի սեփականություն։ 1718 թվականին ֆրանսիացիների
կողմից հիմնվեց Նոր Օռլեանը,  որը դարձավ նոր գաղութի՝ Լուիզիանայի մայրաքաղաքը (Լա
Սալը այդպես է անվանել Ֆրանսիայի թագավոր Լյուդովիկոս Արևի պատվին)։ Ֆրանսիայի
վերահսկողության տակ էր նաև Նյուֆաունդլենդը, որը հայտնի դարձավ «Նոր երկիր»
անվանումով:

Յոթամյա պատերազմի ընթացքում Հյուսիսային Ամերիկայի երկու խոշոր գաղութատերերը՝
Ֆրանսիայի և Մեծ Բրիտանիայի թագավորությունները հայտնվել էին տարբեր ռազմաքաղաքական
բլոկներում: 1750-ականներին բրիտանական ուժերը ներխուժեցին և զավթեցին ֆրանսիական
Կանադան: 1763 թվականի Փարիզի պայմանագրով Ֆրանսիան Անգլիային, մասամբ
էլ Իսպանիային զիջեց ամերիկյան իր գաղութային տարածքները։ Կանադական Քվեբեկը այն
տարածքն է, ուր մինչ օրս էլ գերակայում են ֆրանսիական մշակույթն ու լեզուն։
Մոնրեալը աշխարհի ֆրանսախոս խոշորագույն քաղաքներից է։ Ֆրանսիական մշակութային և
իրավական ավանդույթները պահպանվում են նաև Լուիզիանայում։

Միևնույն ժամանակ աճում էր ֆրանսիացիների ազդեցությունը տարբեր աշխարհամասերում:
Կոլբերի ակտիվ ձեռնարկումների շնորհիվ աճում էր գաղութային առևտուրը։

17-րդ դարի երկրորդ կեսից Անտիլյան կղզիներում ֆրանսիացիների կողմից սկսվեց աճեցվել
շաքարի ճակնդեղ, ծխախոտ, ավելի ուշ նաև սուրճ։ Գաղութների պլանտացիաներում
աշխատելու նպատակով Լա Ռոշելից և Ատլանտյան օվկիանոսի այլ նավահանգստներից բերվում
էին աղքատ աշխատավորներ։ Հետագայում այստեղ աշխատելու համար Աֆրիկայում գտնվող
Գվինեական ծոցից ֆրանսիական նավերով Անտիլներ և այլ անդրծովյան գաղութներ բերվեցին
ստրուկ սևամորթներ։ Ստրուկների առևտրով զբաղվում էին հատկապես Նանտի և Բորդոյի
հարուստ առևտրականները։ Ստրկավաճառությունը մեծ ծավալներ ընդունեց հատկապես 17-րդ
դարի երկրորդ կեսին և ամբողջ 18-րդ դարում։

Ֆրանսիական գաղութային էքսպանսիան տարածվեց նաև աշխարհի մյուս շրջաններում։ 1674
թվականին տեղի ունեցավ Մադագասկարի բնակչության գլխավոր ապստամբությունն ընդեմ
մետրոպոլիա հանդիսացող Ֆրանսիայի։ Տեղաբնիկների կողմից Մադագասկարում ստեղծվեցին
անկախ պետություններ, որոնք կարճ կյանք ունեցան: 1686 թվականին Մադագասկարը
հայտարարվեց ֆրանսիական տիրապետության տակ։ Կառուցվեցին նոր հենակետեր, որոնք
Մադագասկարը պետք է կապեին Հնդկաստանի հետ։

Ֆրանսիական գաղութային նվաճումները տարածվեցին նաև Հնդկաստանում, որտեղ 1668
թվականին Օստ-Հնդկական ընկերությունը հիմնեց առաջին ֆակտորիան՝ Մումբայում։ 1701
թվականին Պոնդիշարին ևս հայտարարվեց ֆրանսիական տիրույթ։

Հնդկաստանից արտահանում էր մետաքս, թեյ և զանազան տեսակի ներկեր։ Այս շրջանում
գաղութատիրությունը տարածվեց նաև եվրոպական այլ պետությունների շրջանում: 1713
թվականին Ուտրեխտի պայմանագրով Ֆրանսիան Անգլիային զիջեց մեծ թվով գաղութներ
Ամերիկայում։

18-19-րդ դարերում ֆրանսիական տիրապետությունը հաստատվեց նաև Արևմտյան Աֆրիկայում,
Կոնգոյում, Սեյշելյան կղզիներում, Կոմորներում, Հայիթիում, Գվիանայում:

17-րդ դարի երկրորդ կեսին Ֆրանսիան Արևմտյան Եվրոպայի առավել գործող
ֆեոդալաբացարձակապետերությունն էր։ Այս ժամանակաշրջանի գլխավոր նվաճումը Եվրոպայի
սահմաններից դուրս ֆրանսահպտակ գաղութների ստեղծումն էր: 1715 թվականին խաղաղ
պայմաններում Ֆրանսիայի գահին բազմեց Լյուդովիկոս XV Բուրբոնը, ով ի ծնե ուներ
Անժուի դքսի տիտղոսը:  Արտաքին քաղաքականության մեջ Լուին պահպանվում էր իր
նախնինների գծած ուղենիշները: Շարունակելով հոր սկսած գործը նա շարունակեց
պատերազմական գործողություններն ընդեմ Իսպանիայի, որից հետո հաշտության պայմանագիր
կնքեց Մեծ Բրիտանիայի հետ: Անչափահաս լինելու պատճառով Լուին չէր կարող կառավարել
երկիրը, սակայն նրա փոխարեն այդ գործն իր վրա էր վերցրել Ֆրանսիայի ռեգենտությունը:
Ռեգենտության կառավարիչները մանկահասակ թագավորի դաստիարակներն էին՝ եպիսկոպոս
Ֆլյորին և մարշալ Վիլուրան: 1723 թվականի  հոկտեմբերի 1-ին Լյուդովիկոսը
հայտարարվում է չափահաս, սակայն նա չի կառավարում երկիրը. ռեգենտությունը
շարունակում է Ֆիլիպ Օռլեանցին, ում մահվանից հետո էլ ամբողջ իշխանությունն անցավ
Բուրբոնի դքսին։ Նկատի ունենալով Լյուդովիկոսի վատառողջ լինելը՝ Ֆիլիպ V-ը ոչ մի
քայլի չձեռնարկեց ֆրանսիական գահը զավթելու համար։ Զգուշանալով սրանից՝ Բուրբոնի
դուքսը նախաձեռնեց թագավորի ամուսնությունը Լեհաստանի նախկին թագավոր Ստանիսլավ
Լեշինսկու դստեր հետ:

1726 թվականին թագավորը հայտարարեց, որ երկրի կառավարումը վեցնում է իր վրա, սակայն
ամբողջ կառավարումն անցավ կարդինալ Ֆլյորիին: Կարդինալի կառավարումը նպաստեց
երկրում եկեղեցու դիրքերի ամրապնդմամբ: Վերջինիս հրամանով հոգևորականները դադարեցին
հարկեր վճարել: Նա ցանկանում էր հնարավորինս հեռու մնալ արյունահեղ պատերազմներից:
Չնայած այս ամենի՝ ֆրանսիական ուժերն ուղարկվեցին Լեհաստան և Ավստրիա։ Սկզբում
Ֆրանսիային միացրեց Լոթարինգիան, որտեղ գահ բարձրացվեց Լյուդովիկոսի աներ Ստանիսլավ
Լեշինսկին։ 1741 թվականին նրա բանակը հաջողությամբ պատերազմեց ավստրացիների դեմ,
սակայն հետագայում իրադրությունը փոխվեց։ 1748 թվականին Ֆրանսիան ստիպված էր
ընդունել Աախենիհաշտության պայմանագրի դրույթները, որի համաձայն Ֆրանսիան
հրաժարվում էր Նիդերլանդներում իր նվաճումներից փոխարենը ստանում էր Ֆիլիպ
Իսպանացու նվաճած Պարման և Պիաչենցան։ Լյուդովիկոս թագավորն անձամբ մասնակցեց
Ավստրիայի դեմ մղվող պատերազմին, սակայն Մեցայում ծանր հիվանդացավ։ Ամբողջ Ֆրանսիան
էր անհանգստանում և դա էր պատճառը, որ երբ Լյուդովիկոսը լավացավ ինքն իրեն կոչեց՝
սիրված։

Սակայն արդեն Լյուդովիկոս XV-ի օրոք (կառավարել է 1715-1774 թվականին)
բացարձակապետությունը ճգնաժամ էր ապրում, որը ֆեոդալական կարգերի քայքայման
հետևանքն էր։ Դա դրսևորվում էր գյուղացիության և քաղաքային չքավորության
հուզումների, ֆինանսական խոր ճգնաժամի, խոշորացող բուրժուազիայի հակաբացարձակապետ
ընդդիմության մեջ։

18-րդ դարի սկզբին՝ 1700-ականներին, Եվրոպան պատերազմական գործողությունների
թատերաբեմ դարձավ: 1701 թվականին Իսպանիայի ժառանգության համար իրար դեմ դուրս եկան
Մեծ Բրիտանին և Ֆրանսիան, ինչպես նաև վերջիններիս ռազմական դաշնակիցները: Ֆրանսիան
կռվում էր հանուն դաշնակից Իսպանիայի միավորման և այդ գործում նրան սատարում էին
Պիրենեյան թերակղզու տարածքում առաջացած իսպանական երկու թագավորությունները՝
Նավարրան և Կաստիլիան, ինչպես նաև մի շարք այլ եվրոպական իշխանություններ: Մեծ
Բրիտանիայի դաշնակիցները նպատակ ունեին օգտվել Իսպանիայում առաջացած խառնակ
իրադրությունից և տարածքային ձեռքբերումներ ուենալ՝ միևնույն ժամանակ օժանդակելով
աջակից կայսրությանը: Ֆրանսիայի և Իսպանիայի դեմ պայքարում Բրիտանական կայսրությանն
աջակցում էին Սրբազան Հռոմեական կայսրությունը, Պրուսիան, Նիդերլանդները,
Պորտուգալիան և Արագոնը:

Իսպանիայում ստեղծված քաոսի պատճառն անժառանգ թագավոր Կառլոս II Հաբսբուրգի մահն
էր: Ֆրանսիայի թագավոր Լյուդովիկոս XIV Բուրբոնը ձգտում էր գահը ձեռք բերել իր թոռ
Ֆիլիպի համար: Անգլիայի շուրջը միախմբված հակալյուդովիկյան դաշինքը հայտնի դարձավ
«Մեծ միություն» անվանումով: Մարտերը տեղի ունեցան Իսպանիայում, Իտալիայում,
Հոլանդիայում, Գերմանիայում, ծովում ու գաղութներում։ 1714 թվականին պատերազմն
ավարտվեց Ֆրանսիայի պարտությամբ: Կնքվեց Ուտրեխտի և մեկ տարի անց նաև Ռաշտատի
հաշտության պայմանագրերը, որի արդյունքները ձեռնտու չէին Ֆրանսիային: Նախ և առաջ
Ֆրանսիան և Իսպանիան զրկվեցին Հյուսիսային Ամերիկայի իրենց գաղութների մի մասից:
Պատերազմի արդյունքում Ֆրանսիայում աճեցին հակաբրիտանական տրամադրությունները:
1750-ականներին պատերազմի աղետաբեր ալիքը հերթական անգամ ալեկոծեց Եվրոպայի ափերը:
Պատճառը Հյուսիսային և Կենտրոնական Ամերիկայի գաղութների համար անգլո-ֆրանսիական
պայքարի սրումը, ինչպես նաև Ավստրիայի, Ֆրանսիայի ու Ռուսաստանի շահերին հակոտնյա
Պրուսիայի զավթողական քաղաքականությունն էր։ 1757 թվականի հունիսին պատերազմական
գործողությունները սկսվեցին նաև Ֆրանսիայի համար: Վերջիններս հարձակվեցին Պրուսիայի
վրա՝ պաշարելով Հաննովերը: Պրուսիացիների դեմ մարտերում բախտը ֆրանսիական կողմին
ժպտաց նաև նոյեմբերի 5-ին տեղի ունեցած Ռոսբախի ճակատամարտում: Նույն
ժամանակահատվածում Ֆրանսիայի գլխավոր դաշնակիցներից Ռուսական կայսրությունը
ապաստակեց Արևելյան Պրուսիան՝ գրեթե հասնելով Ֆրանսիայի սահմանին:

1760 թվականի հոկտեմբերի 8-9-ին ռուսական զորքերը գրավեցին Բեռլինը, սակայն
չկարողանալով զարգացնել ռազմական հաջողությունները ստիպված եղան լքել քաղաքը: Ե՛վ
Ֆրանսիան, և՛ Անգլիան գրեթե չէին մասնակցում մայրցամաքային Եվրոպայում տեղի ունեցող
իրադարձություններին, քանի որ զբաղված էին միմյանց դեմ ծովամարտեր մղելով՝ ինչպես
Լա Մանշ և Պա դը Կալե նեղուցներում, այնպես էլ Ամերիկայում և Հնդկաստանում:

1757 թվականին անգլիացիները գրավելով ամբողջ Բենգալիան և ֆրանսիացիներին դուրս
մղեցին Հինդուստան թերակղզու տարածքից: Հյուսիսային Ամերիկայում նրանք գրավեցին
Քվեբեկը, 1760 թվականին՝ Մոնրեալը և շուտով ամբողջ Կանադան։ 1760-1761 թվականներին
պատերազմող կողմերը բազմիցս փորձեցին հակառակորդի հետ գաղտնի գործարքներով
պատերազմն ավարտին հասցնել, որի հետևանքով սրվեցին հարաբերությունները դաշնակիցների
միջև: 1763 թվականի փետրվարի 10-ին հակամարտող կողմերի միջև Փարիզում կնքվեց
պայմանագիրը, որով Բրիտանական կայսրությանն անցան նախկին ֆրանսիական գաղութներ
Կանադան ու Արևելյան Լուիզիանան և մի քանի կղզիներ։ Իսպանիային անցած նախկին
ֆրանսիական գաղութ Արևմտյան Լուիզիանայից Անգլիան ստացավ Ֆլորիդան։

1775 թվականին Հյուսիսային Ամերիկայի բրիտանահպատակ տիրույթներում բռնկվեց
ազգային-ազատագրական շարժում: Առաջին տարիներին ամերիկացիները անհաջողության
մատնվեցին և ժամանակավորապես կորցրին Նյու Յորքը և Ֆիլադելֆիան։ Սակայն պատերազմի
ընթացքում ամերիկյան բանակի մարտունակությունը բարձրացավ, իսկ 1777 թվականի
հոկտեմբերի 17-ին Սարատոգայի մոտ ամերիկացիների տարած հաղթանակը նպաստեց Միացյալ
ամերիկյան նահանգների՝ Տասներեք գաղութների ռազմական և միջազգային դրության
բարելավմանը։ Ֆրանսիայի կառավարությունը յուրահատուկ կեցվածք ընդունեց Ամերիկայում
ընթացող ազատագրական պայքարի նկատմամբ: Փարիզ ուղարկված Բենջամին Ֆրանկլինը
ռազմական դաշինք կնքեց Ֆրանսիայի հետ, որը զորք և նավատորմ առաքեց Ամերիկա՝
անգլիացիների դեմ պայքարի համար։ 1779 թվականին Անգլիայի դեմ պատերազմի մեջ մտավ
Ֆրանսիայի դաշնակից Իսպանական կայսրությունը, իսկ 1782 թվականին նաև թագավորական
Նիդերլանդները։ Հեղափոխական իրադրության հասունացման պայմաններում Ֆրանսիայում
կարգերի և կաթոլիկ եկեղեցու տիրապետության քննադատությամբ հանդես եկան ֆրանսիական
լուսավորիչները։ Լյուդովիկոս XVI-ի օրոք (կառավարել է 1774–1792 թվականին) Ֆրանսիա
թևակոխեց բացարձակապետության սուր ճգնաժամի շրջանը, որը հանգեցրեց Ֆրանսիական մեծ
հեղափոխությանը։

1789 թվականի  հուլիսի 12-ին նոր ընդհարում տեղի ունեցավ ժողովրդի և ֆրանսիական
իշխանությունների միջև: Հեղափոխական գաղափարներ ունեցող Կամիլ Դեմուլեն Փարիզում
հավաքվածներին կոչ արեց ոտքի կանգնել և միահամուռ ուժերով պայքարել երկրում տիրող
անօրինությունների դեմ: Վերջիններս իրենց գլխարկների վրա կանաչ ժապավեններ 
ամրացրեցին և միացյալ շարժում սկսեցին ընդեմ Ֆրանսիայի բացարձակապետական կարգերի:
Փարիզում հակաիշխանական նոր բունտ հասունացավ։ Հուլիսի 14-ին ամբոխը շարժվեց դեպի
Բաստիլի ամրոց, որը տվյալ ժամանակահատվծում ծառայում էր, որպես բանտ: Բաստիլի
գրավումով սկսվեց Ֆրանսիական մեծ հեղափոխությունը։ 1791 թվականին հիմնահատակ
կործանվեց ֆրանսիական բացարձակ միապետության խորհրդանիշ համարվող Բաստիլի ամրոցը։
1987 թվականին ոչ միայն Ֆրանսիան, այլև ամբողջ աշխարհը նշել է ֆրանսիական մեծ
հեղափոխության 200 ամյակը, որը նոր դարաշրջան է բացել ինչպես ֆրանսիացիների, այնպես
էլ համայն մարդկության պատմությամ մեջ։ Փոխաբերական իմաստով Բաստիլ են անվանում
ռեակցիոն կառավարությունների ցանկացած մեծ քաղաքական բանտ։

18-րդ դարում Ֆրանսիան միապետություն էր, որ ապավինում էր քաղաքական
կենտրոնացվածության և մշտական բանակի վրա։ Երկրում սոցիալ-տնտեսական և քաղաքական
դրությունը գնալով վատանում էր և իշխանությունները ստիպված էին փոխզիջումների գնալ,
սա հետևանք էր 14-16-րդ դարերում տեղի ունեցած քաղաքացիական պատերազմի։ Այսպիսի մի
փոխզիջում էլ կատարվել էր արտոնյալ խավերի նկատմամբ. քաղաքական որևէ նկրտումների
դիմաց պետական իշխանությունները պարտավորվում են պահպանել այս դասակարգի շահերը։
Մեկ այլ փոխզիջում կատարվել էր գյուղացիների հետ հարաբերություններում-պետությունը
հրաժարվում էր գյուղացիներից հարկը գանձել գումարով, այլ բնամթերքով՝ սա ևս
արդյունք էր 14-16-րդ դարերի գյուղացիական ապստամբությունների։ Երրորդ փոխզիջումը
կատարվեց բուրժուզիայի ներկայացուցիչների հանդեպ (այս ժամանակաշրջանում
բուրժուազիան համարվում էր Ֆրանսիայի միջին խավը, պետությունը քիչ բան չէր արել այս
խավի համար պահպանել էր արտոնությունները գյուղացիների և հասարակ քաղաքացիների
նկատմամբ, և պահպանել նրանց իրավունքները 10 հազարավոր փոքր տնտեսությունների
նկատմամբ)։ Սակայն փոխզիջումային քաղաքականության արդյունքում է, որ 18-րդ դարում
Ֆրանսիան ետ մնաց իր հարևաններից՝ գլխավորապես Անգլիայից։

Բացի այդ մեծ չափերի հասնող բռնաճնշումները ավելի են մեծացնում զինված մասսաների
հանդես գալու վտանգը։ 18-րդ դարում անընդհատ Ֆրանսիայում այն գաղափարներն էին
հասունանում, թե երկրի կառավարումը անկում էր ապրում, այն շատ էր հնացել։ Սա այնքան
էր խորացել, որ անգամ ապստամբությունների կողմն էին անցնում պալատական վերնախավի
ներկայացուցիչներ։ Սկսվեցին շրջանառվել մեծ լուսավորիչներ Մոնտեսքյոյի և Ռուսոյի
գաղափարները, արդեն ասպարեզ եկան հեափոխական գաղափարներ, թե ինչի վրա էր կառուցված
լինելու ապագա հեղափոխությունը՝ կոորպորացիաների և մասնավոր ունեցվածքի վրա
(Մոնտեսքյո), թե Ռուսոյի գաղափարներով, այն է մարդկային իրավունքների հիման վրա,
այս հեղափոխական գաղափարների ձևավորման գործում մեծ դեր ունեին բառարանագետները,
ովքեր կազմում էին ֆրանսիական լուսավորության շրջանի գործիչների մի մասը։ Վերջապես
Լյուդովիկոս XV Բառարանագետի ժամանակ սկսվեցին բարեփոխումները և մեծ մասամբ
շարունակվեցին Լյուդովիկոս XVI-ի ժամանակ, այս ռեֆորմները ի վերջո հանգեցնելու են
հին կարգերի քայքայմանը։

Շնորհիվ ժողովրդի ակտիվ մասնակցության այն զարգացավ վերընթաց գծով, վերացվեցին
դասային արտոնությունները, ընդունվեց Մարդու և քաղաքացու իրավունքների դեկլարացիան,
բռնագրավվեցին եկեղեցու կալվածքները, իրականացվեցին մի շարք բուրժուա–դեմոկրատական
վերափոխումներ, 1792 թվականին վերացվեց միապետությունը և հաստատվեց
հանրապետություն։ Հեղափոխության գագաթնակետը եղավ Յակոբինյան դիկտատուրայի (1793
թվականի հունիս-1794 թվականի հուլիս) հաստատումը։ 1794 թվականի հուլիսի 27 տեղի
ունեցավ հակահեղափոխական Տեր Աիդորյան հեղաշրջումը, որը իշխանութւան գլուխ բերեց
նոր բուրժուազիային։ Ֆրանսիայում սկսվեց ռեակցիայի շրջանը։ Դիրեկտորիայի
(1795-1799) ժամանակ իշխանության գլուխ անցած խոշոր բուրժուազիան, պայքարելով
ժողովրդական զանգվածների դեմ, վերացրեց հեղափոխության ժամանակաշրջանի օրենքները,
որոնք չէին համապատասխանում իր շահերին, ձախողեց «Տանուն հավասարության ժողովրդական
շարժումը։

Բրյումերի տասնութի (1799 թվականի նոյեմբերի 9–10) հեղաշրջման հետևանքով, որն
իրականացրեց Նապոլեոն I Բոնապարտը, Ֆրանսիայում տապալվեց Դիրեկտորիան և ռազմական
դիկտատուրա հաստատվեց Կայսրության ձևով։ 1804 թվականին դառնալով կայսր՝ Նապոլեոն
I-ը Եվրոպայում մղեց մի շարք զավթողական պատերազմներ, որոնց հետևանքով ընդլայնվեցին
Ֆրանսիայի սահմանները և հաստատվեց ֆրանսիական բուրժուազիայի հեգեմոնիան, որը սակայն
կարճատև եղավ։ Նապոլեոնյան կայսրության ռազմական ջախջախման գործում գլխավոր դերը
խաղաց Ռուսաստանը։ Ռազմական ջախջախումը արագացրեց բոնապարտիստական դիկտատուրայի
կործանումը։ 1814 թվականին վերստին իշխանության գլուխ եկած (երկրորդ անգամ՝
«Հարյուր օրից» հետո, 1815 թվականին) Բուրբոն ներքև (Լյուդովիկոս XVIII, այնուհետև
Կարլոս XI) Ռեստավրացիայի շրջանում հաջողվեց ժամանակավորապ-ես վերականգնել խոշոր
հողատիրական արիստոկրատիայի տիրապետությունը։

Նապոլեոնյան Ֆրանսիայի դեմ Ռուսաստանի, Ավստրիայի, Պրուսիայի և Շվեդիայի՝ 1813
թվականի պատերազմաշրջանի վճռական ճակատամարտ տեղի ունեցավ Լայպցիգում։ Տեղի է
ունեցել հոկտեմբերի 4-7-ին Լայպցիգի շրջանում (Սաքսոնիա)։ Դաշնակիցների բանակն
ուներ ավելի քան 300 հազար զինվոր, ֆրանսիականաը՝ 200 հազար։ Բուրժուական
պատմաբանները Լայպցիգի ճակատամարտը անվանել են «ժողովուրդների ճակատամարտ»։
Կորցնելով մոտ 80 հազար մարդ (այդ թվում՝ 20 հազար գերի) և գրեթե ամբողջ հրետանին՝
Նապոլեոնը նահանջեց դեպի Հռենոս, ապա՝ Ֆրանսիա։ Լայպցիգի ճակատամարտը արագացրեց
Նապոլեոնի անկումը, Ֆրանսիային զրկեց եվրոպական բոլոր տարածքային նվաճումներից,
հանգեցրեց Գերմանիայի և Հոլանդիայի լրիվ ազատագրմանն ու Հռենոսյան միության
քայքայմանը։

1798 թվականին գեներալ Նապոլեոնին հանձնարարվեց գրավել Եգիպտոսը։ Ֆրանսիան
ցանկանում էր խարխլել Բրիտանիայի դիրքերը Հնդկաստանում, ինչպես նաև Ֆրանսիայի
կառավարությունը, վախենալով Նապոլեոնից, ցանկանում էր հեռու պահել նրան Ֆրանսիայից։
ֆրանսիական բանակը Նապոլեոնի գլխավորությամբ հաղթեց Բուրգերի ճակատամարտում։
Ընդամենը 300 ֆրանսիացի զինվոր զոհվեց մամլուքների հազարավոր զոհերի դիմաց։ Սակայն
Նապոլեոնի բանակը թուլացած էր ժանտախտի և քիչ զինամթերքի պատճառներով։ Շուտով
Նապոլեոնը Ֆրանսիայում կառավարության փոփոխման պատճառով լքեց բանակը և վերադարձավ
Ֆրանսիա։ Չնայած ռազմական տեսանկյունից Եգիպտական արշավանքը ձախողվեց, սակայն
արշավանքի ժամանակ կատարված գիտական հետազոտությունները, մասնավորապես՝ «Ռոզետայի
քարի» բացահայտումը ու Եվրոպա տեղափոխումը թույլ տվեցին հետագայում Ժան-Ֆրանսուա
Շամպոլիոնին վերծանել եգիպտական հիերոգլիֆները։

Թողնելով Եգիպտոսը՝ Նապոլեոնը 1799 թվականի հոկտեմբերին վերադարձավ Փարիզ։ Օգտվելով
Դիրեկտորիայի թուլությունից, նրա մշտական տատանումներից և հենվելով ֆրանսիական
բուրժուազիայի ազդեցիկ շրջանների վրա՝ Նապոլեոնը նոյեմբերի 9-10, 1799, կատարեց
պետական հեղաշրջում, հաստատեց կոնսուլության վարչակարգ՝ իր ձեռքում կենտրոնացնելով
երկրի ամբողջ իշխանությունը, որի գործունեությունը նպատակաուղղված էր
բուրժուազիայի, գյուղացի սեփականատերերի շահերը պաշտպանելուն և, ընդհանրապես,
բուրժուական պետությունն ամրապնդելուն, որով վերացվում էին ֆրանսիական
հեղափոխության նվաճումների մնացորդները։ Նրա անմիջական մասնակցությամբ մշակվեցին
բուրժուական հասարակության իրավական նորմերը հաստատող քաղաքացիական, քրեական և
առևտրային օրենսգրքեր։

1802 թվականին Նապոլեոնը կարողացավ նշանակվել ցմահ կոնսուլ, իսկ 1804 թվականին
հռչակվեց կայսր։ Եվրոպական պետությունների դեմ Նապոլեոնի մղած հաջող պատերազմների
(Մարենգոյի (1800), Աուստերլիցի (1805), էնայի (1806), Վագրամի (1809) հաղթական
ճակատամարտերը) շնորհիվ ընդարձակվեցին կայսրության սահմանները, Նապոլեոնը դարձավ
գրեթե ամբողջ Արևմտյան (բացառությամբ Մեծ Բրիտանիայի) և Կենտրոնական Եվրոպայի
տիրակալ։

Բայց նապոլեոնյան Ֆրանսիայի վերելքը պայմանավորված էր ոչ միայն կայսրի ու նրա
զորավարների անձնական հատկանիշներով։ Միապետական Եվրոպայի հետ զինված
ընդհարումներում հեղափոխական Ֆրանսիան ներկայանում էր որպես պատմականորեն ավելի
առաջավոր բուրժուական հասարակարգ։ Համապատասխանաբար առաջավոր էր և ռազմական
արվեստը։ Նապոլեոնի զորավարական արվեստն առավելություններ ուներ ֆեոդալական
Եվրոպայի բանակների ռազմավարության և տակտիկայի նկատմամբ։ Բայց նապոլեոնյան
պատերազմները հետզհետե կորցրին իրենց հատուկ առաջադիմական գծերը և դարձան զուտ
զավթողական։

Նապոլեոն Բոնապարտի հիմնական նպատակներից էր Ռուսաստանի հետ դաշինք հաստատելը։
Ամբողջ խնդիրն այն էր, որ ցամաքում նրա համար այլևս հակառակորդ չկար. Ավստրիական
կայսրությունը և Պրուսիան բավականին թուլացել էին ու լրջագույն ազդեցություն չէին
կարող ունենալ ցամաքային Եվրոպայի կյանքում։ Պատահական չէ, որ Նապոլեոնը Ավստրիայի
հետ հարաբերություններում այնպես էր բանակցություններ վարում, որպիսին ուղղակի
անհնար էր վարել ուժ ունեցող կայսրության հետ։ Նույնիսկ մի անգամ Նապոլեոնը
Ավստրիական Կայսրությունը համեմատեց պառաված աղախնի հետ, որը սովոր է, որ տան
տերերը միշտ իրեն պիտի բռնաբարեն։

Անգլիան մշտապես եղել ու մնում էր Նապոլեոն Բոնապարտի գլխավոր հակառակորդը։ Անգլիան
հրաշալիորեն պայքարում էր ծովում, իսկ ցամաքում չէր կարող դիմակայել Ֆրանսիային։
Ուստի Նապոլեոնի գլխավոր խնդիրն էր՝ անպայման հասնել դաշինքի կնքմանը Ռուսաստանի
հետ դաշինք կնքելուն՝ ցամաքային Եվրոպայում թողնելով երկու հզորագույն տերություն՝
Կայսերական Ֆրանսիա ու Ցարական Ռուսաստան։

Նապոլեոնը փորձեց մեկ անգամ հարաբերությունների մեջ մտնել Պավելի հետ, ում սակայն
սպանեցին հենց ռուսական իշխանները՝ թույլ չտալու համար Կայսերական Ֆրանսիայի հետ
մերձեցումը։

Ֆրանսիայի կայսր Նապոլեոն I-ը աշխարհակալության ճանապարհին, Ռուսաստանը նվաճելու
համար, ստեղծեց այսպես կոչված «Մեծ բանակը» և, առանց պատերազմ հայտարարելու, 1812-ի
հունիսի 12 (24)-ին անցավ ռուսական սահմանը՝ Նեման գետը (պատերազմի սկզբին
ֆրանսիացի զինվորները՝ մոտ 610 հազար, ռուսները մոտ 240 հազար էին)։

Օգոստոսի 4-6-ին տեղի է ունեցել Սմոլենսկի ճակատամարտը, որով խափանվել է ռուսական
զորքի հիմնական ուժերը ջախջախելու Նապոլեոնի փորձը։ Օգոստոսի 8-ին Մ.Ի. Կուտուզովը
նշանակվել է ռուսական բանակի գլխավոր հրամանատար. օգոստոսի 26-ին տեղի է ունեցել
Բորոդինոյի ճակատամարտը, սեպտեմբերի 1-ին ֆրանսիական բանակը մտել է ռուսների կողմից
թողնված Մոսկվան, որը հրդեհվել է սեպտեմբերի 2-6-ին։ Սեպտեմբեր-հոկտեմբերին
Կուտուզովն անց է կացրել Տարուտինյան ռազմերթը և հարկադրել ֆրանսիացիներին հեռանալ
Մոսկվայից ու նահանջել։ Ծավալվել է նաև պարտիզանական պայքար։ Նոյեմբերի 14-16-ին
տեղի է ունեցել Բերեզինոյի ճակատամարտը, նոյեմբեր-դեկտեմբեր ջախջախվել է ֆրանսիական
բանակը, դեկտեմբերի 14-ին Ռուսաստանից դուրս են շպրտվել «Մեծ բանակի» վերջին
բեկորները։ Պատերազմը ցրել է Նապոլեոնի անպարտելիության առասպելը, խթանել
Եվրոպայում ազատագրական պայքարը, նպաստել ռուս ժողովրդի ազգային ինքնագիտակցության
աճին ու դեկաբրիստների գաղափարախոսության ձևավորմանը։

Հայրենական պատերազմին մասնակցել են շատ հայ զինվորականներ և կամավորներ։ Աչքի են
ընկել գեներալ-մայորներ Վ. Մադաթովը, Դ. Դելյանովը (հուսարական գնդի հրամանատար),
Դ. Ախշարումովը, Պ. Մելիքյանցը (ռոտմիստր-կապիտան)։ Բորոդինոյի ճակատամարտում
սպանվել է գվարդիայի կապիտան Պ. Շախնավազյանը (Երևանից), Ա. Լազարևը զոհվել է
Լայպցիգի ճակատամարտում։ Ռազմական գործողություններին մասնակցել են նաև Աբամելիք
եղբայրները, Հայրապետովը, Մանվելովը, Մելիք-Օսիպովը, Լալաևը, Բեհբութովը,
Վարժապետյանը, Աղամբարովը, Թումանովը, Սումբատովը և ուրիշներ։ Ռուսաստանի և Կովկասի
շատ քաղաքների հայ բնակիչներ նյութական օժանդակություն են ցույց տվել պատերազմից
տուժածներին. Աստրախանի հայերը 1812-ին հավաքել են 100․000 ռուբլի, նախիջևանցիները՝
ավելի քան 300․000 ռուբլի, նվիրատվություններ են արել Մոսկվայի, Սանկտ Պետերբուրգի,
Ղզլարի, Մոզդոկի, Գրիգորիուպոլսի, Թիֆլիսի ևն հայերը։

Մեծ թվով հայեր արժանացել են զինվորական պարգևների, պարգևատրվել «1812 թ. համար»
մեդալով։ Երկրում սկիզբ առավ ազնվականական և կղերական ռեակցիա։ Բուրբոնների
դինաստիան տապալվեց Հուլիսյան հեղափոխությունով։ Թագավոր հռչակվեց բուրժուական
շրջաններին մոտ կանգնած դուքս Լուի Ֆիլիպ Օռլեանցին։ Սակայն Տուլիսյան միապետության
(1830–1848) շրջանում իշխանության գլուխ կանգնած էր ոչ թե ամբողջ բուրժուազիան, այլ
միայն ֆինանսական արիստոկրատիան։ Կապիտալի շահագործման ուժեղացումը, կապիտալիստական
հակասությունների սրումը հիմք հանդիսացան, սոցիաիստական ուսմունքների առաջացման
համար։ Բանվոր դասակարգի առաշին զինված ելույթներն էին բուրժուազիայի տիրապետության
դեմ։ 1840-ական թվականներին հանդես եկան մանրբուրժական սոցիալիզմի գաղափարախոսներ
Լ․ Բչանը և Պ․ Պրուդոնը, ուժեղացավ բուրժուա–հանրապետական շարժումը։ 1848 թվականի
Փետրվարյան հեղափոխոթյունը տապալեց միապետությունը և հաստատեց՝ Երկրորդ
հանրապետությունը (1848–52)։ Հեղափոխության գագաթնակետը Փարիզի բանվորների
հունիսյան ապստամբություն 1848 թվականն էր, որի դաժան ճնշումից հետո
հեղափոխությունը աստիճանաբար մարեց, հանրապետական բուրժուազիան, զիջումներ
կատարելով միապետականներին, ուղի հարթեց միապետության վերականգնման համար։

1851 թվականի դեկտեմբերի 2-ի պետական հեղաշրջման հետևանքով Ֆրանսիայում հաստատվեց
Լուի Նապոլեոն Բոնապարտի (1852 թվականից՝ Նապոլեոն III կայսր) ռազմաբուրժական
դիկտատուրան, այսպես կոչված Երկրորդ կայսրությունը (1852–1870), որը մի շարք
արտաքին քաղաքական պարտություններից և ներքին տնտեսական անհաջողություններից հետո
տապալվեց 1870 թվականի Սեպտեմբերյան հեղափոխության հետևանքով, 1866 թվականի
պրուս-իտալա-ավստրիական պատերազմի հաղթանակից հետո Պրուսիան ձգտում էր միավորել
Գերմանիան և թույլացնել Ֆրանսիային։ Ֆրանսիան իր հերթին փորձում էր կանխել
միասնական և ուժեղ Գերմանիայի ստեղծումը։ Պատերազմի առիթ էր դարձել իսպանական գահը։
Իսպանիայում հեղափոխությունից հետո Գերմանիան և Ֆրանսիան առաջ բերեցին իրենց
թեկնածությունները Իսպանական գահին։ Պատերազմի առթիվ 1870 թվականի հուլիսի 8-ին
Ֆրանսիական դեսպանին ուղարկեցին Պրուսիայի թագավորի մոտ, որպեսզի նա փոխանցի
Նապոլեոն III-ի անգոհությունը Իսպանիայի գահի հարցի նկատմամբ։ Համաձայնվելով
ֆրանսիական կողմի պահանջների հետ, Վիլհելմ I-ը, կապ հաստատեց Լեոպոլդ Գոգենցոլլերնի
հետ և համոզեց նրան հրաժարվել իսպանական գահից։ Լեոպոլդը համաձայնվեց և հրաժարվեց
իսպանական գահից։

Սակայն կոնֆլիկտը չէր վերջացել։ Պրուսիայի կանցլեր Օտտո ֆոն Բիսմարկը հույս ուներ
ներքաշել Ֆրանսիային պատերազմի մեջ և իմանալով թագավորի որոշման մասին Բիսմարկը
կատաղության մեջ ընկավ։ Նապոլեոնը գոհ էր դիվանագիտական արդյունքներից, սակայն նրա
ջրջապատի մեծ մասը պնդում էր, որ պետք է սկսել պատերազմ Պրուսիայի դեմ։ Հուլիսի
12-ին Ֆրանսիան նոր պահանջ առաջ բերեց, որի համաձայն Պրուսիայի թագավորը պետք է տար
համաձայնություն, որ Լեոպոլդը կհրաժարվեր իսպանական գահից, նույնիսկ եթե նրան
առաջարկեին։ Սակայն Պրուսիայի թագավորը պատասխանեց, որ չի կարող խոստանալ դա։
Ֆրանսիան ուղարկեց դեսպան որիշ առաջարկով, սակայն նրան չնդունեցին, իսկ հոտո
Պրուսիայի թագավորը խոստացավ շարունակել զրույցը Բեռլինում և հրամայեց ուղարկել
արդյունքները կանցլերին։ Երեկոյան երբ Բիսմարկը ծանոթացավ դիվանագիտական զրույցի
արդյունքների հետ, Բիսմարկը հիասթափվեց թագավորից, որը նվաստեցնում էր Պրուսիան
պատերազմից խուսափելու նպատակով։ Այդ ժամանակ նա հանեց նամակից այն, որ թագավորը
կընդունի դեսպանին Բեռլինում։։ Ֆրանսիան նորից հռչակվեց հանրապետություն։ «Ազգային
պաշտպանության» բուրժուազիայի կառավարությունը փաստորեն վարում էր կապիտուլյանտական
քաղաքականություն, և Փարիզի բանվորներին զինաթափ անելու կառավարության փորձին
բանվոր դասակարգը պատասխանեց 1871 թվականի մարտի 18-ի ապստամբությամբ, որը
հանգեցրեց Փարիզի կոմունայի ստեղծմանը (1871)։ Փարիզի կոմունան, որը պատմության մեջ
պրոլետարական դիկտատուրայի առաջին փորձն էր, տապալվեց վերսաչցիների (գերմանական
օկուպանտների օգնությամբ) կողմից։

Իր ընդգրկմամբ նախադեպը չունեցող Վիեննայի վեհաժողովին մասնակցում էին 2 կայսր, 4
թագավոր, 2 թագաժառանգ և 215 իշխանական տների ղեկավարներ։ Այստեղ հավաքվել էր 450
դիվանագետ։ Այն ավարտեց եվրոպական տերությունների կոալիցիաների պատերազմները
նապոլեոնյան Ֆրանսիայի դեմ։ Տեղի է ունեցել Վիեննայում 1814 թվականի սեպտեմբերից
1815 թվականի հունիսը։ Վիեննայի կոնգրեսին մասնակցել են եվրոպական բոլոր
պետությունների (բացի Թուրքիայից) 216 ներկայացուցիչներ։ Կոնգրեսում առաջատար դեր
էին խաղում Ռուսաստանը, Ավստրիան և Անգլիան։

Վեհաժողովի մասնակիցները գտնում էին, որ Ֆրանսիական հեղափոխությունը Եվրոպայում
խախտել է օրինական կարգը։ Նրանք որոշեցին վերականգնել տապալված արքայատոհմերն ու
իշխանական տները։ Դա վերաբերում էր առաջին հերթին Ֆրանսիային։ Վերականգնվեցին նաև
նրա մինչհեղափոխական սահմանները։

Վիեննայի կոնգրեսի կարևորագույն խնդիրներն էին Ֆրանսիական մեծ հեղափոխությամբ և
նապոլեոնյան պատերազմների ժամանակ վերացված ֆեոդալական, միապետական կարգերի
վերականգնումը, մի շարք տապալված դինաստիաների վերահաստատումը, պայքարը
ազգային-ազատագրական ու հեղափոխական շարժումների դեմ, դաշնակից տերությունների
հաղթանակի ամրապնդումը, Ֆրանսիայում նապոլեոնյան վարչակարգի վերականգնումը կանխելու
և Եվրոպան Ֆրանսիայի նոր զավթողական պատեազմներից ապահովագրելու ամուր երաշխիքների
ստեղծումը, հաղթողների տերիտորիալ հավակնությունների բավարարումը և Եվրոպայում նոր
պետական սահմանների հաստատումը։

Կոնգրեսի նիստերի ժամանակ, Էլբա կղզի աքսորված Նապոլեոնը, 1815 թվականի մարտի 1-ին
անսպասելիորեն ափ իջավ Ֆրանսիայում և հաղթարշավով սկսեց առաջանալ դեպի Փարիզ
Կոնգրեսի մասնակիցները Նապոլեոնի դեմ անհապաղ ստեղծեցին նոր, յոթերորդ կոալիցիան։

Վաթեռլոոյի ճակատամարտից մի քանի օր առաջ, 1815 թվականի հունիսի 9-ին, Ռուսաստանը,
Պրուսիան, Ավստրիան, Անգլիան, Ֆրանսիան, Իսպանիան, Շվեդիան և Պորտուգալիան
ստորագրեցին 121 հոդվածներից և 17 առանձին հավելվածներից բաղկացած Վիեննայի
կոնգրեսի գլխավոր եզրափակիչ պայմանագիրը։ Վիեննային կոնգրեսովով Ֆրանսիան զրկվեց
բոլոր տերիտորիալ նվաճումներից։ Բելգիան և Հոլանդիան միավորվեցին Նիդերլանդական
թագավորության մեջ, որը Պրուսիայի և Ավստրիայի հետ պետք է դառնար «պատնեշ» ընդդեմ
Ֆրանսիայի։ Նապոլեոնի նախկին դաշնակից Դանիայից, անջատվեց Նորվեգիան և միացավ
Շվեդիային։ Դանիան ստացավ Շլեզվիգը և գերմանական Հոլշտայնը։

1871 թվականի Ֆրանկֆուրտի հաշտության պայմանագրով Ֆրանսիա զրկվեց Էլզասից և
Լոթարինգիայի մեծ մասից։ Պայմանագրի համաձայն, ավարտել է ֆրանս-պրուսիական
պատերազմը։ Ֆրանսիան Գերմանիային Էր զիջում Էլզասը և Լոթարինգիայի հյուսիս-արևելյան
մասը, պարտավորվում էր վճարել 5 մլրդ ֆրանկ ռեպարացիա (ռազմատուգանք), Ֆրանսիայի
տարածքում մնում էին գերմանական օկուպացիոն զորքերը, որոնց դուրս բերումն
իրականացվելու էր ռազմատուգանքի վճարման համեմատ։ Ֆրանկֆուրտյան հաշտության
պայմանագիրը նպաստել է Գերմանիայի ուժեղացմանը, խորացրել է ֆրանս-գերմանական
հակասությունները և դարձել Եվրոպայում լարվածության աճման գործոն։ Ֆրանկֆուրտյան
հաշտության պայմանագիրը չեղյալ է հայտարարվել Վերսալի հաշտության պայմանագրով (1919
թվական)։

19-րդ դարի 70-ական թվականներից բանվորական շարժումը վերելք ապրեց Ֆրանսիայում։
1880 թվականին ձևավորվեց Ֆրանսիայի բանվորական կուսակցությունը։ 1895 թվականին
ստեղծվեց Ֆրանսիայի Աշխատանքի համընդհանուր կոնֆեդերացիան, 1903 թվականին Ֆրանսիայի
Սոցիալիստ, կուսակցությունը։ 19-րդ դարի վերջին հիմնականում ավարտվեց ֆրանսիական
գաղութային կայսրության ստեղծումը, որը Բրիտանական կայսրությունից հետո երկրորդն էր
իր չափերով ու տնտեսական նշանակությամբ։ 19-րդ դարի վերջին և 20-րդ դարի սկզբին
Ֆրանսիա վարում էր ակտիվ նվաճողական քաղաքականություն, և այդ հողի վրա նա մերձեցավ
Ռուսաստանի հետ՝ 1891-1893 թվականին նրա հետ կնքելով դաշինք, որը Անգլո-Ֆրանսիական
համաձայնագիր 1904 թվականի և Անգլո-ռուսական համաձայնագիր, 1907 թվականից հետ
կարևոր օղակ հանդիսացավ Անտանտի կազմավորման համար։

1914 թվականին սկսվեց առաջին աշխարհամարտը։ Պատերազմին ներքաշված էին ժամանակի
բոլոր հզոր պետությունները, որոնք բաժանված էին երկու դաշինքի, որոնցից էին
Անտանտը, որի կազմում էին Միացյալ թագավորությունը, Ֆրանսիան ու Ռուսական
կայսրությունը և Կենտրոնական ուժերը, որի կազմում էին Գերմանիան և
Ավստրո-Հունգարիան։ Մինչդեռ Իտալիան եղել է և' Անտանտի և' Կենտրոնական ուժերի
կազմում։ Հետագայում նոր ուժեր ներքաշվեցին հակամարտությանը, այդ թվում Իտալիան,
Ճապոնիան և ԱՄՆ-ն, որոնք միացան Անտանտին, իսկ Օսմանյան կայսրությունը և Բուլղարիան
միացան Կենտրոնական ուժերին։ Պատերզամին մասնակցում էր ավելի քան 70 միլիոն
զինվորական, որոնցից 60 միլիոնը միայն Եվրոպայում։

1917 թվականի Նիվելի հարձակման ժամանակ, ֆրանսիայի 2-րդ գաղութարար դիվիզիոնի
Վերդունի ճակատամարտի վետերանները հրաժարվեցին կատարել հրամանները՝ լինելով հարբած
և առանց զինվորական համազգեստի։ Նրանց սպաներին չհերիքեց միջոցներ, որպեսզի պատժի
ամբուղջ գումարտակը, բացի այդ պատիժը անմիջապես չհետևեց։ Ֆրանսիական բանակի
խռովությունները վարակեցին ևս 54 դիվիզոն, 20,000 զինվոր դարձավ դասալիք։ Չնայած
զանգվածային ձերբակալություններին, պատիժներին, հայրենասիրական դասերի և
պարգևատրական մեխանիզմների, ֆրանսիացի զինվորները հրաժարվում էին մասնակցել հետագա
գրոհներին։ Ռոբերտ Նիվելը պաշտոնանկ արվեց հրամանատարի պաշտոնից, նրան փոխարինեց
գեներալ Ֆիլիպ Պետեյնը, ով կանգնեցրեց արյունահեղ գրոհները։

Աստրո-Հունգարիայի և Գերմանիայի հաղթանակը Կապորետտոյի ճակատամարտում պատճառ
հանդիսացավ Անտանտին կազմակերպել գլխավոր խորհուրդ, որտեղ որոշվեց կազմել ընդհանուր
հրամանատարական շտաբ, մինչ այդ բրիտանական և ֆրանսիական զորքերը գործում էին
առանձին։

Բրիտանացիները և ֆրանսիացիները ցանկանում էին, որպեսզի ամերիկացի զինվորները
միանգամից ուժեղացնեին ռազմաճակատի դիրքերը, նրանք չեէին ցանկանում ժամանակ կորցնել
այդ զինվորների պատրաստվածության վրա։ Գեներալ Ջոն Պերշինգը հրաժարվեց տրամադրել
ամերիկյան զինվորներին ֆրանսիացիների և բրիտանացիների հրամանատարությանը։ Որպես
բացառություն նա թույլատրեց Աֆրիկա-ամերիկյան գնդին գործել Ֆրանսիայի
հրամանատարության ներքո։ ԱՄՆ-ին տրամադրվեցին ճակատային այն գծեր որտեղ
բրիտանացիները և ֆրանսիացիները անհաջողություններ էին ունեցել։

1918 թվականին առաջին համաշխարհային պատերազմը ավարտվեց նրա համար շահավետ Վերսալի
հաշտությամբ։ Ֆրանսիայի որոշ շրջաններ մասնակցեցին խորհրդային հանրապետության դեմ
ինտերվենցիային։ Միաժամանակ նրանք Փարիզի հաշտության կոնֆերանսում շարունակեցին
պայքարը Եվրոպայում Ֆրանսիայի հեգեմոնիան հաստատելու համար, որը հանդիպեց Անգլիայի,
ինչպես նաև ԱՄՆ-ի դիմադրությանը։

1919 թվականի Փարիզի խաղաղության կոնֆերանսում Մեծ քառյակը (Մեծ Բրիտանիա, Ֆրանսիա,
ԱՄՆ և Իտալիա) ստորագրեցին մի շարք պայմանագրեր։ Ստեղծվեց Ազգերի լիգա, որպեսզի
հետագայում բացառվեր նմանատիպ հակամարտություն։ Սակայն արդյունքում Եվրոպական շատ
երկրներ ընկան խորը ճգնաժամի մեջ և զարգացավ ազգայնամոլությունը, ինչից ծնունդ առավ
նաև Նացիզմը։

Այդ պայքարը հատկապես սուր բնույթ ստացավ գերմանական հարցում (ռազմատուգանքներ,
Ռուրի օկուպացիան Ֆրանսիայի կողմից 1923 թվականին և այլն) և ավարտվեց Ֆրանսիայի
պարտությամբ։ Պատերազմի ժամանակ խիստ սրված սոցիալական հակասությունների
պայմաններում և Հոկտեմբերյան սոցիալիստական մեծ հեղափոխության ազդեցությամբ
Ֆրանսիայում սկսվեց հեղափոխական շարժման վերելք։ 1920 թվականին հիմնադրվեց
Ֆրանսիայի կոմկուսակցությունը (ՖԿԿ)։ 1924 թվականին է Էրրիոյի կառավարությունը
դիվանագիտական հարաբերություններ հաստատեց ԽՍՀՄ-ի հետ, 1932 թվականին կնքվեց
խորհրդա-ֆրանսիական չհարձակման պակտը։

1930-ական թվականներին Ֆրանսիան ապրեց տնտեսական ճգնաժամ։ Ա․ Բրիանի (1929), Ա․
Տարդիյոյի (1929-1930), Պ․ Լավաի (1931-1932) աջ կառավարությունները վարում էին
ներքին և արտաքին հետադիմական քաղաքականություն։ 1934 թվականին դեմոկրատական ուժերը
խափանեցին երկրում ֆաշիստական (նացիստական) վարչակարգ հաստատելու ծայրահեղ աջերի
փորձը։ 1935 թվականին ստեղծվեց ժողովրդական ճակատը, որը պայքար ծավալեց ֆաշիզմի և
պատերազմի դեմ։ Գերմանիան ագրեսիայի վտանգի դեմհանդիման և ժողովրդական մասսաների
ճնշման տակ Ֆրանսիայի միջնորդությամբ պայմանագիր կնքեց ԽՍՀՄ-ի հետ։ 1936 թվականի
հունիսին կազմվեց դեմոկրատական ճակատի վրա հենվող կառավարություն, որը մի շարք
միջոցառումներ ձեռնարկեց աշխատավորների կենսամակարդակի բարձրացման ուղղությամբ։
1938 թվականին ժողովրդական ճակատը կազմալուծվեց։ Դաւադիեի կառավարությունը
(1938-1940) ստորագրեց Մյունխենի համաձայնագիրը, ձախողեց Մոսկովյան
բանակցությունները և դրանով նպաստեց ֆաշիստական ագրեսիայի սանձազերծմանը
Եվրոպայում։ 1939 թվականի սեպտեմբերի 26-ին ՖԿԿ-ն հայտարարվեց օրենքից դուրս։

1939 թվականի սեպտեմբերի 3 Լեհաստանի վրա հիտլերյան Գերմանիայի հարձակումից հետո,
Ֆրանսիա պատերազմ հայտարարեց Գերմանիային։ Սակայն ֆրանսիական զինվորական
հրամանատարությունը ոչինչ չարեց ագրեսիային հակահարված տալու համար (այսպես կոչված
«տարօրինակ պատերազմ»)։ 1940 թվականի մայիսին գերմանական զորքերը Հյուսիսից
շրջանցեցին «Մաժինոյի գիծը» և ներխուժեցին Ֆրանսիա։ Ֆրանսիական զորքերի մի մասը
էվակուացվեց Անգլիա, հունիսի 14ին հիտլերականները առանց մարտի գրավեցին Փարիզը։
Հունիսի 22ին Պետենի կառավարությունը ընդունեց կապիտուլյացիայի պայմանները, որոնցով
Ֆրանսիայի տարածքի 2/3-ը օկուպացվում էր գերմանական զորքերի կողմից, չգրավված
տարածքում ստեղծվեց «Վիշի» կոչվող ֆաշիստամետ վարչակարգը Պետենի և Լա վալի
գլխավորությամբ։

1942 թվականի նոյեմբերին Ֆրանսիայի այդ մասը նույնպես օկուպացրին գերմանական և
իտալական զորքերը։ Ֆրանսիայում ծավալվեց Դիմադրության շարժումը, որը ղեկավարեցին
կոմունիստները։ Լոնդոնում կազմվեց Դիմադրության բուրժուական կենտրոն «Ազատ
Ֆրանսիան» (1942 թվականից՝ «Մարտնչող Ֆրանսիա») գեներալ Շառլ դը Գոլի
ղեկավարությամբ, որը 1943 թվականից գլխավորեց Ազգային ազատագրության ֆրանսիական
կոմիտեն (1944 թվականից՝ ժամանակավոր կառավարություն)։ 1944 թվականին, խորհրդային
բանակի և դաշնակից զորքերի հաղթանակների պայմաններում, ֆրանսիական հայրենասերները
դիմեցին համաժողողովրդական ապստամբության, որի գագաթնակետը եղավ Փարիզի
ապստամբությունը։ 1944 թվականի վերջին Ֆրանսիայի ազատագրումը ֆրանսիական
հայրենասերների (նրանք ազատագրել էին երկրի տարածքի կեսից ավելին) և անգլոամերիկյՆ
զորքերի կողմից, որոնք ափ էին իջել Ֆրանսիայում 1944 թվականի հունիս-օգոստոսին,
ավարտվեց։ 1944 թվականի դեկտեմբերի 10-ին կնքվեց դաշինքի և փոխօգնության մասին
խորհրդա-ֆրանսիական պայմանագիրը։

Ֆրանսիայի ետպատերազմյան առաջին կառավարությունները՝ Շառլ դը Գոլի (1945-1946),
Ֆրանսիա Գուենի, Բիդոյի (1946), Ռամա դիեի (1947) ընդգրկում էին ՖԿԿ-ի, ֆրանսիական
սոցիալիստական կուսակցության և ժողովրդա-հանրապետական շարժում կուսակցության
ներկայացուցիչներին։ 1946 թվականին ընդունվեց Չորրորդ հանրապետության (1946-1958)
սահմանադրությունը։ Մի շարք միջոցառումներ անցկացվեցին հօգուտ աշխատավորների (այդ
որոշ ճյուղերի և խոշոր բանկերի ազգայնացում և այլն)։ 1947 թվականին ներքին և
արտաքին ուժերի ճնշման տակ կոմունիստները դուրս եկան կառավարությունից։ 1949
թվականին մտավ ՆԱՏՕ-ի մեջ, ստորագրեց Փարիզի համաձայնագրերը (ԳՖՀ-ի
վերառազմականացման վերաբերյալ), որը ի չիք դարձրեց 1944 թվականի խորհրդա-ֆրանսիական
պայմանագիրը։ 1954 թվականին Շվեյցարիայում Ժնևի խորհրդակցության որոշմամբ վերջ
դրվեց Ֆրանսիայի գաղութային պատերազմին Վիետնամում։ Նույն տարին Ֆրանսիայի
կառավարող շրջանները գաղութային պատերազմ սկսեցին Ալժիրում։ Այդ ժամանակաշրջանում
Ֆրանսիայի կառավարությունը ԱՄՆ-ի, Մեծ Բրիտանիայի և կապիտալիստական մի շարք այլ
երկրների կառավարությունների հետ «Սառը պատերազմ» սանձազերծեց ԽՍՀՄ-ի և նրա
դաշնակից սոցիալիստական երկրների դեմ։

1956 թվականին Ֆրանսիա մասնակցեց Անգլո-ֆրանս-իսրայելական ագրեսիային Եգիպտոսի դեմ։
Ալժիրում ստեղծված փակուղին, Սուեզի արկածախնդրության ձախողումը, ֆինանսական
դժվարությունները հանգեցրին Չորրորդ հանրապետության ճգնաժամին։ 1958 թվականին նորից
իշխանության գլուխ անցավ Շառլ դը Գոլը (դեկտեմբերից՝ նախագահ), ընդունվեց Հինգերորդ
հանրապետության սահմանադրությունը, որը մեծ լիազորություններ տվեց նախագահին։
1960-ական թվականներին, իմպերիալիզմի գաղութային սիստեմի քայքայման պայմաններում,
Ֆրանսիայի աֆրիկյան գաղութների մեծ մասը անկախություն ձեռք բերեց։ 1959 թվականին
ֆրանսիական կառառավարությունը ընդունեց Ալժիրի ինքնորոշման իրավունքը։ Դա հանգեցրեց
ծայրահեղ գաղութատիրական ուժերի խռովությանը Ալժիրում (1960 թվականի հունվար), որը
ճնշեցին կառավարությանը հավատարիմ զորքերը։ 1962 թվականի Էվիանի համաձայնագրերով
Ֆրանսիա փաստորեն ճանաչեց Ալժիրի անկախությունը։

1960-ական թվականների կեսին աշխարհում ստեղծված ուժերի նոր հարաբերակցության սթափ
գնահատումը, միջիմպերիալիստական հակասությունների սրումը էական տեղաշարժեր
առաջացրին Ֆրանսիայի արտաքին քաղաքականության մեջ։ Ֆրանսիա արտահայտվեց ԳՖՀ-ի
մասնակցությամբ բազմակողմ «միջուկային ուժերի» ստեղծման դեմ, 1966 թվականին դուրս
եկավ ՆԱՏՕ-ի ռազմական կազմակերպությունից և վերացրեց իր տարածքում եղած ամերիկյան
բազաները, դատապարտեց ԱՄՆ-ի ագրեսիան Վիետնամում, 1967 թվականին՝ Իսրայելի ագրեսիան
արաբական երկրների դեմ։ Միաժամանակ բարելավվեցին Ֆրանսիայի հարաբերությունները
սոցիալիստական համագործակցության երկրների հետ (1966 թվականին Շառլ դը Գոլի ԽՍՀՄ
կատարած այցելությանը հաջորդեցին խորհրդա-ֆրանսիական քաղաքական մերձեցում,
տնտեսական գիտատեխնիկական մշակութային համագործակցության աշխուժացում են)։
1980-ական թվականների սկզբին Ֆրանսիայում սկսված տնտեսական ճգնաժամը, աճող
գործազրկությունը և դասակարգային հակասությունների սրումը նպաստավոր պայմաններ
ստեղծեցին ձախ ուժերի (կոմունիստներ, սոցիալիստներ և այլն) հաղթանակի համար։

1981 թվականին նախագահ դարձավ Ֆրանսիա Միտերանը (սոցիալիստ), Մորուայի
կառավարության մեջ մտան (մինչև 1984 թվականի հունիսը) 4 կոմունիստ մինիստրներ,
ազգայնացվեցին մի շարք մասնավոր բանկեր, արդիական որոշ ընկերություններ,
բարձրացվեցին նվազագույն աշխատավարձը, կենսաթոշակները, նպաստները, ստեղծվեցին նոր
աշխատատեղեր։ 1984 թվականի հունիսին կայացած եվրոպական պառլամենտի
ընտրություններում սոցիալիստները ստացան ընդամենը ձայների 20,8%։ Մորուայի
կառավարությունը հրաժարական տվեց, վարչապետ նշանակվեց Լորան Ֆաբիուսը (սոցիալիստ)։
ՖԿԿ որոշեց չմասնակցել նրա կառավարությանը՝ վճռականորեն սահմանազատվելով
սոցիալիստների «խիստ տնտեսման» և նրա հակաբանվորական կուրսից։ 1986 թվականի մարտի
պառլամենտական ընտրություններում սոցիալիստները կորցրին Ազգային ժողովում ունեցած
բացարձակ մեծամասնությունը, աջ օպոզիցիան (Հանրապետությանը աջակցող միավորում,
Հանուն ֆրանսիական դեմոկրատիայի միասնության) շահեց 289 տեղ։ Վարչապետ դարձավ աջերի
ներկայացուցիչ Ժ. Շիրակը։ Ֆրանսիա փոխշահավետ կապեր ու շփումներ է զարգացնում
սոցիալիստ, երկրների հետ։ 1960-70-ական թվականներին Ֆրանսիայի և ԽՍՀՄ-ի միջև
կնքվեցին մի շարք հիմնարար փաստա- թղթեր, որոնցից՝ ԽՍՀՄ-ի և Ֆրանսիայի միջև
համագործակցության և բարեկամության հետագա զարգացման մասին դեկլարացիան (1975),
ԽՍՀՄ-ի և Ֆրանսիայի միջև տնտեսական, արդիական և տեխնոլոգիական համագործակցության
երկարաժամկետ (1980-1990) ծրագիրը (1979) և այլն։ Պաշտպանելով հասարակական տարբեր
կարգ ունեցող պետությունների խաղաղ գոյակցության սկզբունքը, ֆրանսիական
կառավարությունը միաժամանակ սերտացնում է կապերը ՆԱՏՕ-ի հետ, տուրք է տալիս
սպառազինությունների մրցավազքին, հավանություն տալիս ամերիկյան միջուկային
հրթիռների տեղադրմանը Արևմտյան Եվրոպայում։ Ֆրանսիա 1945 թվականից ՄԱԿ-ի, 1957
թվականից՝ Եվրոպական տնտեսական համագործակցության անդամ է։



https://hy.wikipedia.org/wiki/%D5%8F%D5%A1%D5%BC%D5%A1%D5%AF%D5%A1%D5%B6_(%D6%84%D5%A1%D5%B2%D5%A1%D6%84)

Տառական, քաղաք Ինդոնեզիայում, մտնում է Հյուսիսային Կալիմանտան պրովինցիայի կազմի
մեջ։ Բնակչությունը՝ 178 711 մարդ (2008 թվականի տվյալներով):

Քաղաք Տառականը տեղադրված է նույնանուն կղզու վրա։ Քաղաքի տարածքքը կազմում է
657,33 կմ2, ցամաքը՝ 250,80 կմ2, ջրային՝ 406,532:

«Տառական» բառը առաջացել է տիդունգ ցեղի 2 բառերից (Tarak (հանդիպման վայր) և
ngakan (ուտել, ծամել)։ Այս անվանումը ստացել է այն բանի համար, որ այս կղզում
հիմնականում տեղակայվում էին ձկնորսները, ովքեր կազմակերպում էին ձկնորսական փոքրիկ
խնջույքներ:

Տառական քաղաքը լաստանավային կապ ունի Բերաու, Տավաու և Նունուկան քաղաքների հետ։
Ջրային կապ ունի Սուլավեսի և Յավե քաղաքների հետ:

2008 թվականի տվյալներով Տառականի բնակչությունը կազմում է 178 711 մարդ։
Տղամարդիկ՝ 93 154, կանայք՝ 84 957:



https://hy.wikipedia.org/wiki/%D5%8E%D5%A1%D5%BF%D5%AB%D5%AF%D5%A1%D5%B6

Վատիկան, պաշտոնապես՝ Վատիկան քաղաք-պետություն (իտալ.՝ Stato della Città del
Vaticano), պապական քաղաք-պետություն Իտալիայի մայրաքաղաք Հռոմի արևմտյան մասում՝
Մոնտե Վատիկանո բլրի վրա։ Տարածքով ամենափոքր պետությունն է (44 հա)։ Մշտական
բնակչությունը կազմում է շուրջ 800 մարդ, ներառյալ վատիկանական հպատակության 400
անդամներին։

Վատիկանը հանդիսանում է կաթոլիկական եկեղեցու գլուխ կանգնած Հռոմի պապի նստավայրը,
ինչպես նաև կաթոլիկական միջազգային կենտրոնը։ Պետության կարգավիճակը վերջնականորեն
հաստատվել է 1929 թվականին հատուկ հրովարտակով։

Անվանումը (իտալերեն՝ Vaticano) առաջացել է Տիբեր գետի ափին գտնվող համանուն բլրից
(լատիներեն՝ Mons Vaticanus, իտալերեն՝ Monte Vaticano)։ Այդ բլրի վրա վաղ
միջնադարում կառուցվել է մի պալատ, որը XIV դարի վերջից դարձել է կաթոլիկական
եկեղեցու գլուխ կանգնած Հռոմի պապի մշտական նստավայրը։ Իտալիայի վերամիավորումից և
Հռոմը նրան միանալուց (1870) հետո վերջ դրվեց Հռոմի պապի աշխարհիկ իշխանությանը։
Պապը չճանաչեց միավորված իտալական պետությունը, որի հետևանքով «Սուրբ աթոռի» և
Իտալիայի կառավարության միջև վիճաբանություններ ծագեցին։ Ծագած տարաձայնությունները
վերացվեցին 1929 թվականին՝ Լաթերանյան պայմանագրերով, որի համաձայն կազմվեց Վատիկան
պետությունն իր այժմյան սահմաններում։

Պետության տնտեսական հիմքը հանդիսանում են կապիտալ ներդրումներից ստացվող
եկամուտներն ու հավատացյալների նվիրատվությունները։ Վատիկանն աշխարհի խոշորագույն
բաժնետերերից է և խոշոր կապիտալ ունի՝ ներդրած շատ երկրներում, այդ թվում՝
Իտալիայում, Շվեյցարիայում, ԱՄՆ-ում։ Չափազանց եկամտաբեր է նաև միջազգային
զբոսաշրջությունը, որի զարգացումը մշտապես գտնվում է պետության ուշադրության
կենտրոնում։

Այստեղ է գտնվում աշխարհի ամենամեծ կաթոլիկ եկեղեցին՝ Սուրբ Պետրոսի տաճարը։ Սուրբ
Պետրոս տաճարի հյուսիսային պատի խորշում տեղադրված է Սուրբ Գրիգոր Լուսավորչի
արձանը, իսկ մերձակա հրապարակներից մեկը 2008 թվականին կոչվել է նրա անունով։
Վատիկանի երկրորդ մեծ տաճարը Սիքստինյան մատուռն է։ Վատիկանն ունի Եվրոպայի
ամենահզոր ռադիոկայաններից մեկը, որը հաղորդումներ է արձակում բազմաթիվ լեզուներով,
այդ թվում՝ նաև հայերեն։ Այդ պետությունը աշխարհի տարբեր երկրներում ավելի քան 50
լեզվով հրատարակում է 1600 թերթ ու ամսագիր։

Հարուստ է ճարտարապետական հուշարձաններով՝ կերտված Վերածննդի խոշորագույն
վարպետների մտահղացմամբ՝ Ռաֆայել Սանտի, Միքելանջելո, Բեռնինի։ Կենտրոնը Պապական
պալատն է և Հռոմի Սուրբ Պետրոս տաճարը՝ կառուցված Սուրբ Պետրոս առաքյալի դամբարանի
վրա։



https://hy.wikipedia.org/wiki/%D5%8D%D5%B8%D5%B2%D5%B8%D6%82%D5%B6%D5%B6%D5%A5%D6%80

Սողունների (լատիներեն՝ Reptilia) ողնաշարավոր, հիմնականում՝ ցամաքային կենդանիների
դաս, որի մեջ են մտնում մողեսները, օձերը, կոկորդիլոսները, կրիաները։ Ի
տարբերություն երկկենցաղների՝ սողուններն առաջին իսկական ցամաքային ողնաշարավորներն
են, սակայն նրանց մի մասը հարմարվել է ջրային կենսակերպին (կոկորդիլոսներ,
կրիաներ)։

Շնչում են թոքերով։ Բեղմնավորումը ներքին է։ Ձուն պատված է խիտ թաղանթով և հարուստ
է սաղմի զարգացման համար անհրաժեշտ պաշարանյութերով, զարգացումը ուղղակի է։
Բազմանում են ցամաքում։ Սիրտը եռախորշ է, սակայն, ի տարբերություն երկկենցաղների,
փորոքում ունի ոչ լիարժեք ձևավորված միջնապատ։ Նյարդային համակարգն ավելի լավ է
զարգացած, քան երկկենցաղներինը։ Ունեն կոպեր։ Օձերի և մողեսների որոշ տեսակների
կոպերը սերտաճած են և թափանցիկ, կատարում են պաշտպանական ֆունկցիա։ Սողունների
մաշկը զուրկ է գեղձերից, ծածկված է եղջերային թեփուկներով կամ վահանիկներով։
Եղջերային ծածկույթը պահպանում է նրանց մարմինը ջրի կորստից, չորացումից և
վնասվածքներից։ Եղջերային թեփուկները խոչընդոտում են մարմնի աճին, ուստի տեղի է
ունենում մաշկափոխություն։

Սողունների մարմինը կազմված է գլխից, պարանոցից, իրանից և պոչից։ Մարմինը պատված է
եղջերային թեփուկներով։ Մողեսն ամառվա ընթացքում մաշկափոխվում է 4-5 անգամ։
Բացառությամբ օձերի և անոտ մողեսների, որոնք մաշկափոխվում են ամբողջությամբ։
Սողուններն ունեն մարմնի կողքերին տեղավորված երկու զույգ հնգամատ վերջույթներ,
որոնք վերջանում են եղջերայի սուր ճանկերով։ Գլխի վրա գտնվում է բերանը։ Լեզուն
բարակ է և ծառայում է որպես շոշափելիքի օրգան։ Բերանից վեր տեղավորված են զույգ
քթանցքերը և աչքերը։ Մողեսներն ունեն կոպեր, այդ թվում նաև կիսաթափանցիկ թարթող
թաղանթ՝ երրորդ կոպ։ Աչքերի հետևում տեղավորված է թմբկաթաղանթը։ Սողուններն ունեն
կարճ, շարժում պարանոց, իսկ իրանը սահուն կերպով անցնում է պոչային հատվածի։

Սողունների մեծ մասը գիշատիչներ են, սնվում են միջատներով, փափկամարմիններով,
ձկներով, երկկենցաղներով, թռչուններով և մանր կաթնասուններով (կրծողներ)։ Ատամները
միանման են, ծառայում են սնունդը բռնելու և պահելու համար։ Բերանի խոռոչի հատակում
տեղակայված է շարժում բարակ, ծայրին փոքր-ինչ երկատված լեզուն։ Սնունդը բերանից
անցնում է կլան, կերակրափող, պարկանման ստամոքս և ապա՝ աղիներ։ Աղիները տարբերակված
են, բաժանվում են բարակ և հաստ աղիների։ Բարակ աղիքի սկզբնամասում բացվում է
լեղածորանը։ Սողուններն ունեն լյարդ և ենթաստամոքսային գեղձ։ Հաստ աղին վերջանում է
կոյանոցով, որտեղ բացվում են արտազատական և սեռական օրգանների ծորանները։

Շնչառական օրգաններն են կոկորդը,շնչափողը,2 բրոնխները և զույգ պարկանման թոքերը։
Թոքերն ունեն ծալքեր, որոնք մեծացնում են գազափոխանակության մակերեսը։ Շնչառական
շարժումները՝ ներշնչումը և արտաշնչումը, կատարվում են միջկողային մկանների կծկման
շնորհիվ։

Սիրտը, բացառությամբ կոկորդիլոսների, կազմված է երեք խորշերից՝ երկու նախասիրտ և
մեկ փորոք, որն ունի ոչ լրիվ զարգացած միջնապատ։ Փորոքում զարկերակային և երակային
արյունը քիչ է խառնվում, որի հետևանքով սողունների օրգանները ստանում են անհամեմատ
հարուստ արյուն։ Փորոքից դուրս են գալիս թոքային զարկերակը և աորտայի աջ ու ձախ
աղեղները։ Արյունը շրջանառություն է կատարում երկու շրջանով։Գլխուղեղը ստանում է
զարկերային արյուն, իսկ մյուս օրգանները՝ խառը։ Դա է պատճառը, որ
նյութափոխանակությունը դանդաղ է կատարվում։ Սողունները սառնարյուն կենդանիներ են։
Ակտիվ են տաք եղանակներին, իսկ սառը պայմաններում՝ պասիվ։ Անբարենպաստ պայմանները
սողունները քուն են մտնում։

Արտազատության օրգանները երիկամներն են։ Մեզը մածուցիկ է, նման է սպիտակ շիլայի,
պարունակում է միզաթթու։ Միզածորանները բացվում են կոյանոցի մեջ։ Օձերի և որոշ
մողեսների միզապարկը լավ զարգացած չէ։

Սողունների նյարդային համակարգը կազմված է նույն բաժիններից՝ միջակա ուղեղ, որից
դուրս են գալիս տեսողական նյարդերը, միջին ուղեղ, որտեղից դուրս են գալիս աչքը
շարժող մկանների նյարդերը, երկարավուն ուղեղ, որում տեղակայված են կենսական կարևոր
կենտրոնները (շնչառության, արյան շրջանառության, մարսողության)։ Գլխուղեղն ավելի
մեծ է, քան երկկենցաղներինը։ Հատկապես լավ են զարգացած առջևի ուղեղի կիսագնդերը։
Կիսագնդերի մակերեսին առկա է գորշ նյութի կուտակումներ՝ կեղև։ Դրանով է
պայմանավորված նրանց անհամեմատ բարդ վարքագիծը՝ հնարավոր է մշակել պայմանական
ռեֆլեքսներ։ Սողունների երկարավուն ուղեղից դուրս են գալիս 12 զույգ գանգուղեղային
նյարդերը։ Լավ է զարգացած նաև ուղեղիկ, որը պայմանավորում է ճարպիկ շարժումների
կոորդինացումը։

Ի տարբերություն երկկենցաղների, սողունների բազմացումը և զարգացումը կապված չէ
ջրային միջավայրի հետ։ Սողունների բեղմնավորումը ներքին է։ Արուները սերմնաբջիջներ
պարունակող սերմնահեղուկը տեղափոխվում է կոյանոցի մեջ։ Սերմնաբջիջները բարձրանում
են ձվատարով և թափանցում ձվաբջջի մեջ. տեղի է ունենում բեղմնավորում։
Բեղմնավորումից հետո զարգանում են ձվերը։ Սողունների ձուն խոշոր է, ծածկված է ամուր
թաղանթով, հարուստ է սննդանյութերով։ Սողունները ձվադրում են տաք տեղերում՝ նեխած
աղբակույտերի կամ ավազի մեջ։ Սաղմը զարգանում է ձվում եղած սննդանյութերի հաշվին։
Ձվերից դուրս են գալիս լիարժեք ձևավորված օրգանիզմներ։ Որոշ սողուններ
ձվակենդանածին են՝ ձվերը մնում են ձվատարում մինչև զարգացման ավարտը, և ձագերը
ձվերից դուրս են գալիս անմիջապես ձվադրման պահին։ Կան նաև կուսածին (ձուն զարգանում
է առանց բեղմնավորման) և կենդանածին ձևեր (իժ)։ ՀՀ-ում տարածված է ժայռային
մողեսների կուսածին 4 տեսակ։



https://hy.wikipedia.org/wiki/%D5%8D%D5%A1%D5%B6%D5%AF%D5%BF_%D5%8A%D5%A5%D5%BF%D5%A5%D6%80%D5%A2%D5%B8%D6%82%D6%80%D5%A3

Սանկտ Պետերբուրգ (ռուս.՝ Санкт-Петербург), մինչև 1914 թվականի օգոստոսի 18 (31)
Սանկտ Պետերբուրգ, մինչև 1924 թվականի հունվարի 26-ը - Պետրոգրադ, մինչև 1991 -
Լենինգրադ), դաշնային նշանակության քաղաք Ռուսաստանում, Հյուսիսարևմտյան դաշնային
տարածաշրջանի վարչական կենտրոն, Ռուսաստանի Սահմանադրական դատարանի նստավայր
(2008-ից)։ Հիմնադրել է 1703 թվականի մայիսի 23-ին Ռուսաստանի կայսր Պետրոս I-ը։
1712-1918 թվականներին եղել է Ցարական Ռուսաստանի մայրաքաղաքը։

Սանկտ Պետերբուրգը Ռուսաստանի արդյունաբերական, մշակութային և գիտական կենտրոն է,
տրանսպորտային խոշոր հանգույց, նավահանգիստ։ Վարչականորեն բաժանվում է 17 շրջանի,
բայց նրա կազմում են քաղաքի շրջագծից դուրս գտնվող 5 շրջան (Կոլպինոյի, Կրոնշտադտի,
Պետրոդվորեցի, Պուշկինի, Կուրորտնի)։ Մայրաքաղաք է եղել 1712 - 1728 և 1732 - 1918
թվականներին, միաժամանակ 1708 - 1927 թվականներին՝ նահանգային քաղաք, 1927 թվականի
օգոստոսի 1-ից՝ ՌԽՖԱՀ Լենինգրադի մարզի վարչական կենտրոնը։ Լենինգրադը Մեծ
հոկտեմբերի օրրանն էր, հերոս քաղաք։

Սանկտ Պետերբուրգը գտնվում է Մերձնևյան դաշտավայրի արևմտյան մասում, Նևա գետի՝
Ֆիննական ծոց թափվելու տեղում, Նևայի դելտայում առաջացած 42 կղզիների (Վասիլիի,
Պետրոգրադի, Կրեստովսկի, Զայաչի, Նոր Հոլանդիա, Պետրովսկի կղզի և այլն) վրա։ Սանկտ
Պետերբուրգով հոսում են ավելի քան 40 գետ, գետաբազուկներ, վտակներ։

Բուն Սանկտ Պետերբուրգի տարածքը 570 կմ2 է (որից 58 կմ2 ներքին ջրեր են),
Լենսովետին ենթակա քաղաքների և ավանների հետ՝ մոտ 1350 կմ2։ Մերձքաղաքային գոտու
(մոտ 15 000 կմ2) զարգացումը ամբողջովին ենթակա է Սանկտ Պետերբուրգին և նրա հետ
միասին կազմում է պլանաչափ ձևավորվող մի միասնական համալիր։ Քաղաքի հետ կապված այդ
տարածքի սահմաններում ստեղծվել է ագլոմերացիա (մոտ 60 բնակավայր), որտեղ գտնվում են
Սանկտ Պետերբուրգի արդյունաբերական արբանյակները (Կոլպինո), քաղաք-առողջարանները
(Զելենագորսկ), օդանավակայանը (Պուլկովո) և համաշխարհային ճանաչում ունեցող
քաղաք-թանգարանները (Պետերգոֆ, Պուշկին, Պավլովսկ)։

Կլիման բևեռային ծովային է՝ ցուրտ ձմեռով, զով ամառով, տեղումնառատ։ Հունվարի միջին
ջերմաստիճանը - 22, 25 °C է, հուլիսինը՝ 17, 7 °C, միջին տարեկան տեղումները՝ 585
մմ։ Ամռան առաջին կեսին դիտվող -«սպիտակ գիշերները» առավել լավ են արտահայտվում
հունիսի 11-ից հուլիսի 2-ը։

Սանկտ Պետերբուրգի տարածքը 9–10–րդ դարերում պատկանում էր նովգորոդցիներին, 17 դարի
վերջից դարձավ օտարերկրյա նվաճողների հավակնությունների առարկա։ 18-րդ դարի սկզբին
շվեդները տիրացան Նևայի ափերին և հիմնեցին Նիենշանց ամրոցը, որը 1703 թվականին
գրավեցին ռուս զորքերը (տես Հյուսիսային պատերազմ 1700 - 1721)։ Պետրոս I-ը նույն
թվականին Զայաչի կղզում հիմնադրեց Սանկտ-Պիտեր-Բուրխ (հետագայում՝ Պետրոպավլովյան)
ամրոցը, Բերյոզովի (Պետրոգրադյան) կղզում՝ նավահանգիստ, 1703 - 1704 թվականին՝
Կրոնշլոտ (1723 թվականից՝ Կրոնշտադ) և Ադմիրալտեյսկայա ամրոցները։ Պետերբուրգի
հիմնադրումով ավարտվեց Բալթիկ ծով դուրս գալու Ռուսաստանի դարավոր պայքարը։ 1712
թվականին Պետերբուրգը դարձավ Ռուսաստանի մայրաքաղաքը։

XVIII դարի 1-ին քառորդից այստեղ գործում են գիտական հիմնարկներ և ուսումնական
հաստատություններ, հրատարակվում թերթեր և հանդեսներ։ XIX դարի 1-ին քառորդում
առաջացան դեկաբրիստների գաղտնի կազմակերպությունները, 40-ական թթ. պետրաշևականների
խմբակը, 1859 - 1861 թվականին՝ «Զեմլյա ի վոլյա» գաղտնի ընկերությունը։ 1878 - 1880
թվականին գործում էր «Նարոդնայա վոլյայի» գործադիր կոմիտեն։ 1861 թվականի
գյուղացիական ռեֆորմից հետո Պետերբուրգի տնտեսությունն սկսեց արագորեն զարգանալ
կապիտալիստական ուղիով։ Մինչռեֆորմյան երկաթուղիներին (1843 - 1851 թվականին՝
Պետերբուրգ - Մոսկվա) ավելացան նորերը։ Աճեց բնակչության թիվը (1917 թվականին՝ 2, 5
միլիոն), բանվոր դասակարգը (1917 թվականին՝ շուրջ 500 000), որը առաջատար դեր
ստանձնեց ռուս, հեղափոխական շարժման մեջ։

1880-ական թթ. առաջացան մարքսիստական առաջին խմբակները։ 1895 թվականին Վ. Ի. Լենինը
հիմնադրեց Պետերբուրգի «Բանվոր դասակարգի ազատագրության պայքարի միությունը»։ 1902
թվականի ամռանը ստեղծվեց ՌՍԴԲԿ-ի Պետերբուրգի կոմիտեն։ 1905 թվականի հունվարի 9-ի
դեպքերով սկսվեց Ռուսաստանում բուրժուադեմոկրատական առաջին հեղափոխությունը։
Պետերբուրգը Մոսկվայի հետ նախաձեռնեց 1905 թվականի Հոկտեմբերյան համառուսաստանյան
քաղաքական գործադուլը, որի ընթացքում ստեղծվեց Պետերբուրգի բանվորների դեպուտատների
սովետը։

1917 թվականի Փետրվարյան հեղափոխության հաղթանակից հետո Պետրոգրադը իշխանության
երկու մարմինների՝ Բանվորների ու զինվորների դեպուտատների Պետրոգրադի սովետի և
բուրժուական ժամանակավոր կառավարության նստավայրն էր։ 1917 թվականի
փետրվար-հոկտեմբերին քաղաքում տեղի ունեցան համապետական նշանակություն ունեցող մեծ
իրադարձությունները (տես Հոկտեմբերյան սոցիալիստական մեծ հեղափոխություն)։
Պետրոգրադը սովետական պետության մայրաքաղաքն էր 1917 թվականի հոկտեմբերի 28
(նոյեմբերի 8)-ից մինչև 1918 թվականի մարտի 19-ը։

1918 թվականի փետրվարին այստեղ կազմավորվեցին կարմիր բանակի առաջին կանոնավոր
զորամասերը։ 1918 - 1920 թվականին քաղաքի աշխատավորները հերոսաբար մարտնչեցին
Կոլչակի, Յուդենիչի զորքերի դեմ։ 1919 թվականի դեկտեմբերի 5-ին Պետրոգրադը
պարգևատրվեց Կարմիր դրոշի շքանշանով։ Պետրոգրադցիները մասնակցեցին 1921 թվականի
Կրոնշտադի հակասովետական խռովության ջախջախմանը։

Լենինի մահից հետո քաղաքը կոչվեց Լենինգրադ։ Կուսակցական կազմակերպությունների
ղեկավարությամբ (1926 - 1934 թվականին մարզկոմի առաջին քարտուղար Ս. Կիրով)
լենինգրադցիները մեծ ներդրում կատարեցին երկրի ինդուստրացման և գյուղատնտեսության
կոլեկտիվացման գործում։ 1940 թվականին քաղաքի համախառն արտադրանքը 1913 թվականի
մակարդակը գերազանցեց 12,3 անգամ։ Հայրենական մեծ պատերազմի տարիներին (1941 -
1945) լենինգրադցիները հերոսություն հանդես բերեցին (տես Լենինգրադի բլոկադա 1941 -
1944)։ Լենինգրադիի քաջարի պաշտպանությունը տևեց 872 օր։ Հաստատվեց «Լենինգրադի
պաշտպանության համար» մեդալ, որին արժանացավ շուրջ 930 000 մարդ։ 1945 թվականին
քաղաքը պարգևատրվեց Լենինի շքանշանով։ Բնակչության անձնվեր աշխատանքի շնորհիվ մինչև
1947 թ.-ը Լենինգրադը ստացավ իր նախկին տեսքը, իսկ մինչև 1949 թ.-ը վերականգնվեց
արդյունաբերության մինչպատերազմյան մակարդակը։ 1957 թվականին արժանացավ Լենինի
երկրորդ շքանշանի, 1965 թվականին՝ «Ոսկե աստղ» մեդալի, իսկ 1967 թվականին՝
Հոկտեմբերյան հեղափոխության շքանշանի։

Սանկտ Պետերբուրգի խորհրդանիշ հանդիսացող զինանշանը և օրներգն ընդունվել են 2003
թվականի ապրիլի 23-ին, իսկ 1992 թվականի հունիսի 8–ին դրոշն։

Սանկտ Պետերբուրգի քաղաքապետի 1994 թվականի Մարտի 11-ի «Սանկտ Պետերբուրգի
վարչատարածքային կառուցվածքի փոփոխության մասին» հրամանով Ձերժինսկու, Կույբիշևի և
Սմոլնիի շրջանների տարածքները միացվեցին և կազմավորվեց Կենտրոնական շրջանը։ Դրանով
ավարտվեց Սանկտ Պետերբուրգի վարչատարածքային բաժանման ձևավորումը և այն ստացավ
ժամանակակից տեսքը։ Այժմ քաղաքը և նրա արբանյակ բնակավայրերը, որոնք ձևավորում են
Սանկտ Պետերբուրգի ագլոմերացիան, բաժանված են 18 վարչական շրջանների՝

Ռուսաստանի ժողտնտեսության համակարգում Սանկտ Պետերբուրգը գրավում է բացառիկ կարևոր
տեղ։ Մոսկվայից հետո երկրորդ արդյունաբերական կենտրոնն է, գիտատեխնիկական
առաջընթացի առաջատար կենտրոնը, արդյունաբերական կադրերի դպրոցը, Ռուսաստանի
ժողտնտեսության ճյուղերը տեխնիկայի միջոցներով վերազինողը։

Արդյունաբերության առաջատար ճյուղը մեքենաշինությունն է (1978 թվականի դրությամբ
տալիս էր քաղաքի արդյունաբերական արտադրանքի մոտ 40%-ը), հատկապես՝
նավաշինությունը, էներգամեքենաշինությունը, սարքաշինությունը, էլեկտրոնային և
ռադիոտեխնիկան արդյունաբերությունը, հաստոցաշինությունը։ Բանվորների կեսը
մետաղագործ է։ Սանկտ Պետերբուրգը երկրի նավաշինության գլխավոր կենտրոններից է
(Բալթիյսկ, Ադմիրալտեյստվոյե գործարանները)։ Հայտնի է մեքենաշինական
ձեռնարկությունների (Ս. Մ. Կիրովի անվան «Էլեկտրոսիլա», Նևսկու «Ռուսական դիզել»
գործարաններ) արտադրանքը։ Յուրացված է 800 000 կվտ հզորությամբ շոգե, 500 000 կվտ՝
հիդրավլիկ և 100 000 կվտ՝ գազատուրբինների արտադրությունը։

Կարևորագույն ձեռնարկություններից են էլեկտրատեխնիկական, ռադիոտեխնիկական և
էլեկտրոնային արդյունաբերության գործարանները («Էլեկտրաապարատ», «Սվետլանա» և
այլն)։ Զարգացած է սարքաշինությունը։ Ծանր մեքենաշինության ձեռնարկություններից
(արմատապես վերակառուցվել են հին գործարանները) առավել մեծերն են Կիրովի և Իժորայի
գործարանները։ Սանկտ Պետերբուրգը հայտնի է նաև հաստոցաշինությամբ, տրիկոտաժի,
կոշիկի, ծխախոտի, պոլիգրաֆիական և այլ արդյունաբերական սարքավորումների
արտադրությամբ։ Քաղաքի արդյունաբերական արտադրանքի մոտ 6 - 7%-ը տալիս է քիմիական
արդյունաբերությունը (սինթետիկ նյութեր, դողեր, ռետինա-տեխնիկական իրեր և այլն)։

Թեթև և սննդի արդյունաբերության ճյուղերի որոշ ձեռնարկություններ («Սկորոխոդ»,
«Կրասնոյե զնամյա» ֆաբրիկաներ, 1789 թվականի դրությամբ) երկրի խոշոր
ձեռնարկություններից են։ Արմատական վերակառուցման է ենթարկվել վառելիքաէներգետիկ
տնտեսությունը։ Սանկտ Պետերբուրգի կենարոնացված էլեկտրամատակարարումը կատարվում է
հյուսիս-արևմտյան էներգահամակարգից։ Սովետական իշխանության տարիներին քաղաքի
շրջակայքում կառուցվել են մի շարք ՋԷԿ-եր։ Սանկտ Պետերբուրգի մոտ կառուցվում էր
(1973 թվականից) ատոմային էլեկտրակայան՝ 4 միլիոն կվտ հզորությամբ և Հյուսիսային
ՋԷԿ (0, 5 միլիոն կվա)։ Քաղաքն ստանում է նաև մեծ քանակությամբ ածուխ (Դոնեցկից,
Կուզնեցկից և Պեչորայից), նավթանյութեր (Վոլգա-Ուրալյան և այլ շրջաններից),
թերթաքարային գազ (Կոխտլա-Ցարվեից և Սլանցիից) և բնական գազ (Ուկրաինայից,
Հյուսիսային Կովկասից, Միջին Ասիայից)։

Սանկտ Պետերբուրգը Ռուսաստանի տրանսպորտային կարևոր հանգույցներից է։ Առաջին տեղը
գրավում է երկաթուղային բեռնաշրջանառությունը, երկրորդը՝ գետայինը, երրորդը՝
ծովայինը։ Սանկտ Պետերբուրգից սկիզբ են առնում 12 երկաթուղագիծ (1980 թվականի
դրությամբ)։ Մերձքաղաքային բոլոր տեղամասերն էլեկտրիֆիկացված են։ Սանկտ Պետերբուրգը
գետային խոշոր նավահանգիստ է, Վոլգա-Բալթյան ջրային ուղու վերջնակետը, միջազգային
կարգի ծովային նավահանգիստ։ Տարբեր ուղղություններով Սանկտ Պետերբուրգից սկիզբ է
առնում 11 ավտոմայրուղի։ Սանկտ Պետերբուրգի օդանավակայանը (երկրորդը Մոսկվայից
հետո) ամեն օր ինքնաթիռներ է ուղարկում 60 ուղղություններով, որոնց սպասարկող
ուղեգծերի երկարությունը անցնում է 100 000 կմ-ից (1980 թվականի դրությամբ)։

Սանկտ Պետերբուրգ երկրի մշակույթի խոշորագույն կենտրոններից է։ XVIII դարում
Պետերբուրգում ապրել և աշխատել են ռուս խոշորագույն գրողները։ Կերպարվեստի
զարգացման գործում մեծ նշանակություն է ունեցել Պետերբուրգի Գեղարվեստի ակադեմիան
(հիմնադրվել է 1757 թվականին)։ XVIII դարից Պետերբուրգում աշխատել են աշխարհահռչակ
գեղանկարիչներ, դիմանկարիչներ, քանդակագործներ։ XIX դարի վերջին և XX դարի սկզբին
ստեղծվել են բազմաթիվ գեղարվեստական միավորումներ։

Յուրօրինակ ճարտարապետական կերպարով Սանկտ Պետերբուրգն աշխարհի գեղեցիկ քաղաքներից
է։ Կառուցապատվել է կանոնավոր հատակագծով։ Ըստ 1737 թվականի հատակագծման (ճարտ. Պ.
Երոպկին և ուրիշներ) կազմավորվել է Նևա գետի տարածքում և Պետրոպավլովյան ամրոցի
շուրջը, կենտրոնական մասը ծավալվել է Նևայից հարավ-արևելք, Ծովակալությունից
(Ադմիրալտեյստվո), հովհարաձև ճառագայթվող երեք հիմնական մայրուղիներով (Նևսկի,
Վոգնեսենսկի, 1980 թվականին՝ Մայորովի, պողոտաներով և Գորոխովայա, այժմ՝ Ձերժինսկու
փողոցով)։

Դ. Տրեզինիի և Ժ. Լեբլոնի «օրինակելի» (տիպային) նախագծերով առաջին տները դրվել են
փողոցի կարմիր գծով՝ ապահովելով կառուցապատման կանոնավորությունը։ Որպես
վարչա-հասարակական կենտրոն նախատեսված էր Վասիլևյան կղզին, ուր կառուցվել էին 12
կոլեգիաների շենքը (այժմ՝ համալսարանը, 1722 - 1734, ճարտ. Տրեզինի, Տ.
Շվերտֆեգեր), Կունստկամերան (բառացի՝ արվեստի սենյակ, թանգարան, 1718 - 1734, ճարտ.
Գ. Մատառնովի և ուրիշներ, վերակառուցումը՝ 1754 - 1758, ճարտ. Ս. Չևակինսկի), Ա.
Մենշիկովի պալատը (1710 - 1716, ճարտ. Ջ. Ֆոնտանա, Գ. Շեդել)։

Սակայն Ծովակալության նշանակության աճը, որպես արդյունաբերական կենտրոն,
կամուրջների բացակայությունը (այժմ կան 363), շինանյութը կղզի տեղափոխելու
դժվարությունները պատճառ էին, որպեսզի քաղաքի կառուցապատումը հիմնականում զարգանա
Նևայի ձախ ափին։ Սկզբում պետրոսյան բարոկկոյի (Պետրոս I-ի Ամառային այգում) ոճով
կառուցվել են ազնվականների պալատներ և մենատներ, ավելի ուշ՝ Ս. Ստրոգանովի (1752 -
1757, ճարտ. Վ. Ռաստրելի, վերակառուցել է ճարտ. Ա. Վորոնիխինը), Ֆոնտանկայի վրա՝ Պ.
Շերեմետևի (1750 - 1755, ճարտ. Չևակինսկի, Ֆ. Արգունով) բարոկկո ոճով պալատները,
Պետրոպավլովյան ամրոցի և Նիկոլսկի («Ծովային») տաճարները (1753 - 1762, ճարտ.
Չևակինսկի)։ 1769 թվականին հաստատվել է Պետերբուրգի նոր հատակագիծը (ճարտ. Ա.
Կվասով), ուր ամրապնդված և զարգացած էին հետագա կառուցապատման հիմքում ընկած
կանոնավոր հատակագծման գաղափարները։

XVIII դարի 2-րդ կեսին, XIX դարի սկզբին Նևայի լայնարձակ և ճյուղավորված ջրային
տարածքի շուրջը վաղ կլասիցիզմի, ռուսական ամպիրի ոճերով կառուցվել են մոնումենտալ և
վեհաշուք ճարտարապետական անսամբլներ, որոնք վառ յուրօրինակությամբ կերպավորեցին
Պետերբուրգի կենտրոնական մասը (Պետրոպավլովյան ամրոցի համալիրը, Վասիլևյան կղզու
սլաքը բորսայի շենքով, Դվորցովայա և Ունիվերսիտետսկայա առափնյակները, Դվորցովայա
հրապարակը Ձմեռային պալատով, Ալեքսանդրյան սյունով և Գլխավոր շտաբի կամարով,
Դեկաբրիստների հրապարակը Պետրոս I-ի՝ «Պղնձե հեծյալ»-ի, հուշարձանով, Սենատի և
Սինոդի շենքերով, Իսահակևյան տաճարով, Նևսկի պողոտայի անսամբլները՝ Կազանյան
տաճարը, Կ. Ռոսսիի փողոցը, Մարսյան դաշտի և բազմաթիվ այլ համակառույցներ)։

XIX դարի 2-րդ կեսին, XX դարի սկզբին քաղաքը տարերայնորեն կառուցապատվել է նոր տիպի
շենքերով (եկամտաբեր տներ, կայարաններ, հյուրանոցներ և այլն), ոչ բարեկարգ
արդյունաբերական ծայրամասերը արագորեն աճել են գործարաններով, երկաթուղային
կայարաններով, պահեստներով, բանվորական կազարմաներով։ Այս շրջանում կառուցվել են
առափնյակներ, կամուրջներ «մոդեռն» և նեոկլասիցիստական ոճերով էկլեկտիկ շենքեր։
Սանկտ Պետերբուրգի օրինաչափ կառուցապատումը վերսկսվել է Հոկտեմբերյան
հեղափոխությունից հետո։ 1919 թվականին, 1926 թվականին հիմնարկվել են նախագծման և
հատակագծման արվեստանոցներ Ի. Ֆոմինի, Լ. Իլյինի ղեկավարությամբ։ Ստեղծվել են
բանվորական առաջին բնակելի համալիրները, ակումբներ, բուժական հաստատություններ և
այլն։

30-ական թթ. գլխավոր հատակագծերով (1932 - 1934 և 1935 - 1936, ճարտ. Լ. Իլյին և
ուրիշներ, 1938 - 1940, ճարտ. Ն. Բարանով և ուրիշներ) գոյություն ունեցող կենտրոնը
պահպանվել է և չկառուցապատված տարածքներում ստեղծվել նոր շրջաններ՝ Փոքր Օխտա,
Շչեմիլովկա, Ավտովո, Մոսկովյան պողոտա։ Այդ տարիներին կառուցվել են խոշոր,
հասարակական շենքեր (շրջսովետներ, կինոթատրոններ, թատրոններ)։ Մեծ չափով վնասված
ետպատերազմյան Սանկտ Պետերբուրգի վերականգնումը, վերակառուցումը և հետագա
զարգացումը գլխավոր հատակագծերում (1945 - 1948, ճարտ. Ն. Բարանով և ուրիշներ,
1966, ճարտ. Վ. Կամենսկի, Ա. Նաումով, Գ. Բուլդակով և ուրիշներ) լուծվել է
կոմպլեքսային եղանակով, պատմական կենտրոնի զարգացումը նախատեսվել Նևայի և Ֆիննական
ծովածոցի (Վասիլևյան կղզի) առափնյա ընթացքով։ Ետպատերազմյան շրջանում քաղաքը
օղակվել է նոր միկրոշրջաններով, կառուցապատվել են մի շարք հին և նոր պողոտաներ,
ստեղծվել են բնակելի զանգվածներ (Դաչնոյե, Պոլյուստրովո, Կուպչինո), Լենինի
հրապարակի անսամբլը (1960, ճարտ. Ն. Վ. Բարանով և ուրիշներ), զբոսայգիներ,
մետրոպոլիտենի կայարաններ, Ա. Կիրովի անվան ստադիոնը, հեռուստատեսային կենտրոնը,
«Յուբիլեյնի» սպորտի պալատը, դպրոցներ, հիվանդանոցներ, հյուրանոցներ, «Օկտյաբրսկի»
կինոհամերգային դահլիճը, արդյունաբերական շենքեր և այլն։ Ստեղծվել են բազմաթիվ
մեմորիալ կառույցներ, անվանի մարդկանց հուշարձաններ։

1941 - 1944 թվականների հերոսական պաշտպանությանն է նվիրված Սանկտ Պետերբուրգի
արվարձաններում «Փառքի կանաչ գոտին», որն ընդգրկում է բազմաթիվ մեմորիալ
կառույցներ։

1756 թվականին ստեղծվել է Ռուսաստանում առաջին թատրոնը։ 1832 թվականին բացվել է
Ալեքսանդրիյսկու, 1833 թվականին՝ Միխայլովյան թատրոնները։ XVIII դարում ստեղծվել է
օպերայի և բալետի թատերախումբը, 1862 թվականին՝ Ռուսաստանում առաջին
կոնսերվատորիան։

XIX դարում Սանկտ Պետերբուրգում են աշխատել հանրահայտ կոմպոզիտորներ։ Սովետական
շրջանում ստեղծվել են նոր թատրոններ՝ Դրամատիկական մեծ, Փոքր օպերային։ «Լենֆիլմ»
(հիմնադրվել է 1918 թվականին) կինոստուդիան ստեղծել է բազմաթիվ բարձրարժեք ֆիլմեր։

1973 թվականին գործել են Ս. Մ. Կիրովի անվան օպերայի և բալետի, Ա. Ս. Պուշկինի
անվան դրամատիկական, Օպերայի և բալետի փոքր, Մաքսիմ Գորկու անվան դրամատիկական մեծ,
կոմեդիայի, Լենինյան կոմերիտմիության, Լենսովետի թատրոնները, ֆիլհարմոնիան, Մ. Ի.
Գլինկայի անվ. ակադեմիական կապելլան, կրկեսը և այլն։

1973 թվականին Սանկտ Պետերբուրգում գործել են 362 ակումբային հիմնարկ, 296
կինոսարքավորում։

Առաջին ռուսական թանգարանը հիմնադրվել է Պետերբուրգում՝ 1719 թվականին։ 1973
թվականին Սանկտ Պետերբուրգն ուներ 47 թանգարան։ Կարևորներն են՝ Հոկտեմբերյան
սոցիալիստական մեծ հեղափոխության պետական, ՍՍՀՄ հեղափոխության կենտրոնական
թանգարանի մասնաճյուղը, Վ. Ի. Լենինի անվան կենտրոնական թանգարանի Լենինգրադի
մասնաճյուղը։ Արվեստի հարուստ հավաքածու է պահպանվում Էրմիտաժում, Ռուսական
թանգարանում։ Մեծ հետաքրքրություն են ներկայացնում Կենտրոնական զինվորական-ծովային
թանգարանը, Լենինգրադի պատմության պետական թանգարանը («Պետրոպավլովյան ամրոց» և
«Օրեշեկ» մասնաճյուղերով), քաղաքի քանդակագործության թանգարանը։ Արժեքավոր գիտական
հավաքածուներ են պահպանվում Ռուսաստանի ԳԱ մարդաբանական և ազգագրական, Ռուսաստանի
ժողովուրդների ազգագրության և այլ թանգարաններում։

Սանկտ Պետերբուրգի հիմնադրման ժամանակ կազմակերպվել են ծովային ակադեմիան (1719),
հրետանային դպրոցը (1721), ավելի ուշ՝ այլ ուսումնական հաստատություններ («Ազնվական
աղջիկների» ինստիտուտ, Սմոլնի, 1764)։ 1819 թվականին հիմնադրվել է Պետերբուրգի
համալսարանը։ Սանկտ Պետերբուրգի առաջին տեխնիկական բուհերն էին ինժեներական (1809),
անտառային (1803), տեխնոլոգիական (1828), երկրաբանության (1866) ինստիտուտները։
1931 թվականին Սանկտ Պետերբուրգը դարձել է համատարած գրագիտության քաղաք։

Հայրենական պատերազմի տարիներին (1941 - 1945) ոչնչացվել է ավելի քան 300 դպրոցական
շենք։ Ետպատերազմյան շրջանում բոլոր դպրոցները վերականգնվել են և կառուցվել տասնյակ
նոր դպրոցներ։ 1970 - 1971 ուս. տարում Սանկտ Պետերբուրգում գործել է 584 ցերեկային
հանրակրթական (ավելի քան 415 000 սովորող), 153 երեկոյան (հերթափոխային) դպրոց (78
300 սովորող), 102 պրոֆտեխնիկական (53 000 սովորող), 86 հատուկ միջնակարգ ուս.
հաստատություն (115 200 սովորող), 41 բուհ (272 400 ուսանող)։

Սանկտ Պետերբուրգը երկրի խոշորագույն գիտական կենտրոններից է։ 1725 թվականին
հիմնադրվել է գիտությունների ակադեմիան։ Քաղաքն ուներ (1973) ավելի քան 300
գիտահետազոտական ինստիտուտ և նախագծակոնստրուկտորային կազմակերպություններ։ Սանկտ
Պետերբուրգում են գտնվում Ռուսաստանի ԳԱ-ի Ա. Ֆ. Իոֆֆեի անվան ֆիզիկո-տեխնիկական
(հիմնադրվել է 1918 թվականին), Վ. Լ. Կոմարովի անվան բուսաբանական (1931),
կենդանաբանական (1931), Ի. Պ. Պավլովի անվան ֆիզիոլոգիայի (1925, որպես
լաբորատորիա՝ 1864 թվականից), ռուս գրականության («Պուշկինի տուն», հիմնադրվել է
1905 թվականին) ինստիտուտները։ Սանկտ Պետերբուրգի մերձակայքում՝ Պուլկովոյում է
տեղադրված Ռուսաստանի ԳԱ-ի գլխավոր աստղադիտարանը։

Հայրենական պատերազմից (1941 - 1945) հետո Սանկտ Պետերբուրգում ստեղծվել են
ակադեմիայի մի շարք ինստիտուտներ. բարձր մոլեկուլային միացությունների (1948), Ի.
Վ. Գրեբենշչիկովի անվան քիմ. սիլիկատների (1948), բջջաբանության (1957), Ի. Մ.
Սեչենովի անվան էվոլյուցիոն ֆիզիոլոգիայի և բիոքիմիայի (1956)։ Սանկտ Պետերբուրգում
են գտնվում նաև Ռուսաստանի ԳԱ-ի մի շարք ինստիտուտների մասնաճյուղեր։

1980 թվականի դրությամբ քաղաքի գիտական աշխատողներից 2800-ը դոկտորներ են, ավելի
քան 20 000՝ գիտության թեկնածուներ։

Առաջին տպարանը Պետերբուրգում հիմնադրվել է 1711 թվականին, 1727 թվականին՝ ԳԱ
տպարանը։ XIX դարի 1-ին քառորդում հիմնադրվել են Վ. Ա. Պլավիլշչիկովի, Ի. Վ.
Սլյոնինի, Գլազունովների, Ա. Պ. Պլյուշարի հրատարակչական ֆիրմաները։ Ռուսական գրքի
պատմության գործում մեծ դեր է խաղացել XIX դարում 30 - 40-ական թթ. Պետերբուրգի
հրատարակիչ Ա. Ֆ. Ամիրդինը։

XIX դարի 2-րդ կեսին հանդես են եկել Մ. Օ. Վոլֆի, Ա. Ֆ. Մարքսի, Ա. Ս. Սուվորինի
հրատարակչական ֆիրմաները։ 60-ական թվականներ ակտիվ լուսավորական հրատարակչական
գործունեություն է վարել Ֆ. Ֆ. Պավլենկովը։ Պետրոգրադում սովետական առաջին
հրատարակչությունները՝ ժողկոմխորհի գրական-հրատարակչական բաժինը և Պետրոգրադյան
սովետի հրատարակությունը (Լենհրատ), հիմնադրվել են 1917 թվականին։ 1980 թվականի
դրությամբ Սանկտ Պետերբուրգը ՍՍՀՄ հրատարակչական գործի և պոլիգրաֆիական
արդյունաբերության խոշորագույն կենտրոններից է։ Այստեղ է գտնվում ավելի քան 30
հրատարակչություն, այդ թվում «Ավրորա», «Լենհրատ» և Մոսկվայի խոշոր
հրատարակչությունների բաժանմունքներ։

XVIII դարի կեսին լույս է տեսել առաջին հանդեսը՝ «Տրուդոլյուբիվայա պչելա»
(«Трудолюбивая пчела», 1759 թվականից)։

1825 թվականից հետո հրապարակ են եկել «Լիտերատուրնայա գազետա» («Литературная
газета», 1830 - 1831), «Սովրեմեննիկ» («Coвременник», 1836 - 1866) հանդեսը։
Կարևոր դեր են խաղացել «Ռուսսկոյե սլովո» («Русское слово», 1860 թվականից),
«Իսկրա» («Искра», 1859 - 1873), «Օտեչեստվեննիյե զապիսկի» («Отчественные
записки», 1868 թվականից), «Դելո» («Дело», 1866 - 1884) հանդեսները։
Լիբերալ-բուրժուական հրատարակություններից կարևոր է «Վեստնիկ Եվրոպի»-ն («Becтник
Европы», 1866 - 1918)։ Նարոդնիկական խոշոր հրատարակություններից էր «Ռուսսկոյե
բոգատստվո» («Pyccкoe бoraтство», 1876 - 1918) հանդեսը։ 1905 - 1907 թվականների
հեղափոխությունից առաջ լույս են տեսել բոլշևիկյան լեգալ հրատարակություններ՝ «Նաշա
միսլ» («Наша мысль»), «Վպերյոդ» («Bпepeд»), «Զերնո» («3eрно»), 1910 - 1912
թվականներին՝ «Զվեզդա» («3везда»), 1912 թվականին՝ «Պրավդա» («Правда») բոլշևիկյան
թերթերը։

Սանկտ Պետերբուրգում հրատարակվում են մարզային և քաղաքային թերթեր՝ «Լենինգրադսկայա
պրավդա» («Ленинградская правда», 1918 թվականից), «Սմենա» («Cмена», 1919
թվականից), «Լենինսկիյե իսկրի» («Ленинские искры», 1924 թվականից), «Լենինգրադսկի
ռաբոչի» («Ленинградский рабочый», 1951 թվականից)։ Հրատարակվում են
գրական-գեղարվեստական և հասարակական-քաղաքական բազմաթիվ հանդեսներ՝ «Զվեզդա»
(«3везда», 1924 թվականից), «Նևա» («Heвa», 1955 թվականից), «Ավրորա» («Aвpopa»,
1969 թվականից), մանկական հանդես՝ «Կոստյոր» («Koстep», 1936 թվականից)։

1978 թվականի դրությամբ ունի ռադիոհաղորդումների 3, հեռուստատեսային 2 ծրագիր։ 1972
թվականից Սանկտ Պետերբուրգում արվում են սեփական գունավոր հեռուստատեսային
հաղորդումներ։

ՌԴ երկրորդ քաղաքում բացվել են 50 օտարերկրյա հյուպատոսարաններ։ Դրանք ոչ միայն
մուտքի և ելքի թույլտվություն են տրամադրում ռուսաստանցիներին, այլև օգնում
ֆիզիկական և իրավաբանական անձանց, նպաստում մշակութային և տնտեսական կապերի
զարգացմանը։ Շատերը սպասարկում են Հյուսիսարևմտյան տարածաշրջանի ուրիշ մարզեր՝
Կարելիայի Հանրապետությանը, Մուրմանսկի, Արխանգելսկի, Նովգորոդի և այլ մարզերի
բնակիչներին։

Ռուսաստանի քաղաքական ու տնտեսական կյանքում ունենալով նշանակալից դեր՝ Պետերբուրգը
սկզբից ևեթ դեպի իրեն ձգեց մեծ թվով հայերի։ Քաղաքի հայ բնակչությունը հիմնականում
կազմված էր վաճառականներից, արդյունաբերողներից, պետական պաշտոնյաներից և փոքր թվով
ազնվականներից։ Նրանց ընդհանուր թվաքանակի մասին հավաստի տեղեկություններ չկան։
Հայտնի է միայն, որ XVIII դարի վերջին եղել է շուրջ հարյուր տուն հայ։

XIX դարում որոշակի թիվ է կազմել նաև հայ ուսանող երիտասարդությունը, որի շատ
ներկայացուցիչներ մասնակցել են լուսավորական-դեմոկրատական և հեղափոխական
շարժումներին։ Նախապես հայերը կենտրոնացած էին Վասիլևյան կղզում։ Շատ հայ
վաճառականներ և արդյունաբերողներ քաղաքում հիմնեցին առևտրական գրասենյակներ,
գործարաններ ու ֆաբրիկաներ։ 1758 թվականին նորջուղայեցի Իսախանյան եղբայրներն
այստեղ հիմնեցին Ռուսաստանում առաջին փայատիրական ընկերություններից մեկը՝ Իրանի
հետ առևտրի համար։ XVIII դարի կեսին մետաքսագործական ֆաբրիկաներ հիմնեցին Արտեմի
Մանուիլովը, Բոգդան Ախվերդովը, Պետրոս Շիրվանովը, Մանուչարյան եղբայրները։
1760-ական թթ. սկզբին առևտրական գրասենյակ է հիմնում Հ. Լազարյանը, որի ջանքերով
1770 թվականին կառուցվում է Ս. Կատարինե հայկական տաճարը Նևսկի պողոտայի վրա, իսկ
1791 թվականին՝ հայկական գերեզմանատան Ս. Հարություն եկեղեցին։ 1779 թվականին
ստեղծվում է Պետերբուրգի և Մոսկվայի հայկական եկեղեցիների միացյալ
հոգաբարձությունը։ Առաջին հոգաբարձու է ընտրվում Հ. Լազարյանը։

1781 թվականին Գ. Խալդարյանը հիմնում է հայկական տպարան (մինչև 1789), որտեղ
հրատարակված առաջին գործն էր մայրենի լեզվի «Այբբենարանը»։ XIX դարի քաղաքի
հայկական գաղութի դերը մեծանում է՝ Հայաստանին և հայ ժողովրդին վերաբերող հարցերում
Ռուսաստանի դերի մեծացմանը զուգընթաց, մանավանդ Արևելյան Հայաստանը Ռուսաստանին
միացվելուց հետո։ Այս շրջանում Պետերբուրգի և Մոսկվայի հայկական շրջանները հանդես
էին գալիս միասնաբար։ Հետագայում գաղութը ձեռք է բերում առավելապես
կուլտուր-մշակութային նշանակություն։ XIX - XX դդ. Պետերբուրգի հայ նշանավոր
գործիչներից են եղել Ա. Խուդաբաշյանը, Կ. Եզյանը, Ք. Պատկանյանը, Ն. Ադոնցը, Հ.
Օրբելին և ուրիշներ։

Նիկողայոս Մառի ջանքերով XIX դարի վերջին, XX դարի սկզբին Պետերբուրգի համալսարանը
դառնում է կարևոր հայագիտական օջախներից մեկը։



https://hy.wikipedia.org/wiki/%D5%86%D5%B8%D5%B5

Նոյ (եբր.՝ נֹחַ‎, Նո՛ախ, Հին Կտակարանի Ծննդոց գրքում անունը բացատրվում է որպես
«հանգիստ, մխիթարություն», ըստ այլ մեկնությունների՝ «նոր». հին հուն․՝ Νῶε, արաբ․՝
نوح‎‎, Նուհ), հինկտակարանյան նահապետ։ Նոյի պատմությունը ներկայացվում է Ծննդոց
գրքի 6–9 գլուխներում, որտեղ նա ջրհեղեղից փրկում է իր ընտանիքը (իր կնոջը, երեք
որդիներին և նրանց կանանց) և կենդանիների բոլոր տեսակներին՝ կառուցելով Նոյյան
տապանը։ Նա նաև հիշատակվում է որպես «առաջին գյուղատնտես» և «առաջին գինեգործ»։
Նոյը նաև բազմիցս հիշատակվում է Ղուրանում։

Ըստ Հին Կտակարանի պատումի՝ Նոյ Նահապետի օրոք երկրի վրա բազմացել էր մեղքը։ Մարդիկ
հեռացել էին Աստծուց և գործում էին նրա կամքին հակառակ։ Ապականված աշխարհը
նորոգելու համար Նոյը մաքառում է 120 տարի, բայց ապարդյուն։ Տերը, տեսնելով, որ
մարդկանց չարությունն ու այլասերվածությունը հսկայական չափերի են հասել, և նրանց
սիրտն ու միտքը հակված են միայն չարիք գործելու, որոշում է վերացնել մեղսագործ
մարդկությանը՝ շնորհ անելով միայն Նոյին։ Նա միակ կատարյալ ու արդար մարդն էր
ապականված, չարությամբ ու անիրավությամբ լի աշխարհում։

Վերահաս ջրհեղեղից փրկվելու համար, Աստծու հրահանգով, Նոյը կառուցում է եռահարկ
նավ՝ տապան, և երբ սկսվում է ջրհեղեղը, նա կնոջ, 3 որդիների (Սեմ, Քամ, Հաբեթ) ու
նրանց կանանց հետ մտնում է տապան՝ իր հետ վերցնելով նաև երկրի բոլոր ցամաքային
կենդանի արարածներից ու թռչուններից մեկական զույգ՝ արու և էգ, իսկ «մաքուր»
կենդանիներից 2-ական զույգ՝ Աստծուն զոհ մատուցելու համար։ Երկրորդ ամսի 27-ին
ժայթքում են ստորգետնյա բազում աղբյուրներ, բացվում են երկնքի ջրվեժները, երկրի վրա
40 օր ու գիշեր անձրև է տեղում, ջուրը բարձրանում է և 150 օր ծածկում ցամաքը՝
ոչնչացնելով մարդկանց ու անասուններին։



https://hy.wikipedia.org/wiki/%D5%84%D5%B8%D5%B6%D5%A9%D5%A5_%D5%84%D5%A5%D5%AC%D6%84%D5%B8%D5%B6%D5%B5%D5%A1%D5%B6

Մոնթե Չարլզի Մելքոնյան, «Ավո» (նոյեմբերի 25, 1957, Վիսեյլիա - հունիսի 12, 1993,
Մարզիլի), արցախյան պատերազմի ակտիվ մասնակից, հայազգի հրամանատար, ՀԱՀԳԲ նախկին
անդամ, Լիբանանի քաղաքացիական պատերազմի և Իրանի շահի դեմ պայքարի ակտիվ մասնակից,
Հայրենանվեր գործունեության համար արժանացել է Հայաստանի և Արցախի
հանրապետությունների ազգային հերոսի կոչման։

Ծնվել է 1957 թ.-ի նոյեմբերի 25-ին ԱՄՆ-ում, Մեծ Եղեռնից փրկված և ԱՄՆ Կալիֆոռնիայի
Վիսեյլիա քաղաքում հանգրվանած հայի ընտանիքում։ 1972 թ.-ի ամռանը տասնհինգամյա
Մոնթե Մելքոնյանը ավարտում է միջնակարգ դպրոցը։ Մինչ ավագ դպրոցի նոր ուսումնական
տարվա մեկնարկը դպրոցի տնօրեն Դեյվիդ Գրեյմսի առաջարկով մեկնում է Ճապոնիա՝ երկրի
ամենահեղինակավոր «Tokyo Kamata High School» դպրոցում ուսումը շարունակելու
նպատակով։ Մոնթեի՝ Ճապոնիա ուղարկելու որոշումը պատահական չէր կայացվել. նա երկար
ժամանակ այցելում էր կարատեի խմբակներ և Կալիֆոռնիայի նահանգի պատանիների մինչև 14
տարեկանների խմբի չեմպիոնն էր, ուսումնասիրել էր ճապոնական մշակույթը, այդ թվում՝
մասնակցել էր ճապոներեն լեզվի դասընթացներին։ Մեկ ու կես տարում ճապոնական Օսակա
քաղաքի վարժարանն ավարտելուց հետո մեկնում է Հարավային Կորեա, աշակերտում
բուդդայական վանականի մոտ։ Ապա գնում է Վիետնամ, ականատես լինում պատերազմական
գործողություններին, ստեղծում բազմաթիվ լուսանկարներ մոլեգնող պատերազմի մասին։
Վերադառնում է Ամերիկա՝ լիովին տիրապետած ճապոներենին ու կարատեի մարտարվեստին։

20 տարեկանում ընդունվում է Կալիֆոռնիայի Բերկլիի համալսարանում: Լայն
աշխարհաընկալում ու ընդունակություններ ունենալու շնորհիվ չորս տարվա դասընթացն
ավարտում է կրկնակի տիտղոսով՝ ստանալով «Հնագիտության և ասիական պատմության
մասնագետի» վկայականներ։ Համալսարանում ուսանելու տարիներին հիմնում է «Հայ
ուսանողական միություն» խմբակը և կազմակերպում ցուցահանդես նվիրված 19-րդ դարի
վերջին և 20-րդ դարի սկզբին Օսմանյան Կայսրությունում և Թուրքիայի
Հանրապետությունում իրականացված Հայոց Ցեղասպանությանը։ Մոնթեի ավարտական թեզը
նվիրված էր Վանի թագավորության ժայռափոր դամբարանների ուսումնասիրությանը, որը նա
պաշտպանում է 1978 թ.-ին։ Այնուհետև ընդունվելով է Օքսֆորդի համալսարան, սակայն
Անգլիա մեկնելու փոխարեն նա գնում է Արևմտյան Հայաստան, որպեսզի ուսումնասիրի և
չափագրի Վասպուրականի հնագույն ժայռափոր դամբարաններն ու կացարանները։

1978 թվականի աշնանը մեկնում է Իրան, ապա Լիբանան՝ մասնակցելու Բեյրութի հայ
համայնքի ինքնապաշտպանության մարտերին։ 22 տարեկանում արդեն լիովին տիրապետում է
անգլերենին, ֆրանսերենին, իսպաներենին, իտալերենին, թուրքերենին, պարսկերենին,
ճապոներենին, քրդերենին։

1978 թ.-ի աշնանը մեկնում է Իրան, մասնակցում Իրանի շահի դեմ կազմակերպված
ցույցերին։ Նույն թվականին մեկնում է Լիբանան, որտեղ քաղաքացիական պատերազմը հասել
էր իր գագաթնակետին։ Բեյրութում մասնակցում է հայ համայնքի ինքնապաշտպանության
մարտերին։ Այստեղ նա սովորում է արաբերեն և արդեն 22 տարեկանում լիովին տիրապետում
էր հայերենին, անգլերենին, ֆրանսերենին, իսպաներենին, իտալերենին, թուրքերենին,
պարսկերենին, ճապոներենին, քրդերենին։

1980 թ.-ից անդամագրվելով Հայաստանի ազատագրության հայ գաղտնի բանակին՝ կարճ
ժամանակում դարձել է նրա ղեկավարներից մեկը։ 1981 թ.-ին նրա մասնակցությամբ
կազմակերպվեց հայտնի Վան ռազմագործողությունը: 1981 թ.-ի նոյեմբերի 11-ին Ֆրանսիայի
Օռլի օդանավակայանում Մոնթեն ձերբակալվեց կեղծ անձնագիր և ատրճանակ կրելու
մեղադրանքով։ Նա սկզբում դատապարտվեց 4 ամսվա ազատազրկման, իսկ ավելի ուշ դատարանը
որոշեց վտարել նրան Ֆրանսիայից։ Դատարանում Մոնթեն հայտարարեց՝ «Բոլոր հայերը կեղծ
անձնագրեր են կրում՝ ֆրանսիական, ամերիկյան, դրանք կեղծ կլինեն այնքան ժամանակ,
քանի դեռ դրանք հայկական չեն...»։ 1985 թ.-ին նա նորից կեղծ անձնագրով ժամանեց
Ֆրանսիա և մի քանի ամիս անց նորից ձերբակալվեց «ահաբեկչություն» կազմակերպելու
մեղադրանքով։ Մոնթեն բանտից դուրս եկավ 1989 թ.-ի հունվարի 16-ին։

Հոդվածներով հանդես է եկել Փարիզի «Հայ Պայքար» և Լոնդոնի «Կայծեր» թերթերում,
«Սարդարապատ» ամսագրում, նաև անգլերեն մի շարք գրքերում՝ հայոց ազգային հարցերի
արդարացի պահանջի և իրավունքի մասին, որոնք լույս են տեսել Լոնդոնում։

1989 թ.-ին ֆրանսիական բանտից ազատվելուց հետո 1991 թ.-ին գալիս է Հայաստանի
Հանրապետություն, որտեղ արդեն սկսվել էր հայ-ադրբեջանական զինված ընդհարումները։
Հիմնում է «Հայներասերների» ջոկատը։ Երևանում յոթ ամիս աշխատում է Գիտությունների
ակադեմիայում՝ գրելով և հրատարակելով «Հայաստանը եւ հարևանները» գիրքը։ Նույն
թվականի սեպտեմբերին մեկնում է Արցախի Հանրապետություն, որտեղ նրան անվանակոչում են
Ավո անվանումը։ Ռազմական տեսանկյունից մասնագիտական բարձր հմտություններ
ցուցաբերելու շնորհիվ 1992 թ.-ին ստանձնում է Մարտունու պաշտպանական շրջանի շտաբի
պետի պարտականությունը։ Այստեղ կարճ ժամանակում նա իր անկեղծությամբ ու մաքրությամբ
շահեց ոչ միայն տեղի բնակչության, այլև ընդհանրապես, համայն հայության սերն ու
հարգանքը։ Նրա ղեկավարությամբ Մարտունին դարձավ Արցախի ամենապաշտպանված ու
ամենամարտունակ շրջանը։ 1993 թ.-ի մարտ-ապրիլ ամիսներին նրա ղեկավարությամբ
ազատագրվեց նաև Քարվաճառը:

ՀՀ պաշտոնական տեղեկատվության համաձայն Մոնթեն սպանվել է 1993 թ.-ի հունիսի 12-ին
ադրբեջանական զրահամեքենայի կրակոցից, երբ հետախուզության նպատակով մարտընկերների
հետ այցելել է Աղդամի շրջանի Մարզիլի գյուղի մատույցներ։

Մոնթեի հիշատակին գրվել և կատարվել են բազմաթիվ երգեր, նկարահանվել են բազմաթիվ
վավերագրական ֆիլմեր այդ թվում են՝ չորս մասից բաղկացած Գաղափարի զինվորը Գոյամարտ
ստուդիա, Սա մեր վերջին պայքարը չի, 00-ն կապի մեջ է, Մոնթե Մելքոնյանի վերջին
ռադիոկապի ձայնագրություն, Սուր անկյուն հաղորդաշարի «Մեր ժամանակի հերոսը» բաժնում
Մոնթե Մելքոնյանի մասին տեսանյութ Գևորգ Էմին-Տերյան և այլ ֆիլմեր։



https://hy.wikipedia.org/wiki/%D4%BC%D5%B8%D6%82%D5%AF%D5%A1_%D4%B1%D5%B6%D5%BF%D5%B8%D5%B6%D5%A5%D5%AC%D5%AC%D5%AB

Լուկա Անտոնելլի (իտալ.՝ Luca Antonelli; 1987 թվական, փետրվարի 11, Մոնցա),
իտալացի ֆուտբոլիստ, «Միլան» ֆուտբոլային ակումբի պաշտպան։ Նրա հայրը՝ Ռոբերտոն,
նույնպես ֆուտբոլիստ է։

«Միլան» ֆուտբոլային ակումբում Լուկան իր նորամուը նշել է 2006 թվականի դեկտեմբերի
23-ին, Իտալիայի առաջնության 18-րդ խաղում, ընդդեմ «Ուդինեզե»ի, փոխարինման է դուրս
եկել 86-րդ րոպեին, Կլարենսա Զեդորֆայի փոխարեն։

2011 թվականի հունվարի 4-ին երկկողմ բանակցությունների արդյունքում Լուկան Պարմայից
գնաց Ջենովա։

Նորամուտը «սկուադրու ադզուրու» եղել է 2010 թվականի սեպտեմբերի 3-ին, Եվրո
2012-ում ընդդեմ Էստոնիայի, փոխարինման է դուրս եկել 80-րդ րոպեին Անտոնիո
Կասսանոյի փոխարեն։



https://hy.wikipedia.org/wiki/%D4%BB%D5%BD%D5%BA%D5%A1%D5%B6%D5%A5%D6%80%D5%A5%D5%B6

Իսպաներենը (իսպաներեն՝ español [էսպանյոլ], castellano [կաստելյանո]) հնդեվրոպական
լեզվաընտանիքի ռոմանական խմբի արևմտա-իտալական ճյուղին պատկանող լեզու է, որը ծագել
է Իսպանիայի հյուսիսային շրջանում։ Այն պաշտոնական լեզվի կարգավիճակ ունի
Իսպանիայում, Լատինական Ամերիկայի երկրների մեծ մասում (Արգենտինա, Բելիզ, Բոլիվիա,
Գվատեմալա, Դոմինիկյան Հանրապետություն, Էկվադոր, Սալվադոր, Կոլումբիա, Կոստա Ռիկա,
Կուբա, Հոնդուրաս, Մեքսիկա, Նիկարագուա, Չիլի, Պանամա, Պարագվայ, Պերու, Պուերտո
Ռիկո, Վենեսուելա, Ուրուգվայ) և Հասարակածային Գվինեայում։ Իսպաներենը մայրենի
լեզու է հանդիսանում 500 միլիոն մարդու համար, իսկ ընդհանուր հաշվով իսպաներեն
խոսում է 450–500 միլիոն մարդ, որի շնորհիվ աշխարհում երկրորդ տեղն է զբաղեցնում
(չինարենի Մանդարին բարբառից հետո)։

Իսպանիայում իսպաներենը ներկայանում է բարբառների 2 հիմնական (հյուսիսային և
հարավային) խմբով։ Լատինական Ամերիկայում նույնպես ունի շատ տարբերակներ։
Իսպաներենը կազմավորվել է ժողովրդական լատիներենի, իսկ գրական իսպաներենը՝
կաստիլյան բարբառի հիմքի վրա։ Հնչյունական տեղաշարժերով (f համր հ, միջձայնավորական
պայթականների ձայնեղացում, կարճ շեշտակիր ǒ, ě ձայնավորների երկբարբառացում, r–ի և
s–ի արտասանական ուրույն երանգներ են) հեռացել է ժողովրդական լատիներենից։ Ունի 5
պարզ ձայնավոր, 18 բաղաձայն (16–ը՝ կոշտ, 2–ը՝ փափուկ), երկբարբառներ ու
եռաբարբառներ։ Գոյականն ունի թվի, սեռի, որոշյալության կարգեր։ Չունի հոլովում։
Բայց ունի համադրական ու վերլուծական (նաև նկարագրական) հարուստ ձևեր։ Բառերի
շարադասությունը ազատ է։ Գործածում է լատինագիր այբուբեն։

Իսպաներենով խոսում է 34,5 միլիոն մարդ ԱՄՆ-ում, Պուերտո Ռիկոյում այն անգլերենի
հետ միասին ճանաչվել է պետական լեզու։ Նյու Մեքսիկո նահանգում այն փաստացի ունի
պաշտոնական լեզվի կարգավիճակ. նահանգի օրենսդրությունը այն որպես պաշտոնական լեզու
չի դիտարկում, սակայն խոսվում է պաշտոնական փաստաթղթերում իսպաներենի՝ անգլերենի
հետ հավասար գործածության հնարավոր կամ պարտադիր լինելու մասին։

Բացի այդ, մի քանի միլիոն լեզվակիրներ են ապրում Կալիֆոռնիայում, Ֆլորիդայում,
Տեխասում ու Նյու Յորքում։ Ինչպես նաև իսպաներենով է խոսում Ամերիկյան Վիրջինյան
կղզիների բնակչության 15 %-ը։

Իսպաներենին տիրապետում է բրիտանական Ջիբրալթար տարածքի բնակչության մեծ մասը, թեև
այնտեղ պետական լեզու է անգլերենը։ Այնտեղ գործածվում է նաև իսպաներենի ու
անգլերենի խառնուրդ լեզուն, որ կոչվում է յանիտո։

Իսպաներենը լայնորեն գործածվում է Անդորրայում ու Բելիզում (60 %), Արուբայում
(85 %) ու Կյուրասոյում (65 %)։ Իսպաներենով են խոսում նաև Բոնայրայում (35 %),
Բրազիլիայում, Տրինիդադում և Տոբագոյում, Արևմտյան Սահարայում (Պոլիսարիոյի ճակատի
հսկողության տակ գտնվող տարածքում), Ֆիլիպիններում (տարբեր տվյալներով՝ իսպաներենով
են շփվում բնակչության 0,01 %-ից կամ 2658 մարդուց մինչ 2 %-ը կամ 2,9 մլն) և
Մարոկոյում, Սերբիայում, Չեռնոգորիայում, Թուրքիայում, Իսրայելում գտնվող
սեֆարդների համայնքներում։

Բրազիլիայում, որտեղ բնակչությունը խոսում է պորտուգալերեն, իսպաներենն ունի
երկրորդ լեզվի կարգավիճակ ուսանողների ու որակավորված մասնագետների շրջանում։ Որքան
նվազում է երկրի տնտեսության կախվածությունը ԱՄՆ-ից ու Եվրոպայից, և ավելանում է
ապրանքաշրջանառությունը հարևան իսպանալեզու երկրների հետ (հատկապես Մերկոսուրի մեջ
ընդգրկված երկրների), այնքան մեծ ուշադրություն է դարձվում երկլեզվությանն ու
իսպաներենի ուսուցմանը։ 2005 թվականի հուլիսի 7-ին Բրազիլիայի Ազգային կոնգրեսը
հավանության արժանացրեց երկրի պետական ու մասնավոր դպրոցներում իսպաներենին երկրորդ
լեզվի կարգավիճակ տալու օրենքը։ Իսպանիայի ժողովրդականությունը մեծանում է նաև այն
բանի շնորհիվ, որ այն շատ նման է պորտուգալերենին և հարևան գրեթե բոլոր երկրներում
պետական լեզու է։ Բրազիլիայի սահմանամերձ (հատկապես Բրազիլիայի ու Ուրուգվայի
սահմանին մոտ տեղակայված) քաղաքներում խոսում են իսպաներենի ու պորտուգալերենի
խառնուրդ մի լեզվով, որ կոչվում է պորտունոլ։

Իսպաներենը Միավորված Ազգերի Կազմակերպության, Եվրոպական Միության, Աֆրիկական
Միության ու Ամերիկյան Հանրապետությունների Միության պաշտոնական լեզուներից է։



https://hy.wikipedia.org/wiki/%D4%B9%D5%A2%D5%AB%D5%AC%D5%AB%D5%BD%D5%AB

Թբիլիսի (վրացերեն՝ თბილისი, հին հայկական անվանումը՝ Տփղիս, 19-րդ դարում և 20-րդ
դարի առաջին կեսում հայկական միջավայրում տարածված էր նաև Թիֆլիս անվանումը
(փոխառություն ռուսերենից (Тифлис), որը մինչև այսօր գործածվում է ավանդական
Սփյուռքի և արևմտահայերի կողմից), Վրաստանի մայրաքաղաք և Կովկասի խոշորագույն
բնակավայրերից մեկը։ Գտնվում է Կուր գետի ափին։ Բնակչությունը՝ 1.181.700 մարդ,
որից 82,600 (7,63%), ը՝ հայեր (2002 թ. մարդահամարի տվյալներ):

Թբիլիսի անվան հետ կապված շատ լեգենդներ կան։ Լեգենդներից մեկում պատմվում է, որ
Թբիլիսիի տարածքը եղել է անտառապատ։ Մի օր թագավորը (ըստ տարբերակներից մեկի՝
Վախթանգ Գորգասալ) որսորդության ժամանակ կեռնեխ է վիրավորում։ Կեռնեխն ընկնում է
ջուրը և բուժված դուրս է թռչում ու փախչում որսորդներից։ Այլ տարբերակով՝ թագավորի
բազեն իրեն զոհելով բռնում է փասիանին ու երկուսով ընկնելով ջուրը՝ եփվում են։ Տաք
ջուրը բուժիչ հատկություն ուներ, իսկ տարածքը բարենպաստ էր։ Դրանից ոգևորվելով՝
թագավորը որոշում է քաղաք հիմնել։

«Թբիլիսի» բառը ծագել է «թբիլի» - «տաք» (հին վրացերեն՝ თბილი) և «սի»՝ «աղբյուրի
տակ» (վրաց.՝ სი) բառերից։ Հանքային ջրերի առատության պատճառով քաղաքը կոչվեց
Թբիլիսի։ Աշնանն այդ վայրում Գոգիրդի բաղնիքներ կառուցվեցին ու այն Թբիլիսիի համար
պատմական վայր դարձավ (վրաց.՝ აბანოთუბანი աբանոթուբանի - բաղնիքների թաղ)։

Թբիլիսին հիմնադրել է Վախթանգ Գորգասալը (վրաց.՝ ვახტანგ გორგასალი, 447-502) 5-րդ
դարի վերջում։ Մինչև 458 թվականը Թբիլիսիի տարածքը անբնակ էր և անտառածածկ։

Սկսած 12-րդ դարից մինչև Հոկտեմբերյան Հեղափոխությունը Թբիլիսիի թվով 47
քաղաքապետերից 45-ը ազգությամբ հայեր են եղել և մինչև 1922 թ. բնակչության
գերակշռող մասը հայեր են եղել, առաջ լինելով վրացիներից, ռուսներից և այլ ազգերից:

Վախթանգ Գորգասալի որդին՝ Դաչի Ուջարմելին (վրաց.՝ დაჩი უჯარმელი, 502-534), հոր
կամքով մայրաքաղաքը տեղափոխում է Մցխեթայից (վրաց.՝ მცხეთა) Թբիլիսի։ Նա ավարտում է
բերդի պարիսպների շինարարությունը և հիմք դնում քաղաքի զարգացմանը։ Թբիլիսին
դառնում է Կովկասի խոշորագույն քաղաքը և սերտ կապեր է հաստատում Մեծ Հայքի
քաղաքների հետ։ Այդ ժամանակ, սակայն, Թբիլիսին Վրաստանի միայն արևելյան հատվածի
մայրաքաղաքն էր, քանի որ Կոլխիդան չէր մտնում Վրաստանի սահմանների մեջ։

Թբիլիսիի առաջին բնակիչները հաստատվել են հանքային աղբյուրների թաղամասում
(ներկայիս Գորգասալի հրապարակի տարածքը)։ Հին Թբիլիսիի տարածքը զբաղեցրել է
հարավ-արևելքում Օռտաճալայի պարտեզը, հյուսիս-արևելքում՝ Կուր գետը,
հարավ-արևմուտքում՝ Թաբորի սարալանջերը, հյուսիս-արևմուտքում՝ Ծավկիսծղալի (Ծավկի
ջուրը)։ 4-րդ դարում ընդարձակվեց Թբիլիսիի երկրորդ թաղամասը՝ Կալա Բարդանը։
Հետագայում քաղաքը զարգանում էր հին Թբիլիսիի և Կալայի շրջանակից դուրս։ Քաղաքի
զարգացմանը նպաստում էր բարեխառն կլիման։ Թբիլիսիի միջով էր անցնում նշանակալից
առևտրային ճանապարհը։ Այն Կովկասը Ասիային միացնող գլխավոր ճանապարհներից էր։
Թբիլիսին դարձել էր Մերձավոր Արևելքի կենտրոններից մեկը։ Հարևան երկրները սկսեցին
հետևել քաղաքի ռազմական և տնտեսական աճին։ 6-րդ դարավերջին սկսվեց երկարատև պայքար
Թբիլիսիի համար։

Վրաց քաղաքական ու մշակութային վիճակն ուղղակիորեն կախված էր մայրաքաղաքի
դրությունից։ Թբիլիսին մնում է Վրացական թագավորության, ապա՝ Վրաց մարզպանության
մայրաքաղաքը մինչև 7-րդ դարը, երբ նվաճվում է արաբների կողմից։ Մինչ այդ Թբիլիսիի
վրա արշավել են տարբեր զորավարներ։ 570-580 թվականներին Թբիլիսին գտնվում էր
պարսիկների ձեռքում։ 627 թվականին Թբիլիսին շրջապատեցին Բյուզանդիայի Հերակլիոս Ա
կայսեր զորքերը, սակայն քաղաքը գրավել չկարողացան։ Հերակլիոսը թողեց Թբիլիսին և
անցավ Միջագետք: 628 թվականին խազարները գրավեցին Թբիլիսին՝ Կիբուր խաքանի
գլխավորությամբ և հրի ու սրի մատնեցին քաղաքը:

7-րդ դարում Վրաստանի արևելյան մասը մտնում է Արաբական Խալիֆայության, իսկ արևմտյան
մասը՝ Բյուզանդիայի տիրապետության տակ։ Խալիֆայության կազմում ստեղծվում է Արմինիա
կուսակալությունը, որի մեջ մտնում են Հայաստանը, Վրաստանը, Աղվանքը: Թբիլիսին
առանձին ամիրայության կենտրոն է դառնում 737 թվականին։

735-737 թվականներին արաբ ոստիկան Մըրվան II-ը և Իբն Մուհամեդը գրավեցին քաղաքը։
Արաբական տիրապետության օրոք Թբիլիսին նոր զարգացում ապրեց։ Այս տարածաշրջանում
վրաց մայրաքաղաքը դարձավ Արաբական ամիրայության կենտրոններից մեկը (Դվին, Թբիլիսի,
Պարտավ)։ 764 թվականին խազարներների դիրքը թուլացավ Թբիլիսիում։ 853 թվին
Խալիֆայության իշխանությունն ամրապնդելու նպատակով թուրք ոստիկան Բուղայի
հրամանատարությամբ արաբական զորքերը կենտրոնացվեցին Թբիլիսիում։

Վրացական թագավորությունը վերածնվում է հայ Բագրատունիներից սերող վրաց
Բագրատունիների (Բագրատիոնի) շնորհիվ։ Վերականգնված պետության սահմաններում մտնում
էին նրանց տոհմական տիրույթները՝ Տայքը (վրաց.՝ ტაო՝ Տաօ), Կղարջքը (վրաց.՝
კლარჯეთი՝ Կլարջեթի), որոնք միասին կոչվում էին Տայք-Կղարջքի կյուրոպաղատություն
(վրաց.՝ ტაო-კლარჯეთის სამეფო՝ Տաո-Կլարջեթի իշխանություն) և Քարթլին (վրաց.՝
ქართლი)։ Թբիլիսին մնում էր թագավորության սահմաններից դուրս։ Տայքի Բագրատ
կյուրոպաղատը 963 թվականին հիմնադրում է Օշկվանքը (վրաց.՝ ოშკი), իսկ նրա որդին՝
Դավիթ Կյուրոպաղատը, շարունակում է նրա շինարարությունը և ավարտին հասցնում 973
թվականին։ Այդ ժամանակներից Տայքը և Գուգարքի արևմտյան հատվածը՝ Կղարջքը և Ջավախքը
(վրաց.՝ ჯავახეთი), դառնում են Վրաստանի անբաժան մասը։ Գուգարքի արևելքում հայ
Բագրատունիների մեկ այլ պետություն կար՝ Տաշիր-Ձորագետի թագավորությունը:

1037-1051 թվականներին վրաց թագավոր Բագրատ IV թագավորն անընդհատ փորձեր էր
կատարում ազատագրել Թբիլիսին, բայց երկրում տիրող երկպառակության պատճառով այն
չհաջողվեց։ 1045 թվականին Թբիլիսիի կառավարումն անցավ օտարների ձեռքը։ 1068
թվականին սելջուկ թուրքերի սուլթան. Ալփ-Արսլանը հարձակվեց և գրավեց Թբիլիսին։ XI
դարի 80-ական թվականներին քաղաքը դեռ օտարականների ձեռքում էր։

1122 թվականին քաղաքը օտարերկրացիների ձեռքից ազատագրեց Դավիթ IV Շինարարը:
Միասնական վրաց պետության մայրաքաղաք վերահաստատվեց Թբիլիսին՝ դառնալով
թագավորանիստ քաղաք։ XII-XIII դարերում Թբիլիսիի տնտեսությունը առաջընթաց ապրեց։
Այն դարձավ ժամանակի զարգացած քաղաքներից մեկը, որի բնակչությունը հասնում էր 80
հազարի։ Զարգանում էին առևտուրը և արվեստը։ Ձևավորվեցին վաճառականների միություններ
(համքարություններ), վաճառքի վարկային ընկերություններ (օրթաղեբի/ ორთაღები)։ Այս
ամենի արդյուքում բարելավվեց բնակչության վիճակը և քաղաքն ընդլայնեց իր տարածքը։
Թբիլիսիի կազմում ընդգրկվեցին նաև Քաշեթի եկեղեցին և Լուրջի վանքը (ლურჯი/Կապույտ
վանք)։ Նրա պարսպից դուրս գտնվում էր նշանակալի վայրերից մեկը՝ Դիդուբեն։ Քաղաքն
ընդարձակվեց նաև Կուրի ձախ ափին, որտեղ կառուցվեց Թագավորական ամրոցը։ Այս
ժամանակաշրջանում Թբիլիսին բազմազգ քաղաք էր։ Վրաց թագավորները վարում էին տարբեր
ազգության ու կրոնի պատկանող ժողովուրդներին սիրաշահող և խրախուսող
քաղաքականություն, որը նպաստում էր քաղաքի տնտեսական և սոցիալական կյանքի
կայունությանը։ Այդ ժամանակաշրջանը վրաց պատմության մեջ հայտնի է «Ոսկե տարիներ»
կամ «Վրաստանի վերածնունդ» անուններով։ Թամար թագուհու (1184-1213) իշխանության
սկզբներին Թբիլիսիի ազնվականները ընդվզեցին՝ ցանկանալով ընդլայնել իրենց
իրավունքները։ Այդ պատճառուվ պահանջեցին նոր թագավորական խորհուրդ (սրահ) և հիմնվեց
«Կարավի» հաստատությունը։

1226 թվականին խազար ոստիկան Ջալալեդին Թբիլիսին պաշարեց, ավերեց քաղաքը և
բնակչությանը դաժանաբար կոտորեց։ XIII դարի 40-ական թվականներին մոնղոլները
գրավեցին քաղաքը։ Նրանք չվերացրեցին վրաց իշխանությունը և Թբիլիսին նորից դարձավ
երկրի կենտրոն։ 1259 թվականին վրաց թագավոր Դավիթ VI-ի գլխավորությամբ վրաց զորքը
ջախջախեց մոնղոլներին՝ ազատագրելով Թբիլիսին։ 1260 թվականին Դավիթ VII-ն ապստամբեց
մոնղոլների դեմ, սակայն ապստամբությունը ճնշվեց։ XIV դարի 20-ական թվականերին,
մոնղոլների լուծը թոթափելուց հետո, Թբիլիսին դարձյալ միացյալ Վրաստանի մայրաքաղաքն
է դառնում։ 1366 թ-ին Թբիլիսիում ժանտախտի համաճարակ է սկսվում, որին զոհ է գնում
բնակչության կեսը։ 1386 թվականին Լենկ Թեմուրը պաշարեց Թբիլիսին։ Նա Վրաստանի վրա
ութ անգամ է հարձակվել, որոնցից միայն երկուսի ժամանակ նա կարողացավ ծնկի բերել
վրացիներին։ Այս արշավանքներից հետո Թբիլիսիի միջազգային դիրքերն թուլացան։ Վրաց
Ալեքսանդր I Մեծ թագավորը (1412-1243 թթ.) սկսեց քաղաքի վերականգման աշխատանքները,
բայց չկարողացավ վերջացնել իր նախաձեռնածը։ Արտաքին զավթիչների մշտական գրոհները
բացասաբար էին ազդել տնտեսության վրա։ Քաղաքի որոշ թաղամասեր շարունակում էին
ավերակների մեջ մնալ։ 1444 թվականին քաղաքն անցավ Թավրիզի (Իրան) ենթակայության
տակ՝ Ջահան-Շահի օրոք։ 15-րդ դարի 70-ական թվականներին Թբիլիսին նորից պարսիկների
ձեռքում հայտնվեց (Ուզում-Հասանի զորքերը կենտրոնացված էր Վրաստանում)։ 1490
թվականին Վրաստանը մասնատվեց և նրա տարածքում ձևավորվեցին առանձին
թագավորություններ՝ օտար տիրակալների իշխանության տակ։ Միայն Թբիլիսին դարձավ վրաց
թագավորների քաղաքական և վարչական կենտրոնը։ 1522 թվականին Թբիլիսիում հաստատվեցին
պարսիկները։ Երկու տարի անց վրաց թագավոր Դավիթ X-ը ազատագրեց քաղաքը։ 1524-1541
թվականներին քաղաքը ծաղկում ապրեց։

Վերանորոգվեցին հին շինությունները և կառուցվեցին նորերը, զարգացան առևտուրն ու
մշակույթը։ 1541 թվականին քաղաքը գրավեց Իրանի Շահ Թամազ I-ը։ 1578 թվականին
Չիլդիրիի պատերազմում օսմանները հաղթեցին վրացիներին, այնուհետև Հյուսիսային
Կովկասն անցավ օսմանների տիրապետության տակ։ Թբիլիսին նոր թշնամու ձեռքին հայտնվեց։
Վրաց թագավոր Սիմոն I-ը փորձում էր քաղաքն ազատել նախ պարսիկներից, հետո օսման
բռնապետներից, բայց չհաջողվեց։ 1609 թվականին սպարապետ դարձավ Գեորգի Սաակաձեն։
XVII դարի առաջին կեսին պարսիկները դաժան ասպատակություններ իրականացրին
Թբիլիսիում, որի արդյունքում այն հիմնովին ավերվեց։ 1633 թվականից, երբ քաղաքի
նահանգապետ նշանակվեց Ռոստոմը, Թբիլիսին նորից զարթոնք ապրեց։ Դարձյալ աշխուժացավ
տնտեսական և մշակութային կյանքը։ Նա որոշակի գումար տրամադրեց քաղաքի բարելավման
համար։ 1700 թվականին Թբիլիսիի բնակչությունը կազմում էր 20 հազար։ Քաղաքը նորից
զարթոնք է ապրում, աճում էր բնակչության թիվը։ Այս ընթացքում հանքային ջրերի
տարածքում բաղնիքներ կառուցվեցին։ 1709 թվականին հիմնվեց քաղաքի առաջին տպարանը,
որտեղ տպագրվեց Շոթա Ռուսթավելու «Ընձենավորը» պոեմը։ 1723 թվականին քաղաքը կրկին
գրավեցին օսմանցիները, իսկ 1735 թվականին՝ Իրանի Շահ Նադիրը ետ գրավեց այն։ 1784
թվականին վրաց թագավոր Հերակլ II-ը ազատագրեց քաղաքը։ 1755 թվականին հիմնվեց
իմաստասիրաց ճեմարան։ 1762 թվականին Քարթլին ու Կախեթի մարզը միավորվեցին և նրանց
մայրաքաղաք դարձավ Թբիլիսին։ XVII դարի 70-ական թվականներին Թբիլիսին արտադրում էր
աղ և կավե անոթներ։ XVII դարի վերջին արտադրական արդյունաբերությունը առավել
զարգացավ։ 1795 թվականին Իրանի շահ Աղա-Մահմեդ Խանը գրավեց Թբիլիսին, որի հետևանքով
թուլացավ տնտեսությունը (Կրծանիսի պատերազմ)։

Թբիլիսին գտնվում է Թբիլիսյան ավազանում՝ մոտ 30 կիլոմետրանոց նեղ եզրագծով ձգվում
է Կուր գետի հովտով և լեռների՝ 3 կողմից կից լանջերով։ Ծովի մակերևույթից
բարձրությունը 380-770 մետր է։ Թբիլիսիի մերձակայքում առանձնացվում են 6, 7, 8
բալանի սեյսմիկ գոտիներ։ Արևելքում, հարավում և մասամբ արևմուտքում սահմանն անցնում
է Գարդաբանյան շրջանով, հյուսիսում և արևմուտքի մնացյալ մասում՝ Մցխեթյան շրջանով:

Թբիլիսին Վրաստանի հինավուրց մշակութային կենտրոններից մեկն է։ Քաղաքի
հարավ-արևմտյան մասում գտնվում է նրա պատմական ակունքը՝ Հին քաղաքն իր նեղ
փողոցներով, որտեղ մինչ օրս պահպանված են միջնադարյան ճարտարապետության գծերը։

Այստեղ կարելի է գտնել թուրքերի 16 - 17դդ. կողմից վերակառուցված Նարիկալա
միջնաբերդի փլատակները, Անչիսխատի քարե և Մետեխի եկեղեցիները, Սիոնի և Սամեբա
տաճարները։

Թբիլիսին հայտնի էր իր հարուստ թատերական ավանդույթներով։ Հունվարի 14-ին նշվում է
վրացական թատրոնի ամենամյա տոնը։ Հենց այդ օրը 1850 թվականին է առաջին անգամ
Թբիլիսիում ցուցադրվել վրացական թատրոնի հիմնադիր Գեորգի Էրիսթավիի հեղինակած
պիեսը։ Այդ ժամանակաշրջանում այն համարվում էր առաջին ու միակ արհեստավարժ թատրոնը։
Այսօր Վրաստանի մայրաքաղաքում գործում են տարբեր ուղղություններին ու ժանրերին
պատկանող ավելի քան մեկ տասնյակ թատրոններ։



https://hy.wikipedia.org/wiki/%D4%B7%D5%AC%D5%B4%D5%A1%D6%80_%D4%B2%D5%B5%D5%A1%D6%80%D5%B6%D5%A1%D5%BD%D5%B8%D5%B6

Էլմար Բյարնասոն (իսլ․՝ Theódór Elmar "Teddy" Bjarnason, մարտի 4, 1987,
Ռեյկյավիկե, Իսլանդիա), իսլանդացի ֆուտբոլիստ, կիսապաշտպան։ Հանդես է գալիս
դանիական «Օրխուս»-ի և Իսլանդիայի ազգային հավաքականի կազմում։

Նա 16 տարեկան հասակում պայմանագիր է կնքել շոտլանդական «Սելթիկի» հետ։ Իր դեբյուտը
շոտլանդական ակումբի կազմում Էլմարը նշել է 2006/07 մրցաշրջանի վերջում կայացած
«Հիբերնիանի» դեմ խաղում։ Հաջորդ մրցաշրջանում թիմի կազմում նա նվաճել է
Շոտլանդիայի գավաթը։

2008 թվականի հունվարի 15-ին Էլմարը տեղափոխվել է նորվեգական «Լյուն»։ Նոր
ակումբում նա դարձավ հիմնական կազմի ֆուտբոլիստ, և մասնակցեց թիմի բոլոր խաղերին։

2009 թվականին նա պայմանագիր է կքնել շվեդական «Գյոտեբորգի» հետ։ Թիմի կազմում իր
դեբյուտը նշել է օգոստոսի 2-ին կայացած «Հեկենի» դեմ խաղում։ Թիմի կազմում իր
առաջին գոլը Էլմարը խփել է 2010 թվականի մայիսի 6-ին՝ «ԱԻԿ»-ի դեմ խաղում։

2012 թվականին Բյարնասոնը տեղափովել դանիական «Ռաներսի» հետ։ Դանիայի
առաջնությունում նա իր դեբյուտը նշել է հոկտեմբերի 7-ին՝ «Միդյուլանի» դեմ խաղում։
Թիմի կազմում իր առաջին իսկ մրցաշրջանում Էլմարը դարձել է Դանիայի փոխչեմպիոն։ Թիմի
կազմում իր առաջին գոլը նա խփել է 2014 թվականի սեպտեմբերի 14-ին՝ «Բրոնդբյու»-ի
դեմ խաղում։

2015 թվականի ամռանը Էլմարը տեղափոխվել է «Օրխուս», և թիմի հետ կնքել է 2-ամյա
պայմանագիր։ Նոր ակումբում իր դեբյուտը Բյարնասոնը նշել է հուլիսի 1-ին կայացած
«Բրոնդբյու»-ի դեմ խաղում։ Թիմի կազմում իր առաջին գոլը Էլմարը խփել է 2016 թվականի
փետրվարի 26-ին՝ «Օդենսե»-ի դեմ խաղում։

2007 թվականի հունիսին Լեհաստանի դեմ ընկերական խաղում Էլմարը իր դեբյուտն է նշել
Իսլանդիայի հավաքականի կազմում։



https://hy.wikipedia.org/wiki/%D4%B6%D5%AB%D5%B6%D5%A5%D5%A4%D5%AB%D5%B6_%D4%B6%D5%AB%D5%A4%D5%A1%D5%B6

Զինեդին Յազիդ Զիդան (ֆր.՝ Zinédine Yazid Zidane, արաբ․՝ زين الدين زيدان‎‎, ծնվել
է 1972 թվականի հունիսի 23-ին Մարսելում, Ֆրանսիա), հայտնի նաև Զիզու (ֆր.՝ Zizou)
մականվամբ, ֆրանսիացի ֆուտբոլիստ, ծնունդով Կաբիլից, հարձակվողական ոճի
կիսապաշտպան, բոլոր ժամանակների նշանավոր ֆոտբոլիստներից մեկը։ Հանդես է եկել
«Կանն», «Բորդո», «Յուվենտուս», «Ռեալ Մադրիդ» ակումբներում և Ֆրանսիայի ազգային
հավաքականում։ 1998 թվականի աշխարհի և 2000 թվականի Եվրոպայի չեմպիոն։ Ֆուտբոլային
կարիերան ավարտել է 2006 թվականին։ 2009 թվականի հունիսի 1-ից մինչև 2011 թվականը
եղել է «Ռեալ Մադրիդի» նախագահ Ֆլորենտինո Պերեսի օգնական։ 2011 թվականի մայիսից
մինչև 2012 թվականը եղել է Մադրիդի Ռեալի սպորտային տնօրենը, իսկ երբ թիմը լքեց
Խորխե Վալդանոն։ 2012 թվականի ամռանը նա թողեց տնօրենի աշխատանքը և դարձավ
արքայական ակումբի գլխավոր մարզչի՝ Կառլո Անչելոտտիի օգնական։

Զիդանի ծնողները Փարիզ են եկել Ալժիրի Կաբելիա մարզից 1953 թվականին, ալժիրյան
պատերազմից առաջ։ Հետագայում նրանք տեղափոխվեցին Մարսելի հյուսիս՝ Լա Կաստելանա
(ֆր.՝ Lac Castellane), որտեղ 1972 թվականի հունիսի 23-ին ծնվեց Զիդանը։ Նա դարձավ
տան ամենափոքր անդամը։ Նրանից բացի ընտանիքում ևս 4 երեխա կային. քույրերը՝ Լիլան,
Ջամել, եղբայրները՝ Ֆարիդն ու Նորդին։ Զիդանի եղբայրը հանրախանութում պահեստապետ էր
աշխատում, հիմնականում գիշերային հերթափոխում, իսկ մայրը տնային տնտեսուհի էր։
Նրանց բնակարանն այնքան փոքր է, որ ճաշելու համար նրանք պետք է հերթականությամբ
սեղան նստեին։ Հայրը մշտական աշխատանք ուներ, այդ պատճառով էլ թաղամասի
չափանիշներին համեմատ նրանք վատ չէին ապրում։ Թաղամասը վատ տեսանկյունից հայտնի էր
ամբողջ Մարսելով, քանի որ այստեղ մեծ էր հանցագործության և անգործության տոկոսը։
Փոքրիկ Զիդանը բացի ֆուտբոլից հետաքրքրվում էր նաև ձյուդոյով և նույնիսկ կանաչ գոտի
ուներ։ Հետաքրքրվում էր նաև սքեյթբորդով և հեծանվավազքով, բայց նրա տաղանդը
դրսևորվեց հենց ֆուտբոլում։ Խաղալ նա սկսեց հենց իր նման երեխաների հետ, որոնք
մեծամասամբ եկել էին Ալժիրից և Մարոկկոյից, բնակվում էին Լա Կաստելլանա թաղամասում։
Հետագայում ֆուտբոլային աստղի մայրը հիշում է. «հենց յոթամյա Զիդանը վերադառնում էր
դպրոցից պայուսակը դնելուց հետո անմիջապես գնդակն էր վերցնում ու վազում բակ,
եղբայրների ու մյուս երեխաների հետ ֆուտբոլ խաղալու։ Բակի վերջում մսի խանութ կար
ու նա իրավունք չուներ դրանից հեռուն անցնել, որպեսզի միշտ իմ աչքի առաջ լիներ։ Մի
կերպ էինք նրան տուն բերում, իսկ տանը եղած ժամանակ էլ շարունակվում էր բակի
ֆուտբոլը, արդեն չէինք հիշում, թե քանի ջահ էին փոխել նրա ջարդածների փոխարեն»։

Ցանկությունը ֆուտբոլ խաղալու ավելի մեծացավ, երբ տասնամյա Զիդանը սկսեց հանդես գալ
տեղի մանկական Սեն-Անրի ակումբում Լա Կաստելլանից։ Կես տարի հետո Զիդանը
տեղափոխվում է Սետեմ-լե-Վալլոն ակումբ։ Այստեղ նա խաղացել է մինչև 14 տարեկանը։
Մինչ այդ նրան արդեն ընտրել էին, որպեսզի մասնակցի Էկս-ան-Պրովանս քաղաքում
կայանալիք երեքօրյա սպորտային պարապմունքներին՝ կազմակերպված սպորտի և ֆիզիկական
կուլտուրայի մարզային կենտրոնի կողմից։ Դա մի քանի ֆուտբոլային ինստիտուտներից մեկն
էր, որը ղեկավարում էր Ֆրանսիայի ֆուտբոլի ֆեդերացիան։ Հենց այստեղ Զիդանին նկատեց
«Կանն» ֆուտբոլային ակումբի սկաուտ Վարրոն, ով սպորտային տնօրենին խորհուրդ տվեց
ակումբ վերցնել Զիդանին։ Ընտանիքը հարուստ չէր, գումարը, որն աշխատում էր հայրը,
ծախսվում էր միայն ամենաանհրաժեշտ բաների վրա։ Այդ պատճառով էլ հայրը այդքան էլ դեմ
չէր, երբ «Կանն» ակումբի մարզիչը ցանկություն հայտնեց վերցնել պատանուն ֆուտբոլային
դպրոց։ Նա խոստացավ ծնողներին, որ Զիդանը լավ պայմաններում կապրի և լավ կրթություն
կստանա, սակայն դասերը Զիդանին այդքան էլ չէին հետաքրքրում։ 1887 թվականին 14
տարեկան հասակում Զիդանը կնքեց իր առաջին պայմանագիրը։ Այդ ժամանակ Զիդանը
տեղափոխվեց Կաննի կուրորտային քաղաքներից մեկը՝ Երկնագույն ափ, այստեղից սկսելով իր
վերելքը դեպի ֆուտբոլային օլիմպոս։

Նա տեղավորվեց Էլինոյի տանը, որտեղ բացի իրենից էլի մի փորձաշրջան անցնող ֆուտբոլիս
կար Կանն ակումբից՝ Ամադեյ Առնոն։ Էլինոն ապրում էր Կաննից ոչ հեռու՝ Պեգոմա
գյուղում և մարզումներից վերադառնալիս միշտ ֆուտբոլային մենամարտեր էին
կազմակերպում։ Զիդանը ընդմիշտ մնացել է Էլինո ընտանիքի հիշողության մեջ, չնայած
նրան, որ այս ընտանիքը «Կաննի» փորձարկվող ֆուտբոլիստներից շատերին է կացարան տվել։
Զիդանը նրանց այգում բալենի էր տնկել ու տարբեր երկրկներից, որտեղ նա մրցումների էր
լինում, միշտ նրանց համար տարբեր հուշանվերներ էր բերում։ Այստեղ նա բնակվեց ուղիղ
մեկ տարի։ Դրանից հետո Զիդանը տեղափոխվեց Միմոն հանրակացարան, որը գտնվում էր
«Կաննի» կենտրոնում։ Այս հանրակացարանի հետ կապված Զիդանը շատ հիշողություններ ունի
այն մասին, թե ինչպես այստեղ ընկերներ գտավ և, թե ինչպես առաջին անգամ ալկոհոլ
օգտագործեց։ Դա տեղի ունեցավ, երբ հանրակացարանի մյուս մարզիկները նրան և մեկ ուրիշ
ֆուտբոլիստի հրավիրեցին բար, որպեսզի առաջին անգամ նրանք ալկոհոլային խմիչք խմեին,
ինչից հետո Զիդանը մի կերպ է հասնում հանրակացարան, իսկ ընկերը չի կարողանում և
պատժվում է։ Սա տեղի ունեցավ առաջին և վերջին անգամ, դրանից հետո Զիդանը զզվանք էր
զգում խմիչքի հանդեպ։ Զիդանը միշտ գտնվում էր Ֆրանսիայի գրեթե բոլոր տարիքային
հավաքականներում։ Նրա անունը հայտնի էր մարզչական շրջանում, այդ շրջանում նրան
բնորոշ որակներից էին տեխնիկան և ֆիզիկական մեծ ուժը։ Բարձրահասակ, իր
հասակակիցներից համեմատաբար մեծ երևացող, նա միշտ հետևում էր ինքն իրեն։ Կաննի
մարզիչները, սկզբում Գի Լյակոմբը, հետագայում արդեն Ժիլ Ռամպիլլոնը փորձում էին
ուղղակի չխանգարել նրա զարգացմանը՝ ուղղորդելով ու անհատապես աշխատելով նրա հետ։
«Զիդանը քիչ է խոսում,- ասում էր Լյակոմբը ,- նա ուղղակի լսում և անում է»։ Զիդանի
տեղափոխվելը Կաննի մեկնարկային կազմ տեղի ունեցավ Ժան Ֆերնանդեսի ղեկավարությամբ,
թիմի դուրս գալու հետ առաջին լիգա։ Պրոֆեսիոնալ ֆուտբոլում Զիդանի դեբյուտը կայացավ
1989 թվականի մայիսի 20-ին։ Նրա 17 տարին դեռ չէր լրացել։ Դա տեղի ունեցավ 1988-89
թվականների Ֆրանսիայի առաջնության խաղին Նանտում։ Զիդանը 78-րդ րոպեին փոխարինեց
Մարտինեսին, խաղն ավարտվեց ոչ-ոքի՝ 1։1 հաշվով։ Հետագայում այդ խաղի մասին Զիդանն
ասել է. «Ինձ դաշտ թողեցին ընդամենը 15 րոպե, բայց այնպիսի վարպետների հետ ինպիսիք
էին՝ Զլատը Վույովիչն ու Ռուդի Կռոլը։ Այդ օրը ես գնդակին ընդամենը 3 անգամ եմ
դիպել, բայց դեռ երբեք այդքան երջանիկ ինձ չեմ զգացել։ Ոչ միայն նրա համար, որ ես
խաղում էի իմ կուռքերի հետ, բանը նրանում է, որ քառորդ ժամվա ընթացքում ես համարյա
5000 ֆրանկ աշխատեցի, դա 6 անգամ շատ է այն գումարից, որը ես ստանում էի 1 ամսվա
ընթացքում որպես փորձաշրջան անցնող ֆուտբոլիստ»։ Հպարտ և երջանիկ իր աշխատած
գումարով՝ նա նվերներ գնեց իր ընտանիքի համար։ Առաջին գոլը բարձրագույն խաղում նա
խփեց 1991 թվականին այդ նույն «Նանտի» դեմ խաղում։ 1991-92 թվականների առաջնությանը
թիմը անհաջողություն կրեց և դուրս եկավ երկրորդ դիվիզիոն։ Դա ծանր տարի էր ոչ միայն
թիմի, այլ նաև Զիդանի համար։ Չնայած իր երիտասարդ տարիքին՝ նա համարվում էր թիմի
հիմնական խաղացող։ Նրա ձգտումը դեպի ֆուտբոլային բարձունքներ մեծ էր, թռիչքը երևի
նույնիսկ շատ արագ երիտասարդ խաղացողի համար, պատրաստ չէր նա ֆիզիկական և նյարդային
ծանրաբեռնման. այս մասին Զիդանը հետագայում ասում է. «Դա մաքուր ճշմարտություն է,
«Կաննում» վերջին մրցաշրջանում ես ինձ հայտնաբերեցի թակարդի հատակում՝ ամբողջովին
դատարկված։ Թվում էր, որ ոչինչ չի ստացվում։ Այդ ժամանակ ես վերջացնում էի
ծառայությունս բանակում, երկուշաբթի գնում էի և վերադառնում հինգշաբթի օրը շաբաթ
կայանալիք խաղի համար։ Այս ամենը կարծես դժոխք լիներ։ Ես ու իմ թիմը հատակում էինք
հայտնվել»։ Անհաջող մրցաշրջանը մնաց ետևում։ Այդ ժամանակ Զիդանը արդեն 19 տարեկան
էր, և նրան ևս մեկ շանս էր տրվում նորից գտնելու ինքն իրեն։ Նա վճռում է մի քայլ էլ
առաջ անել՝ ընդունելով «Բորդո» ակումբի առաջարկը։

1992 թվականին Ռոլլան Կուրբիսը՝ «Բորդոյի» մարզիչը, ամեն ինչ արեց, որպեսզի իր թիմ
բերի տաղանդավոր կիսապաշտպանին, ում մասին խոսում էր ամբողջ Ֆրանսիան։ Այդ ժամանակ
թիմում խաղում էին Զիդանի ընկերները՝ Բիկսենտ Լիզարազուն և Քրիստոֆ Դյուգարին,
Զիդանը հեշտ մերվեց նոր միջավայրի հետ։ 1992-93 մրցաշրջանը, Ֆրանսիայի ամենալավ
ակումբներից մեկը դեբյուտանտի տեսքով էր հանդես գալիս։ Նախորդ տարի թիմը իր
նախագահի մեքենայությունների պատճառով երկրորդ դիվիզիոն էր ուղարկվել և 11-րդ
տուրից հետո զբաղեցնում էր ընդամենը 8-րդ հորիզոնականը։ 1992 թվականին թիմը մոտեցել
էր մրցաշրջանի հաղթողի աստիճանին. պակասում էր ընդամենը 3 միավոր։ Սակայն այդ
ժամանակ թիմը հանկարծակի պարտություն կրեց ՊՍԺ-ից 5։0 հաշվով։ Բայց թիմը հաղթահարեց
այդ պարտության հետևանքները և 4-րդ տեղը զբաղեցնելով՝ ապահովեց իր համար հաջորդ
տարվա ՈՒԵՖԱ-ի գավաթի խաղարկության ուղեգիրը։ Այդ մրցաշրջանը կարելի է հաջողված
համարել, այն հաջողված էր նաև Զիդանի համար, ով մեկ անգամ չէ, որ աչքի ընկավ իր լավ
հատկանիշներով՝ դառնալով Ֆրանսիայի առաջնությունում թիմի լավագույն ռմբարկու՝ 10
գոլով։ «Իմ տեղափոխվելը այդ քաղաք փոխեց ինձ։ Ինձ հաջողվեց չխափանել մեկնարկը։ Իմ
առաջին մրցաշրջանը Բորդոյում լավ անցավ. ինձ հաջողվեց խփել 10 գոլ առաջնությունում։
Ես սկսեցի հասկանալ իմ պոտենցիալը և նույնիսկ լավացնել այն։ Ինձ համար այս ակումբը
իդեալական տրամպլին էր բոլոր կողմերից, ինչպես տեխնիկակական, ֆիզիկական, այնպես էլ
հոգեպես մեծանալու առումով»։ 1993-94 թվականների մրցաշրջանը Բորդոն սկսեց որպես
ՈՒԵՖԱ-ի գավաթի խաղարկության ուղեգրի հավակնորդ թիմ։ Հենց առաջին տուրում Բորդոն
հանդիպեց ապագա չեմպիոնի ՊՍԺ-ի հետ և հաղթանակ տարավ 1։0 հաշվով։ 7-րդ տուրում
ժիրոնդեցիները ոչ մի կերպ չէին կարողանում կոտրել Թուլուզի պաշտպանությունը, բայց
վերջապես 56-րդ րոպեին Բորդոյի խաղացողները 25 մետրից տուգանային իրացնելու
հնարավորություն են ստանում, որը հաջող է իրացնում Զիդանը և խաղի արդյուքնում դուրս
բերում Բորդոյին առաջին հորիզոնական։ 1993 թվականի սեպտեմբերի 18-ին Զիդանը իր
ակումբի հետ տեղափոխվում է հայրենի քաղաք հերթական խաղի համար, այս անգամ Մարսելի
Օլիմպիկի հետ։ Հյուրերը արդեն առաջին րոպեներին բացեցին հաշիվը, իսկ 36-րդ րոպեին
Զիդանը կարմիր քարտ է ստանում և ստիպված թողնում խաղահրապարակը։ Մնալով 10 հոգով
Բորդոյի ֆուտբոլիստները ամեն ինչ անում էին, բայց այնուամենայնիվ խաղի վերջում բաց
թողեցին երեք գնդակ։ Զիդանի հարցը քննարկվում էր հատուկ հանձնաժողովի կողմից,
արդյունքում նա երկու ամսով հեռացվեց ֆուտբոլից։ Կատարվածը Զիդանը այսպես է
բացատրում։ «Ես ատում եմ անարդարությունն ու բռնությունը. խաղի ժամանակ ես շատ
հարվածներ եմ ստանում, ես ընդունում եմ այդ ամենը փոխարենը ոչինչ չասելով, բայց
գալիս է մի պահ, երբ ես այլևս չեմ կարողանում ինձ զսպել, ես պայթում եմ, դա ինձնից
ուժեղ է։ Ես Մարսելի ոչ ամենալավ թաղամասից եմ։ Այստեղ կռիվ չեն սարքում, բայց եթե
ինչ-որ մեկը ստիպում է քեզ, դու սովորաբար նրան թույլ չես տալիս պատժից խուսափել»։

Շուտով Զիդանի վրա իր ուշադրությունը հրավիրեց ևս մեկ հայտնի ակումբ՝ իտալական
Յուվենտուսը։ Եվ այսպես 1996 թվականին Զիզուն հայտնվեց Թուրինում։ Հենց այտեղ էլ
սկսվեցին նրա ֆուտբոլային մեծ հաղթանակները։ Մինչ Զիդանի գալը 1996 թվականի գարնանը
Յուվենտուսը հաղթել էր Եվրոպական չեմպիոնների լիգայում՝ եզրափակիչում հաղթելով
Ամստերդամի Այաքսին, իսկ արդեն Զիդանի հետ թիմը տարվա վերջում հաղթեց
Միջմայրցամաքային ֆուտբոլի գավաթը՝ եզրափակիչում հաղթելով արգենտինական Ռիվեր
Փլեյթին։ Նույն տարում թիմը նվաճեց նաև Եվրոպական սուպերգավաթը, որտեղ Յուվենտուսը
հաղթեց Պարի Սեն-Ժերմենին, ով այդ տարի հաղթել էր Գավաթների գավաթը։ Երկու անգամ՝
1997 և 1998 թվականներին, Զիդանը Յուվենտուսի հետ միասին դարձավ Իտալիայի չեմպիոն,
1997 թվականին հաղթեց Իտալիայի սուպերգավաթը։ 1998 թվականին Զիդանը որպես Եվրոպայի
լավագույն ֆուտբոլիստ ստացավ Ոսկե գնդակ մրցանակը, հեց նույն տարում համարվեց
աշխարհի լավագույն ֆուտբոլիստ։ 2001 թվականին մեծ իրադարձություն տեղի ունեցավ,
չնայած նրան, որ Յուվենտուսի հետ պայմանագիրը մինչև 2005 թվականն էր՝ Զիդանը
տեղափոխվեց Մադրիդի Ռեալ, որը այդ ժամանակ հավաքել էր արդեն ֆուտբոլային աստղերի մի
ամբողջ խումբ։

Զիդանը տեղափոխվեց Ռեալ 2001 թվականի ամռանը, ռեկորդային՝ 75 միլիոն եվրոյով։
Հարմարվումը նոր միջավայրին երկար տևեց Զիդանի համար, նա երկար ժամանակ իր
սովորական խաղն էր փնտրում, և այդ ընթացքում նա գոլեր էր խփում։ Մի քանի տուրից
հետո նա նույնիսկ լավագույն ռմբարկուների ցանկում էր, չնայած լավ խաղով ոչ նա էր
փայլում այդ ժամանակ, ոչ էլ թիմը։ Գլխավոր մարզիչը՝ Վիսենտե դել Բոսկեն, ստիպված
եղավ փոխել Ռեալի տակտիկական սխեման և Զիդանի համար ավելի օպտիմալ տեղ գտնել։
Փնտրտուքները հաջողությամբ պսակվեցին. 2001 թվականի նոյեմբերին, բայց ամբողջությամբ
Զիդանը իրեն լավ կողմերով ցուցադրեց 2002 թվականի ձմեռվանից սկսած։ Հիշարժան էր
2002 թվականի երկու խաղ Դեպորտիվոյի և Վալենսիայի հետ։ Հենց այս մրցաշրջանում
2001-2002 Զիդանը օգնեց Ռեալին հաղթել Չեմպիոնների լիգան, Կառլոսի փոխանցումից
հետո՝ ձախ ոտքով հիանալի գոլ խփելով Լեվերկուզենի Բայերի դարպասը։ 2002-03
մրցաշրջանին Զիդանը դարձավ Իսպանիայի չեմպիոն։ Արքայական ակումբում Զիդանը առաջատար
էր, վառ աստղը մեծ աստղաբույլից (Զիդան, Ֆիգու, Ռոնալդո, Կառլոս, Ռաուլ)

1994 թվականի օգոստոսի 17-ին Զիդանը առաջին անգամ հագավ Ֆրանսիայի հավաքականի
մարզաշապիկը և դեբյուտը ուղղակի ֆանտաստիկ ստացվեց։ Ընկերական խաղում ֆրանսիացիները
չեխերին պարտվում էին 0։2 հաշվով, երբ Էմե Ժակեն մարզադաշտ դուրս բերեց 22-ամյա
Զիդանին Բորդոյից, նա ընդամենը երկու րոպեի ընթացքում՝ 80-82 րոպեներին, երկու
գնդակ խփեց և հավասարացրեց հաշիվը։ Խոշոր միջազգային մրցաշարերում հավաքականի
կազմում նա հանդես է եկել 1996 թվականից սկսած, Անգլիայում տեղի ունեցած Եվրոպայի
առաջնության ժամանակ։ Այդ ժամանակ Ֆրանսիայի հավաքականը հասավ կիսաեզրափակիչ՝
տասնմեկմետրանոց հարվածաշարով զիջելով Չեխիային։ Բայց արդեն երկու տարի անց 1998
թվականին Ֆրանսիայում տեղի ունեցած աշխարհի առաջնության խաղերի ժամանակ Զիզուն
ցույց տվեց իրեն ամբողջ փայլով։ Ֆրանսիան նվաճեց աշխարհի չեմպիոնի կոչումը, իսկ
Զիդանը երկու հիանալի գոլ խփեց գլխով Բրազիլիայի հետ կայացած եզրափակիչ խաղի
ժամանակ։ 2000 թվականին Բելգիայում և Նիդերլանդներում Եվրոպայի առաջնության ժամանակ
Զիդանը կրկին թիմի առաջատարն էր։ Նա քառորդ եզրափակչում իսպանացիներին տուգանայինից
գոլ խփեց, իսկ կիսաեզրափակչում պորտուգալացիներին ավելացված ժամանակի ընթացքում
«ոսկե գնդակ» խփեց տասնմեկ մետրանոցից։ Եզրափակչում ավելացված ժամանակի ընթաքում
Ֆրանսիայի հավաքականը 2։1 հաշվով հաղթեց Իտալիային։ 2002 թվականին ֆրանսիացիները
պետք է պաշտպանեին իրենց տիտղոսը Ճապոնիայի և Հարավային Կորեայի մարզադաշտերում։
Զիդանը վնասվածք ստացավ այս մրցաշարից առաջ և չկարողացավ պաշտպանել իր թիմին առաջին
երկու խաղերում, որոնք ավարտվեցին անսպասելի հաշվով. պարտություն 1։0 հաշվով
Սենեգալի հավաքականից և 0։0 Ուրուգվայի հավաքականի հետ խաղում։ Զիդանը որոշեց դուրս
գալ մարզադաշտ որոշիչ խաղում Դանիայի դեմ, արդյունքում թիմը պարտվեց 0։2 հաշվով՝
զիջելով չեմպիոնի տիտղոսը։ Եվրո 2004-ին Պորտուգալիայում Զիդանը իսկական հրաշք
գործեց Անգլիայի դեմ խաղում։ Նա խփեց երկու գնդակ ավելացված ժամանակի ընթացքում,
ինչի շնորհիվ ֆրանսիացիները հաղթեցին 2։1 հաշվով։ Վերջին տուրում Զիդանը գրավեց
շվեցարացիների դարպասը, որտեղ ֆրանսիացիները հաղթեցին 3։1 հաշվով։ Արդյունքում
Ֆրանսիան խմբից հաղթող դուրս եկավ, բայց կիսաեզրափակչում զիջեց Հունաստանին՝
Եվրոպայի ապագա չեմպիոններին։ 2006 թվականին աշխարհի խաղերից առաջ Ֆրանսիայի
հավաքականի հետ այդքան էլ մեծ հույսեր չէին կապում։ Խմբային տուրում նրանք այնքան
էլ չփայլեցին, բայց հետագայում, արդեն ֆավորիտ չհամարվելով՝ զարմացրեցին աշխարհը։
Ամբողջ խաղը իր վրա էր վերցրել Զիդանը, ում 34-ը լրացավ խաղերի ընթացքում։ Ֆրանսիան
այդքան էլ վստահ չսկսկեց խմբային խաղը Հարավային Կորեայի և Շվեյցարիայի հետ։ Այս
ամենին զուգահեռ Զիդանը երկու դեղին քարտ ստացավ և ստիպված էր բաց թողնել որոշիչ
խաղը Տոգոյի հետ։ Ֆրանսիան առանց իր լիդերի հաղթեց 2։0 հաշվով։ Այս ամենից հետո
Զիդանը ցույց տվեց իրեն իր ամբողջ փայլով։ Ֆրանսիացիները 1/8-րդ եզրափակչում
հաղթեցին ֆավորիտներից մեկին Իսպանիային 1։3 հաշվով։ Քառորդ եզրափակչում հաղթեցին
գլխավոր ֆավորիտին՝ Բրազիլիային։ Գոլը Զիդանի հրաշալի փոխանցումից հետո խփեց Թիերի
Անրին կոտրելով բրազիլիացիների հույսերը։ Կիսաեզրափակչում Զիդանը տասնմեկ
մետրանոցից գրավեց պորտուգալացիների դարպասը։ Զիդանը եզրափակչում գրավեց նաև
Իտալիայի դարպասը, բայց խաղը տխուր երանգ ստացավ Մատերացիին հարվածելու պատճառով
նրա մարզադաշտից վտարվելուց հետո։ Ֆրանսիացների ավագը կոպիտ պատասխանեց պաշտպան
Մատերացիի խոսքերին՝ գլխով հարվածելով նրա կրծքավանդակին, ինչից հետո հեռացվեց
մարզադաշտից։ Հաջող իրացրած տասնմեկմետրանոցների հաշվով իտալացիները հաղթեցին
խաղում և հռչակվեցին աշխարհի չեմպիոններ։ Զիդանը չորրորդ ֆուտբոլիստն է Պելեից,
Վավայից, և գերմանացի Բրայտներից հետո, ում հաջողվել է գրավել դարպասը երկու
աշխարհի առաջնությունների եզրափակիչ խաղերում։ Չնայած նրան, որ վատ պահվածքի համար
լքել էր մարզադաշտը, նա հռչակվեց առաջնության լավագույն ֆուտբոլիստ։

Զիդանը հայտարարեց, որ կլքի ֆուտբոլը 2006 թվականի աշխարհի առաջնության ավարտից
հետո։ Ֆրանսիայի հավաքականը Ռայմոն Դոմենեկի գլխավորությամբ դուրս եկավ եզրափակիչ,
որը տեղի ունեցավ 2006 թվականի հուլիսի 9-ին Բեռլինում։ Զիդանի հեռանալը մեծ
ֆուտբոլից տեղի ունեցավ անհաջող այդ դեպքով, կապված իտալացի պաշտպան Մատերացիի հետ։
2009 թվականի հունիսի 1-ին Զիդանը նշանակվեց Ռեալի նախագահ՝ Ֆլորենտո Պերեսի
օգնական, ում ընտրությունների ժամանակ նա սատարում էր։ 2010 թվականի մայիսի 30-ին
խաղաց Ռեալի աստղերի և Միլանի միջև կայանալիք բարեգործական խաղին, որտեղ իր ակումբը
հաղթեց 4։3 հաշվով։ 2010 թվականի նոյեմբերի 12-ին պաշտոնի բարձրացում կատարվեց և
Զիդանը նշանակվեց ակումբի նախագահի օգնական։ 2011 թվականի հուլիսի 8-ին Զիդանը
դարձավ Ռեալի առաջին թիմի սպորտային տնօրեն, երբ այդ տեղը ազատվեց Խորխե Վալդանոյի
հեռանալուց հետո։ Դրանից հետո նա ընդունվեց համալսարան, ֆրանսիական Լիմոժ քաղաքում՝
որպեսզի ստանա սպորտային մենեջերի դիպլոմ։ 2012 թվականի սեպտեմբերին նա թողեց
սպորտային տնօրենի պաշտոնը և սկսեց մարզչական կարիերան մադրիդյան երիտասարդական
ակադեմիայում։ Ժոզե Մոուրինյոյի հեռանալուց հետո Զիդանից նորից առաջարկություն
արվեց Ռեալի մարզիչ դառնալու համար, որից նա հրաժարվեց, որպեսզի աշխատի ապագա
գլխավոր մարզչի մոտ որպես օգնական։

Զիդանն օգտվում է ճանաչված բրենդերի հաջողությունից։ Louis Vuitton-ի գովազդային
արշավին մասնակցելուց հետո, որտեղ նա նկարահանվեց Դիեգո Մարադոնայի և Պելեյի հետ
միասին, նա Ֆրանսիայի հավաքականի նախկին ավագը առաջարկ ստացավ նաև Y-3 բրենդից։
Լուսանկարիչ Ակասդեր Մակլելլան և ռեժիսոր Տեո Ստենլը նկարահանեցին անհավատելի
գեղեցիկ սև ու սպիտակ նկարներ վերածելով դրանք տեսահոլովակի։ «Վերջին տարիների
տենդենցները պտտվում են ավելի կարճ և սեքսուալ հագուստների շուրջը։ Այս
հավաքածուում ես ցանկացա փաթաթել ամբողջ մարմինը, որպեսզի չերևա ոչինչ ավելորդ,
որպեսզի չերևա ոչինչ ավելի», - մեկնաբանեց իր հավաքածուն Յեդզի Յամամոտոն։
Նկարահանվել է նաև Adidas-ի համար, որպես սովորական գնորդ, ով տեսնում է ապրանքի
զարմանալի հատկությունը օգտագործողի վրա։



https://hy.wikipedia.org/wiki/%D4%B5%D5%BE%D6%80%D5%A1%D5%BD%D5%AB%D5%A1%D5%AF%D5%A1%D5%B6_%D5%BF%D5%B6%D5%BF%D5%A5%D5%BD%D5%A1%D5%AF%D5%A1%D5%B6_%D5%B4%D5%AB%D5%B8%D6%82%D5%A9%D5%B5%D5%B8%D6%82%D5%B6

Եվրասիական տնտեսական միություն, միջազգային ինտեգրացիոն տնտեսական միավորում, որը
հիմնադրվել է Եվրասիական Տնտեսական Ընկերակցության Մաքսային Միության հիման վրա՝
2014 թվականի մայիսի 29-ի պայմանագրի ստորագրմամբ և ուժի մեջ է 2015 թվականի
հունվարի 1-ից։ Միության անդամ են հանդիսանում Ռուսաստանի Դաշնությունը,
Ղազախստանը, Բելառուսը , Հայաստանը և Ղրղզստանը։

Միավորումը պնդում է, որ իր նպատակն է անդամ-պետությունների տնտեսությունների
ամրապնդումը, դրանց միջև կապերի սերտացումը, տնտեսության մոդերնիզացումը,
համաշխարհային շուկայում տվյալ պետությունների մրցունակության բարձրացումը։
Եվրասիական Տնտեսական Միությունը հիմնադրվել է Ռուսաստանի, Ղազախստանի և Բելառուսի
նախագահների կողմից ստորագրված պայմանագրով (Երասիական Տնտեսական Միության մասին
պայմանագիր)։ Պայմանագրով սահմանվում է ապրանքների, ծառայությունների, կապիտալի և
աշխատուժի ազատ տեղաշարժ, կորդինացված, համաձայնեցված կամ միանական տնտեսական
քաղաքականության իրականացում։

2014 թվականի հոկտեմբերի 10-ին ԵԱՏՄ անդամ-պետությունների ղեկավարները մի կողմից և
Հայաստանի նախագահը՝ մյուս կողմից ստորագրեցին ԵԱՏՄ-ին ՀՀ անդամակցության մասին
պայմանագիր։ Հայաստանի Հանրապետությունը Եվրասիական Տնտեսական Միությանը 2015
թվականի վերջին անդամակցելուց հետո ներկայացված կլինի ԵԱՏՄ Կոլեգիալ մարմնում երեք
անդամներով, որոնք կունենան մեկ ձայն։ Հայաստանի ներկայացուցուցիչները ձայն չեն
ունենալու։ Նման նորմ է պարունակվում հոկտեմբերի 11-ին ԵԱՏՄ կայքում տեղակայված
Հայաստանի ԵԱՏՄ-ին անդամակցելու մասին պայմանագարում։

2013 թ սեպտեմբերի 3-ին ՀՀ 3-րդ նախագահ Սերժ Սարգսյանը Մոսկվայում հայտարարում է,
թե Հայաստանը մտնելու է Մաքսային միություն և մասնակցելու է Եվրասիական տնտեսական
միության ձևավորման գործընթացին։ Մաքսային միության հիմնական տնտեսական իմաստն է
միության անդամ երկրների միջև տնտեսական առևտրի ամբողջական ազատականացումը,
այսինքն՝ զրոյացվում են անդամ երկրների միջև ապրանքների առևտրի մաքսային
դրույքաչափերը և ներդրվում են միմյանց միջև առևտրի կազմակերպման միասնական
կանոնակարգեր։ Սակայն, Հայաստանի և ԱՊՀ բոլոր երկրների միջև գործող մաքսատուրքերի
դրույքաչափերն արդեն իսկ զրոյացվել էին, ուստի այս պարագայում միությանն
անդամակցելուց հետո Հայաստանում ոչինչ փաստացիորեն չէր փոխվում։ Միության
առանձահատկություներից է այն, որ անդամ երկրները միասնական դրույքաչափով
պարտավորվում են մաքսազերծել երրորդ՝ այսինքն միության անդամ չհանդիսացող երկրներից
ներմուծվող ապրանքները։ Այս կերպ ԵԱՏՄ (ինչպես և դրան նախորդող ՄՄ-ն) հավակնում է
կարգավորել իր անդամ պետությունների և երրորդ երկրների միջև առևտրային
հարաբերությունները, ինչը, ըստ որոշ մասնագետների, պատճառ է հանդիսանում, որ
Հայաստանը չկարողանա Եվրամիության հետ ստորագրել ազատ առևտրի համաձայնագիրը, որի
շուրջ մոտ 3 տարի ծավալվել էին բանակցություններ՝ համաձայնության գալով 2013
թվականի օգոստոսին։ Այս պատճառով պայմանավորված ենթադրվում է նաև, որ ԵԱՏՄ
անդամակցությունից հետո Հայաստանում լրացուցիչ գնաճ կարձանագրվի, իսկ բազմաթիվ
առանցքային որոշումներ Երևանի փոխարան կկայացվեն ՌԴ մայրաքաղաք Մոսկվայում։ Ի
տարբերության Մաքսային միությանը, որի կարգավորումները վերաբերում են միայն առևտրի
ոլորտի կարգավորումներին, Եվրասիական տնտեսական միությունն արդեն հավակնում է
սահմանել տնտեսական բոլոր կարգավորումներն ու չափանիշները, ինչպես օրինակ հարկային
կամ դրամավարկային քաղաքականությունը։ Առևտրին չվերաբերող տնտեսական
հարաբերությունները կարգավորելու համապատասխան նորմատիվները մտցնելու համար ԵԱՏՄ
ղեկավարները տարբեր ժամկետներ են առաջ քաշում (օրինակ՝ հայտարարվել է, որ տասը տարի
անց հնարավոր է անցում կատարել միասնական դրամական արժույթի)։



https://hy.wikipedia.org/wiki/%D4%B1%D6%80%D5%BF%D5%A1%D5%B7%D5%A1%D5%BF

Արտաշատ, քաղաք Հայաստանի Արարատի մարզում։ Գտնվում է Արաքս գետի ափին, Արարատյան
դաշտում՝ Երևանից 30 կմ հարավ-արևելք։ Լինելով Հայաստանի չորրորդ մայրաքաղաքը,
Արտաշատը ներկայումս Արարատի մարզի մարզկենտրոնն է։ Արտաշատը գտնվում է
Երևան-Նախիջևան-Բաքու և Նախիջևան-Թավրիզ երկաթուղու ու Գորիս-Ստեփանակերտ ճանապարհի
վրա։ Կառուցվել է հայոց Արտաշես Ա արքայի կողմից մ.թ.ա. 176 թ.-ին և ծառայել է
որպես Մեծ Հայքի մայրաքաղաք մ.թ.ա. 185 - մ.թ.120 թթ.։

Արտաշատ մայրաքաղաքը հիմնադրվել է Արտաշեսյան արքայության՝ Արտաշես Ա արքայի օրոք։
Կարթագենացի զորավար Հաննիբալը փախել էր իր երկրից և հանգրվանել Հայաստանում։ Հենց
նրան էլ Արտաշես արքան վստահում է քաղաքի նախագծումն ու կառուցման աշխատանքների
իրականացումը։ Քաղաքի կառուցման աշխատանքները սկսվում են մ.թ.ա. 197 թ.-ին (ըստ Մ.
Խորենացու «Հայոց Պատմություն» աշխատության) և տևում 30 տարի։ Քաղաքը կառուցվում է
Խոր Վիրապի (այժմ քրիստոնեական եկեղեցի այն ժամանակ բանտ ավազակների համար)։ Քաղաքը
գտնվում էր Մեծամոր և Արաքս գետերի խառնարանում։ Քանի որ քաղաքը նախագծել էր
Հաննիբալը, քաղաքին տալիս են երկրորդ անուն՝ Հայկական Կարթագեն։



https://hy.wikipedia.org/wiki/%D4%B1%D6%80%D5%BE%D5%A5%D5%BD%D5%BF

Արվեստ, հասարակական գիտակցության ձև, մարդու ստեղծագործ աշխատանքի և հոգևոր
մշակույթի տեսակ, իրականության ճանաչման յուրահատուկ եղանակ։ Արվեստի
իրականությունն արտացոլում է գեղագիտորեն, գեղարվեստական կերպարների միջոցով։
Արվեստի արտացոլման առարկան իրականության գեղագիտական երևույթներն են՝ կյանքի
ողբերգական կամ հերոսական, վեհ կամ նսեմ և հատկապես գեղեցիկ կողմերը։ Իրականության
գեղագիտական ճանաչումը, մարդու գեղարվեստական ստեղծագործությունը իրացվում է
արվեստի տարբեր տեսակների միջոցով։ Գեղագիտական երևույթները ընկալվում են
տեսողությամբ, լսողությամբ, ինչպես նաև սինթեզված (միաժամանակ և՛ լսողությամբ, և՛
տեսողությամբ)։ Դրան համապատասխան արվեստը բաժանվում է՝

և այլ ձևեր։ Սակայն արվեստի տարբեր ձևերի միջև սահմանները հարաբերական են, նրանք
երբեմն միահյուսվում կամ զուգակցվում են իրար։ Իրականության գեղարվեստական
արտացոլումն ու ճանաչումը բարերար ներգործություն է ունենում մարդկանց
գիտակցության, զգացմունքների վրա, որովհետև արվեստում արտահայտվածը հարաբերակցվում
է արվեստագետի իդեալի հետ։ Արվեստագետի իդեալը իր ժողովրդի, դասակարգի կամ
սոցիալական խմբի ձգտումների, իղձերի արտացոլումն է։ Պատկերելով իր ժամանակի տգե՜ղ,
այլանդակ երևույթները՝ արվեստագետը ժամանակակիցներին ստիպում է այդ երևույթները
վերապրել անբարյացակամության զգացումով և ձգտել դեպի գեղեցիկը, վեհը։ Արվեստի
ծագման և էության մասին առաջացել են զանազան տեսություններ։ Այն համարել են
կենսաբանորեն մարդուն տրված «բացարձակ ոգու», «աստվածային հայտնության» արդյունք։
Հակադրվելով իդեալիստական նման ըմբռնումներին՝ մարքսիզմը գտնում է, որ արվեստի
առաջացման աղբյուրը աշխատանքն է, որ արվեստը սոցիալական է և՝ իր ծագմամբ, և՝ իր
էությամբ։

Արվեստը ծագել է դեռևս քարի դարում։ Նախնադարյան արվեստը անմիջականորեն միահյուսվել
է նյութական արտադրության, մարդկանց աշխատանքային գործունեության հետ, կազմել նրա
շարունակությունը։ Այն եղել է նաև սինկրետիկ (չմասնատված)՝ միահյուսված ձևով
միաժամանակ ընդգրկել արվեստի գրեթե բոլոր տեսակների տարրերը։ Հետագայում, պատմական
առաջադիմության և մշակույթի զարգացման հետ միասին, արվեստի և արտադրության կապը
դառնում է միջնորդավորված։ Առաջանում են արվեստի տարբեր տեսակներ։ Սակայն արվեստը
իր էությամբ միշտ մնում է հասարակական, արտացոլում հասարակական հարաբերությունները։
Այս պատճառով դասակարգային հասարակության մեջ արվեստը դասակարգային է, կուսակցական։
Նա իր վրա է կրում ստեղծագործողի շահագրգռվածության կնիքը իր դասակարգի պատմական
ճակատագրի նկատմամբ։ Այդ հանգամանքը արվեստը մոտեցնում է հասարակական
գիտություններին։ Բայց, ի տարբերություն վերջինների, արվեստի միտումնավորությունը և
կուսակցականությունը, որպես կանոն, հանդես չի գալիս բացահայտորեն, անմիջականորեն չի
մատնանշվում հեղինակի կողմից, այլ բխում է նրա աշխարհայացքից և արտահայտվում է
որոշակի երևույթների, արարքների, բնավորությունների, գործողության մեջ։ Արվեստի
յուրահատկությունը գեղարվեստական կերպարների, տիպերի և բնավորությունների ստեղծումն
է՝ կյանքի որոշակի երևույթների ընդհանրացման հիման վրա։ Սակայն ընդհանրացնելով այդ
երևույթները, արվեստը վերարտադրում է դրանք կոնկրետ, եզակի ձևով, իրենց սեփական
ճակատագրով, կենսական մանրամասնություններով։ Պատմությունը վկայում է, որ արվեստի
զարգացման բոլոր խոշոր ժամանակաշրջանները կապված են նշանակալի սոցիալական
տեղաշարժերի և իրադարձությունների հետ, երբ մեծ հետաքրքրություն է առաջանում
քաղաքական, հասարակական և բարոյական խնդիրների նկատմամբ։

Արվեստի ծաղկումը Վերածննդի դարաշրջանում պայմանավորված էր ֆեոդալիզմի և
միջնադարյան աստվածաբանական աշխարհայացքի դեմ հասարակության առաջադեմ ուժերի
պայքարով, թեև դարաշրջանի բանաստեղծներն ու նկարիչները օբյեկտիվ պատճառներով չէին
կարող ազատվել այդ աշխարհայացքի կապանքներից։ Վերածննղի (և ոչ միայն Վերածննդի)
ներկայացուցիչների համար գեղեցիկը և ընդհանրապես գեղագիտականը անխզելիորեն կապված
էր ժամանակի բարոյական և քաղաքացիական խնդիրների հետ։ Մարքսիզմ-լենինիզմի
կլասիկները ցույց են տվել, որ արվեստը վերնաշենքային երևույթ է, պաշտպանում և
ամրապնդում է իր բազիսը, սերտ փոխգործողության մեջ է այդ բազիսի և վերնաշենքի այլ
ձևերի (բարոյականություն, քաղաքականություն, կրոն և այլն) հետ։ Արվեստի այդ
առանձնահատկությունը համոզիչ կերպով ցույց են տվել մարքսիստական գեղագիտական մտքի
ականավոր ներկայացուցիչներ Գ․ Պլեխանովը, Ա․ Շահումյանը, Ս․ Սպանդարյանը, Ա․
Լունաչարսկին, Ֆ․ Մերինգը, Պ․ Լաֆարգը։ Մարքսիզմ-լենինիզմի կլասիկները հատուկ
նշանակություն էին տալիս ռեալիստական արվեստին, որը հնարավորություն է ընձեռում
ավելի լավ, խոր, համակողմանի և պատմականորեն ճշմարտացի արտահայտել հասարակական
հարաբերությունները, մարդկանց վերաբերմունքը միմյանց և բնության նկատմամբ։
Ռեալիզմը, ասում է Ֆ․ էնգելսը, պահանջում է տիպիկ բնավորությունները պատկերել տիպիկ
պարագաներում։ Ռեալիզմի բարձրագույն ձևը սոցիալիստական ռեալիզմն է։ Սովետական
Միության, սոցիալիստական մյուս երկրների արվեստի գործիչները իրենց գեղարվեստական
ստեղծագործություններում արտահայտում են մեր դարաշրջանի էությունը, առաջավոր
մարդկության կյանքն ու պայքարը։



https://hy.wikipedia.org/wiki/%D4%B1%D6%80%D5%AB%D5%BD%D5%BF%D5%B8%D5%BF%D5%A5%D5%AC

Արիստոտել (հունարեն՝ Αριστοτέλης Արիստոտելես, մ.թ.ա. 384 - Մարտ 7, մ.թ.ա. 322),
հունական դասական փիլիսոփայության խոշորագույն ներկայացուցիչներից մեկը։ Պլատոնի
փիլիսոփայության նման՝ Արիստոտելի փիլիսոփայությունը խորը և անջնջելի հետք է թողել
հետագա դարերի փիլիսոփայական մտքի զարգացման վրա։

Արիստոտելը ծնվել է մ.թ.ա. 384 թ. մարտի 7-ին Թրակիայի Ստագիրա քաղաքում,
մակեդոնական արքունիքի պալատական բժիշկ Նիկոմախի ընտանիքում։ 17 տարեկան հասակում՝
մ.թ.ա. 366 թ., նա գալիս է Աթենք և ընդունվում Պլատոնի հիմնադրած ակադեմիան, որտեղ
ուսանում է մինչև իր ուսուցչի՝ Պլատոնի մահը մ.թ.ա. 347 թ.։

Մ.թ.ա 369 թվականին մահացան Արիստոտելի ծնողները։ Երիտասարդ փիլիսոփայի նկատմամբ
խնամակալությունը ստանձնեց Պրոկսենը, ում նկատմամբ հարգանքն ու սերը Արիստոտելի
կողմից այնքան մեծ էր, որ վերջինիս մահից հետո ինքը՝ Արիստոտելը, որդեգրեց Պրոկսենի
միակ որդուն՝ Նիկատորին։ Արիստոտելն ունևոր ընտանիքից էր և հորից ժառանգել էր էական
հարստություն, որը թույլ էր տալիս ոչ միայն ապրել, այլև ապահովել սեփական
կրթությունը։ Մ.թ.ա. 347 թվականին Արիստոտելն ամուսնացավ Պեֆիադայի հետ, ումից
ունեցել է մեկ աղջիկ։ Վերջինիս կնքել էին մոր անունով՝ Պեֆիադա։ Արիստոտելի թե
կինը, թե միակ աղջիկը մահացել են ավելի շուտ, քան ինքը՝ Արիստոտելը։

մ.թ.ա. 343 թ-ին Մակեդոնիայի թագավոր Փիլիպոս երկրորդի հրավերով Արիստոտելը
տեղափոխվել է մայրաքաղաք Պելլա և զբաղվել թագաժառանգ Ալեքսանդր Մակեդոնացու
դաստիարակությամբ։

Երբ Մակեդոնացին սկսում է իր պարսկական արշավանքը, Արիստոտելը վերադառնում է Աթենք
և Ապոլլոն Լիկեյացու տաճարի մոտ հիմնում է իր դպրոցը, որը տեղանքի անունով կոչվում
է Լիկեյ։

Ալեքսանդր Մակեդոնացու մահից հետո Աթենքում սկսվում են հակամակոդոնական հուզումներ,
որոնց ժամանակ Արիստոտելին մեղադրում են «անաստվածություն» քարոզելու մեջ։ Նա չի
մնում Աթենքում և հեռանում է Խալկիդա քաղաք՝ իր կողմից հիմնած դպրոցի ղեկավարումը
թողնելով աշակերտ Թեոֆրաստեսին։ Խալկիդա հեռանալուց մեկ տարի անց՝ մ.թ.ա. 322
թվականին, Արիստոտելը մահանում է և իր կտակի համաձայն թաղվում իր կնոջ՝ Պեֆիադայի
կողքին։

Չնայած ժամանակակից շատ գիտնականներ Պլատոնի և Արիստոտելի հայացքներում ընդգծում են
բազմաթիվ ընդհանրություններ ու նմանություններ, երկրորդի փիլիսոփայությունը
էականորեն տարբերվում է Պլատոնի սահմանած ուսմունքից։ Փիլիսոփայական գիտության
շրջանակներում Արիստոտելի գաղափարները ստացել են նաև «արիստոտելականություն»
տերմինը։

Արիստոտելի բարոյագիտական հայացքները շարադրված են Նիկոմախի բարոյագիտությունը,
Էվդեմոսի բարոյագիտությունը և Մեծ բարոյագիտություն աշխատություններում։ Համաձայն
Արիստոտելի՝ բարոյագիտությունը սերտորեն կապված է քաղաքագիտության հետ և որոշ
իմաստով էլ հանդիսանում է քաղաքագիտության մասն ու սկիզբը։ Արիստոտելի
բարոյագիտությունը տրամաբանորեն կապված է նրա փիլիսոփայական հայացքների հետ։ Ինչպես
նրա գոյաբանությունը, այնպես էլ բարոյագիտությունը նպատակաբանական բնույթի ունի։
Տիեզերքի բոլոր գոյացությունները, այդ թվում և մարդը, ներքին ձգտում ունեն դեպի
բարիքը, դեպի բարձրագույն բարիքը՝ իբրև վերջնական նպատակ։ Արիստոտելը
բարոյագիտությունը սահմանում է որպես այնպիսի գիտություն, որը վերաբերում է մարդու
կյանքի իմաստին և նպատակին, գիտություն այն մասին, թե ինչպես մարդը կարող է հասնել
բարձրագույն բարիքին՝ երջանկությանը կամ երանությանը։

Արիստոտելը քննադատում է Պլատոնի բարոյագիտական ուսմունքի հիմնարար մի քանի
գաղափարներ.

Արիստոտելի կարծիքով պլատոնյան բարձրագույն բարիքը անհասանելի է մարդուն, հետևաբար՝
անիրական է։

Պետության մասին արիստոտելյան ուսմունքը խարսխված է այն հիմնադրույթի վրա, որ մարդն
ի բնե հասարակական-քաղաքական էակ է, ստեղծված է համատեղ սոցիալական կյանքի համար։
Մարդն առանց մյուս մարդկանց հետ հաղորդակցվելու չի կարող ունենալ լիարժեք կյանք։
Հասարակությունից դուրս ապրող մարդը, ըստ Արիստոտելի, կամ գերմարդ է կամ էլ՝
բարոյական իմաստով թերազարգացած։ Մարդկանց համակերցության ձևերը բազմազան են, բայց
բարձրագույնը, որին ենթարկվում են մյուս բոլորը, պետությունն է։ Սկզբում ձևավորվել
են ընտանիքները, հետո համայնքները, այնուհետև՝ պետությունը։ Լավագույն պետական
կառավարման ձևը, ըստ Արիստոտելի, հունական քաղաք-պետությունն է, քանի որ միայն
հույները կարող են ազատությունը համատեղել կարգի, արիությունը՝ մշակույթի հետ։
Լավագույն պետությունը չի կարելի պատկերացել առանց ստրուկների, թեև ինչպես
վերջիններս, այնպես էլ աշխատավորները, երկրագործները և արհեստավորները չունեն
քաղաքացիական իրավունքներ։ Ստրուկը ինքն իրեն չի պատկանում, բայց մարդ է, որը
բնությամբ ստրուկ է։ Ինչպես Պլատոնը, այնպես էլ Արիստոտելը կարևորում են պետության
դերը մարդկանց դաստիարակության և բարոյական կատարալագործման գործում։

Արիստոտելը գրել է բազմաթիվ ու բազմապիսի աշխատություններ, որոնց մի մասը չի հասել
մեզ։ Արիստոտելի աշխատություններն ըստ բովանդակության բաժանում են 7 խմբի՝
տրամաբանական, փիլիսոփայական, ֆիզիկական, կենսաբանական, բարոյագիտական,
հասարակագիտական և գեղագիտական։ Արիստոտելը գիտությունները դասակարգում էր երեք
խմբի մեջ՝ տեսական, գործնական և ստեղծագործական։ Որոշ աշխատությունների դեպքում
գիտնականները վիճարկում են Արիստոտելի հեղինակ լինելը։ Փիլիոսփայի բոլոր
ստեղծագործությունները միասին ստացել են «Արիստոտելյան կորպուս» անվանումը։



https://hy.wikipedia.org/wiki/%D4%B1%D6%80%D5%A1%D6%84%D5%BD

Արաքսը (նաև՝ Արազ, Արաս, Արաքսի և Երասխ, թուրք.՝ Aras, քրդ.՝ Erez, ադրբ.՝ Araz,
պարս․՝ ارس), Հայկական լեռնաշխարհի ամենախոշոր գետերից է։ Ունի 1072 կմ
երկարություն, որից 200 կմ կազմում է Հայաստանի և Թուրքիայի սահմանը։ Հայաստանի
գետերի մեծագույն մասը (որոնց ավազանները, միայն վերցված, կազմում են
հանրապետության տարածքի 73,5 տոկոսը) պատկանում է Արաքսի ավազանին։ Արաքսը
վաղնջական ժամանակներից հանդիսացել է հայոց քաղաքակրթության կարևոր բնօրրաններից
մեկը։ Արաքսը ջուր է մատակարարել Մեծ Հայքի Այրարատ, Սյունիք, Արցախ, Փայտակարան,
Վասպուրական նահանգներին, որի համար այն հաճախ կոչվել է Մայր Արաքս։

Արաքսը հին կտակարանում կոչվել է Գիհոն կամ Գեհոն, հայկական աղբյուրներում՝ Երասխ,
Արաքս, արաբականում՝ Արազ։

9-րդ դարի արաբ պատմիչ Յակուբին Արաքսն անվանում է Դըվնա գետ (Դվին քաղաքի
անունով)։

Մովսես Խորենացին Երասխի անունը կապում է Արամայիսի թոռան՝ Երաստի անվան հետ։
Պատմահայրը գրում է «Արամայիսը իր բնակության համար տուն է շինում գետի ափին մի
բլուրի վրա և իր անունով կոչում է Արմավիր, իսկ գետը կոչում է Երասխ՝ իր թոռան՝
Երաստի անունով»։

Բանասեր Արամ Ղանալանյանը իր գրքում Արաքս անվան ժողովրդական ստուգաբանության երկու
պատում է բերում։ «Հայոց Արաքս թագավորը պարսիկների հետ պատերազմելու ժամանակ մեկի
միջոցով նախազգուշացվում է, որ ինքը միայն այն ժամանակ հաղթանակ կտանի, երբ
աստվածներին զոհ կմատուցի երկու լավագույն ու գեղեցիկ կույսերի։ Խնայելով իր
դուստրերին, Արաքս թագավորը զոհաբերում է իր հպատակներից մեկի աղջիկներին։ Սրանց
հայրը միաժամանակ խեղդում է իր մեջ դառնության ու վիրավորանքի զգացումը, սակայն
հենց որ հարմար առիթ է ներկայանում, թաքստոցից սպանում է Արաքսի աղջիկներին «լքելով
իր հայրենիքը» գնում է օտարություն։ Իմանալով այդ մասին, Արաքս թագավորը նետվում է
Ճալմոս գետը, որն այնուհետև նրա անունով կոչվում է Արաքս»։

Այս նույն ավանդությունը հիշատակում է նաև Ղևոնդ Ալիշանը՝ նշելով, որ Արաքս
թագավորից իր դստրերի վրեժը լուծելուց հետո Մնիսալկ անունով ազնվականը «փախչի ի
Սկյութիա»։ Իսկ Արաքսը վշտից իրեն նետում է Ալմոս կամ Ալմոն, որ հետո կոչվեց Երասխ։

«Այլազգի առևանգիչները փախցնում են հայ երիտասարդի սիրած աղջկան։ Երիտասարդը գնում
է նրան ազատելու։ Երկար որոնումներից հետո նա սիրածին գտնում է առևանգիչի գրկում։
Տեղնուտեղը սպանելով նրան, երիտասարդը ազատում է սիրածին։ Վրա են հասնում բռնավորի
ծառաները և սպանում են թե տղային և թե աղջկան։ Տեսնելով, որ որդին ուշանում է,
տղայի մայրը գնում է նրան որոնելու, և գտնում է տղայի ու հարսնացուի դիակները։
Վշտահար ընկնում է դիակների վրա և ինքն էլ ավանդում հոգին։ Ասում են, թե Արաքս գետը
գոյացել է սպանված երիտասարդի, նրա սիրածի և մոր թափած արյուն-արցունքներից, որոնք
հազարավոր աղբյուրներ են դարձել և ցած իջել հայոց լեռներից»։

Պլուտարքոսը գրում է, «Արաքսը Հայաստանի գետ է. անունը ստացել է Նեղոսի որդու
անունից։ Արաքսը իշխանության համար պայքարի մեջ մտնելով իր պապի՝ Արբելի հետ, նրան
վնասում է նետով, սակայն հետո հետապնդվելով էրինիյամի կողմից, իրեն գցում է Բակտր
գետը, որը դրա համար կոչվեց Արաքս»։ Այստեղ շփոթ կա Արաքսի և Բակտր գետի միջև
(Բակտրը՝ Օքս Ամուդարիա գետի վտակն է։

Ստրաբոնն էլ Արաքսի անունը կապում է արգոնավորդներ՝ Յասոնի և Արմենի հետ։ Ինչպես
ենթադրում են, Արմենը և նրա ուղեկիցները Արաքսը կոչել են Պենեոս, նրանց նմանության
պատճառով, որովհետև նա ճեղքել էր Օսին Օլիմպիոսից, բացելով Տեմպեյան հովիտը։
Հաղորդում են, որ նախկինում հայկական Արաքսը իր սրընթաց հոսանքով լեռներից լցվել է
ընդարձակ տարածության ցածր ընկած հարթությունը չունենալով ելք, կազմել է ծով։
Յասոնը ժայռի մեջ բացել է նեղ կիրճ Տեմպեյան հովտի նման, որի միջով այժմ ջրերը ցած
են հոսում դեպի Կասպից ծովը՚։

Մի այլ ավանդության համաձայն, Նոյի դստրերից մեկի անունը Արազա էր, որից էլ իբր
առաջացել է Արաքս, Արազ անունը։ Լ. Աճաոյանը Արաքս բառը ստուգաբանում է խփել, խլել
բայով։ Հին աշխարհի հեղինակները Արաքս անունը կապել են նրա աղմկոտ լինելու հետ,
որով Արաքս հունարեն նշանակում է աղմկել։

Որոշ մասնագետներ էլ Արաքսը մակաբերում են արագ բառից։ Անահիտ Փերիխանյանը գրում է,
որ հին հայերենում հաճախ ե հնչյունը բառասկզբում փոխվում է ա-ի, օրինակ, երազ-արազ,
Երասխ-Արաքս։

Մի շարք բանասերներ ար արմատի մեջ տեսնում են արև, արփի, արեգ իմաստները, նաև՝
լույս, փայլ, մեծություն, զորություն, արիություն 9։

Հնախոսությունը Արաքս գետի հետ է կապում պատմական Էպիրոսի (Հունաստան) Արախտոս գետի
անունը։ Պատմական Պոնտոսի Թերմոդոն գետը կոչվել է Արաքս։ Հույն գրող և քաղաքական
գործիչ Մետրոդորոս Սկեպսացին (մ.թ.սւ. 163-69 թթ.) հայոց հզոր արքա Տիգրան Բ Մեծի
մասին գրել է մի գիրք, որը չի հասել մեզ։ Այդ գրքից միայն մի նախադասություն է
պահպանվել. «Ասում են, որ Մետրոդորոսը Տիգրանի մասին (պատմության) առաջին գրքում
Թերմոդոն (գետը) անվանում է Արաքս»։

Քսենոփոնը (մ.թ.ա. 5 - 4-րդ դդ.) Արաքս անունով է կոչել Եփրատ գետի Խապուրաս վտակը։

Արաքսը սկիզբ է առնում Բյուրակնյան լեռներից բխող բազմաթիվ սառնորակ աղբյուրներից։
Այստեղ նրա ջրերն ունեն ոչ ավելի 3-3,5° ջերմություն։ Այն լեռնաշխարհի միակ գետն է,
որ հոսում է լեռնաշխարհի ամբողջ տարածքով և միանալով Կուրին՝ թափվում Կասպից ծովը։
Արաքսը հոսում է Հայաստանի Հանրապետության, Ադրբեջանի, Թուրքիայի և Իրանի
տարածքներով։ Նրա երկարությունը 1072 կիլոմետր է, որից 200 կիլոմետրը Հայաստանի
Հանրապետության տարածքում է։ Գետի լայնությունը մերձարաքսյան հարթությունում
հասնում է 30-130 մետրի (Մեղրուն մերձ կիրճերում՝ 6-7 մետրի)։ Խորությունը 3-4,5
մետր է։

Արաքսը տարվա գրեթե բոլոր ամիսներին պղտոր է լինում։ Արագահոս գետ է (վայրկյանում՝
1,5 մետր)։ Հայոց մայր գետը իր փոխադրած տիղմով Նեղոսից հետո աշխարհում գրավում է
երկրորդ տեղը։ Մասնագետների հաշվումներով՝ Արաքսն ամեն տարի ծովն է տանում ավելի
քան մեկ միլիոն վագոն տիղմ։ Օտարները հրաշալիք են համարում Արաքսի նշանավոր
Քարավազը (սահանքը Մեղրուն մերձ կիրճերում)։ Ստրաբոնի վկայությամբ, հնում Արաքսը,
հատելով Մուղանի դաշտը, թափվել է Կասպից ծովը՝ առանց Կուրին միանալու։

Ֆրանսիացի աշխարհագրագետ Էլիզե Ռեկլյուն Արաքսն անվանում է «բուն, գերազանց
հայկական գետ»։ Արարատյան դաշտում Արաքսը աջից ընդունում է Դեղին գետը, ձախից
Ախուրյանը, Սև ջուրը, Հրազդանը, Ազատը, ապա Նախիջևանը

Արաքսը իր ծայր վերին հոսանքի շրջանում հոսում է գահավիժումներով և աղմկալից։ Նա
շատ ավելի արագահոս է դառնում, երբ կտրում է Հայկական Պար լեռնաշղթան ու մտնում
Բասենի դաշտը։ Այստեղ նրան է միանում Մուրց (Հասան-կալա) գետը, որից հետո նա
անցնում է Կաղզվանի անձուկ ձորերով և, նոր վտակներ ընդունելով, աստիճանաբար
հորդանում է ու դառնում է ջրառատ գետ, որը մեծ աղմուկով մտնում է Արարատյան դաշտ։
Այստեղ Արաքսը հոսում է դանդաղ, սակայն Նախիջևանի մոտ անցնում է զառիվեր, տեղ-տեղ
ոլորապտույտ ափերով։ Այստեղ նրա ձախակողմյան ափը սկսում է նկատելիորեն բարձրանալ՝
աստիճանաբար դեպի նրա հունն իջնող լեռնաբլուրների շնորհիվ։

Ջուլֆայի մոտ Արաքսը մտնում է խոր և նեղ կիրճ, այնուհետև կարճ տարածության վրա
կրկին դուրս է գալիս հարթավայր, բայց Օրդուբադից մի փոքր ներքև երկու կողմերից
գետին են մոտենում առանձին լեռնաբազուկներ, գետի հունն աստիճանաբար նեղանում է,
առաջանում են սահանքներ։ Մեղրիի մոտ գետին են մոտենում Զանգեզուրի և Ղարադաղի
լեռները, որոնք տեղ-տեղ ուղղակի կախված են գետահունի վրա։ Սեղմված այդ լեռներով,
Արաքսը հոսում է Մեղրիի հայտնի երկար ու խոր կիրճերով։ Այստեղ Արաքսի ջրերը խելահեղ
արագությամբ զարնվում են ափամերձ ժայռերին, փրփրում և սրընթաց վազում առաջ՝ մինչև
Բարգուշատ և Հագարի գետերի խառնուրդը։

Արաքսի ստորին հոսանքն անցնում է Մերձկասպյան դաշտավայրով, որտեղ նա միանում է
Կուրին և թափվում Կասպից ծով։ Գետը տարեկան դեպի Կասպից ծով է տանում 3 միլիարդ խմ
ջուր։

Արաքսի վրա շատ կամուրջներ են եղել։ Դրանցից ամենանշանավորները հինգն էին, որոնք
եղել են Բասենում, Երվանդակերտում, Արտաշատում, Նախիջևանում և Ջուղայում։ Արտաշատի
կամուրջը կոչվել է Տափերական։ Այս կամրջից է սկսվել Արտաշատ-Տիգրանակերտ արքայական
պողոտան։ Նշանավոր է եղել նաև Ջուղայի կամուրջը, որի շինությունն ավանդությունը
վերագրում է Ալեքսանդր Մակեդոնացուն։ 1605 թվականին շահ Աբբասի հրամանով այս
կամուրջն ավերվեց, որպեսզի հայերը մոռանան տունդարձի ճամփան, և թուրքերը չկարողանան
այդ կամրջով ներխուժել Պարսկաստան։

Պատմական կամուրջներից այսօր մնացել է միայն մեկը՝ Բասեն գավառի Բ. Հոբբի կամուրջը։
Կամուրջների անհետացումը պայմանավորված է Արաքսի հունի հաճախակի փոփոխություններով՝
Մովսես Խորենացու վկայությամբ, գետը ժամանակին հոսել է հայկական հինավուրց
մայրաքաղաքների Արմավիրի, Արտաշատի և Վաղարշապատի մոտով, բայց հետագայում հեռացել է
այդ քաղաքներից, ինչի արդյունքում կամուրջները կործանվել են։ Պատահական չէ, որ
հռոմեացի բանաստեղծ (մ.թ.ա. 1-ին դար) Միտիլիոս (Վիտիլիոս) Արաքսն անվանում է
կամուրջընկեց, իսկ հռոմեացի բանաստեղծ Ալբիոս Տիբուլլոսը (մ.թ.ա. 54 - 19 թթ.)
Արաքսն անվանել է «Կամուրջներ չհանդուրժող Երասխ»։

Շատ հնուց Արաքսի ջրերը բարեբեր են դարձրել նրա ափերը։ Արևելյան Հայաստանի՝
Ռուսաստանին միանալուց հետո Ռուսական կայսրությունը քայլեր է արել Արաքսի ջրերն
արդյունավետ օգտագործելու համար։ 1848 թվականին «Վոլգա» անունով ռուսական
ջերմանավը, որն ուներ 40 ձիաուժ, առաջին անգամ մտավ Արաքսը՝ գետի նավարկելիությունն
ստուգելու նպատակով։ Այդ առաջին փորձը ձախողվեց և այնուհետև չկրկնվեց։ 1870
թվականին ռուսական կառավարությունը հատուկ պայմանագրով Արաքսի մի հատվածը
(Արարատյան դաշտում) 65-ամյա ժամկետով հանձնեց գեներալ-մայոր Կախանովին։ 1874
թվականին Կախանովը գործարկեց մի ջրանցք, որը ոռոգելի դարձրեց մի քանի տասնյակ
հեկտար տարածություն։

Սահմանային գետ դառնալուց հետո Արաքսի ջրերն սկսեցին օգտագործել ԽՍՀՄ ու Թուրքիայի
և ԽՍՀՄ ու Իրանի կառավարությունների միջև կնքված պայմանագրերի համաձայն։

Հայ պատմիչներն ու գրողները շատ են գրել Արաքսի մասին։ Եթե ընդունենք, որ գետերն էլ
իրենց հիմներն ունեն, ապա Արաքսի հիմնը Ռափայել Պատկանյանի «Արաքսի արտասուքը»
բանաստեղծությունն է, որն առաջին անգամ տպագրվել է 1856 թվականին։

Հայ արձակում Արաքս գետի գեղարվեստական պերճ նկարագիրը տվել է Րաֆֆին («Սամվել»
պատմավեպի «Արաքսի որոգայթները» գլխի առաջին երկու էջը)։



https://hy.wikipedia.org/wiki/%D4%B1%D6%80%D5%A1%D6%80%D5%A1%D5%BF%D5%AB_%D5%B4%D5%A1%D6%80%D5%A6

Արարատը Հայաստանի Հանրապետության մարզերից մեկն է։ Մարզկենտրոնն Արտաշատ քաղաքն է։
Տարածքը 2096 կմ² է։

Արարատի մարզը գտնվում է Հայաստանի Հանրապետության հարավ-արևմուտքում։
Հյուսիս-արևմուտքից սահմանակից է Արմավիրի մարզին, հյուսիսից՝ Երևանին ու Կոտայքի
մարզին, արևելքից Գեղարքունիքի և Վայոց Ձորի մարզերին, հարավից՝ Ադրբեջանի մասը
կազմող Նախիջևանին, իսկ հարավ-արևմուտքից Թուրքիային։

Արարատի մարզի հարավ-արևմտյան եզրին զուգահեռ 6-13 կմ լայնությամբ ընկած է
Արարատյան հարթավայրի հարավ-արևելյան մասը։ Հյուսիսում Երանոսի լեռնաշղթան է։
Հյուսիսային սահմանն անցնում է Ազատ և դրա վտակ Գողթ գետերով։ Հյուսիս-արևելքում
Գեղամա լեռնաշղթայի հարավ-արևմտյան հատվածն է։ Արևելքում Մժկատարի լեռներն են, որից
արևմուտք ընկած է Դահնակի լեռնաշղթան, սրանից էլ հարավ գտնվում է Ուրծի լեռնաշղթան։
Մարզի կենտրոնում Երասխի լեռներն են, Կոտուց, Խոսրովասար լեռնագագաթները և այլ
լեռնազանգվածներ։

Տարածքի ամենացածր կետը հարավում է՝ Արաքսի հունի մոտ՝ 801 մ։ Ամենաբարձր կետը
հյուսիս-արևելքում գտնվող Սպիտակասար լեռնագագաթն է՝ 3555,7 մ։

Մարզի խոշոր գետերն են Արաքսը, Հրազդանը, Ազատը, Վեդին։ Համեմատաբար փոքր գետերից
են Արածոն, Չորասու հեղեղատարը, Ազատի ու Վեդիի վտակները՝ Քաջառուն (Դարբանդ),
Խոսրովը, և այլն։ Արարատյան հարթավայրով անցնող գետերը ունեն ոռոգիչ նշանակություն։
Ազատի վրա Լանջազատ գյուղի մոտ կառուցված է Զովաշենի ջրամբարը և համանուն ՀԷԿ-ը։

Արարատի մարզում տարածված են ՀՀ-ում առկա բոլոր 8 լանդշաֆտային գոտիները։ Ցածրադիր
շրջաններից մինչև բարձրադիր շրջաններ դրանք հաջորդում են իրար այս հերթականությամբ.
անապատային, կիսաանապատային, չոր տափաստանային, տափաստանային, լեռնաանտառային,
մերձալպյան, ալպյան, ձյունամերձ։ Բայց սրանցից հիմնականներն են կիսաանապատային
(Արարատյան հարթավայրում), չոր տափաստանային (միջին բարձրության լեռներում), ալպյան
(Գեղամա լեռնաշղթայի լանջերին)։

Արարատի մարզում տարեկան միջին ջերմաստիճանը ցածրադիր և բարձր լեռնային շրջանների
միջև տատանվում է +10 °C-ի և -2 °C-ի միջև։ Ձմռանն անհողմ եղանակի պայմաններում
տեղի է ունենում ջերմաստիճանային շրջադասություն. սառն ու ծանր օդը կուտակվում է
Արարատյան դաշտում։ Այդ պատճառով միջին գոտում՝ մինչև 2000 մետր բարձրությունները,
ձմեռը լինում է ավելի տաք և արևոտ, քան Արարատյան գոգավորությունում։ Գարունն
անցողիկ է և կարճատև։ Մայիսի երկրորդ տասնօրյակից օդի ջերմաստիճանն անցնում է
15 °C-ից, սկսվում է չոր, հաճախ խորշակներով երկարատև ամառը, որը շարունակվում է
մինչև սեպտեմբերի երկրորդ կեսը։ Աշունը մեղմ է, անհողմ, հաճախ են թույլ անձրևները։
Մարզի հարթավայրային շրջանների համար բնորոշ են լեռնահովտային քամիները։ Ամռանը՝
կեսօրից հետո, քամին Գեղամա լեռներից փչում է հովիտներ՝ մեղմացնելով ամառվա տապը։
Հունվարյան միջին ջերմաստիճանն է այդ շրջաններում համապատասխանաբար -6 °C և -12 °C,
հուլիսյան ջերմաստիճանը՝ +26 °C և +8 °C, միջին տարեկան տեղումները՝ 200մմ և
1000մմ։ Ցածրադիր շրջաններում դիտված բացարձակ առավելագույն և նվազագույն
ջերմաստիճաններն են -33 °C և +42 °C, ընդ որում վերջինս Հայկական լեռնաշխարհում
դիտարկված բացարձակ առավելագույն ջերմաստիճանն է և այն գրանցվել է Արարատյան
հարթավայրի հարավ-արևելքում։ Ընդհանուր առմամբ Արարատի մարզն աչքի է ընկնում
կլիմայի չորությամբ։

Արարատի մարզի գետերը պատկանում են Արաքսի ավազանին։ Նրա տարածքով են անցնում
Հրազդան գետն իր ստորին հոսանքով, իսկ Ազատ, Վեդի և Արածո գետը՝ ամբողջ ընթացքով՝
ակունքից գետաբերան։ Մի քանի տասնյակ գետակներ էլ ամռանը բոլորովին ցամաքում են։
Գետերից միայն Արածո գետն է, որ իր ստորին հոսանքում անցնում է ՀՀ-ից դուրս։ Մնացած
գետերի ջրերն ամռանը լիարժեք օգտագործվում են ոռոգման կարիքների համար։ Սնումը
ձնհալքային, անձրևաջրային, վարարում են ապրիլ-մայիս ամիսներին։ Ոռոգման նպատակով
Ազատ գետի վրա կառուցվել է համանուն ջրամբարը, Արածո գետի վրա՝ Զանգակատան ջրամբարն
է Հորթուն բնակատեղիի մոտ։ Մարզում կառուցվել է Կախանովի և Արտաշատի ջրանցքները
19-20- րդ դարերում։ Կախանովի ջրանցքը կառուցվել է 1870-1874 թվականներին
Անդրկովկասյան փոստային օկրուգի պետ գեներալ Ն.Ն.Կախանովի նախաձեռնությամբ դեռևս
հնագույն ժամանակներից գոյություն ունեցող ջրանցքի ընթացքով։ 1870 թվականին
Կախանովը Արազդայանի (Երասխավան) կիսաանապատները 65 տարով վարձակալեց՝ նպատակ
ունենալով այնտեղ զբաղվել շաքարի ճակնդեղի մշակությամբ։ 1874 թվականի նոյեմբերի
5-ին շինարարությունն ավարտվեց։ Ջրանցքն ունի 36 կմ երկարություն։ Այն
վերակառուցվել է 1930 թվականին։ Արտաշատի ջրանցքը կառուցվել է 1930 թվականին։ Սկիզբ
է առնում Հրազդան գետի ձախ ափից՝ Երևանի տարածքում, ունի 61 կմ երկարություն։ Վեդի
գետն ու իր Քարաղբյուր, Շաղափ վտակներն ունեն տեղական ոռոգիչ նշանակություն։ Մարզի
հողատարածքների ոռոգումն ապահովելու նպատակով կառուցված են Մխչյանի, Ազատի, Արմաշի,
Քաղցրաշենի, Մասիսի, Արազափի խոշոր ջրհան կայանները։

Արարատի մարզը տնտեսապես ՀՀ ամենազարգացած մարզերից է, հատկապես կարևոր է մարզի
գյուղատնտեսական նշանակությունը։ Ունենալով Արարատյան դաշտի մի մեծ հատված՝ մարզը
տալիս է ՀՀ գյուղատնտեսական արտադրանքի զգալի մասը։ Առավել զարգացած է
երկրագործությունը։ Հիմնական պտղատու այգիներն են խաղողի, ծիրանի, դեղձի այգիները,
մշակվում են նաև կեռաս, սալոր, խնձոր, տանձ և այլն։ Մարզի հիմնական մշակաբույսերն
են ձմերուկ, սեխ, լոլիկ, վարունգ, լոբի, սիսեռ, կանաչ պղպեղ, սմբուկ, ցորեն։
Երկրագործությունը 90 տոկոսով ոռոգովի է։ Այդ նպատակով օգտագործվում է ինչպես
գետերի ջրերը՝ իրենց ջրանցքներով, այնպես էլ արտեզյան հորերի ջրերը։ Լեռնային
հատվածներում զարգացած է նաև անասնապահությունը՝ հիմնականում ոչխարաբուծություն,
ավելի քիչ՝ խոշոր եղջերավոր անասնապահություն։ Արարատի մարզի
արդյունաբերությունում, կարևոր տեղ ունի լեռնահանքային արդյունաբերությունը։ Արարատ
քաղաքի մոտ արդյունահանվում է տրավերտին, կրաքար, ավազ, մարզի այլ հատվածներում
նույնպես կան տրավերտինի, ավազի, մարմարի, բազալտի հանքեր։ Կան հանքային ջրեր՝
Արարատ և Վեդի։ Մետաղական հանածոների արդյունաբերական պաշարներ չկան։ Շատ մեծ է
սննդի արդյունաբերության նշանակությունը։ Գոյություն ունեն մի շարք գործարաններ,
որոնք զբաղվում են մարզում արտադրված գյուղմթերքի վերամշակմամբ՝ մուրաբաների,
բնական հյութերի, պահածոների, տոմատի մածուկների արտադրությամբ։

Մարզը նաև ալկոհոլային խմիչքների արտադրության առանցքային կենտրոններից է։ Հիմնական
արտադրատեսակներն են կոնյակ, գինի, օղի։ Զբոսաշրջային խոշոր կենտրոն է Խոր Վիրապի
վանական համալիրը։

Արարատի մարզի պատմամշակութային հուշարձաններից են Լուսառատ գյուղից 1,6 կմ
հյուսիս-արևմուտք գտնվող բլուրների վրա տեղադրված Խոր Վիրապ վանական համալիրը և
Արտաշատ հնավայրը, Դվին հնավայրը՝ Հնաբերդ և Վերին Արտաշատ գյուղերի միջև ընկած
բլրի վրա, Տափի բերդը՝ ամրոցը եկեղեցիով (որը կոչվում է Գևորգ Մարզպետունու
անունով)՝ Ուրցաձոր գյուղից 6-6,8 կմ հյուսիս-արևելք, Հավուց Թառ վանական համալիրը՝
Գառնի գյուղից 2,8-3,4 կմ արևելք, XII դարի Սուրբ Կարապետ վանքը՝ Լանջառ գյուղից
5,7-6,3 կմ հյուսիս-արևմուտք, Կաքավաբերդը (Գեղիի կամ Քեղիի բերդ)՝ Գառնի գյուղից
12,3-13 կմ հարավ-արևելք, Աղջոց վանքը՝ Գառնի գյուղից 6,1-6,5 կմ հարավ-արևելք։



https://hy.wikipedia.org/wiki/%D4%B1%D5%B0%D5%A1%D5%A2%D5%A5%D5%AF%D5%B9%D5%B8%D6%82%D5%A9%D5%B5%D5%B8%D6%82%D5%B6_%D4%B1%D5%A9%D5%A1%D5%A9%D5%B8%D6%82%D6%80%D6%84%D5%AB_%D5%A1%D5%B6%D5%BE%D5%A1%D5%B6_%D6%85%D5%A4%D5%A1%D5%B6%D5%A1%D5%BE%D5%A1%D5%AF%D5%A1%D5%B5%D5%A1%D5%B6%D5%B8%D6%82%D5%B4

Ահաբեկչություն Աթաթուրքի անվան միջազգային օդանավակայանում (Ստամբուլ, Թուրքիա),
ահաբեկչական գործողություն, որը տեղի է ունեցել 2016 թվականի հունիսի 28-ին
Ստամբուլի խոշորագույն Աթաթուրքի անվան միջազգային օդանավակայանում։

2016 թվականի հունիսի 28-ին տեղական ժամանակով 22:00-ի սահմաններում (Հայաստանի
ժամանակով 23:00-ին) Աթաթուրքի անվան միջազգային օդանավակայանում տեղի է ունեցել
ահաբեկչություն։ Օդանավակայանի տարածքում հնչել է 2 պայթյուն, որոնք ուղեկցվել են
ինտենսիվ կրակահերթով։ Որոշ աղբյուրներում նշվում է անգամ մի քանի պայթյունի մասին,
որոնք հնչել են օդանավակայանի մի քանի հատվածներում: Պայթյուններից հետո դեպքի
վայրից 4 զինյալներ փախուստի են դիմել: Նաև հայտնվում է, որ փոխհրաձգություն է տեղի
ունեցել նաև օդանավակայանի ավտոկայանում: Ահաբեկիչները կիրառել են Կալաշնիկովի
ինքնաձիգ։ Ներկա պահին զոհերի թիվը հասնում է 43-ի, իսկ վիրավորներինը` 147-ի։

Երկու իսլամիստ ահաբեկիչներ պայթեցրել են իրենց սպասասրահի ռենտգեն ապարատի մոտ`
անվտանգության հսկիչ կետի մոտակայքում այն պահին, երբ փորձ էր կատարվում չեզոքացնել
ահաբեկիչներին:

Օդանավակայան բոլոր չվերթները կասեցվել են, ոստիկանությունը սկսել է ուղևոչների
տարհանումը:

Արդեն ահաբեկչությունից մի քանի ժամ անց ոստիկանությունը առաջ քաշեց այն տեսակետը,
որ ահաբեկչությունը իրականացվել է ԴԱԻՇ-ի կողմից: Վարկածը հետագայում հաստատեց
Թուրքիայի վարչապետ Բինալի Յըլդըրըմը:

Ահաբեկչության հետևանքով զոհվել է Թուրքիայի 28, Սաուդյան Արաբիայի 5, Իրաքի 2
քաղաքացիներ, ինչպես նաև Թունիսի, Ուզբեկստանի, Չինաստանի, Իրանի, Ուկրաինայի և
Հորդանանի մեկական քաղաքացիներ։ Զոհերից 2-ի ինքնությունը դեռ չի պարզվել։ ՀՀ ԱԳՆ-ն
հայտնեց, որ նախնական տվյալներով զոհերի և վիրավորների մեջ հայեր չկան։

Օդանավակայանում տեղի ունեցած ահաբեկչությունը քննադատել են Հայաստանի, Ադրբեջանի,
Մալայզիայի Արգենտինայի, ԱՄՆ-ի, Բելգիայի, Ռուսաստանի, Շրի Լանկայի, Մեծ
Բրիտանիայի, Պակիստանի, Սինգապուրի և այլ երկրների առաջնորդները, ինչպես նաև ՄԱԿ-ը,
ԵՄ-ն, Եվրոպայի Խորհուրդը և այլ կազմակերպություններ։



https://hy.wikipedia.org/wiki/%D4%B1%D5%AC%D5%AB%D5%BD%D5%A8_%D5%80%D6%80%D5%A1%D5%B7%D6%84%D5%B6%D5%A5%D6%80%D5%AB_%D5%A1%D5%B7%D5%AD%D5%A1%D6%80%D5%B0%D5%B8%D6%82%D5%B4

«Ալիսը Հրաշքների աշխարհում» (անգլ.՝ Alice's Adventures in Wonderland), անգլիացի
մաթեմատիկոս և գրող Լուիս Քերոլի գիրքը։ Գրվել է 1865 թվականին։ Կա նաև գրքի
շարունակությունը՝ «Ալիսը Հայելու աշխարհում»։ Գիրքը հայերեն են թարգմանել Սոնա
Սեֆերյանը և Սամվել Մկրտչյանը։

Գրքի պատմությունը սկսվում է նրանով, որ Ալիս անունով մի աղջիկ վազում է մի սպիտակ
ճագարի հետևից և անսպասելիորեն ընկնում է նապաստակների մի խորը փոս, որտեղից
հայտնվում է փակ դռներով լի խորհրդավոր մի սենյակում։ Դռներից մեկի ետևում նա
տեսնում է գեղեցիկ պարտեզ, բայց չի կարողանում մտնել այնտեղ, քանի որ դուռը փոքր
էր։ Այնուհետև Ալիսն ուտելով սենյակում դրված տարբեր կարկանդակները և սնկերը,
ինչպես նաև՝ խմելով հեղուկները, նկատում է, որ դրանց հետևանքով նրա հասակը կա'մ
ավելանում է, կա'մ պակասում։ Փոքրանալով նա նույնիսկ քիչ է մնում խեղդվի ընկնելով
իր իսկ արցունքների մեջ։ Դրանից հետո նա հայտնվում է տարբեր անսովոր արարածներով լի
հեքիաթային մի աշխարհում, որտեղ հանդիպում է այդ նույն Սպիտակ Ճագարին,
Հերցոգուհուն, Չեշիրյան Կատվին, Որդերի Թագավորին և Թագուհուն, Մարտյան Նապաստակին,
Դոդոյին, Քվազի կրիային, խաղաթղթերին և շատ այլ զարմանահրաշ կերպարների։ Իր
հերթական արկածներից մեկի ժամանակ նա արթնանում է և հասկանում, որ այդ ամենն
ընդամենը երազ է եղել։

Չարլզ Դոջսոնն իր հայտնի ստեղծագործությունը մտահղացել է այն ժամանակ, երբ 1862
թվականի հուլիսի 4-ի ուրբաթ օրը իր ընկերոջ՝ Րոբինսոն Դաքվորթի և Օքսֆորդի
համալսարանի փոխվարչապետ Հենրի Լիդելի երեք դուստրերի՝ տասներեք տարեկան Լորինի,
տասը տարեկան Ալիսի և ութ տարեկան Էդիթի ընկերակցությամբ նավակով զբոսնում էին
Թեմզայով դեպի վեր։ Ճանապարհորդության ընթացքում Դոջսոնն իր ուղեկիցներին պատմում
էր մի պատմություն Ալիս անունով փոքրիկ աղջկա արկածների մասին։ Աղջիկներն այնքան
հավանեցին այդ պատմությունը, որ Ալիսը խնդրեց Դոջսոնին այն իր համար գրի առնել։ Այդ
օրվա կարևորությունը հետագայում նշել է անգլիացի բանաստեղծ Ուիսթեն Հյու Օդենը,
ասելով, որ այն նույնքան հիշարժան է, որքան հուլիսի 4-ը Ամերիկայի պատմության մեջ։

Գիրքը լույս տեսավ ուղիղ երեք տարի անց՝ 1865 թ. հուլիսի 4-ին։ Մինչ այդ, 1864 թ.
նոյեմբերի 26-ին Չարլզ Դոջսոնն Ալիսին էր հանձնել իրիսկ պատկերազարդումներով և
«Ալիսի արկածները Ստորգետնյա աշխարհում» վերնագրով ձեռագիր գիրքը։

Ստեղծագործությունը լայն արձագանք է գտել ամբողջ աշխարհում, թարգմանվել է աշխարհի
ժողովուրդների շատ լեզուներով։ Մեծ ազդեցություն է ունեցել համաշխարհային մշակույթի
տարբեր ոլորտների վրա, գրքի հիման վրա նկարահանվել են ֆիլմեր և անիմացիոն ֆիլմեր,
նկարվել են հերոսների կտավներ, գրվել են բանաստեղծություններ ու արձակ գրվածքներ,
հորինվել են տարբեր երաժշտական երկեր, մեր ժամանակներում գրվածքի հիման վրա
նույնիսկ ստեղծվել են համակարգչային խաղեր։



https://hy.wikipedia.org/wiki/%D4%B1%D5%AC%D5%A5%D5%BD%D5%A1%D5%B6%D5%A4%D6%80%D5%AB%D5%A1_(%D5%A3%D5%A1%D5%BE%D5%A1%D5%BC)

Ալեսանդրիա գավառը (իտալ.՝ Provincia di Alessandria, պիեմ.՝ Provincia ëd
Lissandria) գտնվում է Իտալիայի Պիեմոնտ մարզում։

Գավառի հողատարածության 3/4 մասը պատված է լեռներով։ Հյուսիսում Մոնֆերատոի
անծայրածիրությունը բնութագրվում է բազմաթեվ քանակությամբ բլուրներով և
հարթավայրերով, որոնցով հոսում են Պո և Տանարո գետերը։ Գավառի կեննտրենում է
գտնվում բերրի հարթավայրը, որը հատվում է Տանարո, Բորմիդա գետերով և նրանց
վտակներով։ Հարավ-արևմուտքից Ալեսանդրիան ավարտվում է երեք բլուրներով՝ որոնք
շարունակվելով միանում են Ապենիններին։

Արևմուտքից Ալեսանդրիան սահմանակից է Աստի գավառի հետ, հյուսիսից՝ Վերչելլի գավառի,
արևմուտքից՝ Լոմբարդիա մարզի իսկ հարավից՝ Լիգուրիա մարզին։

1859 թվականի հոկտեմբերի 23-ին թագավորական դեկրետի համաձայն որոշվեց Ալեսանդրիայի
կոմունաների` Տորտոնա և Կազալե Մոնֆերատո միությունը, որոնք արդեն պատկանում էին
Ալեսանդրիայի դեպարտամենտին։ 1935 թվականին Ալեսանդրիայից դուրս եկավ Աստի գավառը։

Հիմնական արդյունաբերական կենտրոնները տեղակայված են Ալեսանդրիա քաղաքի
շրջակայքում՝ Տորտոնա, Նովի Լիգուրե, Կազալե Մոնֆերատո։ Հիմնական արդյունաբերական
ճուղերն են՝ մետաղամշակման և ոսկերչական։ Ալեսանդրիայում զբոսաշրջիկությունը
նույնպես զարգացած է։

Վարալո կոմուայում է գտնվում Սակրո Մոնտե դի Կրեա (իտալ.՝ Sacro Monte di Crea)
կրոնական կենտրոնը, որտեղ պահպանվել են բազիլիկը, որը պահպանում է բազմաթիվ հայտնի
վարպետների գլուխգործոցները և մի քանի տասնյակ մատուռներ՝ նախատեսված քրիստոնեական
ուխտավորություն համար։ Այդ մատուռներից յուրաքանչյուրում՝ առանձին դրվագների են
նվիրված Հին և Նոր Կտակարանին, որմնանկարները միավորված են մի ամբողջության մեջ
նկարազարդված փայտե քանդակի հետ։ Սակրո Մոնտե դի Կրեան ներգրաված է ՅՈՒՆԵՍԿՕ-ի
համաշխարհային ժառանգության ցուցակում։



https://hy.wikipedia.org/wiki/%D5%96%D5%A1%D5%A2%D5%AB%D5%A1%D5%B6_%D5%87%D5%A5%D6%80

Ֆաբիան Շեր (գերմ․՝ Fabian Lukas Schär, դեկտեմբերի 20, 1991, Wil), շվեյցարիացի
ֆուտբոլիստ, կենտրոնական պաշտպան։ Հանդես է գալիս գերմանական «Հոֆենհայմում» և
Շվեյցարիայի ազգային հավաքականում։ Մասնակցել է Լոնդոնի 2012 թվականի օլիմպիական
խաղերին։

Ֆաբիան Շերը սկսել է իր ֆուտբոլային կարիերան հարազատ Վիլ քաղաքի համանուն թիմում։
Նա թիմի կազմում հանդես է եկել 3 տարի՝ 2009-ից 2012 թվականների ընթացքում։

2012 թվականի հուլիսի 4-ին Ֆաբիանը տեղափոխվել է շվեյցարական «Բազել»։ Նա թիմի հետ
կնքել 3-ամյա պայմանագիր, հետագայում մեկ տարով ավելացնելու պայմանով։

2015 թվականի հունիսի 4-ին Ֆաբիան Շերը 4-ամյա պայմանագիր է կնքել գերմանական
«Հոֆենհայմ»-ի հետ։

Ֆաբիան Շերը Շվեյցարիայի ազգային հավաքականի կազմում հանդես է գալիս 2013 թվականից։

Հավաքականի կազմում իր առաին գոլը նա խփել է 2013 թվականի սեպտեմբերի 6-ին՝
Իսլանդիայի հավաքականի դեմ խաղում։



https://hy.wikipedia.org/wiki/%D5%95%D6%80%D5%A3%D5%A1%D5%B6_(%D5%AF%D5%A5%D5%B6%D5%BD%D5%A1%D5%A2%D5%A1%D5%B6%D5%B8%D6%82%D5%A9%D5%B5%D5%B8%D6%82%D5%B6)

Օրգան, Բազմաբջիջ օրգանիզմների Ֆունկցիոնալ և անատոմիական կառուցվածքային միավոր,
որը կազմված է առնվազն երկու տեսակի (հաճախ բազմաթիվ) հյուսվածքներից, որը ունակ է
կատարել մեկ կամ մի քանի գործողություններ օրգանիզմում։ Որպես օրինակ կարող է
հանդիսանալ արմատը, ցողունը, տերևը և այլն՝ բույսերի մոտ և երիկամը, լյարդը, մաշկը
և այլն՝ կենդանիների մոտ։

Կախված զարգացումից և կառուցվածքից առանձնացնում են օրգանի խոշոր մասեր (Բլթեր,
Սեգմենտներ) և մանր մասեր (բլթակներ)։ Օրգանի ամենափոքր կառուցվածքային միավորը
հանդիսանում է օրգանի կառուցվածքա-ֆունկցիոնալ միավորը։ Վերջինս օրգանի ամենափոքր
մասնիկն է, որն ունակ է կատարել տվյալ օրգանին հատուկ բոլոր ֆունկցիաները։ Օրինակ
Նյարդային Համակարգի կառուցվածքա-ֆունկցիոնալ միավորը հանդիսանում է Նեյրոնը։ Հաճախ
դժվար է լինում գտնել սահմանը օրգանների և օրգան համակարգերի միջև, այդուհանդերձ՝
տարբեր օրգանների նույնատիպ ֆունկցիոնալ միավորումը մեկ ընդհանուրի մեջ հաճախ
անվանում են օրգան համակարգ։



https://hy.wikipedia.org/wiki/%D5%95%D5%B7%D5%A1%D5%AF%D5%A1%D5%B6_(%D5%A3%D5%B5%D5%B8%D6%82%D5%B2)

Օշական, գյուղ Արագածոտնի մարզում՝ Աշտարակ քաղաքից 3 կմ հարավ-արևմուտք։ Նախկինում
ունեցել է Հուշական, Ուշագան, Ուշական, Օշագան անվանումները։ Համայնքի մակերեսը
կազմում է 16,96 կմ², իսկ բնակչությունը՝ 5962 մարդ։ Համայնքը սահմանակից է
Ոսկեվազ, Աշտարակ, Սասունիկ, Դաշտ համայնքների վարչական տարածքներին։

Ըստ ավանդության՝ Նոյ նահապետն ու իր ընտանիքը Մասիսի գագաթից իջնելուն պես տեսնում
են Օշականը ջրից ազատված և բացականչում են. «Օշ ական», որ նշանակում է «Երանի մեր
աչքերին»: Գտնվելով Արշակունիների արքայական ոստանում՝ Օշականը եղել է նրանց
սեփականությունը։ Ըստ Կորյունի՝ Օշականում գտնվում է գերեզմանատուն, որտեղ թաղվում
էին քրիստոնեական հավատի համար նահատակվածները։ Վահան Ամատունի իշխանն իր ուսուցիչ
Մեսրոպ Մաշտոցի դին Էջմիածնից տեղափոխում է Օշական, որտեղ էլ նրա աճյունը հանձնվում
է հողին։ Երեք տարի անց՝ 442-443 թթ., գերեզմանի վրա կառուցում են
եկեղեցի-դամբարանը, որը 1875-1879 թթ. վերածվում է եկեղեցու։ Գյուղի շրջակայքում է
գտնվում մ.թ.ա. 7-5-րդ դարերում կառուցված Օշականի բերդ-ամրոցի ավերակները։

Արագածոտնը վաղ միջնադարում Ամատունիների նախարարական տան եպիսկոպոսների տեսչության
տակ էր։ Օշականն Ամատունի նախարարների կենտրոն է դարձել Հայոց թագավոր Խոսրով Բ
Արշակունու օրոք (330–338) թթ.:

Օշականը՝ որպես բերդ, առաջին անգամ հիշատակվում է պատմիչ Փավստոս Բուզանդի կողմից
4-րդ դարի 1-ին կեսի անցքերի կապակցությամբ։ Գտնվելով Արշակունիների արքայական
ոստանում՝ Օշականը եղել է նրանց սեփականությունը։ 336 թ.-ին Մազքթաց Սանեսան
թագավորի դեմ կռիվներում ցուցաբերած սխրագործությունների համար Հայոց թագավոր
Խոսրով Բ Կոտակն այն ընծայել է Վահան Ամատունուն։ Վկայություններ կան, որ Մեսրոպ
Մաշտոցը Օշականում հիմնադրել է դպրոց։ Ամատունիների նախաձեռնությամբ Օշականում է
թաղվել Մեսրոպ Մաշտոցը․ 442 թ.-ին նրա գերեզմանի վրա կառուցվել է գմբեթավոր կլոր
եկեղեցի։ Իր կառույցներով և բերքառատ այգիներով Օշականը հետագայում էլ եղել է
Հայաստանի նշանավոր գյուղերից մեկը։

Օշականի ճակատամարտը տեղի է ունեցել 336 թ.-ին, Մազքթաց Արշակունիների և Մեծ Հայքի
Արշակունյաց թագավորության բանակների միջև։ Սասանյան Պարսկաստանի դրդմամբ Կովկասյան
վաչկատուն ցեղերից (հոներ, փոխեր) կազմված բանակով մազքթաց արքա Սանեսանը,
ցանկանալով նստել Հայոց գահին, 335 թ.-ին արշավում է Հայաստան և գրավում Մեծ Հայքի
մայրաքաղաք Վաղարշապատը: Ճակատամարտն ավարտվել է հայոց զորքի հաղթանակով։

Ավելի ուշ Օշականում ևս մի ճակատամարտ է տեղի ունեցել՝ հայ-ռուսական և պարսկական
զորքերի միջև 1827 թ.-ի օգոստոսի 17-ին։ Ճակատամարտն ավարտվեց հայ-ռուսական զորքերի
հաղթանակով։ 1827 թ. գարնանը Երմոլովին փոխարինած գեներալ Իվան Պասկևիչի
գլխավորությամբ վերսկսվեցին պատերազմական գործողությունները։ Ապրիլի սկզբին
ռուսական բանակի առաջապահ զորամասը շարժվեց դեպի Երևան և նույն ամսվա կեսերին առանց
դիմադրության գրավեց Էջմիածինը: Շուտով անձնատուր եղավ նաև Նախիջևանի խանը։ Արաքսի
ափին գտնվող Աբասաբադ բերդը գրավելու համար կատաղի մարտերում պարսիկները ջախջախիչ
պարտություն կրեցին։

Կազմավորվել է Ամենայն հայոց կաթողիկոս Գարեգին Ա Քեսաբցիու՝ 1996 թ.-ի մայիսի 30-ի
կոնդակով։ Առաջնորդանիստը Օշականի Ս. Մեսրոպ Մաշտոց եկեղեցին է, որը հայոց ազգային
գլխավոր սրբավայրերից է (այստեղ է ամփոփված Մեսրոպ Մաշտոցի աճյունը)։ Արագածոտնի
թեմն ընդգրկում է ՀՀ Արագածոտնի մարզը (պատմական Այրարատ նահանգի Արագածոտն ու Նիգ
գավառների մեծ մասը)։ Թեմի տարածքը տարբեր ժամանակներում ենթարկվել է տարբեր
եպիսկոպոսական աթոռների։

Արագածոտնի թեմի գործող վանքերն ու եկեղեցիներն են՝ Օշականի Սբ. Մեսրոպ Մաշտոց
եկեղեցի, Աշտարակի Սբ. Մարինե եկեղեցի, Սբ. Սարգիս եկեղեցի, Ապարանի Սբ. Խաչ
եկեղեցի, Թալինի Սբ. Աստվածածինը, Կարբիի Սբ. Աստվածածին եկեղեցի, Կոշի Սբ. Գևորգ
եկեղեցի, Մաստարայի Սբ. Հովհաննես եկեղեցի, Մուղնու Սբ. Գևորգ եկեղեցի ու
Սաղմոսավանքը: Օշականում Սբ. Մեսրոպ Մաշտոց եկեղեցու կողքին գործում է նրա անունը
կրող դպրատունը։ Թեմը հրատարակել է «Շողակն» (1998–2000), 2000 թ.-ից՝ «Արագածոտն»
պարբերականները։ Գյուղում գործում է Խրիմյան կրթօջախն ի հովանավորություն
Արագածոտնի թեմի և ամերիկահայ բարերարներ՝ Սիլվա և Իռմա Տեր-Ստեփանյանների։
Արագածոտնի թեմի առաջնորդական տեղապահն էր Վազգեն վրդ. Միրզախանյանը (1999 թ.-ից)։
Այժմ այդ պաշտոնն զբաղեցնում է Գերաշնորհ Տ. Մկրտիչ եպս. Պռոշյանը։

Օշականի տարածքը հարուստ է հնագիտական հուշարձաններով։ XIX դարի վերջին և XX դարի
սկզբին այստեղ պեղումներ են կատարել Ա․ Ս․ Ուվարովը Ա Ե․ Լալայանը։ Քասախ գետի ձախ
ափին գտնվել են խոշոր քարերով շարված մի քանի տասնյակ դամբարանախցեր։ Օշականի
տարածքում պարբերաբար պեղումներ են կատարվում 1971 թ.-ից։ Գյուղի կենտրոնում գտնվող
«Դիդի կոնդ» բլրի առանձին հատվածներում բացվել են տարբեր դարաշրջանների
հուշարձանախմբեր։

Պեղումների ընթացքում գտնվել են մեծ քանակությամբ խեցեղեն, քարե, ոսկրե գործիքներ,
զարդեր, կուռքերի և այլ 100-ից ավելի արձաններ։ Այս համալիրների փլատակների վրա
բացվել է մ․թ.ա․ III դ․ անտիկ դամբարանադաշտ, որը գոյատևել է մինչև II դ․: Բլրի
արևելյան, հարավային և մասամբ հյուսիսային լանջերին սփռված են երկաթի դարի և
ուրարտական 1000-ից ավելի դամբարան, որոնցից պեղվել են շուրջ 70 կրոմլեխներ,
քարարկղեր և խոշոր դամբարանախցեր։ Հայտնաբերվել են մեծ քանակությամբ գործիքներ,
զենքեր, ոսկե, արծաթե, բրոնզե զարդեր, ագաթե, սարդիոնե ուլունքներ, բազմատեսակ
խեցեղեն և փայտե զանազան իրեր։ Բլրի արևմտյան լանջին գտնվում է միջնադարյան
դամբարանադաշտը (տապանաքարերի վրա պահպանվել են արձանագրություններ,
բարձրաքանդակներ և բազմաթիվ խաչքարեր)։

Գյուղը գտնվում է Քասաղ գետի հովտում՝ ծովի մակարդակից 1020 մ բարձրության վրա։
Քասաղ գետն էլ գյուղը բաժանում է 2 մասի։ Կլիման մերձարևադարձային, չոր ցամաքային
է, շոգ ու չորային ամառներով, չափավոր ցուրտ ձմեռներով։ Հուլիսին միջին
ջերմաստիճանը տատանվում է 25-26 °C սահմաններում, հունվարին՝ -4 °C է։ Տարեկան
մթնոլորտային տեղումները կազմում են 350 մմ։ Ոռոգման արդյունքում բնական
լանդշաֆտները, որոնք չոր տափաստանային էին, վերափոխվել են կուլտուր-ոռոգելի
լանդշաֆտների։ Գյուղում է գտնվում Դիդի կոնդ կոչվող բլուրը, որն առաջացել է լավային
գոյացումներից։

2012 թ.ի-ն կանայք կազմում էին 53%, տղամարդիկ՝ 47%: Բնակչության մեջ
մինչաշխատունակները կազմում են 26%, աշխատունակները՝ 58%, հետաշխատունակները՝ 16%:
Գյուղում գործում են 2 դպրոց՝ Մեսրոպ Մաշտոցի անվան միջնակարգ դպրոցը (տնօրեն՝ Ն.
Մկրտչյան) և Փայլակ Բաբկենյանի անվան հիմնական դպրոցը (տնօրեն՝ Ա. Միքայելյան),
երաժշտական դպրոց, Ժորա Աբելյանի անվան համայնքային գրադարան, 2 մանկապարտեզ՝
«Գայանե» (տնօրեն՝ Ռ. Մելիքյան) և «Անահիտ» (տնօրեն՝ Ա. Ներսիսյան), կապի հանգույց,
հիմնովին վերանորոգված բուժկետ, մշակույթի պալատ (տնօրեն՝ Հայկ Հովհանիսյան),
Խրիմյան կրթօջախ (տնօրեն՝ Կարինե Սարգսյան), Անժելա Շահնաբադյանի անվան ժողովրդական
պարերի համույթ (ղեկավար՝ Արմեն Մուշեղյան), լատինամերիկյան պարերի համույթ
(ղեկավար՝ Դիանա Մուրադյան), դուքենդոյի խմբակ (ղեկավար՝ Արայիկ Ավետիսյան),
մանակական առողջարան։ Գյուղն ունի 2125 տնտեսություն։

Համայնքի տնտեսության գլխավոր ճյուղը գյուղատնտեսությունն է։ Համախառն արտադրանքի
մեծ մասը բաժին է ընկնում բուսաբուծությանը։ Գյուղատնտեսական հողահանդակների
հիմնական մասը ծառայում է որպես պտղատու և խաղողի այգիներ, վարելահողեր,
արոտավայրեր, խոտհարքեր։ Գյուղացիական սեփականություններում վարելահողերն
զբաղեցնում են 314 հա, պտղատու և խաղողի այգիները՝ 123 հա մակերես։ Գյուղում
զբաղվում են պտղաբուծությամբ, խաղողագործությամբ, բանջարաբոստանային,
հացահատիկային, կերային կուլտուրաների մշակությամբ։ Պահուստային հողերն զբաղեցնում
են համայնքի մակերեսի մոտ 27%, դրանցից արոտավայրերը կազմում են 152 հա,
վարելահողերը՝ 69 հա։ Զբաղվում են խոշոր և մանր եղջերավոր անասնաբուծությամբ,
զարգացած է կաթնամսատու ուղղությունը։ Արդյունաբերության ոլորտում զարգացած է սննդի
արդյունաբերությունը։ Այստեղ կառուցվել է գինու գործարան։ Այստեղ արտադրվում է
խերես տիպի գինիներ, ընդ որում՝ նմանատիպ գինիներ արտադրվում են միայն այստեղ։
Արտադրանքն սպառվում է Հայաստանում և արտերկրում։ Գյուղում կառուցված է մսամթերքի
արտադրության ձեռնարկություն։ Ունի «Օշական» կրթական բարեգործական հիմնադրամ։
Օշականում ԽՍՀՄ տարիներին գործում էր Երևանի Կ․ Ցետկինի անվան կարի ֆաբրիկայի
մասնաճյուղը։

Կենտրոն հեռուստաընկերության «Մեր աշխարհի մի անկյունը» հաղորդաշարը 2014 թվականի
հուլիս ամսին նկարահանել է Օշականի մասին փաստագրական ֆիլմ։



https://hy.wikipedia.org/wiki/%D5%8E%D5%B8%D5%AC%D6%86%D5%A3%D5%A1%D5%B6%D5%A3_%D4%B1%D5%B4%D5%A1%D5%A4%D5%A5%D5%B8%D6%82%D5%BD_%D5%84%D5%B8%D6%81%D5%A1%D6%80%D5%BF

Վոլֆգանգ Ամադեուս Մոցարտ (գերմ.՝ Wolfgang Amadeus Mozart, հունվարի 27, 1756,
Զալցբուրգ - դեկտեմբերի 5, 1791, Վիեննա), ավստրիացի նշանավոր կոմպոզիտոր։ Իր
կյանքի ընթացքում գրել է 600-ից ավելի ստեղծագործություն։ Նա աշխարհի բոլոր
ժամանակների ամենանշանավոր եվրոպական երաժիշտներից է, իսկ նրա գործերը այսօր
լայնորեն կատարվում են դասական երաժշտության համերգների ընթացքում։

Մոցարտը ծնվել է 1756 թվականի հունվարի 27-ին Զալցբուրգում, որն այն ժամանակ
Զլասբուգյան արքեպիսկոպոսության մայրաքաղաքն էր (այժմ այդ քաղաքը Ավստրիայի
տարածքում է)։ Ծննդյան երկրորդ օրը մկրտվել է։ Մկրտության գրքում զետեղված
գրությունը տալիս է նրա անունը լատիներեն՝ որպես Johannes Chrysostomus Wolfgangus
Theophilus (Gottlieb) Mozart։ Այդ անուններից առաջին երկուսը տրվել են ի պատիվ
Սուրբ Հովհան Ոսկեբերանի և չէին օգտագործվում առօրյա կյանքում, չորրորդը Մոցարտի
կյանքի ընթացքում փոփոխվում էր լատիներեն՝ Amadeus, գերմաներեն՝ Gottlieb,
իտալերեն՝ Amadeo, ինչը նշանակում է «Աստծո սիրեցյալը»։

Մոցարտի երաժշտական ընդունակություններն ի հայտ եկան շատ վաղ տարիքում, երբ լրացել
էր նրա երեք տարեկանը։ Այդ տարիքում նա գտնում էր կլավիսինի բարեհնչյուն
ինտերվալներ։ Նրա հայրը՝ Լեոպոլդ Մոցարտը եվրոպական առաջատար մանկավարժ էր։ Նա
սովորեցրեց Վոլֆգանգին կլավեսին, ջութակ և երգեհոն նվագելու հիմունքները։ Ուսուցման
նպատակների մեջ էին մտնում նաև եվրոպական մայրաքաղաքներ որդու և դստեր հետ կատարվող
ճանապարհորդությունները։ Լոնդոնում փոքր Մոցարտը գիտական հետազոտությունների առարկա
էր, իսկ Հոլանդիայում, որտեղ պահքի ժամանակ խստիվ արգելվում էր երաժշտություն
կատարել, Մոցարտի համար բացառություն արվեց։

1762 թվականին Մոցարտի հայրը իր որդու և դստեր հետ իրականացրեց ճանապարհորդություն
Մյունխեն և Վիեննա, իսկ այնուհետև Գերմանիայի այլ քաղաքներ, Փարիզ, Լոնդոն,
Հոլանդիա, Շվեյցարիա։

1763 թվականին Փարիզում հրատարակվեցին ջութակի և կլավեսինի համար Մոցարտի առաջին
սոնատները։ 1766-1769 թվականներին ապրելով Զալցբուրգում և Վիեննայում՝ Մոցարտն
ուսումնասիրում է հռչակավոր երգահաններ Հենդելի, Ստրադլլայի, Կարիսսիմիի, Դուրանտեի
ստեղծագործությունները, ապագա կայսր Հովսեփ II-ի պատվերով մի քանի շաբաթվա
ընթացքում գրում է «Թվացյալ պարզամիտը» (իտալ.՝ La Finta semplice), սակայն
իտալական թատրոնի անդամները, որոնց փոխանցվեց 12-ամյա կոմպոզիտորի
ստեղծագործությունը, չցանկացան կատարել այն, և նրանց ինտրիգներն այնքան ուժեղ էին,
որ Մոցարտի հայրը չհամարձակվեց պնդել օպերայի կատարման վրա։

Այս տարիքում Մոցարտը արդեն կրում էր Հրաշամանուկ անվանումը։ Հայրը նաև մեծ
ուշադրություն էր դարձնում որդու կրթությանը։ Մոցարտը ուսումնասիրում է իտալերեն,
ֆրանսերեն, անգլերենով սովորում մաթեմատիկա։

1770-1774 թվականներին Մոցարտը անցկացնում է Իտալիայում։ Նա ելույթ է ունենում
որպես կլավիսինահար և ջութակահար։ 1771 թվականին Միլանում բեմադրվում է Մոցարտի
«Միհրդատ, Պոնտոսի թագավորը» (իտալ.՝ Mitridate, Re di Ponto) օպերան, որը մեծ
խանդավառությամբ է ընդունվում հանդիսատեսի կողմից և հաջողությամբ բեմականացվում 20
անգամ։ Նույն հաջողությամբ է անցնում նաև նրա երկրորդ իտալական օպերայի՝ «Լուցիո
Սուլլայի» (իտալ.՝ Lucio Sulla, 1772) բեմադրությունը։ Զալցբուրգի համար Մոցարտը
գրում է «Սկիպիոնի քունը» (իտալ.՝ Il sogno di Scipione) օպերան (1772), Մյունխենի
համար՝ «Չքնաղ այգեպանուհին» (իտալ.՝ La bella finta Giardiniera) օպերան, 2
ժամերգություն, օֆֆերտորիում (1774)։ 17 տարին թևակոխելու պահին նրա
ստեղծագործությունների մեջ արդեն հաշվվում էին 4 օպերա, 13 սիմֆոնիա, 24 սոնատ և
բազմաթիվ այլ ստեղծագործություններ։

Մոցարտը, սակայն, չի կարողանում Իտալիայում ապրել, քանի որ աշխատանք չուներ։ Նա
վերադառնում է Զալցբուրգ, որի տիրակալն էր դաժան կոմս Կոլորադոն։ Նա ամեն պատեհ
առիթ օգտագործում էր Մոցարտին ցավ պատճառելու համար։ Մոցարտը մեծ դժվարությամբ
մեկնում է Փարիզ։ Նա արդեն ճանաչված կոմպոզիտոր էր, ուներ ավելի քան 300
ստեղծագործություն տարբեր ժանրերում։

1775-1780 թվականներին, չնայած նյութական ապահովություն գտնելու փնտրտուքներին,
Մյունխեն, Մանհայմ և Փարիզ կատարած անպտուղ ճանապարհորդությանը և մոր կորստին,
Մոցարտը գրում է 6 դաշնամուրային սոնատ, սրինգի և տավիղի համար համերգը, № 31 D-dur
«Փարիզյան» մեծ սիմֆոնիան, հոգևոր խմբերգեր, բալետային համարներ։

1779 թվականին Մոցարտը ստանում է արքունի երգեհոնահարի տեղը։ Հռոմի պապը նրան
շնորհում է ասպետի կոչում։ 1781 թվականի հունվարի 26-ին Մյունխենում հաջողությամբ
բեմադրվում է Մոցարտի «Իդոմենեոս» օպերան, որը համարվում է իտալական opera-seria
ժանրի գլուխգործոցներից և այսօր էլ չի իջնում օպերային թատրոնների բեմերից։
Յուրաքանչյուր նոր օպերայով Մոցարտի ստեղծագործական հանճարը ավելի ու ավելի էր ի
հայտ գալիս։ «Առևանգումը հարեմից» (գերմ.՝ Die Entführung aus dem Serail) օպերան՝
գրված կայսր Հովսեփ II-ի հանձնարարությամբ 1782 թվականին, լավ ընդունելության
արժանացավ Վիեննայում և շուտով մեծ տարածում գտավ Գերմանիայում։ Դա առաջին
գերմաներեն ազգային օպերան էր։ Նույն 1782 թվականին Մոցարտը տեղափոխվում է Վիեննա,
որտեղ և ամուսնանում է Կոնստանցա Վեբերի հետ։



https://hy.wikipedia.org/wiki/%D5%8E%D5%A1%D5%B0%D5%A1%D5%A3%D5%B6

Վահագն, պատերազմի, քաջության և հաղթանակի գերագույն աստվածը հին հայկական
դիցաբանության մեջ։

Վահագնն եղել է հայոց ամենասիրված և ընդհանրական աստվածը։ Որոշ աղբյուրներում ու
առասպելազրույցներում նաև վկայվում է որպես արեգակնային աստված։ Ըստ Անանիա
Շիրակացու, ավանդաբար Վահագնի անունը կապվող Հարդագողի ճանապարհը անվանել են նաև
«Արեգական հին ճանապարհ»։ Ըստ առասպելաբանության, կենսատու լույս անձնավորող
Վահագնը, որպես քաջ որսորդ, մարտնչում է խավարը, չար ու վնասակար ուժերը
մարմնավորող վիշապների դեմ։ Այդ պատճառով էլ նրան տրվել է Վիշապաքաղ մականունը։
Հայոց բարձր լեռները դիտվել են իբրև Վահագնի երկրային սրբազան կայաններ։ Ըստ
Վասպուրականի հայոց մեջ տարածված ավանդազրույցի, Արեգակը գիշերը ծովում լողանալուց
հետո, առավոտյան երկինք է բարձրանում Վարագի (Վահագն) գագաթից, իսկ նրան հարատև
ուղեկցում են 12 ոսկե գավազանակիրներ։

Վ. Իվանովի եզրակազությամբ՝ անխաթար պահպանվել են ընդհանուր հնդեվրոպական հնագույն
դիցաբանական քերթությունը բնորոշ գծերն ու սկզբունքները։ Թերև այդ ընդհանուր
հնդեվրոպական բնույթի ազդեցությամբ՝ որոշ բանաստեղծներ ենթադրել են, որ «Վահագն»
անունն առաջացել է սանսկրիտ. «վահ» (բերող) կամ «վհա»(բոց, աստղ) և «ագնի» (կրակ)
բառերից կամ հնդիրանական Վերեթրագնա, Վայու, Վաե վեհ աստվածությունների անուններից։
Հիմնավոր պատճառներ կան ենթադրելու, որ «Վահագն» անունն առաջացել է հին
հնդեվրոպական «Բահագին» (աստված) գաղափարանուններից՝ «բ» հնչյունը «վ»–ի փոխվելու
սովորական օրինաչափությամբ։ Քանի որ Վահագնն անձնավորել է դիցաբանական հար և նույն
գաղափարը, փառաբանվել նույն մակդիրներով, ինչ Հայկ բահագինը, հետևաբար վերջինիս
հեթանոս հայերն անվանել են Բահագին կամ Վահագին՝ նրա գաղափարանունը վերածելով
հատուկ անուն։ Պատահակ չէ, որ Անանիա Շիրակացու գրի առած մի հինավուրց
ավանդազրույցում Հայկի փոխարեն հայոց նախնի և սեմական Բել աստծու հակառակորդ է
հիշատակվում Վահագնը։ Վահագն կրակի աստվածն էր։

Վահագնի գլխավոր տաճարը կամ մեհյանը եղել է Տարոն գավառի Վիշապ քաղաքավանին մերձակա
քարքե լեռան լանջին։ Վահագնի տաճարն Ագաթանգեղոսն անվանում է «մեծագանձ՝ լի ոսկով
ու արծաթով»։ Տաճարում դրվել է Վահագնի մեծ անդրին, կից սրահներում՝ Աստղիկ
դիցուհու և Անահիտ դիցամոր անդրիները։ Վահագնի հարսնացուն համարվել է Աստղիկը, որի
սրահը կոչվել է «սենյակ Վահագնի»։ Քրիստոնեական դարձի ժամանակ (301 թ.) Գրիգոր
Լուսավորչին ուղեկցող զորքերը համառ կռիվներից հետո կործանել են Վահագնի գլխավոր
տաճարը, որի տեղում հիմնվել է հայոց առաջին և մայր եկեղեցին։ Թովմա Արծրունին
Վահագնին նվիրված տաճարներից մեկը հիշատակվում է Փոքր Աղբակ գավառում, մյուսը՝
Տոսպում։

Հայոց տոմարում Վահագնի անունով է կոչվել ամսվա 27-րդ օրը։ Իբրև ռազմի աստված՝
Վահագնը նույնացվել է այդ գաղափարը խորհրդանշող Հրահատ (Մարս) մոլորակին, որին հին
հայերը տվել են Ատրահեր մականունները։

Մովսես Խորենացին վկայում է, որ տակավին իր ժամանակներում (V դ.) ժողովրդի մեջ
պահպանվում էր Վահագնի դյուցազներգությունը. փանդիռների նվագակցությամբ գուսանները
երգում էին նրա դիցաբանական ձոնը, պատմում նրա բազում սխրագործությունների մասին։
Մովսես Խորենացին այն գրի է առել ժողովրդական գուսաններից․



https://hy.wikipedia.org/wiki/%D5%8D%D5%BF%D5%A5%D6%83%D5%A1%D5%B6%D5%A1%D5%AF%D5%A5%D6%80%D5%BF

Բնակչությունը 54,5 հազար (2013) մարդ է։ Երկրի վարչական, մշակութային և տնտեսական
կենտրոնն է։ Վերանվանվել է կոմունիստական կուսակցության, աշխատավորների միջազգային
շարժման գործիչ Ստեփան Շահումյանի պատվին։

Որպես բնակավայր ձևավորվել է 19-րդ դարի սկզբին՝ Վարարակն գյուղի տեղում, որը
գտնվում է քաղաքի ներկայիս տարածքում։ Ստեփանակերտը գտնվում է Արցախյան լեռնաշղթայի
արևելյան լանջին, Կարկառ գետի վտակ Վարարակնի ձախ ափին, 850 մետր բարձրության վրա։

Ստեփանակերտի նախագծային և կառուցման առաջին պլանը մշակել է Ալեքսանդր Թամանյանը
(1926 թ.), երկրորդը՝ Ն. Սլոբոտյանիկը (1938 թ.), երրորդը՝ Բ. Դադաշյանը (1968 թ.)։
Բայց բոլոր այդ նախագծերում պահպանվել է Թամանյանի նախագծած կառուցվածքը։

Ստեփանակերտը Լեռնային Ղարաբաղի Հանրապետության խոշոր քաղաքն է և մայրաքաղաքը։ Ունի
54,5 հազար բնակիչ (2013 թ.)։ Որպես քաղաքատիպ բնակավայր հայտնի է 1847 թվականից։
Իսկ մինչև այդ հին հայկական բնակավայր էր՝ Վարարակն անվամբ, որն ունի ավելի քան
երկուհազարամյա պատմություն։ Հենց այս գյուղում 1840-ական թվականներին ստեղծվել է
ռուսական բանակի զորակայան՝ ռազմական, վարչական, բնակելի շինություններով, որոնք էլ
հիմք են հանդիսացել այժմյան քաղաքի ձևավորման համար։ Արցախում խորհրդային կարգեր
հաստատվելուց և երկրամասը ինքնավար մարզ հռչակվելուց հետո, 1923 թվականին 26
կոմիսարների առաջնորդ, Բաքվի կոմունայի ղեկավար Ստեփան Շահումյանի հիշատակը
հավերժացնելու համար այս բնակավայրը վերանվում է Ստեփանակերտ։ Այսինքն Ստեփանակերտը
պաշտոնական ձևով քաղաքի կարգավիճակ ունի 1923 թվականից։ Մինչև 1978 թ. Ստեփանակերտը
մարզային վարչական կենտրոն լինելուց բացի, նաև համանուն շրջանի կենտրոն էր։ 1978 թ.
հետո Ստեփանակերտի շրջանը վերանվանվում է Ասկերանի շրջան, իսկ շրջանի կենտրոնը
դառնում է Ասկերան ավանը (այժմ քաղաք)։ Ստեփանակերտը այժմ ունի 25,6 կմք տարածք,
գտնվում է Արցախի լեռնաշղթայի արևելյան նախալեռնային մասի ոչ մեծ հարթության վրա,
Կարկառ գետի ձախափնյա գեղատեսիլ վայրում։ Շրջապատված է անտառներով, այգիներով, ունի
մեղմ կլիմայական պայմաններ. հունվարի միջին ջեր մաստիճանը -0,2 0C, իսկ հուլիսինը՝
+22,40C, օգոստոսինը՝ +22,20C։ Մթնոլորտային տեղումները տարեկան միջին հաշվով,
կազմում են 535 մմ։

Ստեփանակերտը Լեռնային Ղարաբաղի Հանրապետության նախագահի նստավայրն է, այնտեղ են
գտնվում Լեռնային Ղարաբաղի Հանրապետության Ազգային ժողովը, կառավարությունը, բոլոր
նախարարություններն ու գերատեսչությունները (բացառությամբ՝ մշակույթի և
երիտասարդության հարցերի նախարարության և մարդու իրավունքների պաշտպանի
գրասենյակի), հասարակական, քաղաքական կազմակերպությունները, բազմազան միություններ,
հիմնադրամներ, դատաիրավական մարմիններ, միջազգային կազմակերպությունների
ներկայացուցիչների գրասենյակներ։

Ստեփանակերտը Լեռնային Ղարաբաղի Հանրապետության կրթության, մշակութային կարևոր
կենտրոնն է։ 1920-ական թվականներին այստեղ բացվել է գյուղատնտեսական տեխնիկում, իսկ
1940-ական թվականներին՝ երկամյա ուսուցչական ինստիտուտ, որը կարճ ժամանակից հետո
փակվել է։ 1970-ական թվականներին բացվել էր մանկավարժական ինստիտուտ՝ հայկական,
ռուսական և ադրբեջանական բաժանմունքներով։ Այստեղ մինչև 1993 թ. գործում էին
Կիրովականի մանկավարժական և Երևանի ճարտարագիտական համալսարանների մասնաճյուղերը,
որոնց հիման վրա կազմակերպվեց Լեռնային Ղարաբաղի Հանրապետության պետական
համալսարանը (այժմ՝ Արցախի Պետական Համալսարանը)։

Ստեփանակերտում գործում է 12 հանրակրթական դպրոց՝ 6747 աշակերտով, ինչպես նաև
Ստեփանակերտի «Կոմիտասի անվան երաժշտական դպրոց» և «Գյուրջյանի անվան արվեստի
դպրոց» ՊՈԱԿ-ները։ Համայնքն ունի 5 հիմնական մանկապարտեզ՝ 3 պետական, 1 Հայ
ավետարանչական ընկերության և 1 «Սոսե» Հայ օգնության միության։ Բացի դրանցից,
գործում են մասնավոր մի շարք մանկապարտեզներ։ Ընդհանուր առմամբ, 1313 երեխա է
հաճախում Ստեփանակերտի մանկապարտեզներ։

Քաղաքի տարածքում գործում են ատամնաբուժական մի շարք մասնավոր փոքր կենտրոններ և
կլինիկաներ ևս։

2008 թ. տվյալներով մայրաքաղաքում գործում են արդյունաբերական 148, շինարարական՝
126, ծառայություններ մատուցող՝ 324, առևտուր իրականացնող՝ 882 տնտեսավարող
սուբյեկտներ։ Այդ տարվա տվյալներով Ստեփանակերտին բաժին է ընկնում Լեռնային
Ղարաբաղի Հանրապետության արդյունաբերական արտադրանքի ավելի քան 49,9, շինարարական
աշխա տանքների 43,4, առևտրի շուրջ 57, ծառայությունների ավելի քան 72,
գյուղատնտեսական արտադրանքի 1,9 %-ը։ Արդյունաբերական խոշոր ճյուղերից, երկար
ժամանակ համախառն արտադրանքով, առաջատարը թեթև արդյունաբերությունն էր։ Այս ճյուղի
խոշոր ձեռնարկությունը Մետաքսի կոմբինատն էր (Ղարմետաքսկոմբինատ), որն իր
մասնաճյուղերն ուներ Քարինտակ, Խնձրիստան գյուղերում և Մարտակերտ քաղաքում։ Գործում
էր մարզի կոլտնտեսություններում արտադրվող բոժոժի ու այլ շրջան ներից ստացվող
հումքի բազայի վրա։ Բնական մետաքսաթելի ու գործվածքի արտադրությամբ ԽՍՀՄ-ում
խոշորագույններից մեկն էր։ Մինչև 1990 թ. այս կոմբինատը տարեկան թողարկում էր ավելի
քան 15 մլն. գծամետր մետաքսի գործվածք։ Այժմ այն չի գործում։ Ստեփանակերտի թեթև
արդյունաբերության մյուս խոշոր ձեռնար կությունը կոշիկի ֆաբրիկան է, որը տարեկան
կարող է թողարկել 4,5-5 մլն. զույգ կաշվե կոշիկ։ Նշանավոր են նաև գորգագործական
կոմբինատն ու կարի ֆաբրիկան։ Մյուս ճյուղերի ձեռնարկություններից հիշարժան են
էլեկտրատեխնիկական, կոնդենսատորների գործարաններն ու շինանյութերի կոմբինատը,
ինչպես նաև կահույքի ֆաբրիկան, կաթնամթերքների, մսի, հացաբուլկեղենի, հրուշակեղենի,
խմիչքների արտադրության ձեռնարկությունները։

Լեռնային Ղարաբաղի Հանրապետության մշակութային կյանքում անգնահատելի դեր է խաղում
Ստեփանակերտի Վ.Փափազյանի անվան պետական հայկական դրամատիկական թատրոնը (հիմնադրվել
է 1932 թ.)։ Ավելորդ չէ նշել, որ ադրբեջանական տիրապետության տարիներին հայկական
մարզի միակ պետական դրամատիկական թատրոնի խաղացանկից գրեթե լրիվ հանվել էին հայ
ժողովրդի պատմությանը, կյանքի վերաբերող գործերի բեմադրությունները։ Նույնիսկ
թատրոնի ցուցանակից հանվել էր հայկական բառը։ Այժմ Ստեփանակերտի հայկական
դրամատիկական թատրոնը նոր վերելք է ապրում, ամուր կապեր է ստեղծել Երևանի թատերական
օջախների հետ։ Քաղաքի ու ամբողջ երկրամասի կյանքում 1959 թվականից յուրահատուկ դեր
է խաղում հայկական երգի ու պարի պետական համույթը, որը մեծ հաջողությամբ ելույթներ
է ունենում նաև Երևանում և Հայաստանի այլ բնակավայրերում։ Այժմ Ստեփանակերտի
ռադիոհանգույցը և հեռուստատեսությունը ամեն օր հայերեն լեզվով հաղորդումներ է տալիս
քաղաքի ու հանրապետության բնակչության համար։ 1960-ական թվականներից այստեղ ըն
դունվել են նաև հեռուստահաղորդումներ, բայց, ցավոք, մինչև 1988 թվականը՝ միայն
ադրբեջաներեն և ռուսերեն լեզուներով։ Ոչ միայն ԼՂԻՄ հայկական բոլոր բնակավայրերը,
այլև մարզային կենտրոն Ստեփանակերտը հնարավորություն չունեին դիտելու և լսելու
հայկական հեռուստատեսության հաղորդումները։ Արցախյան շարժման հետ կապված, մարզի
հայության միահամուռ պահանջով, 1988 թ. մայիսի սկզբից Ստեփանակերտը ոչ միայն
ընդունում է հայկական հեռուստահաղորդումները, այլև հայ մասնագետների աջակցությամբ
այստեղ կազմակերպվեցին տեղական հեռուստահաղորդումներ։ Այժմ Ստեփանակերտում գործում
է Լեռնային Ղարաբաղի Հանրապետության հեռուստահաղորդումների կենտրոնը։

Ստեփանակերտը ավտոճանապարհների կարևոր հանգույց է։ Այստեղից սկսվում են
Ստեփանակերտ-Շուշի-Բերձոր-Գորիս-Ջերմուկ-Երևան, Ստեփանակերտ-Ննգի-Մարտունի,
Ստեփանակերտ-Կարմիր Շուկա-Մարտունի ավտոճանապարհները։ Խորհրդային տարիներին
Ստեփանակերտը երկաթգծով կապված էր Բաքու-Թբիլիսի երկաթուղային մայրուղու Եվլախ
կայարանի հետ։

Ունի օդանավակայան, որը խորհրդային տարիներին օդային գծերով կապված էր Երևանի,
Թբիլիսիի, Գյումրիի և Հյուսիսային Կովկասի մի շարք քաղաքների հետ։ Օդանավակայանը
1988-1994 թթ. Ադրբեջանի բարբարոսների կողմից հիմնահատակ ավերվել է։ Հետպատերազմյան
ողջ շրջանում օդանավակայնը գործել է ուղղաթիռով թռիչքների համար։ Վերջին տարիներին
Ստեփանակերտի օդանավակայանը վերակառուցվել է և այժմ ունի միջազգային ստանդարտներին
համապատասխանող բոլոր պայմանները, սակայն ինքնաթիռով թռիչքներ դեռևս չեն
իրականացվում։



https://hy.wikipedia.org/wiki/%D5%8D%D5%AB%D5%B6%D5%A3%D5%A1%D5%BA%D5%B8%D6%82%D6%80

Սինգապուրի Հանրապետություն (անգլերեն՝ Republic of Singapore; մալայերեն՝ Republik
Singapura; չինարեն՝ 新加坡共和國, փինյին՝ Xīnjiāpō Gònghéguó; Թամիլերեն சிங்கப்பூர்
குடியரசு Ciŋakappūr Kudiyarasu)՝ քաղաք-պետություն, որը գտնվում է Հարավ-Արևելյան
Ասիայում։ Արդի աշխարհի միակ կղզային քաղաք-պետությունն է։ Սինգապուրն անջատված է
Մալայան թերակղզուց Ջոհորյան նեղուցով։ Սահմանակից է Ջոհոր սուլթանությանը (որը
Մալայզիայի կազմում է) և Րիաու կղզիներին, (որոնք Ինդոնեզիայի կազմում են)։

Սինգապուրի մասին առաջին անգամ հիշատակվում է մ.թ. 3-րդ դարի չինական
Ժամանակագրություններում։

1959 թ. ընտրություններից հետո Սինգապուրը ձեռք բերեց ներքին ինքնակառավարում՝
Ազգերի բրիտանական համագործակցության շրջանակներում։ 1963 թ. Սինգապուրը անդամակցեց
Մալայզիայի դաշնությանը, սակայն երկու տարի անց՝ 1965 թ.-ին, Սինգապուրը հեռացավ
Դաշնությունից և օգոստոսի 9-ին հռչակեց իր անկախությունը։

Սինգապուրի տարածքը կազմում է հազար քառակուսի կիլոմետրից էլ պակաս՝ 718,3
քառակուսի կիլոմետր (2014 թ.)։ Քաղաք-պետության մեջ մտնում են 59 փոքր կղզիներ,
որոնք տարածված են ափի երկարությամբ։ Դրանցից ամենամեծերը՝ Ուբինը, Տեքոնգ-Բեսարը,
Սենթոսան և Սուդոնգն են։

Սինգապուրն իր անվանումն ստացել է մալայերեն Singapura բառից, որը փոխառվել է
սանսկրիտից՝ «Սինգապուրա», որն իր հերթին կազմված է «Սինգա» կամ सिंह («Սիմհա» -
առյուծ) և पुर («Պուրա» - քաղաք) բառերից։ Ահա ինչու Սինգապուրն աշխարհում հայտնի է
որպես «Առյուծի քաղաք», և այնտեղ կանգնեցված է առասպելական կիսառյուծ-կիսաձկան
արձանը՝ որպես քաղաքի խորհրդանիշ։



https://hy.wikipedia.org/wiki/%D5%8D%D5%A1%D6%80%D5%A4%D5%A1%D6%80%D5%A1%D5%BA%D5%A1%D5%BF%D5%AB_%D5%B0%D5%A5%D6%80%D5%B8%D5%BD%D5%A1%D5%B4%D5%A1%D6%80%D5%BF

Սարդարապատի ճակատամարտ 1918 թ., տեղի է ունեցել 1918 թ-ի մայիսի 21-27, հայկական
կանոնավոր զորամասերի, աշխարհազորի և Արևելյան Հայաստան ներխուժած թուրքական
զորաբանակի միջև։ Սարդարապատի հերոսամարտը հաճախ անվանում են «20-րդ դարի Ավարայր»:

1917 թ-ի հոկտեմբերին Ռուսաստանում կատարված հեղաշրջումից հետո երկրի նոր՝
խորհրդային իշխանությունը հայտարարեց, որ Ռուսաստանը դուրս է գալիս առաջին
համաշխարհային պատերազմից։ Ռուսական զորքերը լքեցին Կովկասյան ռազմաճակատը, հեռացան
Ռուսաստան: Հայ ժողովրդի համար ստեղծվեց չափազանց վտանգավոր վիճակ. թուրքական
զորքերի դեմ Կովկասյան ռազմաճակատում կանգնած էին միայն Հայկական կորպուսի
զորամասերը։ Թուրքերն օգտվեցին նման վիճակից և 1918 թ-ի փետրվարին, խախտելով
Երզնկայում կնքված զինադադարի պայմանագիրը, անցան հարձակման՝ նպատակ ունենալով
գրավել ոչ միայն առաջին համաշխարհային պատրազմի ընթացքում ռուսական զորքերի կողմից
նվաճված Արևմտյան Հայաստանի նահանգները, այլև Արևելյան Հայաստանը: Թուրքերին
հաջողվեց գրավել Էրզրում ու Կարս բերդաքաղաքները և մայիսի 15-ին մտնել
Ալեքսանդրապոլ (այժմ՝ Գյումրի)։ Այստեղ թուրքական հրամանատարությունն իր զորքերը
բաժանեց երկու խմբավորումների և դրանցից առաջինը Յաղուբ Շևքի փաշայի գլխավորությամբ
շարժվեց դեպի Երևան, իսկ մյուսը Էսադ փաշայի գլխավորությամբ դեպի Վանաձոր)
/հետագայում այս զորախումբը ևս բաժանվեց երկու մասի և դրա մի մասը նույն Էսադ
փաշայի գլխավորությամբ շարժվեց Ապարանի ուղղությամբ, մյուս կեսը՝ դեպի Վանաձոր/:
Հայաստանը հայտնվեց թուրքական աքցանի մեջ։ Երկրամասի պաշտպանության գործը ստանձնեց
Երևանի նահանգի փաստացի դիկտատոր Արամ Մանուկյանը: Նրա հրահանգով երևանյան
/Սարդարապատի/ ուղղության հրամանատար նշանակվեց Հայկական կորպուսի Երևանյան
դիվիզիայի հրամանատար, ռուսական բանակի գեներալ-մայոր Մովսես Սիլիկյանը, վանաձորյան
ուղղության զորքերը ղեկավարելու էր Հայկական կորպուսի հրամանատար, ռուսական բանակի
գեներալ-մայոր Թովմաս Նազարբեկյանը: Մայիսի 21-ին Ապարանի մոտ ձևավորված
ռազմաճակատի հրամանատար նշանակվեց Հայկական կորպուսի ռազմական կոմիսար Դրաստամատ
Կանայանը /Դրո/:

Ըստ ռազմական պատմաբան, գնդապետ Խաչատրյանի, Ալեքսանդրապոլից մինչև Սարդարապատ
թուրքական զորքերի հարձակման տեմպը ստեղծված իրադրությունում համեմատաբար փոքր էր՝
օրական մինչև 15 կմ, ինչը բացատրվում է մեր զորքերի, մասնավորապես Ալեքսանդրապոլից
նահանջող հայկական հատուկ հեծելազորային գնդի (հրամանատար՝ Զոլոտարյով) և հատկապես՝
2-րդ հետևակային բրիգադի (հրամանատար՝ գնդապետ Մորել) կողմից ցուցաբերված համառ
դիմադրությամբ։ Դա թույլ տվեց Երևանյան զորախմբի հրամանատար, գեներալ-մայոր Մովսես
Սիլիկյանին իր զորքերը լավագույնս նախապատրաստել հակառակորդի հետ վճռական բախմանը։

Առաջին խմբավորումը մայիսի 21-ին հարձակվեց Սարդարապատի ուղղությամբ՝ Երևան
ներխուժելու նպատակով։ Թուրքական զորախմբի կազմում էին 36-րդ հետևակային դիվիզիան,
հարվածային և սակրավորների մեկական գումարտակներ, հեծյալ գունդ, հրետանային մարտկոց
(50 հրանոթ)։ Մայիսի 22-ի վաղ առավոտյան տագնապով ղողանջեցին Սուրբ Էջմիածին Մայր
տաճարի կոչնակները, բոլոր գյուղերի եկեղեցիների զանգերը։ Ժողովուրդը զինվեց։
Ջոկատներ կազմած աշխարհազորայինները շտապում էին միանալ հայ ազգային զորամասերին։
Մարտերը շարունակվեցին մինչև մայիսի 26-ը։ Ծանր կորուստներ կրելով թուրքական բանակը
նահանջեց դեպի Ալեքսանդրապոլ: Սարդարապատի ճակատամարտն ավարտվեց թուրքական գերակշիռ
ուժերի դեմ տարած լիակատար հաղթանակով։

Ճակատամարտում իրենց քաջությամբ աչքի ընկան ռուսական բանակի գնդապետ, հետագայում
Հայաստանի Առաջին Հանրապետության գեներալ-լեյտենանտ Դանիել Բեկ-Փիրումյանը,
ռուսական բանակի գնդապետ, հետագայում Հայաստանի Առաջին Հանրապետության
գեներալ-մայոր Պողոս Բեկ-Փիրումյանը, փոխգնդապետ Կարո Հասանփաշյանը, կապիտան
/հետագայում Խորհրդային Միության մարշալ/ Հովհաննես Բաղրամյանը, եպիսկոպոս,
հետագայում Մեծի Տանն Կիլիկիոյ կաթողիկոս Գարեգին Ա Հովսեփյանցը, ապագա գրող Ակսել
Բակունցը, բազմաթիվ ֆիդայիներ։ 1968 թ-ին ճակատամարտի վայրում կառուցվեց
Սարդարապատի հերոսամարտի հուշահամալիրը /հեղինակ Ռաֆայել Իսրայելյանը/:

Սարդարապատի ճակատամարտը հայ ուսումնասիրողների կողմից գնահատվում է որպես հայ
ժողովրդի ազատագրական պայքարի փայլուն էջերից մեկը։ Տարած հաղթանակի շնորհիվ
Արևելյան Հայաստանի զգալի մասը փրկվեց թուրքական զավթումից, և հնարավորություն
ստեղծվեց պետականության վերականգնման համար։



https://hy.wikipedia.org/wiki/%D5%8B%D5%A1%D5%BE%D5%A1%D5%AD%D6%84

Ջավախք, Հայաստանի պատմական շրջան։ Հայկական աղբյուրներում առաջին անգամ
հիշատակվում է Մովսես Խորենացու մոտ։ Ըստ «Աշխարհացույց»-ի՝ Վերին Ջավախք գավառը
մտնում էր Գուգարք նահանգի կազմի մեջ։

Այսօր Ջավախքն իր մեջ ընդգրկում է Վրաստանի Սամցխե-Ջավախք նահանգը (6 շրջաններ) և
Քվեմո Քարթլի նահանգի Ծալկայի շրջանը.

Վրացական աղբյուրներում կոչվել է Ջավախեթ (վրաց.՝ ჯავახეთ), Ջավախեթի (վրաց.՝
ჯავახეთი)։ Կոչվել է նաև Վերին Ջավախք։

Ջավախքը Մեծ Հայքի հյուսիսում է` Գուգարք աշխարհի ինը գավառներից մեկը։ Այն մ. թ.
ա. 2–րդ հազարամյակում մաս է կազմել Հայասա պետական կազմավորմանը, «Զաբախա» ձևով
հիշատակվում է Արգիշտի I թագավորի (մ. թ. ա. 786–764) վիմագիր
արձանագրություններում։

Հայաստանի առաջին բաժանումից հետո Գուգարքի բդեշխությունը ենթարկվել է ուղղակիորեն
Սասանյան Պարսկաստանի կենտրոնական իշխանություններին։ VII դարի երկրորդ կեսին այն
գրավվել է արաբների կողմից։ X դարում Ջավախքը հայ Բագրատունիների թագավորության
կազմում էր, որի կործանումից հետո կարճ ժամանակով՝ XI դարի կեսերին ենթարկվել է
վրաց պետությանը՝ մինչև սելջուկ թուրքերի արշավանքները։ XII դարի վերջից, ի թիվս
Հյուսիսային Հայաստանի այլ գավառների, Ջավախքն իր Թմուկ (Թմկա) բերդի ու Ախալքալաքի
(Նոր քաղաք) հետ տրվել է հայ Զաքարյանների նախարարական տոհմին՝ որպես ժառանգական
կալվածք։ Այնտեղի հայ հոգևոր կենտրոնը եղել է Զրեսկ ավանը։ 1266 թ. այս
տարածաշրջանը եղել է Սամցխե–Ջավախք իշխանության կազմում։ 1587 թ. այն գրավել են
օսմանյան թուրքերը և մտցրել Չլդրի (ապա՝ Ախալցխա) էյալեթի (վիլայեթ, նահանգ) մեջ՝
իբրև առանձին սանջակ (գավառ)։

Ինչպես վկայում են հայկական, վրացական, արաբական, թուրքական և այլ աղբյուրները
Ջավախքը հնուց ի վեր բնակեցված է եղել հայերով։ Ըստ վրաց պատմիչ Լեոնտի Մրովելու՝
IV դարի սկզբին սուրբ Նունեի, վրաց՝ Նինոյի քրիստոնեական քարոզչության օրերին
Ջավախքում՝ Փարվանա լճի մոտ նա տեղի հովիվների հետ հաղորդակցվել է հայերենով։
XVI–XVIII դդ. թուրքական հարկացուցակների տվյալներով՝ Ջավախքի ու հարակից գավառների
բնակավայրերի մեծ մասում ապրում էին հայեր։

1828-29 թթ. ռուս-թուրքական պատերազմի արդյունքում Ջավախքը միացվեց Ռուսական
կայսրությանը։ 1830 թ. Արևմտյան Հայաստանի Էրզրումի, Բասենի, Բաբերդի, Դերջանի և
այլ գավառներից 7300 հայ ընտանիքներ Կարապետ արքեպիսկոպոս Բագրատունու
գլխավորությամբ գաղթեցին և բնակություն հաստատեցին Ախալցխայի, Ախալքալաքի և Ծալկայի
(պատմական Գուգարքի Թռեղք գավառը) շրջակայքում՝ վերականգնելով ու հիմնադրելով ավելի
քան 60 գյուղ և 50 եկեղեցի։ Տեղացի 1716 ընտանիք (մոտ. 10–11 հազ. շունչ) հայերի,
639 ընտանիք մուսուլմանների ու 179 ընտանիք վրացիների կողքին հաստատվեցին 58 հազար
արևմտահայեր։

1840–ական թթ. սկզբներին Ռուսաստանի տարբեր մարզերից աքսորված ռուս աղանդավորները՝
դուխոբորները, գավառի հարավային մասում (այժմյան Նինոծմինդայի շրջան) հիմնում են
8–9 գյուղ։ 1886 թ. գավառում հաշվվում էր 110 գյուղ, որոնք միավորվում էին 10
գյուղական համայնքներում՝ ընդամենը մոտավորապես 63,8 հազար բնակչությամբ, որից
46,386-ը, այսինքն՝ 72,7%–ը՝ հայեր էին։ Մուսուլմանները 10,7% էին, ռուս
դուխոբորները՝ 10,4%, վրացիները՝ 5,8%։

19–րդ դարի վերջին Ախալքալաքում գործունեություն ծավալեցին Հայ հեղափոխական
դաշնակցություն կուսակցությունը։ Արևմտյան Հայաստանի ազատագրության գաղափարները
ջերմ արձագանք գտան ախալքալաքցիների շրջանում, որոնց զգալի մասը, ծագումով լինելով
արևմտահայեր, շարունակում էր պահպանել հոգևոր կապը իրենց նախկին հայրենիքի՝
Էրզրումի նահանգի հետ։ Ջավախքը ծնունդ է տվել ազգային այնպիսի հայտնի դեմքերի,
ինչպիսիք են Հովհաննես Քաջազնունին, Համո Օհանջանյանը, Ռուբեն Տեր-Մինասյանը,
Ռուբեն Դարբինյանը, գրողներ Վահան Տերյանը, Դերենիկ Դեմիրճյանը, Մկրտիչ Սարգսյանը,
աշուղ Ջիվանին և ուրիշներ։

Ջավախքի հայ կաթոլիկները (ֆռանգ, ֆռանկ)։ Հռոմի կաթոլիկ եկեղեցու արևելաեվրոպական
թեմին պատկանող ներկայացուցիչներն են, ովքեր հաստատվել են Ախալքալաքի գավառում
19-րդ դարի կեսերից։ Այսօր Վրաստանի Սամցխե-Ջավախքի կաթոլիկների թիվը կազմում է
մոտավորապես 50 հազար և տեղաբաշխված է Ախալքալաքի շրջանի Ալաստան, Տուրցխ, Վարևան,
Բավրա, Խուլգումո, Կարտիկամ, Նինոծմինդայի շրջանի Հեշտիա, Ժդանովական, Թորիա,
Ուջմանա, Ասփարա, Նոր Խուլգումո, Կաթնատու և Ախալցխայի շրջանի Սուխլիս, Ղուլալիս,
Ծղալթբիլա, Ծինուբան, Մոխրեբ (Նիոխրեբ, Աբաթխսև, Ջուլղա գյուղերում։



https://hy.wikipedia.org/wiki/%D5%89%D5%A1%D6%80%D5%AC%D5%AB_%D5%89%D5%A1%D5%BA%D5%AC%D5%AB%D5%B6

Չարլզ Սպենսեր Չապլին (անգլ.՝ Charles Spencer «Charlie» Chaplin; ապրիլի 16, 1889,
Լոնդոն - դեկտեմբերի 25, 1977, Վևե), անգլիացի նշանավոր կինոդերասան, սցենարիստ,
երգահան և ռեժիսոր, կինեմատոգրաֆի ունիվերսալ վարպետ, համաշխարհային կինեմատոգրաֆի
ամենահայտնի կերպարներից մեկի՝ թափառաշրջիկ Չարլիի կերպարի ստեղծողը։

Չապլինի լոնդանյան մանկությունը եղել է ծանր և աղքատ։ Հոր բացակայության և մոր ծանր
ֆինանսական դրության պատճառով նրան, ինը տարեկանը չբոլորած, երկու անգամ ուղարկել
են աշխատանքի։ Երբ նա 14 տարեկան էր, նրա մայրը տեղափոխվել է հոգեբուժական
հիվանդանոց։ Չապլինը վաղ տարիքից ստանձնել է դերեր, հանդես գալով երաժշտական
սրահներում, իսկ ավելի ուշ աշխատել բեմում՝ որպես դերասան և կատակերգու։ 19
տարեկանում համագործակցում է հայտնի Ֆրեդ Կարնո ընկերության հետ, որը նրան Ամերիկա
է տանում։ Չապլինը հետամուտ էր ֆիլմարտադրությանը և իր առաջին քայլերը արեց Քեյստոն
Ստուդիայի «Կեցություն ստեղծելով» ֆիլմում (1914)։ Նա շուտով բարելավում է
թափառաշրջիկ կերպարը և երկրպագուհիների բանակ է հավաքում։ 1918-ից նա աշխարհում
ամենահայտնի կերպարներից էր։

1919-ին Չապլինը հիմնում է տարածաշրջանային Միացյալ Արվեստագետների ընկերությունը,
որը նրան տալիս է իր ֆիլմերի ամբողջական վերահսկողությունը։ Նրա առաջին լիամետրաժ
Ֆիլմը «Փոքրիկը»-ն է (1921), հաջորդաբար՝ «Փարիզուհին» (1923), «Ոսկու տենդ»
(1925), «Կրկես» (1928)։ Նա հրաժարվում է հնչյունային ֆիլմին վերադառնալուց
1930-ին՝ փոխարենը արտադրելով «Մեծ քաղաքի լույսերը» (1931) և «Նոր Ժամանակներ»
(1936) ֆիլմերը՝ առանց երկխոսության։ Չապլինը սկսում է հետաքրքրվել
քաղաքականությամբ և իր հաջորդ ֆիլմում՝ «Մեծ բռնապետը» (1940) ֆիլմում ծաղրում է
Ադոլֆ Հիտլերին։ 1940-ականները տարաձայնությունների տասնամյակ էր Չապլինի համար, և
արագորեն իր հանրաճանաչությունը նվազում է։ Նա մեղադրվում է կոմունիստական
համակրանքի համար, միևնույն ժամանակ իր հայրության հայցը և երիտասարդ կնոջ հետ
ամուսնությունը սկանդալի պատճառ են հանդիսանում։ Դաշնային հետախուզում է սկսվում և
Չապլինը ստիպված է լինում թողնել Միացյալ Նահանգները՝ հաստատվելով Շվեցարիայում։
Նրա՝ «Մըսյե Վերդու» (1947), «Բեմի լույսերը» (1952), «Արքա Նյու-Յորքում» (1957),
«Կոմսուհին Հոնկոնգից» (1967) ֆիլմերում թափառաշրջիկի կերպարը բացակայում է։

Չապլինը իր շատ ֆիլմերի համար գրում է, խմբագրում, դերակատարում և հանդես գալիս
որպես ռեժիսոր, պրոդյուսեր և երաժշտության երգահան։ Նա կատարելության ձգտող էր։ Իր
ֆինանսական ինքնուրույնությունը հնարավորություն էր տալիս իրեն տարիներ ծախսել
պատկերի կատարելագործման և արտադրման վրա։ Նրա թափառաշրջիկի դիպուկ և հուզական
կերպարը պայքար էր թշվառության դեմ։ Շատ ֆիմեր ունեին սոցիալական և քաղաքական
ուղղվածություն, ինչպես նաև ինքնակենսագրական տարրեր։ 1972 թ. որպես իր աշխատանքի
նոր գնահատանք՝ Չապլինին տրվում է Ակադեմիական մրցանակ «իր դարաշրջանում
կինեմատոգրաֆիան արվեստ դարձնելու անասելի ջանքերի համար»։ Նա շարունակում էր բարձր
հարգանքի արժանանալ. իր «Ոսկու Տենդ», «Մեծ քաղաքի լույսեր», «Նոր Ժամանակներ»,
«Մեծ բռնապետը» ֆիլմերը կինոարտադրությունում դասվում էին բոլոր ժամանակների
լավագույն ֆիլմերի ցանկում։

Չարլին առաջին անգամ բեմում ելույթ է ունեցել հինգ տարեկան հասակում։ Արդեն 9
տարեկանում նա ընդունվել է «Ութ լանկաշիրյան տղաներ» պարային խումբ։ 14 տարեկանում
Չապլինը մշտական աշխատանք է ստացել թատրոնում՝ կատարելով «Շերլոկ Հոմս» պիեսում
Բիլլի դերը։ 16 տարեկանից Չապլինը սկսել է ջութակ նվագել՝ օրվա ընթացքում վարժվելով
4-16 ժամ և ուսանելով իր ծանոթներից մեկի՝ թատերական խմբավարի մոտ։ 1912 թ.
բնակություն է հաստատում ԱՄՆ-ում՝ սկսելով նկարահանվել կարճամետրաժ ֆիլմերում։ Մի
անգամ Չարլի Չապլինը մասնակցել է իր նմանակության մրցույթին և զբաղեցրել է երրորդ
տեղը։

1978 թ. մարտի 1-ին Չապլինի աճյունը դագաղով գողացվել է գումար ստանալու նպատակով։
Ոստիկանությանը սակայն հաջողվել է ձերբակալել հանցագործներին, և 1978 թ. մայիսի
17-ին նրան վերահուղարկավորել են մոտ 1.8 մ հաստությամբ բետոնի շերտի տակ,
հետագայում նման դեպքերից խուսափելու համար։

Չարլի Չապլինը սկսեց ելույթ ունենալ բեմում, երբ դեռ սովորում էր աղքատ
դպրոցներում, իսկ մայրը հոգեկան հիվանդությամբ էր տառապում։ Առաջին հասուն դերը
կատարեց 5 տարեկանում Օլդերշոթ քաղաքում․ էպիզոդիկ դեր էր։ Երբ լրացավ Չապլինի 9
տարին, մոր խրախուսանքների շնորհիվ հետաքրքրությունը դեպի բեմն ավելի մեծացավ։
Չապլինը հետագայում գրել է. «Մայրս սերմանում էր իմ մեջ իմ՝ տաղանդավոր լինելու
զգացումը»։ Հոր կապերի շնորհիվ Չարլին դառնում է The Eight Lancashire Lads-ի՝
երիտասարդ տղաների պարի խմբի անդամ, ում հետ շրջագայում էր Անգլիայի տարբեր
համերգասրահներով 1899-1900 թվականերին։ Չապլինը քրտնաջան էր աշխատում,
ներկայացումն էլ լավ էր ընդունվում հանդիսատեսի շրջանում, սակայն միայն պարելը քիչ
էր նրա համար և ցանկանում էր կատակերգական դեր խաղալ։

Այն տարիներին, երբ Չապլինը շրջագայում էր Eight Lancashire Lads-ի հետ, մայրը
համոզեց նրան, որ շարունակի հաճախել դպրոց, սակայն 13 տարեկան հասակում նա հեռացավ
դպրոցից: Սկսեց աշխատել տարբեր վայրերում, որպեսզի կարողանա իրագործել իր նպատակը՝
դառնալ դերասան։ 14 տարեկանում, մոր հիվանդության կրկնությունից հետո, նա գրանցվեց
Լոնդոնի Վեստ Էնդի թատերախմբերից մեկում։ Ղեկավարը Չարլիի մեջ ներուժ տեսավ, և ում
վստահեց առաջին դերը Հարի Արթուր Սեյնսբերիի «Ջիմ․ Կոկեյնի սիրավեպը» ներկայացման
մեջ։ Առաջին ներկայացումը բեմադրվեց 1903 թվականի հուլիսին, սակայն հաջողություն
չունեցավ և 2 շաբաթ անց հանվեց ներկայացումը։ Չապլինի կատարումը, սակայն,
առանձնացվում է և արժանանում բազմաթիվ գովասանքների։

Սեյնսբերիի շնորհիվ Չարլին դեր ստացավ Ֆրոմանի «Շերլոկ Հոլմս» ֆիլմում, որտեղ նա
խաղում էր Բիլիի դերը: Նրա խաղն այնքան լավ ընդունվեց, որ նրան հրավիրում են
Լոնդոն՝ խաղալու Վիլյամ Ժիլեթի հետ՝ իրական Հոլմսի դերը։ Չապլինը հիշում է. «Դա
նման էր երկնքից լուրի»: 1905 թվականի հոկտեմբեր-դեկտեմբեր ամիսներին՝ 16 տարեկան
հասակում, Չապլինն արդեն խաղում էր Վեստ Էնդի Duke of York's Theatre-ի
ներկայացումներում։ Երկուսուկես տարի անընդմեջ Շերլոկի դերը խաղալուց հետո դուրս
եկավ ներկայացումից՝ կատարելով Հոլմսի՝ իր վերջինը դերը 1906 թվականի սկզբին։

Չարլի Սպենսեր Չապլինը ծնվել է 1889 թ. ապրիլի 16-ին։ Նա ավագ Չարլզ Չապլինի և
Հաննա Հիլի միակ երեխան էր։ Նրա ծննդյան մասին որևէ փաստացի տվյալ չկա, թեև Չապլինը
հավատացած էր, որ նա ծնվել է Հարավային Լոնդոնի Ուոլուորթի Իսթ Սթրիթում։ Նրա հայրն
ու մայրն ամուսնացել են նրա ծնվելուց չորս տարի առաջ, որի ժամանակ ավագ Չարլզը
դարձել է Հաննայի ապօրինի որդու՝ Սիդնեյ Ջոնի օրինական խնամակալը։ Չապլինի ծնվելու
ժամանակ նրա երկու ծնողներն էլ երաժշտական տան համերգավարներ էին։ Հաննան՝
կոշկակարի դուստրը, ունեցել է կարճատև և անհաջողակ կարիերա Լիլի Հերլի բեմական
անունով, մինչդեռ ավագ Չարլզը՝ մսագործի որդին, հայտնի երգիչ էր։ Չապլինի ծնողներն
իրարից հեռանում են մոտ 1891 թվականին։ 1892 թվականին Հաննան ծնունդ տվեց երրորդ
տղային՝ Ջորջ Ուիլլեր Դրայդենին, ում հայրը երաժշտության տան համերգավար Լեո
Դրայդենն էր։ Դրայդենը երեխային վերցրեց իր խնամակալության տակ դեռևս 6 ամսական
հասակում։ Երեխան Չապլինների ընտանիք չի մտնում 30 տարի շարունակ։

Չապլինի մանկությունը լի էր աղքատությամբ և դժվարություններով՝ իր կյանքը դարձնելով
«երբևէ պատմված բոլոր հարուստների պատմությունների կտորներից առավել դրամատիկ»՝
համաձայն իր օրինական կենսագիր Դեյվիդ Ռոբինսոնի։ Չապլինն իր վաղ տարիներն
անցկացրել է մոր և Սիդնեյ եղբոր հետ Լոնդոնի Քենինգթոն թաղամասում։ Հաննան եկամտի
միջոցներ չուներ, բացառությամբ երբեմն բուժքույրության և կար ու ձև անելու, իսկ
ավագ Չապլինը ոչ մի աջակցություն չէր ցուցաբերում իր որդիներին։ Քանի որ իրավիճակը
վատթարացել էր, յոթամյա Չապլինն ուղարկվում է աշխատանքի՝ տուն։ Խորհուրդը
տեղավորում է նրան անօթևանների համար նախատեսված Լոնդոնի կենտրոնական շրջանի
կացարան։ Չապլինն այս ամենը հիշում է որպես «անմխիթար գոյություն»։ 18 ամիս անց նա
կրկին միանում է իր մորը մինչ 1898 թվականի հուլիսին Հաննան ստիպված էր ետ ուղարկել
իր ընտանիքին անօթևանների կացարան։ Տղաներին անհապաղ ուղարկեցին Նորվուդի դպրոցներ՝
մեկ այլ հաստատություն չքավոր երեխաների համար։

1898 թ. սեպտեմբերին Չապլինի մայրը հանձնվել է Քեյն Հիլի հոգեբուժարան։ Նրա մոտ
զարգացել էր պսիխոզ, որը կարծես թե առաջացել էր սիֆիլիսի վարակից և թերսնումից։
Երկու ամիս, ինչ նա այնտեղ էր, Չապլինին ու նրա եղբորը՝ Սիդնեյին, ուղարկեցին
ապրելու իրենց հոր հետ, ում երիտասարդ տղաները հազիվ էին ճանաչում։ Ավագ Չարլզն այն
ժամանակ ծանր հարբեցող էր։ Կյանքն այնտեղ այնքան վատ էր, որ հանգեցրեց Երեխաների
նկատմամբ դաժանության կանխարգելման ազգային ընկերակցության այցին։ Երկու տարի անց՝
38 տարեկան հասակում, լյարդի ցիրոզից մահացավ Չապլինի հայրը։

Հաննայի մոտ ռեմիսիայի փուլ էր, սակայն 1903 թ. մայիսին նա կրկին հիվանդացավ։
14-ամյա Չապլինը մորը հիվանդանոց տարավ, որտեղից էլ նրան հետ ուղարկեցին Քեյն Հիլ։
Մի քանի օր նա մենակ մնաց՝ սնունդ փնտրելով և այդպես էլ քաղցած քուն մտնելով, մինչև
որ Սիդնեյը, ով երկու տարի առաջ ծառայության էր անցել ռազմածովային նավատորմում,
վերադարձավ։ Հաննան դուրս եկավ հոգեբուժարանից ութ ամիս անց, բայց 1905 թվականի
մարտին նրա հիվանդությունը կրկին գլուխ բարձրացրեց, այս անգամ ընդմիշտ։ «Ոչինչ
չէինք կարող անել, պետք էր միայն ընդունել խեղճ մորս ճակատագիրը»,- ավելի ուշ գրել
է Չապլինը։ Մայրը խնամքի ներքո մնաց մինչ իր մահը՝ 1928 թ.։

Արդեն 1914 թ. Չապլինն ինքնուրույն նկարահանում է իր առաջին ֆիլմը՝ «Անձրևի տակ
մնացածը», որում նա հանդես է գալիս որպես դերասան, ռեժիսոր և սցենարի հեղինակ։ Մեծ
հաջողություն են ունենում Չարլի Չապլինի կողմից 1921 թ. նկարահանված «Փոքրիկը»,
1925 թ.՝ «Ոսկու տենդ» 1928 թ. «Կրկես» ֆիլմերը, որոնք այսօր համարվում են անգլիացի
կինոգործչի լավագույն գործերը։

Չապլինի 3 ֆիլմ տեղ են գտել Ամերիկյան բոլոր ժամանակների 100 լավագույն ֆիլմերի
ցանկում («Ոսկու տենդը», « Նոր Ժամանակներ», «Մեծ քաղաքի լույսերը»), իսկ «Մեծ
քաղաքի լույսերը» ֆիլմը ընդգրկվել է Ամերիկյան բոլոր ժամանակների 10 լավագույն
ֆիլմեր ըստ 10 ժանրերի ցանկում գլխավորելով ռոմանտիկ կատակերգությունների ցուցակը։

Չապլինի երեխաներից ոմանք իրենց ուժերն են փորձել որպես դերասան, նրանցից ամենամեծ
ճանաչումն ունեցել է դերասանուհի Ջերալդին Չապլինը։



https://hy.wikipedia.org/wiki/%D5%84%D5%B8%D6%82%D5%AC%D5%A1%D5%B6_(%D5%B4%D5%B8%D6%82%D5%AC%D5%BF%D6%86%D5%AB%D5%AC%D5%B4)

«Մուլան»(անգլ.՝ Mulan), լիամետրաժ մուլտֆիլմ, ստեղծվել է 1998 թվականի հունիսի
19-ին Walt Disney Pictures-ի կողմից։ Ֆիլմը հիմնված է միջնադարյան չինական պոեմի
վրա, համաձայն որի մի կին, որի անունը Հուա Մուլան էր, գնում է բանակ։ Մուլտֆիլմը
Disney-MGM Studios-ի կողմից Ֆլորիդայում նկարահանված երեք մուլտֆիլմերից մեկն է։
Մուլտֆիլմի ռեժիսորներներն են Թոնի Բենկրոֆտը և Բարրի Կուկը։ Այս մուլտֆիլմը
համարվում է Դիսնեյի վերածննդի ֆիլմերից, 1989 թվականից հետո‌[փա՞ստ]։

Տեխնիկական առանձնահատկություններով այն Դիսնեյի առաջին մուլտֆիլմն է, որ ձայնը
ապահոված է DTS և SDDS-ի կողմից։

Քոչվոր հոները ներխուժում են Չինաստան, և կայսրը հայտարարում է զորահավաք, ամեն
ընտանիք մեկ զինվոր պետք է տրամադրի բանակին։ Երիտասարդ աղջկա՝ Ֆա Մուլանի
ընտանիքում միակ տղամարդը իր հայրն է՝ Ֆա Զուն։ Ինքը՝ Մուլանը, երբեք չէր կարող
պատիվ բերել իր ընտանիքին, որպես հարսնացու։ Կայսեր խորհրդատուն՝ Չի Ֆուն, ժամանում
է հայտնելու բանակի համախմբման մասին։ Մուլանի հայրը, հնում կռվել էր, ծեր էր և
հիվանդ, բայց նրան պետք է տանեին։ Մուլանը գիշերը հարազատներից գաղտնի, հագնելով
տղամարդու հագուստ, ինքն է գնում կռվելու հայրենիքի թշնամիների դեմ։

Նախնիների հոգիները քննարկում էին փրկություն Մուլանի համար ևՄուշու վիշապիկին
հանձնարարում են արթնացնել Մեծ Քարե Վիշապին։ Սակայն նա ի վիճակի չէր իրականացնելու
պահանջը, և ինքը խաբելով նրանց, գնում է օգնելու Մուլանին, որ ծառայի բանակում։
Գեներալ Լին տալիս է իր որդուն Լի Շանգին երեք շաբաթ, որպեսզի պատրաստվի պայքարին։
Չնայած նրան, որ կապիտանի մոտ ամեն ինչ կստացվեր, Չի Ֆուն չի ցանկանում ուղարկել
զինվորին կռիվ։ Գրոհայինները անցնում են Տան-Շաոն։ Ժամանելով, նրանք տեսնում են, որ
այրված բանակը և գյուղացիների հետ մահացած բանակը։ Կապիտանը որոշում է հուննաներին
կանգնեցնել, և նրանք ուղարկվում են իրենց հետևից։

Գնալու ժամանակ Մուշուն պատահաբար սահմանում է կրակել, այնպես, որ ջոկատը տեղեկացնի
հոններին։ Սկսվում է պայքար։ Երբ մնում է վերջին արկը, Մուլանը առաջ է անցնում,
շարժվելով դեպի հոներ, որպեսզի կազմակերպի փլուզումը։ Ջոկատը փրկվում է, թշնամու
ուժերը սպառվում են, իսկ Մուլանը փրկում է Շանգին մահից, իր վրա վերցնելով կրակոցը։
Բժիշկը զննում է նրան, արդյունքում Մուլանի գաղտնիքը բացահայտվում է։ Օրենքի
համաձայն Շանգը պետք է մահապատժի ենթարկեր Մուլանին, բայց խնայում է նրա կյանքը։
Այդպիսով իր կյանքը փկելու համար Մուլանին թողնում է գնալ։

Ժամանակի ընթացքում Մուլանը տեսնում է, թե ինչպես ողջ մնացած հոների վերնախավը
ելնում են ձյան միջից։ Նա գնում է Կայսերական մայրաքաղաք, որպեսզի նախազգուշացնի
Շանգին և մնացածին։ Նրան ոչ ոք չի հավատում, և նա սկսում է փնտրել ինչ-որ մեկին, ով
իրեն կլսի։ Բայց արդեն ուշ էր, հոները գրավում են պալատը և կայսրին գերի են
վերցնում։ Զինվորներ Յաոն, Չեն-Պոն և Լինգը հագնվում են ինչպես հարճերը։ Մուլանը
Շանգի հետ միասին խաբեությամբ հաղթում են հուննաներին և փրկում՝ կայսրին։

Պարտությունից հետո Շան-Յուն որոշում է սպանել կապիտան Շանգին, բայց Մուլանը
կանգնեցնում է նրան, ցույց տալով, որ ինքը զինվոր է լեռնանցքում և առաջացրել է
ձյունակույտ։ Զայրույթի պահին Շան-Յուն փորձում է բռնել Մուլանին և սրով հարվածել։
Սակայն Մուլանը Մուշուի օգնությամբ կարողանում է նրան պարտության մատնել։ Կայսրը
աղջկան պարգևատրում է մեդալով և նրան է հանձնում սուրը։ Մուլանը վերադառնում է
տուն, իսկ Մուշուն նորից դառնում է ընտանիքի պահապանը։

Մուլտֆիլմը հայերեն կրկնօրինակվել է երկու անգամ, առաջին անգամ 2012 թվականին Շանթ
ՀԸ կողմից, որպես նվեր Ամանորին: Դերերը ձայնագրել են Լուսինե Հարությունյանը,
Վահագն Հարությունյանը և Հովհաննես Դավթյանը: Երկրորդ անգամ մուլտֆիլմը
կրկնօրինակվել է հայերեն «Արդինի» ստուդիայի կողմից «Հանրային Հեռուստաընկերության»
պատվերով 2016 թվականին.



https://hy.wikipedia.org/wiki/%D5%84%D5%A5%D6%84%D5%BD%D5%AB%D5%AF%D5%A1

Մեքսիկա (իսպ.՝ México; Մեքսիկայի Միացյալ Նահանգներ իսպ.՝ Estados Unidos
Mexicanos) պետություն է Հյուսիսային Ամերիկայի հարավում։ Սահմանակցում է Ամերիկայի
Միացյալ Նահանգներին, Գվատեմալային և Բելիզին: Արևմուտքում և հարավում ափերը
ողողում են Խաղաղ, իսկ արևելքում՝ Ատլանտյան օվկիանոսի ջրերը։ Արևմուտքում՝ գտնվում
են նաև Մեքսիկական ծոցը և Կարիբյան ծովը:

Այն զբաղեցնում է գրեթե երկու միլիոն քառակուսի կիլոմետր տարածք (ավելի քան
760.000)։ Մեքսիկան հինգերորդ խոշոր երկիրն է Ամերիկայում, 13-րդ երկիրը աշխարհում
և 2-րդ ամենախոշոր իսպանախոս երկիրը՝ ըստ տարածքի չափսերի (Արգենտինայից հետո)։

Բնակչությունը գերազանցում է ավելի քան 120 միլիոնը: Մեքսիկան աշխարհի 11-րդ
ամենախիտ բնակեցված անկախ պետությունն է աշխարհի պետությունների մեջ և առաջինը
իսպանախոս երկրների մեջ։ Այն նաև Լատինական Ամերիկայի երրորդ ամենաբնակեցված երկիրն
է։ Մեքսիկան դաշնային հանրապետություն է և վարչականորեն բաժանված է 31 նահանգների և
1 մայրաքաղաքային ինքնավարություն ունեցող դաշնային Մեխիկո շրջանի միջև։

Նախակոլումբոսյան ժամանակաշրջանում Մեքսիկայի տեղաբնիկ ժողովուրդները եղել են
հնդկացիները: Այս տարածքներում են ստեղծել իրենց մշակույթը և ազգային
առանձնահատկությունները ացտեկները, մայաները և շատ այլ ցեղեր։ 1521 թվականին
Մեքսիկայի ներկայիս տարածքը գրավել են իսպանացի կոնկիստադորները՝ Էռնան Կորտեսի
գլխավորությամբ։ Նվաճումից հետո, այն վերածվեց Մեքսիկայի հասակար նահանգի և ստացավ
Նոր Իսպանիա անվանումը։ Բազմաթիվ խռովությունների արդյունքում 1821 թվականին
իսպանական կառավարությունը պաշտոնապես ճանաչում է Մեքսիկայի Միացյալ Նահանգների
անկախությունը, որպես Իսպանիայից անկախ երկիր։ Հետանկախացման ժամանակահատվածը
բնութագրվում է տնտեսական անակայունությամբ և այն նաև դարձավ տարբեր
իրադարձությունների պատճառ։

Ի վերջո այն հանգեցրեց ամերիկա-մեքսիկական պատերազմի սկսման և տարածքային
անհամաձայնությունների Ամերիկայի Միացյալ Նահանգների հետ։ Ի վերջո, Մեքսիկական որոշ
խողեր կցվեցին Ամերիկայի Միացյալ Նահանգներին։ Բացի այս պատերազմից, տեղի ունեցան
այլ իրադարձություններ՝ Ֆրանս-մեքսիկական պատերազմի և Մեքսիկական քաղաքացիական
պատերազմի սկիզբը, առաջին և երկրորդ կայսրությունների ստեղծումը և ներքին
բռնապետության հաստատումը։

Վերջին իրադարձությունների արդյունքում Մեքսիկայում 1910 թվականին սկսվեց
հեղափոխություն, որի ամենախոշոր արդյունքը դարձավ այն, որ 1917 թվականին
հրապարակվեց Մեքսիկացի օրենքների ժողովածուն՝ Սահմանադրությունը: Այժմ Մեքսիկան
աշխարհի տնտեսապես առաջատար երկրների շարքում է:

Մեքսիկայի հիմնական բնակիչները մեքսիկացիներն են, որոնք ձևավորվել են իսպանացիների,
բնիկ հնդկացիների, մասամբ՝ նաև նեգրերի միախառնման հետևանքով։ Պաշտոնական լեզուն
իսպաներենն է, սակայն բնիկ ժողովուրդները՝ ացտեկները, մայաները, հուաստեկները և
այլք, խոսում են մայրենի լեզուներով և պահպանում իրենց մշակութային
առանձնահատկությունները։ Խոշոր քաղաքներն են Մեխիկոն, Գվադալախարան, Մոնտեռեյը,
Պուեբլան։

Մեքսիկա պետությունը գտնվում է Արևմտյան կիսագնդում՝ 14°, 33 °N և 86 ° և 119 °
աշխարհագրական լայնություններում։ Մեքսիկայի տարածքի մեծ մասը գտնվում է
Հյուսիսային Ամերիկայում, սակայն նրա տարածքի հարավային մի փոքր հատված՝ Ներքին
Կալիֆոռնիայի նահանգը գտնվում է Կենտրոնական Ամերիկայում: Մեքսիկայի
կենտրոնամերիկյան տարածքը կազմում է ամբողջ տարածքի 12 %-ը: Սակայն ընդհանուր
առմամբ Մեքսիկան համարվում է հյուսիսամերիկյան պետություն՝ Կանադայի և Ամերիկայի
Միացյալ Նահանգների հետ միասին:

Ամենաբարձր լեռը Օրիսաբա գործող կոնաձև հրաբուխն է՝ 5675 մետր բարձրությամբ։ Այն
գտնվում է նաև 18.491 ծովի մակարդակից բարձրության վրա: Մեքսիկայի ընդհանուր
տարածքը կազմում է 1.972.550 կմ²: Այն տարածքի մեծությամբ աշխարհի 14-րդ ամենախոշոր
պետությունն է, իսկ իսպանախոս երկրների մեջ՝ երկրորդը։ Սահմանակցում է հյուսիսում
Ամերիկայի Միացյալ Նահանգներին (3,141 կմ), իսկ հարավում՝ Գվատեմալային և Բելիզին:
Ափերը ողողում են Խաղաղ օվկիանոսի ջրերը։

Մեքսիկան կենսաբանական ռեսուրսներով աշխարհի 18-րդ առաջատար երկիրն է։ Այստեղ
տարածված են ավելի քան 200,000 տարբեր տեսակներ, որոնք կազմում են աշխարհի
կենդանական աշխարհի և կենսաբազմազանությունների 10-12 %-ը։ Մեքսիկան աշխարհում
առաջատարն է՝ սողունների տարածվածությամբ (707 հայտնի տեսակներ), երկրորդը՝
կաթնասունների տարածվածությամբ (438 տեսակներ), չորրորդը՝ երկկենցաղների
բազմազանությամբ (290 տեսակներ)։ Չորրորդ տեղն է զբաղեցնում նաև բույսերի թվով
(26000 տեսակի բույսեր)։ Նրանցից 2500 տեսակները համարվում է վտանգված տեսակներ և
գրանցված են կարմիր գրքում։

2002 թվականի տվյալներով, Մեքսիկան երկրորդ ամենաարագ անապատացող երկիրն է
աշխարհում։ Այս ցուցանիշով նա զիջում է միայն Բրազիլիային: Մեքսիկայի տարածքի
170,000 կմ² տարածքը կանաչ գոտիներ են՝ անտառներ, ազգային պարկեր և ազգային
արգելոցներ: Դրանք իրենցից ներառում են 34 կենսոլորտային պահուստներ (անփոփոխ
էկոհամակարգեր), 67 ազգային պարկեր, 4 բնական հուշարձաններ (պաշտպանված է անժամկետ
իրենց գեղագիտական, գիտական ​​կամ պատմական արժեքը) և այլն։

Մեքսիկայի տարածքում հայտնաբերվե են Ամերիկայի տարածքում հանդիպող տարբեր տեսակի
մշակաբույսեր և ուտելի բույսեր: Մեքսիկայի տարածքում մշակվում է կակաո, ավոկադո,
լոլիկ, եգիպտացորեն, վանիլ, գուավա, ցուկկինի, և այլն։ Այստեղ աճեցվում են նաև
լոբու տարբեր տեսակներ, չիլի պղպեղներ (Հալապենո) և այլն։

Մեքսիկայում ապրում են տարբեր տեսակի կենդանիներ, որոնց մեջ կան նաև էնդեմիկ
կենդանատեսակներ, օրինակ՝ Մեքսիկական մկնային պարկամուկ, Մեքսիկական գայլ,
Մեքսիկական գորշ սկյուռ, Մեքսիկական հողի սկյուռ, Մեքսիկական ծովամուկ և այլն։
Ապրում են նաև այլ կենդանատեսակներ, օրինակ՝ Վիրջինյան պարկամուկ, փոքր խոյադելֆին,
յագուար, ամերիկայն սև արջ, ամերիկյան արագիլ, գորշ աղվես և այլն։

1968 թվականին Մեքսիկայում տեղի են ունեցել XIX Օլիմպիւական խաղերը՝ Մեքսիկան
դարձնելով առաջին լատինաամերիկյան երկիրը, որտեղ մեկնարկել են խաղերը: 1970 և 1986
թվականներին այստեղ տեղի են ունեցել ֆուտբոլի աշխարհի առաջնության խաղերը:

Մեքսիկայի ամենհայտնի սպորտաձևը ֆուտբոլն է։ Ենթադրվում է, որ ֆուտբոլը Մեքսիկա են
բերել կոռնեցի հանքագործները 19-րդ դարի վերջում։ 1902 թվականին բրիտանական
ազդեցությամբ ձևավորվեց հինգ-թիմային լիգան:

Անտոնիո Կարբախալը առաջին ֆուտբոլիստն էր, որ հայտնվեց աշխարհի խաղերում և Հուգո
Սանչեսը IFFHS կողմից դարձավ 20-րդ դարի լավագույն CONCACAF խաղացող:

Մեքսիկայի պրոֆեսիոնալ բեյսբոլի լիգան կոչվում է Liga Mexicana de Beisbol: Չնայած
զիջում է Միացյալ Նահանգների, Կարիբյան երկրների և Ճապոնիայի թիմերին, Մեքսիկայի
թիմը նույնպես ունեցել է միջազգային ձեռքբերումներ։

2013 թվականին Մեքսիկայի բասկետբոլի թիմը հաղթեց Ամերիկայի բասկետբոլի
առաջնությունում և ձեռք բերեց 2015 թվականի առաջնությունը հյուրընկալելու պատիվը:

Հայտնի սպորտաձևերից է ցլամարտը։ Գրեթե բոլոր խոշոր քաղաքներում կան ցլամարտի
հրապարակներ։ Մեխիկոյի Plaza México-ն ամենամեծ ցլամարտի կենտրոնն է աշխարհում։ Այն
տեղավորում է 55,000 մարդ։

Հայտնի մեքսիկացի բռնցքամարտիկներ են Վինսենթ Սալդիվարը, Ռուբեն Օլիվարեսը,
Սալվադոր Սանչեսը, Խուլիո Սեզար Չավեսը, Ռիկարդո Լոպես Նավան, Էրիկ Մորալեսը:

Հայտնի մեքսիկացի ատլետներ են գոլֆեր Լորենա Օչոան, Անա Գևարան՝ 400 մետր թռիչքով
աշխարհի նախկին չեմպիոն և 2004 թվականի Աթենքի օլիմպիական խաղերի փոխչեմպիոն
Ֆերնանդո Պլատեսը։

1990 թվականից Մեքսիկան գտնվում է բնակչության առողջության անցումային փուլում,
մահացության ախտանիշների ցուցանիշները նույն են ինչ Գերմանիայի և Ճապոնիայի նման
բարձր զարգացած երկրներում: Բժշկական ենթակառուցվածները զարգացած են հիմնականում
խոշոր քաղաներում, մինչդեռ գյուղական բնակչությունն ունի առաջադեմ բժշկական
սարքավորումների կարիք, և հիվանդ հաճախորդներըն ստիպված են մոտ բնակավայրեր
տեղափոխվել համապատասխան բժշկական օգնության կամ խնամքի համար։

Պետության կողմից ֆինանսավորվող Մեքսիկական սոցիալական անվտանգության ինստիտուտը
(IMSS) և Պետական աշխատողների սոցիալական անվտանգության և ծառայությունների
ինստիտուտը (ISSSTE) էական դեր են խաղում առողջապահության և սոցիալական
անվտանգության հարցերում։ Մեծ կարևորություն ունեն նաև մասնավոր առողջապահական
ծառայությունները, որոնք ապահովում են բժշկական ծառայությունների 13%-ը:

Հանրային համալսարաններում հաճախ անցկացվում են բժշկական վերապատրաստումներ։
Գվադալախարայի համալսարանը ամերիկացի ուսանողներին վերապատրաստելու պայմանագիր ունի
Միացյալ Նահանգների հետ։ Մասնավոր բուժօգնության, դեղորայքի արժեքը Մեքսիկայում
ավելի ցածր է, քան Հյուսիսային Ամերիկայի այլ գործընկերների մոտ:

2004 թվականին Մեքսիկայի մինչև 14 տարեկան բնակիչների գրագիտության մակարդակը
կազմում էր 97%, 15 տարեկանից բարձր՝ 91%: Այս ցուցանիշով Մեքսիկան համաձայն
ՅՈՒՆԵՍԿՕ-ի համաշխարհային տվյալների զբաղեցնում է 24-րդ տեղը:

Մեքսիկայի ազգային ինքնավար համալսարանը համաձայն 2009 թվականին հրատարակված
Թայմզ-ի բարձրագույն կրթության չափանիշների աշխարհի 200 առաջնակարգ համալսարանների
շարքում զբաղեցնում է 190-րդ տեղը:

Մասնավոր բիզնես դպրոցները նույնպես համապատասխանում են միջազգային չափանիշներին։
PADE և EGADE բիզնես դպրոցները, Պանամերիկյան համալսարանը և Մոնթերեյի տեխնոլոգիայի
և բարձրագույն կրթության ինստիտուտը համաձայն «Ուոլ սթրիթ ջըրնալի» տվյալների
գտնվում են գլխավոր տասնյակում:

Ըստ կառավարման համակարգի Մեքսիկան Դաշնային կամ Ֆեդերատիվ հանրապետություն է, որը
կառավարում է Մեքսիկայի ժողովրդի կողմից ընտրված պաշտոնական թեկնածուն՝ նախագահի
անունից։ Նախագահի կառավարությունը հիմնված է 1917 թվականին ընդունված
Սահմանադրության օրենքների հիման վրա։ Սահմանադրությունը ներառում է երեք բաժիններ՝
ժողովրդավարություն և հանրապետություն, պետական և քաղաքական կառավարություններ: Ըստ
սահմանադրության Մեքսիկայի յուրաքանչյուր նահանգ ունի ինքնավարություն, սակայն պետք
է առաջնորդվի սահմանադրության դրույթներով։ Մեքսիակայի ենթակա յուրաքանչյուր տարածք
ունի հանրապետական կառավարման համակարգ և կառավարվում է գործադիր մարմնի՝
նահանգապետի կամ Մեքսիկայի նախագահի կողմից նշանակված այլ պաշտոնյայի կողմից:

Մեքսիկայի նախագահը Մեքսիկայի բարձրագույն պետական պաշտոնյան է։ Մեքսիկայի նախագահը
ընտրվում է 6 տարի ժամկետով, իսկ ընտրությունները անցկացվում են մեկ փուլով։
Հաղթողը որոշվում է հավաքած ձայների մեծամասնությամբ։ 2012 թվականին Մեքսիակյում
անցկացված նախագահական ընտրությունների արդյունքում Մեքսիկայի նախագահ ընտրվեց
Էնրիկե Պենիա Նիտոն։

Մեքսիկայի իշխանության օրենսդիր ճյուղը Երկպալատ խորհրդարանն է, որը կազմված է
հանրապետական կառավարմամբ սենատից և պատգամավորների պալատից։ Մեքսիկայի կոնգրեսը
կարող է ընդունել օրենքներ, հայտարարել պատերազմ, հավաքել հարկեր և տուրքեր,
հաստատել միջազգային պայմանագրեր այլ երկրների հետ և վավերացնել դիվանագիտական
նշանակումները։

Մեքսիկայի դաշնային ոստիկանությունը Մեքսիկայի ոստիկանական գերագույն մարմինը, որը
բաժանված է տարբեր գործակալությունների։ Այն հաճախ կոչվում է նաև ոչ այնքան
տարածված և ոչ գրական "Federales" տերմինով։ Որպես կանոն, Մեքսիկայի դաշնային
ոստիկանության աշխատակիցները զինված են ատրճանակով և կրում են մուգ կապույտ կամ
մոխրագույն մարտական համազգեստ։

Մեքսիկայի դաշնային ոստիկանությունը ստեղծվել է չորս տարբեր դաշնային կանխարգելիչ
կազմակերպությունների 1998-1999 թվականների միաձուլումից հետո։ Այս մարմինը
ստեղծվել է Մեքսիկայի Միացյալ Նահանգներում նարկոկարտելների աճող սպառնալիքը
կանխելու նպատակով։ Մեքսիկայի դաշնային ոստիկանությունը իր մեջ ներառում է դաշնային
ճանապարհային ոստիկանական և ֆինանսական ոստիկանության բաժիններ, որոնք կոչվում է
նաև քննչական և ազգային անվտանգության կենտրոններ։

Մեքսիկայի դաշնային ոստիկանության զինված ուժերը համարվում է Մեքսիկական բանակի
3-րդ ռազմական ոստիկանության բրիգադը։ Մեքսիկայի Դաշնային ոստիկանությունը իր մեջ
ներառում է նաև քննչական բաժանմունք։ Մեքսիկայի զինված ուժերի գերագույն գլխավոր
հրամանատարը Մեքսիկայի նախագահն է։

Մեքսիկայի արտաքին քաղաքականության մեջ կարևոր նշանակություն ունեն Մեքսիկայի
նախագահը և Արտաքին գործերի նախարարությունը: Մեքսիկայի սահմանադրության 89-րդ
հոդվածի 10-րդ կետի դրույթները սահմանում են, որ Մեքսիկայի կառավարությունը և
բնակչությունը պարտավորվում է հարգել այլ պետությունների Միջազգային օրենքը,
պետությունների իրավական հավասարությունը, նրանց ինքնիշխանության ու անկախության։
Մեքսիկացիները պարտավորվում չմիջամտել այլ երկրների ներքին և արտաքին գործերին,
հակամարտություններին տալ խաղաղ կարգավորում և խթանել միջազագային տարբեր
կազմակերպությունների հետ համագործակցության զարգացումը:

Մեքսիկան մի շարք միջազգային կազմակերպությունների և միությունների ակտիվ մասնակից
և հիմնադիր է։ Այս երկիրը համարվում է Միացյալ Ազգերի Կազմակերպության (ՄԱԿ),
Իբերո-ամերիկյան պետությունների համագործակցության և Ռիո խմբի ակտիվ
մասնակից-անդամ: 2008 թվականին Մեքսիկան ստացել է 40 մլն դոլար ՄԱԿ-ի ընդհանուր
բյուջեից: Պետությունը եղել է Լատինոամերիկյան տնտեսական Կազմակերպության անդամ:

Մեքսիկայի զինված ուժերը կազմված են երկու տարբեր ստորաբաժանումների միջև: Առաջին
բաժինը Մեքսիկայի ցամաքային ուժերն են, որոնք իրենց մեջ ներառում են Մեքսիկայի
ռազմաօդային ուժերը։ Երկրորդ բաժինը Մեքսիկայի ռազմածովային ուժերն են, որի մեջ է
մտնում Մեքսիկայի ծովային նավատորմը: Մեքսիկայի Զինված ուժերը պահպանում զգալի
ենթակառուցվածքներ, որի մեջ մտնում են օբյեկտների նախագծման, հետազոտական ​​և
թեստավորման զենքերը, տրանսպորտային միջոցները, օդանավերը, նավատորմի նավերի մեծ
մասը, պաշտպանական համակարգեր և տարբեր տեսակի էլեկտրոնիկա:

Վերջին տարիներին Մեքսիկան բարելավել է իր զինվորական մեթոդները,
հրամանատարությունը և տեխնոլոգիական կառույցները։ Մեքսիկայի զինված ուժերի
գերագույն գլխավոր հրամանատարը համարվում է Մեքսիկայի նախագահը։ Մեքսիակն
հնարավորություն ունի արտադրելու միջուկային զենք, սակայն նա չի օգտվել այդ
հնարավորությունից։ Պատմականորեն, Մեքսիկան բացառությամբ երկրորդ աշխարհամարտի,
համարվում է չեզոք երկիր: Մեքսիկան համարվում է Մեքսիկայի և ՄԱԿ-ի խաղաղապահ
երկրներից մեկը։



https://hy.wikipedia.org/wiki/%D5%84%D5%A1%D5%B5%D6%80%D6%81%D5%A1%D5%B4%D5%A1%D6%84

Մայրցամաք, երկրակեղևի խոշոր հատված է, որի մակերևույթի մեծ մասը գտնվում է
համաշխարհային օվկիանոսի մակարդակից (այսինքն՝ ծովի մակարդակից) բարձր՝ ցամաքի
տեսքով։ Մայրցամաքների թիվը 6-ն է։ Դրանք են՝

Ի տարբերություն մայրցամաքների՝ աշխարհամասերը, որոնք կրկին 6-ն են, ընդգրկում են
նաև մոտակա կղզիները։ Եվրասիան ընդգրկում է 2 աշխարհամաս՝ Եվրոպա և Ասիա։
Հյուսիսային և Հարավային Ամերիկաները միավորվում են Ամերիկա աշխարհամասի մեջ։ Իսկ
Ավստրալիա մայրցամաքը մտնում է Ավստրալիա և Օվկիանիա աշխարհամասի մեջ։ Աֆրիկան և
Անտարկտիդան հիմնականում համընկնում են (չհաշված կղզիները)։ Արտասահմանյան որոշ
մասնագետներ այլ դասակարգումներ են տալիս, սակայն դրանք վիճարկելի են և ընդունելի
չեն ՀՀ-ում, այդ իսկ պատճառով դրանց նկարագրությանը չենք անդրադառնում, դրանց մասին
կարող եք ծանոթանալ այլալեզու վիքիներում։

Լավրազիան բաժանվեց 2 պլատֆորմների՝ Հյուսիսամերիկյան և Եվրասիական։ Ի
տարբերություն այլ մայրցամաքների, որոնց հիմքում ընկած է մեկ պլատֆորմ, Եվրասիան
ձևավորվել է 3 պալտֆորմներից՝ Եվրասիական, Հնդկակական և Արաբական, սակայն
Եվրասիական պլատֆորմն այժմ իր մեջ ընդգրկում է Արևելաեվրոպական, Սիբիրական,
Չին-կորեական պլատֆորմները։ Արաբական և Եվրասիական պլատֆորմների միացման պրոցեսի
արդյունքում ձևավորվեցին Հայկական լեռնաշխարհը և Կովկասը։

Երկրագնդի ամենամեծ մայրցամաքն է, կազմված է Եվրոպայից և Ասիայից։ Եվրասիա
անվանումը տվել է ավստրիացի երկրաբան Է. Զյուսը 1883 թվականին։ Տարածությունը
կղզիների հետ կազմում է 53.4 միլիոն քառ. կմ։ Ծայրակետերն են՝ հյուսիսիում
Չելյուսկին, հարավում Պիայ, արևելքում Դեժնևի, արևմուտքում Ռոկա հրվանդանները։
Եվրասիայի ափերը ողողում են մոլորակի 4 օվկիանոսների ջրերը։ Հյուսիսային Ամերիկայից
բաժանվում է Բերինգի նեղուցով, Ավստրալիայից՝ Ավստրալիա-ասիական ծովերով,
Աֆրիկայից՝ Ջիբրալթարի նեղուցով, Միջերկրական և Կարմիր ծովերով, Աֆրիկայի հետ
կապված է Սուեզի ջրանցքով։ Եվրոպան Ասիայից պայմանականորեն բաժանվում է Ուրալյան
լեռների արևելյան ստորոտներով, Էմբա գետով, Կասպից ծովով, Կումա և Մանիչ գետերով
մինչև Դոնի գետաբերան։



https://hy.wikipedia.org/wiki/%D5%81%D5%AF%D5%B6%D5%A1%D5%BE%D5%A1%D5%B3%D5%A1%D5%BC%D5%AB_%D5%B3%D5%A1%D5%AF%D5%A1%D5%BF%D5%A1%D5%B4%D5%A1%D6%80%D5%BF

Ձկնավաճառի ճակատամարտ, միջնադարյան ճակատամարտ, որը տեղի է ունեցել 910 թվականին
Անիի Բագրատունյաց թագավորության և Ատրպատականի ամիրայության միջև։

Ատրպատականի ամիրա Յուսուֆը ուներ Արաբական խալիֆի հովանավորությունը և
Բագրատունիների ամենազորեղ ենթակա թագավորության՝ Վասպուրականի Արծրունյաց
թագավորության օգնությունը:

Արաբների Հայաստան հերթական ներխուժման ընթացքում Բագրատունյաց Հայաստանի արքա
Սմբատ Նահատակը 894 թվականին Դողսի ճակատամարտում ջախջախում է Ատրպատականի ամիրա
Աֆշինի գլխավորած բանակին։

Նույն ընթացքում Միջագետքի արաբ կուսակալ Ահմադ Շայբանին գրավում է Աղձնիքը և
Տարոնը, որն էլ ստիպում է Սմբատին հաշտության պայմանագիր կնքել։ Հաստատված կարճատև
խաղաղության ընթացքում Սմբատը ամրապնդում է երկրի սահմանները, որի ընթացքում էլ
հակասություններ են ստեղծվում նրա և ենթակա թագավորությունների կառավարությունների
միձև։

Այս ժամանակահատվածում Ատրպատականի նոր ամիրան դառնում է Յուսուֆը, ով 901 թվականին
ձեռնամուխ է լինում Դվինի գրավմանը:

908 թվականին Յուսուֆը Սմբատ Ա-ի դեմ է հանում Վասպուրականի արծրանյաց իշխան
Գագիկին՝ նրան հռչակելով «թագավոր հայոց»։ Երկրի ներսում ծագում են ավատատիրական
նոր երկպառակություններ, որոնց պատճառով Սմբատ Ա-ն չի կարողանում հակահարված տալ
909 թվականին Հայաստան ներխուժած Յուսուֆին և նրան դաշնակցած Գագիկ Արծրունու
զորքերին։

Անխուսափելի էր դարձել արաբների և հայերի միջև հերթական ռազմական բախումը։ 910
թվականին Մեծ Հայքի Նիգ գավառում բախվեցին Բագրատունյաց Հայաստանի և Արաբական
խալիֆայության բանակները:

Հայկական կողմում կռվում էին Սմբատ արքայի որդիները՝ Աշոտ Երկաթը և Մուշեղը:
Արաբներին գլխավորում էր արաբ ամիրա Յուսուֆը, ով նախորդ տարի իր դաշնակիցն էր
դարձրել ամենահզոր ենթակա թագավորությանը՝ Վասպուրականի թագավորությանը՝ Գագիկ
Արծրունու գլխավորությամբ։



https://hy.wikipedia.org/wiki/%D5%80%D6%80%D5%A1%D5%B9%D5%B5%D5%A1_%D5%86%D5%A5%D6%80%D5%BD%D5%AB%D5%BD%D5%B5%D5%A1%D5%B6

Հրաչյա Ներսիսյան (նոյեմբերի 12 (24), 1895, Իզմիթ և Պարտիզակ (Կոջաելի) -
նոյեմբերի 6, 1961, Երևան), կինոյի և թատրոնի հայ անվանի դերասան, երկրորդ աստիճանի
ստալինյան մրցանակի դափնեկիր (1941), ԽՍՀՄ ժողովրդական արտիստ (1956)։

Հրաչյա Ներսիսյանը ծնվել է 1895 թվականին, Կոստանդնուպոլսին մոտիկ Նիկոմեդիա փոքրիկ
քաղաքում։ Հայրը՝ Ներսեսը, փոքր ընտանիքի տեր արհեստավոր մարդ, կարողանում է միակ
որդուն ուսման տալ։ Հրաչյան սովորում է ֆրանսիական Սեն-Բարբ քոլեջում, ամերիկյան
Ռոբերտ քոլեջում և հայկական Էսայան վարժարանում, բայց չի ավարտում դրանցից ոչ մեկը։
Այս անկանոն կրթությունը ապագա դերասանին տալիս է լեզուների իմացություն,
ֆրանսիական և անգլիական հեղինակների երկերը բնագրով կարդալու հնարավորություն։

Արվեստասեր Գրիգոր պապի (մորաքրոջ ամուսնու) տանը լինում էին գրողներ ու արվեստի
մարդիկ։ Շատ հաճախ՝ Դանիել Վարուժանը։ Պատանի Հրաչյան նրանց զրույցների մշտական
ունկնդիրն էր։ Նրան վիճակվում է լսել Կոմիտասին իրենց իսկ տանը, ուր ապրել էր մեծ
երաժիշտը, ծանոթանալ նրա հետ։

Քսանամյա Հրաչյան թատրոնից նույնքան հեռու էր, որքան դրանից առաջ, թեև
Կոստանդնուպոլսի Պտիշան թատրոնում մի քանի անգամ, ընկերոջ հրավերով, մասնակցում է
Պենկլյան օպերետային խմբի թուրքերեն ներկայացումներին։

1915 թվականին Հրաչյան զինակոչվում է թուրքական բանակ իբրև թարգմանիչ, նույն
թվականի ապրիլին էլ սկսվում է Մեծ եղեռնը։ Երեք տարի իբրև տաճկական զինվոր,
պաշտոնով թարգմանիչ, Մերձավոր Արևելքի և Միջագետքի երկրներում թափառող երիտասարդն
իր մեջ կրում էր այդ խորին վիշտը։ Արհավիրքների քաոսը զգայուն երիտասարդի շփոթ
ներաշխարհում խախտում է ամեն ինչ, հերքում քաղաքակրթության և մարդկային
բարոյականության ամեն մի պատկերացում։ Հրաչյան ապշահար 1918 թվականին կրկին
հայտնվում է Կոստանդնուպոլսում։

Ամեն ինչ, որ անում է երիտասարդը իր համար այնքան անհեռանկար միջավայրում, անում է
ակամա, առանց որևէ նպատակի։ Բնատուր լավ ձայնի տեր, բնածին երաժշտական Հրաչյան
հայտնվում է Պենկլյան օպերետում իբրև երգչախմբի շարքային մի անդամ։ Նույն թվականին
Մկրտիչ Ջանանը կազմակերպում է հայ դրամատիկական ընկերություն և Հրաչյային
հրապուրում իր նախաձեռնությամբ։ Թատրոնի ներկայացումներին, մեծամասամբ ֆրանսիական
մելոդրամաների բեմադրություններին, մասնակցում է նաև Հրաչյան։ Հենց այստեղ էլ, 1919
թվականին, «Ձայնը հնչեց» պիեսի մեջ խաղալիս երիտասարդը գրավում է Օվի Սևումյանին,
ով Կոստանդնուպոլիս էր եկել երիտասարդ ուժեր հավաքելու և Կովկաս տանելու նպատակով։
Հրաչյան դերեր է ստանում Սևումյանի բեմադրություններում, բայց հաջորդ իսկ տարին
Սևումյանը վախճանվում է։ Հայ թատրոնը կորցնում է իր ամենաառաջադեմ գործչին,
Հրաչյան՝ ուսուցչին ու խորհրդատուին։ Հետո էլ նա խաղում է տարբեր
ներկայացումներում, որ բեմադրվում են Վահրամ Փափազյանի և Հովհաննես Աբելյանի
ղեկավարությամբ։

1922 թվականին Վահրամ Փափազյանը Հրաչյային, Մկրտիչ Ջանանին և մի քանի այլ
դերասանների ուղարկում է Կովկաս։ Մի որոշ ժամանակ նրանք շրջագայեցին Բաթումում և
ուրիշ հայաշատ քաղաքներում, ապա առանց Հրաչյայի մեկնեցին Երևան և միացան Առաջին
պետթատրոնի կազմին։ Հրաչյա Ներսիսյանը նրանց միացավ մեկ տարի անց։

1923 թվականից նա ընդմիշտ դառնում է Երևան քաղաքի բնակիչը, հայկական առաջին թատրոնի
դերասանը։

Հայրենական պատերազմից հետո էլ միմյանցից շատ տարբեր դերեր վիճակվեցին Ներսիսյանին
և թատրոնում և կինոյում։ 1925 թ.-ից ի վեր, երբ հայկական առաջին կինոյում՝
«Նամուսում» խաղաց Ռուստամի դերը, մինչը կյանքի վերջը, երբ 1961 թվականին «Տժվժիկ»
ֆիլմում խաղաց Ներսես աղբարի դերը, Ներսիսյանը պահպանեց հայկական կինոարվեստի
առաջին դերասանի պատիվը, որովհետև պահպանեց բեմի ու էկրանի համար հավասար
հաջողությամբ խաղալու հազվագյուտ կարողությունը։

Դերասանը խաղաց նաև Լիր արքա, բայց այդ խաղը, որի մեջ քիչ չէին ներսիսյանական
փայլատակումները, չունեցավ սպասված հաջողությունը։

1961 թվականին Մեք-Գրեգորի («Իմ սիրտը լեռներում է») կերպարանքով ասաց իր վերջին
խոսքը և հրաժեշտ տվեց կյանքին ու արվեստին։



https://hy.wikipedia.org/wiki/%D5%80%D5%A1%D6%80%D5%B5%D5%B8%D6%82%D6%80_%D5%BF%D5%A1%D6%80%D5%BE%D5%A1_%D5%B4%D5%A5%D5%B6%D5%B8%D6%82%D5%A9%D5%B5%D5%B8%D6%82%D5%B6

Հարյուր տարվա մենություն (իսպ.՝ Cien años de soledad), կոլումբացի գրող Գաբրիել
Գարսիա Մարկեսի վեպերից, լատինաամերիկյան և համաշխարհային գրականության
գլուխգործոցներից մեկը։ Այն իսպաներենով գրված ամենակարդացվող և թարգմանվող
ստեղծագործություններից մեկն է։ Նշվել է որպես իսպաներենով գրված, նշանակությամբ
երկրորդ (Սերվանտեսի «Դոն Կիխոտից» հետո) ստեղծագործությունը իսպաներենին նվիրված
IV միջազգային կոնգրեսի ժամանակ (անցկացվել է Կոլումբիայի Կարտախենա քաղաքում 2007
թ. մարտին)։ Առաջին անգամ հրատարակվել է Բուենոս-Այրեսում 1967 թ. հունիսին 8000
տպաքանակով։ Ներկա դրությամբ վաճառվել է գրքի ավելի քան 30 միլիոն օրինակ աշխարհի
35 լեզուներով։

Մասնագետների կարծիքով «Հարյուր տարվա մենություն» ստեղծագործությունն էր գլխավոր
դրդապաճառը, որ 1982 թվականին Գաբրիել Գարսիա Մարկեսն արժանացավ Նոբելյան մրցանակի։
Այդ ժամանակ նրա պարգևատրումը բացատրվեց հետևյալ կերպ. «Վեպերի ու պատմվածքների
համար, որոնցում ֆանտազիան ու իրականությունը միախառնվելով արտացոլում են ամբողջ
մայրցամաքի կյանքն ու կոնֆլիկտները»։

Երկում ֆանտաստիկ իրադարձությունները ներկայացվում են որպես առօրեություն այնպիսի
իրավիճակների միջոցով, որոնք հերոսների համար անբնական չեն։ Կոլումբիայի պատմական
իրադարձությունները՝ քաղաքացիական պատերազմը քաղաքական կուսակցությունների միջև,
բանանի պլանտացիաների բանվորների զանգվածային սպանդը, ևս արտացոլված են Մակոնդոյի
մասին առասպելում։ Այնպիսի իրադարձությունները, ինչպիսիք են Ռեմեդիոսի երկինք
համբառնալը, Մելկիադեսի գուշակությունները, մահացած հերոսների հայտնվելը, գնչուների
բերած անսովոր առարկաները (մագնիս, հեռադիտակ, սառույց) ներխուժում են գրքում
արտացոլված իրական դեպքերի համատեքստ և ստիպում ընթերցողին մտնել մի աշխարհ, որում
հնարավոր են անհավատալի իրադարձություններ։ Հենց սրանում է մոգական ռեալիզմի
իմաստը։

Բուենդիա տոհմի հիմնադիրն է, կամային, համառ և անսասան բնավորության տեր։ Մակոնդո
քաղաքի հիմնադիրն է։ Ուներ խորը հետաքրքրություն աշխարհի կառուցվածքի,
գիտությունների, տեխնիկական նորությունների և ալքիմիայի նկատմամբ։ Խոսե Արկադիո
Բուենդիան խելագարվեց՝ փորձելով գտնել փիլիսոփայական քարը և վերջնական հաշվով
մոռացավ մայրենի լեզուն ու սկսեց խոսել լատիներեն։ Նրան կապեցին բակում աճող
կաղնուն, որտեղ էլ նա դիմավորեց ծերությունը Պրուդենսիո Ագիլյարի հետ միասին, ում
սպանել էր երիտասարդ տարիներին։ Նրա մահից առաջ Ուրսուլան՝ նրա կինը, արձակում է
կապերը և ազատում ամուսնուն։

Մանկության տարիներին ընկերություն էր անում Խոսե Արկադիո Երկրորդի հետ, ով նրան
պատմում է բանանի ընկերության բանվորների սպանության ճշմարիտ պատմությունը։ Մինչ
ընտանիքի մյուս անդամները գալիս ու գնում էին (նախ մահացավ Ուրսուլան, հետո՝
երկվորյակները, նրանցից հետո Սանտա Սոֆիա դե լա Պյեդադը, մահացավ Ֆերնանդան,
վերադարձավ և սպանվեց Խոսե Արկադիոն, և վերջապես վերադարձավ Ամարանտա Ուրսուլան),
Աուրելիանոն մնում էր տանը և համարյա երբեք դուրս չէր գալիս։ Ողջ մանկությունն
անցկացրեց Մելկիադեսի գրերն ուսումնասիրելով, փորձելով վերծանել նրանցում թաքնված
գաղտնիքը, որը գրված էր սանսկրիտով։ Վաղ հասակում նրան հաճախ հայտնվում էր
Մելկիադեսի ուրվականը՝ տալով հուշումներ իր ձեռագրերի վերաբերյալ։ Կատալոնացի
գիտնականի գրքի կրպակում Աուրելիանոն ծանոթանում և շատ մտերմանում է 4 պատանիների
հետ, ովքեր, սակայն, շուտով լքում են Մակոնդոն՝ զգալով, որ քաղաքը գնում է անկասելի
կործանման։ Կարելի է ասել, որ հենց նրանք դուրս բերեցին Աուրելիանոյին արտաքին
աշխարհ, որը նրան անհայտ էր։

Մարկեսի ու նրա ստեղծագործության ազդեցությունն ու ժողովրդականությունը մինչ օրս էլ
այնքան մեծ է, որ 2006 թվականին նրա ծննդավայրի՝ կոլումբիական Արակատակա քաղաքի
քաղաքապետ Պեդրո Սանչեսը հանդես եկավ քաղաքի անունը փոխելու և Մակոնդո վերանվանելու
նախաձեռնությամբ։ Այդ ժամանակ անցկացված հանրաքվեի արդյունքում քաղաքի բնակիչների
90 տոկոսից ավելին նախաձեռնությանը կողմ քվեարկեցին, սակայն անվանափոխությունը տեղի
չունեցավ, քանի որ հանրաքվեին մասնակցությունը քիչ էր պահանջվող նվազագույն շեմից։



https://hy.wikipedia.org/wiki/%D5%80%D5%A1%D5%B5%D5%A1%D5%BD%D5%BF%D5%A1%D5%B6%D5%AB_%D5%A6%D5%AB%D5%B6%D5%A1%D5%B6%D5%B7%D5%A1%D5%B6

Հայաստանի Հանրապետության զինանշանի կենտրոնական մասում՝ վահանի վրա, պատկերված են
հայկական չորս թագավորական տոհմերի՝ Արտաշեսյանների, Արշակունիների, Բագրատունիների
և Ռուբինյանների (Կիլիկյան թագավորություն) զինանշանները։ Դրանք բոլորում են
բիբլիական Արարատ լեռան պատկերը, որի գագաթին ուրվագծվում է Նոյյան տապանը։

Վահանի երկու կողմից պատկերված են առյուծ և արծիվ, որոնք խորհրդանշում են ոգու,
իշխանության, աննկունության և արիության ուժը։ Ներքևում պատկերված սուրը
խորհրդանշում է հայ ժողովրդի պայքարը հանուն ազատության և անկախության, փետուրն ու
հասկերը՝ հայ ժողովրդի ստեղծարար տաղանդը և խաղաղասիրությունը։

Հայաստանի Հանրապետության պետական զինանշանի մասին օրենքն ընդունվել է Հայաստանի
Գերագույն Խորհրդի կողմից 1992 թ. ապրիլի 19-ին։ 2006 թ. հունիսի 15-ին ընդունվել է
«ՀՀ զինանշանի մասին» նոր օրենքը Ազգային ժողովից։ Հայաստանի զինանշանի հեղինակներն
են նկարիչ Հակոբ Կոջոյանը և ճարտարապետ Ալեքսանդր Թամանյանը։



https://hy.wikipedia.org/wiki/%D4%BF%D5%B8%D6%80%D5%A5%D5%A5%D6%80%D5%A5%D5%B6

Կորեերենը (հանգըլ՝ 한국어, հանջա՝ 조선말), կորեացիների լեզուն։ Պետական լեզու է
Հյուսիսային Կորեայում և Հարավային Կորեայում։ Խոսվում է Կորեական թերակղզում,
Չինաստանի Ժողովրդական Հանրապետությունում, Ճապոնիայում, Ռուսաստանում և ԱՄՆ-ում։
Խոսողների թիվը՝ 78 միլիոն մարդ։

Կորեերենը համարվում է մեկուսացած լեզու, թեև նրա ծագման մասին կան տարբեր
կարծիքներ (դրավիդյան, ճապոնական, հնասիական, հնդեվրոպական և այլն)։ Ունի 6 բարբառ՝
հյուսիսարևելյան, հյուսիսարևմտյան, կենտրոնական, հարավարևելյան, հարավարևմտյան և
Ջեջու կղզու բարբառը։ Կորեերենը գործածում է կորեական գիրը՝ հանգըլը, օգտագործելով
նաև չինական հանջա հիերոգլիֆներ։ Ըստ աշխարհի լեզուների դասակարգման կորեերենը
13-րդն է։

Մինչ 1945 թվականը օգտագործվել է «չոսոնմալ» (հանջա՝ 朝鮮말, հանգըլ՝ 조선말) կամ
«չոսոնա» (հանգըլ՝ 조선어, հանջա՝ 朝鮮語) անվանումները, որը մինչև այժմ էլ օգտագործվում
է Հյուսիսային Կորեայում։ Հարավային Կորեայում այժմ ընդունված է «հանգուկո»
(հանգըլ՝ 한국어, հանջա՝ 韓國語) կամ, ավելի քիչ, «հանգուկմալ» (հանգըլ՝ 한국말, հանջա՝ 韓國말)
տարբերակները, իսկ սովորաբար ուղղակի «կուգո» (հանգըլ՝ 국어, հանջա՝ 國語, «պետական
լեզու»)։ Կորեայի երկու հատվածներում էլ օգտագործվում է խոսակցային «ուրիմալ»
տարբերակը (հանգըլ՝ 우리말, «մեր լեզուն»)։

Բաղաձայնական համակարգում տարբերակում են եռաշարք աղմկային բաղաձայններ։ Հարուստ է
միաբարբառներով ու երկբարբառներով։ Շեշտը բարբառների մի մասում ուժային է,
մյուսում՝ երաժշտական և անկայուն։ Կորեերենը կցական լեզու է, սակայն ուժեղ միտում
ունի դեպի վերլուծական կառուցվածքը։

Գոյականները հարուստ են հոլովական ձևերով, բացակայում է քերականական սեռը։ Բայերն
ու ածականները չունեն դեմքի, թվի, սեռի կարգեր։ Շարահյուսության մեջ բառերի
դասավորությունը հաստատուն է, իսկ նրանց կապը իրագործվում է ետադրություններով,
մասնիկներով, սպասարկու բառերով և այլն։

Փոխառությունները գլխավորապես եվրոպական լեզուներից և ճապոներենից են, մեծ տոկոս են
կազմում չինաբանությունները։ Ժամանակակից գրական կորեերենի հիմքում ընկած է Սեուլի
խոսվածքը։ Կորեայի Ժողովրդա-Դեմոկրատական Հանրապետությունում որպես նորմա ընդունված
է Փենյանի խոսվածքը։



https://hy.wikipedia.org/wiki/%D4%B4%D5%A1%D5%B7%D5%BF%D5%A1%D5%B6

Դաշտանը (նաև՝ մենստրուացիա) արգանդային լորձաթաղանթի (էնդոմետրիումի) թափելն է։
Որոշ կաթնասուն ցեղերի բազմացման տարիքի էգերի մոտ, դաշտանը կանոնավոր է պատահում։
Բացահայտ դաշտանը (որում հեշտոցի միջոցով արգանդից արյունահոսություն է տեղի
ունենում) ի սկզբանե գտնվում է մարդկանց և նրանց մոտիկ էվյոլուցինիստական
բարեկամների ինչպես շիմպանզեների մոտ։ Ուրիշ ընկերքային կաթնասունների ցեղերը
կտղուցային ցիկլեր ունեն, որոոնցում էնդոմետրիումը ներծծվում է կենդանու միջոցով
(ծածուկ դաշտան) բազմացման ցիկլի վերջում։ Շատ կենդանաբաններ սրան ակնածում են
որպես «ճիշտ» դաշտանային ցիկլից տարբեր։

Էվմենոռեան (անգլերեն՝ eumenorrhea) ցուցանշմում է նորմալ, կանոնավոր դաշտանը, որը
տևում է մի քանի օր (ընդհանդրապես 3-ից 5 օր, սակայն 2-ից մինչ 7 օրը նորմալ է
համարվում)։ Միջին արյան կորուստը դաշտանի ժամանակ 35 մլ է, իսկ 10-ից 80 մլ
կորցնելը նորմալ է համարվում։ Շատ կանայք նաև նկատում են էնդոմետրիում թաղանթի
թափվելը, որը հայտնվում է արյան հետ խառն հյուսվածքի նման (Սա մերթ սխալեցվում է
վաղաժամկետ սաղմի վիժման հետ)։ Պլասմին անունով մի ֆերմենտ, որը գտնվում է
էնդոմետրիումի մեջ, հակում ունի արյունը մակարդվելուց արգելել։ Այս արյան կորստի
պատճառով, նախադաշտանադադար կանայք ավելի բարձր երկաթի պահանջ ունեն իրենց
դիետայում՝ երկաթի անբավարարությունը կանխելու համար։ Սույն ժամանակ շատ կանայք
արգանդային ջղաձգություն, այլ կոչված՝ դաշտանախանգարում (դիսմենոռեա), են
վերապրում, որը մեծ մասամբ պատահում է արգանդային մկանի կծկումներից էնդոմետրական
արյունը կնոջ մարմնից դուրս վտարելուց։ Մի մեծ արդյունաբերություն է աճել այս
ջղաձգություններին օգնելու համար դեղեր արտադրելու համար, ինչպես նաև առողջապահական
արտադրանքներ դաշտանը կառավարման օգնելու համար։

Դաշտանը դաշտանային ցիկլի ամենատեսանելի փուլն է։ Դաշտանային ցիկլերը դաշտանային
արյունահոսության առաջին օրվանից են հաշվվում, որովհետև դաշտանի սկիզբը ընդհուպ
համընկնում է հորմոնալ ցիկլի հետ։

Հղիության ժամանակ և ծննդաբերությունից մինչ որոշ ժամանակ անց, բնականոնորեն
դաշտանը ժամանակավորապես դադարեցվում է. այս շրջանը կոչվում է ամենոռեա (անգլերեն՝
amenorrhoea), այսինքն՝ դաշտանային ցիկլի բացակայություն։ Եթե դաշտանը չի վերսկսել,
ապա կաթնարտադրության ժամանակ բեղմնավորությունը ցածր է։ Հետծննդաբերական
ամենոռեայի միջին երկարությունը ավելի երկար է, երբ որոշակի կրծքով կերակրելու ձևեր
են օգտագործվում. սա կարող է դիտմամբ գործադրվել, որպես հղիության կանխարգելում
(կաթնարտադրողական ամենոռեայի մեթոդ)։

Դաշտանի ուշեցումը կամ դադարեցումը սովորաբար կնոջ ակնկալում է, թե նա հղի կարող է
լինել։ Սակայն, սա որոշիչ չի կարելի ընդունել։ Դաշտանի առաջին քանի տարում անկանոն
ցիկլերը սովորական են։ Դաշտանային ցիկլի կանոնավորությունը կարելի է նաև ֆիզիկական
կամ հուզական ճնշումից ազդվի։ Էլ ավելին, դաշտանի շարունակվելի վաղ հղիության
ժամանակ անսովոր չէ։

Շատ կրոններ դաշտանի հետ կապված ավանդույթներ ունեն։ Կարելի է որոշ
գործողություններ դաշտանի ժամանակ արգելեն (ինչպես սեռական հարաբերությունը
ուղղափառ հուդայականությունում, հինդուիզմում և իսլամում), կամ դաշտանի վերջում
ծեսեր նշանակեն (ինչպես միկվան հուդայականությունում կամ ղուսլը իսլամում)։ Որոշ
ավանդական հասարակություններ մինչև կանանց դաշտանի վերջը նրանց որոշ
բնակություններում, «դաշտանային խրճիթներում» են ագուցում, որոնք նախատեսված են այդ
բացառիկ նպատակի համար։

Ըստ հայկական հին ծեսերի, աղջիկներն առաջին դաշտանից հետո օրհնված ջրով լվացումներ
էին անում եկեղեցում։ Ըստ Հայ Առաքելական եկեղեցու Պարտավի Ժողովի 24-րդ կանոնի,
արգելվում էր դաշտանի մեջ գտնվողների պսակն օրհնել։ Ըստ Ընդհանրական եկեղեցու
հիմնադիրներից Բարսեղ Կեսարացու 1052-որդ կանոնի (որը դրվել է նախքան 5-րդ դար),
որին հետևում է նաև Հայ Առաքելական եկեղեցին, կանանց արգելվում է դաշտանի ժամանակ
հաղորդություն ստանալ, սակայն վերջին հարյուրամյակում Հայ Առաքելական եկեղեցին որևէ
պաշտոնական արձանագրություն չի ունեցել այդ մասին։



https://hy.wikipedia.org/wiki/%D4%B4%D5%86%D4%B9

Դեզօքսիռիբոնուկլեինաթթու (ԴՆԹ) (անգլ.՝ Deoxyribonucleic acid (DNA)) բոլոր
կենդանի օրգանիզմների և որոշ վիրուսների զարգացման և կենսագործունեության
գենետիկական հրահանգները պարունակող նուկլեինաթթու։ Վերջինները, սպիտակուցներն ու
ածխաջրերը կյանքի համար անհրաժեշտ երեք կարևորագույն մակրոմոլեկուլներն են։ ԴՆԹ-ի
մոլեկուլները սովորաբար կրկնակի պարույրներ են՝ կազմված երկու երկար
կենսապոլիմերներից, որոնք էլ իրենց հերթին կազմված են նուկլեոտիդներից։
Յուրաքանչյուր նուկլեոտիդ կազմված է ազոտային հիմքից (գուանին (G, Գ), ադենին (A,
Ա), թիմին (T, Թ) և ցիտոզին (C, Ց)), ածխաջրից (դեզօքսիռիբոզ) և ֆոսֆորական թթվի
մնացորդներից։ ԴՆԹ-ի մոլեկուլների հիմնական դերը տեղեկատվության երկարատև
պահպանումն է։ ԴՆԹ-ի այն հատվածները, որոնք ծածկագրում են սպիտակուցներ, կոչվում են
գեներ, իսկ ԴՆԹ-ի չծածկագրող հատվածներն ունեն կառուցվածքային նշանակություն կամ
մասնակցում են ծածկագրող հատվածների ակտիվության կարգավորմանը։

ԴՆԹ-ի երկու շղթաներն ընթանում են միմյանց հակառակ ուղղությամբ, որի պատճառով
համարվում են հակազուգահեռ դասավորված։ ԴՆԹ-ի որևէ ծայրում շղթաներից մեկի 3′ ծայրն
է, մյուսի՝ 5′ ծայրը։ Դեզօքսիռիբոզին միանում է 4 տեսակի ազոտային հիմքերից որևէ
մեկը։ Հենց այս 4 ազոտային հիմքերի հաջորդականությունն էլ ապահովում է ինֆորմացիայի
գաղտնագրումը։ Ինֆորմացիան պահպանվում է գենետիկական ծածկագրի միջոցով, իսկ
ծածկագիրը հետագայում փոխակերպվում է ամինաթթուների հաջորդականության։ ԴՆԹ-ի
շղթաներից մեկի հիման վրա միաշղթա նուկլեինաթթվի՝ ՌՆԹ-ի սինթեզի պրոցեսն անվանվում
է տրանսկրիպցիա, իսկ ի-ՌՆԹ-ի կաղապարի վրա ամինաթթուների հաջորդականության սինթեզը՝
տրանսլյացիա։

Բջիջների ներսում ԴՆԹ-ն փաթեթավորվում է քրոմոսոմների մեջ։ Բջջի բաժանման ժամանակ
քրոմոսոմները կրկնապատկվում են ԴՆԹ-ի ռեպլիկացիայի (կրկնապատկման) ժամանակ։
Էուկարիոտ օրգանիզմների մոտ (կենդանիներ, բույսեր, սնկեր և նախակենդանիներ) ԴՆԹ-ի
հիմնական մասը պահպանվում է կորիզում, իսկ որոշ մասը՝ օրգանոիդներում
(միտոքոնդրիումներում կամ քլորոպլաստներում)։ Պրոկարիոտների մոտ (բակտերիա և արքեա)
ԴՆԹ-ն պահպանվում է միայն ցիտոպլազմայում։ Քրոմոսոմներում ԴՆԹ-ի փաթեթավորմանը
մասնակցում են հիստոնային սպիտակուցները։

ԴՆԹ-ն հայտնաբերվել է 1869 թվականին Ֆրիդրիխ Միշերի կողմից։ Սկզբում նա այն անվանել
է նուկլեին, բայց հետագայում, երբ բացահայտում է այդ նյութի թթվային
հատկությունները, վերանվանում է՝ նուկլեինաթթու։ Նոր բացահայտված միացության
կենսաբանական նշանակությունը դեռևս պարզ չէր, և այն պարզապես համարում էին
օրգանիզմում ֆոսֆորի պահեստարան։ Ավելին, դեռ 20-րդ դարի սկզբում շատ կենսաբաններ
համարում էին, որ ԴՆԹ-ն ոչ մի կապ չունի տեղեկատվության պահպանման և փոխանցման հետ։

Հետագայում ապացուցվեց, որ ոչ թե սպիտակուցներն են գենետիկական տեղեկատվությունը
պահպանող մոլեկուլները, այլ ԴՆԹ-ն։ Այս փաստը ապացուցող առաջին փորձերը կատարեցին
Էվերը, Կոլին Մաք-Լեոդը և Մաքլին Մաք-Կարտին 1944 թվականին։ Ամերիկացի գիտնականներ
Ալֆրեդ Հերշիի և Մարտա Չեյզի փորձը՝ նշագրված իզոտոպներով, թույլ տվեց ապացուցել,
որ վարակված բջիջներ է անցնում ֆագի միայն նուկլեինաթթուն, իսկ ֆագերի նոր
սերունդներն ունենում են և՛ սպիտակուցներ, և՛ նուկլեինաթթուներ։

Մինչ 20-րդ դարի 50-ական թվականները ԴՆԹ-ի ճշգրիտ կառուցվածքը մնում էր անհայտ։
Չնայած արդեն քիչ թե շատ հայտնի էր, որ ԴՆԹ-ն կազմված է մի քանի շղթաներից,
շղթաների թիվը և դասավորությունը ոչ ոք չգիտեր։

ԴՆԹ-ի կրկնակի պարույրի կառուցվածքն առաջարկեցին Ֆրենսիս Կրիկն ու Ջեյմ Ուոթսոնը
1953 թվականին՝ հիմնվելով Մորիս Ուիլկինսի և Ռոզալինդ Ֆրանկլինի ստացած
ռենտգենոկառուցվածքային տվյալների, ինչպես նաև «Չարգաֆի օրենքի» վրա։ Ուոթսոնի և
Կրիկի առաջարկված ԴՆԹ-ի մոդելը հետագայում ապացուցվեց, իսկ նրանց առաջարկը 1962
թվականին ստացավ Նոբելյան մրցանակ՝ ֆիզիոլոգիայի և բժշկության բնագավառում։
Նոբելյան մրցանակը ստացողների շարքում չկար Ռոզալինդ Ֆրանկլինը, քանի որ նա այդ
ժամանակ մահացել էր քաղցկեղից (մրցանակը ետմահու չի շնորհվում)։

Դեզօքսիռիբոնուկլեինաթթուն (ԴՆԹ) կենսապոլիմեր է, որի մոնոմերները նուկլեոտիդներն
են։

Հենց նուկլեոտիդների կազմության մեջ մտնող ածխաջրի տեսակն էլ ԴՆԹ-ի և ՌՆԹ-ի միջև
հիմնական տարբերություններից մեկն է (ՌՆԹ-ի կազմի մեջ մտնում է ռիբոզը)։
Նուկլեոտիդի օրինակ է ադենոզինմոնոֆոսֆատը, որի ազոտային հիմքը ադենինն է։

Տարբերում են ազոտային հիմքերի 2 հիմնական խումբ պուրինային (ադենին (A) և գուանին
(G)) և պիրիմիդինային (ցիտոզին (C) և թիմին (T))։

Բացառության կարգով, օրինակ բակտերիոֆագ PBS1-ի մոտ ԴՆԹ-ի կազմում հանդիպում է նաև
5-րդ տիպի ուրացիլ (U) ազոտային հիմքը։ Ուրացիլը կազմված է պիրիմիդինային օղակից և
թիմինից տարբերվում է միայն օղակում մեթիլ խմբի բացակայությամբ։ Ուրացիլը հանդիպում
է ՌՆԹ-ի կազմի մեջ և այնտեղ փոխարինում թիմինին։

Հարկավոր է նշել, որ թիմինն ու ուրացիլը հանդիպում են ոչ միայն ԴՆԹ-ում և ՌՆԹ-ում
համապատասխանաբար։ Պարզվել է, որ որոշ ՌՆԹ-ների սինթեզից հետո տեղի է ունենում
ուրացիլների մասնակի մեթիլացում, որի պատճառով վերջիններս վերածվում են թիմինի։ Այս
պրոցեսը տեղի է ունենում փ-ՌՆԹ-ի և ռ-ՌՆԹ-ի սինթեզի ժամանակ։

ԴՆԹ-ի պոլիմերը օժտված է բավականին բարդ կառույցով։ Նույն շղթայում նուկլեոտիդները
միմյանց միացած են կովալենտ կապերի միջոցով՝ առաջացնելով պոլինուկլեոտիդային
շղթաներ։ Գրեթե բոլոր դեպքերում 2 պոլինուկլեոտիդային շղթաները միմյանց միանում են
ջրածնական կապերով՝ առաջացնելով կրկնակի պարույր. բացառություն են կազմում որոշ
վիրուսներ, որոնց ԴՆԹ-ն միաշղթա է։

Յուրաքանչյուր շղթայի հիմքը կազմված է միմյանց հաջորդող ֆոսֆատներից և ածխաջրերից։
Միևնույն շղթայի նուկլեոտիդները միացած են ֆոսֆոեթերային կապերով, որոնք ձևավորվում
են մի նուկլեոտիդի 3'-հիդօքսիլային (OH) և մյուս նուկլեոտիդի 5' ֆոսֆատային
(5'—РО3) խմբերի միջև։ ԴՆԹ-ի շղթայի ասիմետրիկ ծայրերն անվանում են 3' (երեք պրիմ)
և 5' (հինգ պրիմ)։ Մոլեկուլի բևեռականությունը մեծ նշանակություն ունի ԴՆԹ-ի
սինթեզի ժամանակ։

Երկու շղթաներում 3' ծայրից 5' ծայր ուղղությունը միմյանց հակառակ դասավորված են
(շղթաները միմյանց հակազուգահեռ են)։ Երկպարույրի լայնությունը 22 - 24 Å է կամ 2,2
- 2,4 նմ, յուրաքանչյուր նուկլեոտիդի երկարությունը՝ 3,3 Å (0,33 նմ)։

Երկպարույրում տարբերում են փոքր (12 Å) և մեծ (22 Å) ակոսիկներ։ Այն
սպիտակուցները, որոնք միանում են երկշղթա ԴՆԹ-ի որոշակի հաջորդականություններին
(օրինակ՝ տրանսկրիպցիայի ֆակտորները) շղթաների հետ փոխհարաբերության մեջ են մտնում
մեծ ակոսիկի շրջանում, քանի որ այդտեղ նուկլեոտիդներն ավելի հասանելի են։

Մի շղթայում գտնվող նուկլեոտիդի ազոտային հիմքը միանում է դիմացի շղթայի որոշակի
նուկլեոտիդի հետ։ Այսպիսի յուրահատուկ կապը անվանվում է կոմպլեմենտար, իսկ
երևույթը՝ կոմպլեմենտարություն։ Պուրինները կոմպլեմենտար են պիրիմիդիններին
(այսինքն՝ կարող են նրանց հետ առաջացնել ջրածնական կապեր)։ Ադենինը կապվում է
թիմինի, իսկ ցիտոզինը՝ գուանինի հետ։ Շղթաները միացած են նաև հիդրոֆոբ և ստեքինգի
կապերի միջոցով, որոնք կախված չեն նուկլեոտիդների հաջորդականությունից։

Շղթաների կոմպլեմենտարությունը նշանակում է, որ ինֆորմացիան, որն առկա է մի
շղթայում, պարունակվում է նաև մյուսում։ Կոմպլեմենտար զույգերի միջև
փոխհարաբերությունների յուրահատկությունն ու դարձելիությունը մեծ նշանակություն
ունեն հատկապես ԴՆԹ-ի ռեպլիկացիայի և մյուս ֆունկցիաների իրականացման ժամանակ։

Քանի որ ջրածնական կապերը կովալենտ չեն, նրանք արագ խզվում և վերականգնվում են։
Երկու շղթաները կարող են առանձնանալ հատուկ ֆերմենտների (հելիկազ) կամ բարձր
ջերմաստիճանի ազդեցությամբ։ Տարբեր նուկլեոտիդային զույգեր առաջացնում են տարբեր
քանակի ջրածնական կապեր։ AT զույգը կապված է երկու, իսկ GC զույգը՝ երեք ջրածնական
կապերով. այս պատճառով GC զույգի անջատումն ավելի շատ էներգիա է պահանջում։

GC զույգերի պարունակության տոկոսը և ԴՆԹ-ի երկարությունը որոշում է շղթաների
առանձնացման համար անհրաժեշտ էներգիան։

ԴՆԹ-ի այն հատվածները, որոնց ֆունկցիայի պատճառով պետք է լինեն հեշտ խզվող,
ինչպիսին օրինակ բակտերիալ պրոմոտորների TATA հաջորդականություններն են,
պարունակում են մեծ քանակությամբ A և T։

Քրոմատինի կառուցվածքը ազդում է գեների տրանսկրիպցիայի վրա. հետերոքրոմատինի
հատվածները փոխում են իրենց ակտիվությունը ցիտոզինի մեթիլացման դեպքում։ Օրինակ՝
ցիտոզինի մեթիլացումից հետո 5-մեթիլցիտոզինի առաջացումը մեծ նշանակություն ունի X
քրոմոսոմի ապաակտիվացման մեջ։

Մեթիլացման միջին մակարդակը տարբեր կենդանի օրգանիզմների մոտ տարբեր է, օրինակ՝
Caenorhabditis elegans նեմատոդի մոտ մեթիլացում ընդհանրապես չի նկատվում, իսկ
ողնաշարավորների մոտ հայտնաբերվել է մինչև 1% մեթիլացում։

5-մեթիլցիտոզինը կարող է կորցնել ամինոխումբը (դեամինացում) և վերածվել թիմինի։ Դրա
համար ցիտոզինի մեթիլացումը միաժամանակ նաև մուտացիաների թվի մեծացման աղբյուր է։

Նուկլեոտիդների այլ ձևափոխությունների թվին են պատկանում ադենինի մեթիլացումը
բակտերիաների մոտ և ուրացիլի գլիկոզիլացումը կինետոպլաստներում «J-հիմքերի»
առաջացմամբ։

ԴՆԹ-ն կարող է վնասվել տարբեր մուտագենների ազդեցությամբ, որոնցից են օքսիդացնող և
ալկիլացնող միացությունները, ինչպես նաև իոնացնող ճառագայթումը՝
ուլտրամանուշակագույն և ռենտգենյան ճառագայթումը։ ԴՆԹ-ի վնասման տեսակը կախված է
մուտագենի տիպից։ Օրինակ՝ ուլտրամանուշակագույն ճառագայթումը ԴՆԹ-ն վնասում է դիմեր
թիմինների առաջացմամբ, որոնք ի հայտ են գալիս հանդիպակաց հիմքերի միջև ձևավորվող
կովալենտ կապերի արդյունքում։

Ազատ ռադիկալները և ջրածնի պերօքսիդը, որոնք օքսիդանտներ են, առաջ են բերում ԴՆԹ-ի
մի քանի տեսակի վնասվածքներ՝ հիմքերի հատկապես գուանոզինի ձևափոխություններ, ինչպես
նաև ԴՆԹ-ում երկու շղթաների խզումներ։ Որոշ տվյալների համաձայն մարդու
յուրաքանչյուր բջջում ամեն օր օքսիդացնող միացությունների ազդեցությամբ վնասվում են
շուրջ 500 նուկլեոտիդներ։ Վնասվածքներից առավել վտանգավոր են երկու շղթաների
խզումները, քանի որ դրանք դժվար են վերականգնվում ռեպարացիայի միջոցով և կարող են
պատճառ հանդիսանալ քրոմոսոմի հատվածների կորստին՝ դելեցիայի և տրանսլոկացիայի։

Մուտագենների շատ մոլեկուլներ ներդրվում են (ինտերկալացվում) երկու շղթաների միջև։
Այս միացությունների մեծ մասն ունեն արոմատիկ օղակ։ Ինտերկալացվող միացությունները
խախտում են կրկնակի պարույրը, խզում երկու շղթաների միջև գոյություն ունեցող
կապերը։ Այս փոփոխություններն առաջ են բերում ԴՆԹ-ի տրանսկրիպցիայի և ռեպլիկացիայի
խախտումներ և պատճառ հանդիսանում մուտացիաների։ Ինտերկալացվող միացությունները
հաճախ կանցերոգեններ են, որոնցից ամենից հայտնի են բենզոպիրենը, ակրիդինը,
աֆլատոքսինը և էտիդիումը։ Այս միացություններն օգտագործվում են բժշկության մեջ՝
քիմիոթերապիայում քաղցկեղի արագ աճող բջիջների ճնշման համար։

Եթե բռնենք պարանի երկու ծայրերից և սկսենք ձգել տարբեր կողմեր, պարանը կկարճանա և
պարանի վրա կառաջանա գերպարուրված հատված։ Հենց նույն կերպ էլ ԴՆԹ-ն կարող է
գերպարուրված դառնալ։ Նորմալ պայմաններում ԴՆԹ-ի շղթայի 1 պտույտի երկարությունը
10,4 հիմք է, բայց գերպարուրված վիճակներում այդ թիվը կարող է ավելի փոքրանալ։

Տարբերում են գերպարուրվածության երկու տեսակ՝ դրական՝ նորմալ պարույրների
ուղղությամբ, որի դեպքում պարույրներն ավելի խիտ են դասավորված և բացասական, երբ
պարույրները հակառակ են։ Բնության մեջ ԴՆԹ-ի մոլեկուլները հաճախ գտնվում են հակառակ
գերպարուրված վիճակներում՝ ԴՆԹ-ի տրանսկրիպցիայի և ռեպլիկացիայի ժամանակ։
Տոպոիզոմերազները հատուկ ֆերմենտներն են, որոնք ուղղում են ԴՆԹ-ի այդպիսի
գերպարուրված վիճակները։

Գծաձև քրոմոսոմների ծայրերում գտնվում են ԴՆԹ-ի հատուկ մասնագիտացած կառույցներ
(թելոմերներ)։ Այդ հատվածների հիմնական նշանակությունը քրոմոսոմների
ամբողջականության պահպանումն է, ԴՆԹ-ի ծայրերի պաշտպանումը էնդոնուկլեազների
ազդեցությունից և ռեպարացիայի համակարգի ակտիվացման արգելակումը։ Քանի որ սովորական
ԴՆԹ պոլիմերազները չեն կարողանում կրկնապատկել քրոմոսոմների 3' ծայրերը դա
իրականացնում են հատուկ ֆերմենտներ՝ թելոմերազներ։

Մարդու բջիջներում թելոմերները հաճախ ներկայացված են միաշղթա ԴՆԹ-ի հատվածներով, և
կազմված են մի քանի հազար կրկնվող TTAGGG նուկլեոտիդային հաջորդականություններից։
Այս հաջորդականությունները մեծ քանակով գուանինի պարունակության շնորհիվ
կայունացնում են քրոմոսոմի ծայրային հատվածները՝ առաջացնելով G-կվադրուպլեքսներ
կոչվող կառույցներ։ 4 գուանինային հիմքերը, որոնց բոլոր ատոմները գտնվում են նույն
հարթության վրա, առաջացնում են թիթեղիկ, որը պահպանվում է հիմքերի միջև գոյություն
ունեցող ջրածնական կապերի և նրանց կենտրոնում հելանտացվող մետաղի իոնի (հիմնականում
կալիում) շնորհիվ։ Այս թիթեղիկները մետաղադրամների պես դասավորվում են մեկը մյուսի
վրա։

Քրոմոսոմների ծայրերին կարող են առաջանալ նաև այլ կառույցներ. հիմքերը կարող են
դասավորվել մեկ շղթայով կամ էլ տարբեր զուգահեռ շղթաներով։ Թելոմերները առաջացնում
են նաև հանգույցաձև կառույցներ, որոնք անվանվում են T-հանգույցներ կամ թելոմերային
հանգույցներ։ T-հանգույցի ծայրում միաշղթա թելոմերային ԴՆԹ-ն միանում է երկշղթա
ԴՆԹ-ին՝ առաջացնելով եռաշղթա գոյացություններ, որոնք անվանվում են D-հանգույցներ
(անգլ.՝ displacement loop)։

Պրոկարիոտ բջիջների մոտ երկպարույր ԴՆԹ-ն ունի ոչ թե սկիզբ և վերջ ունեցող գծային
մոլեկուլների, այլ շրջանաձև մեկ մոլեկուլի տեսք, որի յուրաքանչյուր շղթաները
վերջում 3', 5' ծայրերով միանում են իրար։ Այս երկու շղթաներն անվանվում են
բակտերիալ քրոմոսոմներ կամ պլազմիդներ, որոնք տեղադրված չեն բջջակորիզում, այլ
գտնվում են անմիջապես ցիտոպլազմայում։ Պրոկարիոտների ԴՆԹ-ի գերպարուրվածությունը
շտկվում է տոպոիզոմերազի և գիրազի միջոցով։ Վիրուսները պարունակում են ԴՆԹ կամ ՌՆԹ,
ըստ որի դասակարգվում են ԴՆԹ և ՌՆԹ վիրուսներ։ Ինչպես ՌՆԹ, այնպես էլ ԴՆԹ
վիրուսների մոտ նուկլեինաթթուն պաշտպանված է սպիտակուցների մոլեկուլներով։

ԴՆԹ-ն գենետիկական ինֆորմացիայի կրողն է, որը ծածկագրված է նուկլեոտիդային
հաջորդականության՝ գենետիկական ծածկագրի միջոցով։ ԴՆԹ-ի մոլեկուլի հետ է կապված
կենդանի օրգանիզմների երկու կարևոր հատկություն՝ ժառանգականությունը և
փոփոխականությունը։ ԴՆԹ-ի ռեպլիկացիայի ընթացքում առաջանում է մայրական շղթայի
երկու կրկնօրինակ, որոնք ժառանգվում են դուստր բջիջների կողմից՝ բջջի բաժանման
ժամանակ։ Այսպիսով, առաջացած երկու բջիջները մայրական բջջի գենետիկական
կրկնօրինակներն են։

Գենետիկական ինֆորմացիան արտահայտվում է գեների էքսպրեսիայի ընթացքում
տրանսկրիպցիայի և տրանսլյացիայի պրոցեսների ընթացքում։ Նուկլեոտիդների
հաջորդականությունը «կոդավորում է» տարբեր տեսակի ՌՆԹ-ների մասին տեղեկատվություն՝

Բնության մեջ հանդիպող ԴՆԹ-ների ճնշող մեծամասնությունը երկշղթա են և գծաձև
(էուկարիոտներ, որոշ վիրուսներ և առանձին բակտերիաներ) կամ օղակաձև (պրոկարիոտներ,
քլորոպաստներ և միտոքոնդրիումներ)։ Միաշղթա գծաձև ԴՆԹ են պարունակում որոշ
վիրուսներ և բակտերիոֆագեր։ In vivo ԴՆԹ-ի մոլեկուլները գնտվում են փաթեթավորված և
կոնդենսացված վիճակում։ Էուկարիոտների բջջում ԴՆԹ-ն գտնվում է մեծամասամբ կորիզում՝
քրոմոսոմների հավաքակազմի տեսքով։ Բակտերիալ ԴՆԹ հաճախ ներկայացված է մեկ օղակաձև
ԴՆԹ-ի մոլեկուլով, որը տեղակայված է ցիտոպլազմայում և անվանվում է նուլեոտիդ։

Գենոմի գենետիկական ինֆորմացիան կազմված է գեներից։ Գենը ժառանգական տեղեկատվության
միավորն է, այն տրանսկրիպցվում է, ազդում է օրգանիզմի որևէ հատկանիշի վրա,
պարունակում է տեղեկատվություն սպիտակուցի առաջնային կառուցվածքի մասին, ինչպես նաև
կարգավորիչ հաջորդականություններ՝ պրոմոտորներ, էնհանսերներ, որոնք կարգավորում են
ծածկագրող հատվածի էքսպրեսիան։

Շատ տեսակների մոտ գենոմի միայն շատ քիչ հատվածն է կոդավորում սպիտակուցներ։ Այսպես
օրինակ, մարդու գենոմի միայն 1,5 %-ն է կազմված սպիտակուց ծածկագրող էկզոններից,
իսկ 50 %-ից ավելին կազմված է չծածկագրող ԴՆԹ-ի կրկնվող հաջորդականություններից։
Էուկարիոտների գենոմում մեծ քանակով չծածկագրող հաջորդականությունների առկայության
և գենոմի հսկայական չափերի (համեմատած պրոկարիոտների հետ) պատճառը (C-արժեք) դեռևս
չբացահայտված գիտական առեղծվածներից մեկն է։ Գենոմում հայտնաբերված են նաև մեծ թվով
վիրուսային հաջորդականություններ։

Ներկայումս գոյություն ունեն շատ տվյալներ, որոնք կասկածի տակ են առնում ԴՆԹ-ի
անպետք հատվածների («թափոնային ԴՆԹ» (անգլ.՝ junk DNA)) առկայության փաստը։

Թելոմերները և ցենտրոմերները պարունակում են քիչ թվով գեներ, սակայն նրանք մեծ
նշանակություն ունեն գեների ակտիվության և կայունացման գործում։ Հաճախ հանդիպում են
նաև մարդու գենոմի չծածկագրող հաջորդականություններ՝ պսևդոգեներ, որոնք մուտացիայի
արդյունքում ինակտիվացված գեներ են։ Այդ հաջորդականություններն իրենցից
ներկայացնում են «մոլեկուլային բրածոներ», չնայած դրանք կարող են հանդիսանալ նաև
դուպլիկացիայի և դիվերգենցիայի սկզբնական նյութը։

Օրգանիզմում սպիտակուցների բազմազանության մյուս աղբյուրը սփլայսինգի ժամանակ
ինտրոնների օգտագործումն է որպես «կտրման և սոսնձման հատվածներ»։

Հարկ է նշել, որ չծածկագրող հատվածները կարող են ինֆորմացիա պարունակել լրացուցիչ
բջջային ՌՆԹ-ների մասին (օրինակ՝ կարճ կորիզային ՌՆԹ-ներ)։

Մարդու տրանսկրիպցիայի՝ վերջերս կատարված հետազոտությունները ցույց են տվել, որ
գենոմի միայն 10 %-ն է սկիզբ տալիս պոլիադելինացված ՌՆԹ-ներին, իսկ մկների մոտ այս
թիվը 62 % է։

ԴՆԹ-ում ծածկագրված գենետիկական տեղեկատվությունը պետք է ինչ-որ կերպ կարդացվի և
արտահայտվի բջջի կազմության մեջ մտնող կենսապոլիմերների սինթեզով։ ԴՆԹ-ի շղթաների
նուկլեոտիդների հաջորդականությունն ուղղակիորեն որոշում է ՌՆԹ-ում նուկլեոտիդների
հաջորդականությունը։ Վերջինս «արտագրվում է» ԴՆԹ-ի կաղապարի հիման վրա՝
տրանսկրիպցիայի ընթացքում։ ի-ՌՆԹ-ի դեպքում նուկլեոտիդների հաջորդականությունը
որոշում է ամինաթթուների հաջորդականությունը։ ԻՌՆԹ-ում հիմքերի և սպիտակուցում
ամինաթթուների հաջորդականությունների միջև եղած փոխհարաբերությունը որոշվում է
տրանսլյացիայի կանոններով, որոնք անվանվում են գենետիկական ծածկագիր։ Գենետիկական
ծածկագիրը կազմված է 3 տառերից՝ կոդոններից, որոնք կազմված են 3 նուկլեոտիդից
(օրինակ՝ ACU CAG UUU և այլն)։

Բջիջների բաժանումն անհրաժեշտ է միաբջիջ օրգանիզմների բազմացման և բազմաբջիջ
օրգանիզմների աճման համար, բայց մինչ բջջի բաժանումը անհրաժեշտ է, որ կրկնապատկվի
գենոմը, որպեսզի յուրաքանչյուր դուստր բջիջ պարունակի մայրական բջջին հատուկ
գենետիկական ինֆորմացիան։ ԴՆԹ-ի կրկնապատկման մի քանի հնարավոր եղանակներից
իրականանում է պոլիկոնսերվատիվ ուղին։ Երկու շղթաներն առանձնանում են և ապա
յուրաքանչյուր շղթայի դիմաց ԴՆԹ պոլիմերազի օգնությամբ տեղի է ունենում
կոմպլիմենտար շղթաների սինթեզը։ ԴՆԹ պոլիմերազը չի կարող ստեղծել նոր շղթա, այլ
միայն երկարացնել արդեն գոյություն ունեցողները. այս պատճառով անհրաժեշտ են ԴՆԹ-ի
կարճ հատվածներ (պրայմերներ), որոնք ամենասկզբում կմիանան շղթային, և ապա նոր ԴՆԹ
պոլիմերազը կսկսի երկարացնել պոլինուկլեոտիդային շղթան։ Պրայմերների ստեղծումն
իրականացվում է պրայմազա ֆերմենտի օգնությամբ։ ԴՆԹ պոլիմերազը շղթան կառուցում է
միայն 5' --> 3' ուղղությամբ, այս պատճառով հակառակ շղթայի սինթեզի համար գործում
են տարբեր մեխանիզմներ։

ԴՆԹ-ի բոլոր ֆունկցիաները կապված են սպիտակուցների հետ փոխհարաբերություններից։ Այս
փոխհարաբերւթյունները կարող են լինել ոչ յուրահատուկ, երբ սպիտակուցը միանում է
ԴՆԹ-ի ցանկացած մոլեկուլին և յուրահատուկ՝ կախված որոշակի հաջորդականությունների
առկայությունից։ Ֆերմենտները նույնպես կարող են փոխազդեցության մեջ մտնել ԴՆԹ-ի
հետ. դրանցից առավել կարևոր են ՌՆԹ-պոլիմերազները, որոնք իրականացնում են ԴՆԹ-ի
մատրիքսի հիման վրա ՌՆԹ-ի սինթեզը։

ԴՆԹ-ի մոլեկուլը ոչ յուրահատուկ փոխհարաբերություններ է առաջացնում կառուցվածքային
սպիտակուցների հետ։ Բջջում ԴՆԹ-ն կապված է այս սպիտակուցների հետ, որոնց միջոցով էլ
փաթեթավորվում է և ձևավորում քրոմատինը։ Էուկարիոտների մոտ քրոմատինը ձևավորվում է
հատուկ սպիտակուցների՝ հիստոնների մասնակցությամբ, պորկարիոտների ավելի թույլ
փաթեթավորված քրոմատինը պարունակում է հիստոն հիշեցնող սպիտակուցներ։

Հիստոններն առաջացնում են սկավառակաձև սպիտակուցային կառույց՝ նուկլեոսոմ, որոնց
յուրաքանչյուրի շուրջը ԴՆԹ-ն կատարում է 2 պտույտ։ ԴՆԹ-ի և հիստոնների միջև ոչ
յուրահատուկ փոխազդեցություններն առաջանում են իոնային կապերի շնորհիվ։

Հիստոնների և ԴՆԹ-ի միջև փոխազդեցությունն ազդում է տարբեր տրանսկրիպցիոն
ֆակտորների համար գեների հասանելիության վրա և փոփոխում տրանսկրիպցիայի
արագությունը։

Քրոմատինի մյուս ոչ յուրահատուկ սպիտակուցները (ոչ հիստոնային սպիտակուցներ) ունեն
բարձր շարժունություն և մասնակցում են քրոմատինի ավելի բարձր փաթեթավորման
մակարդակների ստեղծմանը։

Որոշ ոչ յուրահատուկ սպիտակուցների ֆունկցիան կապված է միաշղթա ԴՆԹ-ի կայունացման
հետ։ Օրինակ՝ ռեպլիկացիոն A սպիտակուցը, առանց որի անհնար է ռեպլիկացիայի և
ռեպարացիայի ընթացքը, քանի որ այն կայունացնում է միաշղթա ԴՆԹ-ն։

Գոյություն ունեն նաև այնպիսի սպիտակուցներ, որոնք միանում են ԴՆԹ-ի միայն որոշակի
հաջորդականություններին։ Այս սպիտակուցները առավելապես ունեն կարգավորիչ
նշանակություն։ Առավել լավ ուսումնասիրված են տրանսկրիպցիոն ֆակտորները, որոնցից
յուրաքանչյուրը ճանաչում է իր հաջորդականությունը պրոմոտորում և ճնշում կամ խթանում
տրանսկրիպցիայի պրոցեսը։

Բջջում ԴՆԹ-ն գտնվում է փաթեթավորված և գերպարուրված վիճակում։ Կենսագործունեության
համար անհրաժեշտ պրոցեսների իրականացման համար ԴՆԹ-ն պետք է ապապարուրվի, որն էլ
իրականանում է 2 ֆերմենտների՝ տոպոիզոմերազների և հելիկազների միջոցով։

Տոպոիզոմերազներն ունեն նուկլեազային և լիգազային ակտիվություն։ Նրանք փոփոխում են
ԴՆԹ-ի գերպարուրված վիճակները՝ մեկ կամ երկու շղթայի խզման միջոցով։

Տոպոիզոմերազներն անհրաժեշտ են շատ պրոցեսների այդ թվում ռեպլիկացիայի և
տրանսկրիպցիայի համար։ Հելիկազները մոլեկուլային շարժիչներ համարվող սպիտակուցներ
են։ Այս ֆերմենտներն օգտագործում են նուկլեոտիդֆոսֆատների և ավելի հաճախ
ադենոզինեռֆոսֆատների (ԱԵՖ) քիմիական էներգիան և խզում ԴՆԹ-ի երկու շղթաների միջև
գոյություն ունեցող ջրածնական կապերը։

ԴՆԹ-ի ռեկոմբինացիայի կամ ռեպարացիայի պրոցեսներին մասնակցում են այնպիսի
ֆերմենտներ, որոնք կարող են կտրել և ապա վերականգնել ԴՆԹ-ի շղթան։ ԴՆԹ-ն քայքայող
ֆերմենտներն անվանվում են նուկլեազներ։ Տարբերում են 2 տեսակի նուկլեազներ՝
էկզոնուկլեազներ, որոնք հիդրոլիզում են ԴՆԹ-ի մոլեկուլի ծայրերին գտնվող
նուլեոտիդները և էնդոնուկլեազներ, որոնք ԴՆԹ-ի շղթան խզում են միջին հատվածներում։
Լիգազները ԴՆԹ-ի շղթայի խզված տարբեր հատվածները միմյանց «սոսնձող» ֆերմենտներն են։

Պոլինուկլեոտիդային շղթան սինթեզող ֆերմենտներն անվանվում են պոլիմերազներ։ Այս
ֆերմենտները նուկլեոտիդները միացնում են շղթային 3' ծայրի հիդրօքսիլ (OH) խմբին՝ 5'
--> 3' ուղղությամբ։ Տարբերում են մի քանի տեսակի պոլիմերազներ։ ԴՆԹ-ի
ռեպլիկացիային մասնակցում է ԴՆԹ-կախյալ ԴՆԹ-պոլիմերազը։ Բացի նուկլեոտիդային շղթայի
սինթեզից, շատ պոլիմերազներ ունեն նաև ռեպարացիոն հատկություններ և կարողանում են
ուղղել սխալ ռեպլիկացված նուկլեոտիդները։ Օրգանիզմների մեծամասնության մոտ
ԴՆԹ-պոլիմերազները գործում են ընդհանուր կոմպլեքսի՝ ռեպլիսոմայի տեսքով, որը
պարունակում է բազմաթիվ լրացուցիչ ենթամիավորներ, ինչպիսին օրինակ հելիկազներն են։
ՌՆԹ-կախյալ ԴՆԹ-պոլիմերազները պոլիմերազների հատուկ տեսակ են, որոնք ՌՆԹ-ի մատրիքսի
վրա սինթեզում են ԴՆԹ։ Այս ֆերմենտը հանդիպում է հակառակ տրանսկրիպտող վիրուսների
մոտ։ Այս ֆերմենտների դասին է պատկանում նաև թելոմերազը։

Տրանսկրիպցիայի գործընթացն իրականանում է ԴՆԹ-կախյալ ՌՆԹ-պոլիմերազի միջոցով, որը
ԴՆԹ-ի կաղապարի հիման վրա սինթեզում է ՌՆԹ։

ԴՆԹ-ի երկպարույրը սովորաբար փոխհարաբերության մեջ չի մտնում ԴՆԹ-ի այլ հատվածների
հետ. մարդու բջիջներում քրոմոսոմները ֆիզիկապես առանձնացված են մեկը մյուսից։
Քրոմոսոմների այսպիսի մեկուսացումը կարևոր է ԴՆԹ-ի ֆունկցիոնալ ակտիվության
պահպանման համար։ Քրոմոսոմների փոխհարաբերության հազվադեպ եղանակներից է
կրոսինգովերը, որի ընթացքում տեղի է ունենում գենետիկական ռեկոմբինացիա։
Կրոսինգովերի ժամանակ տեղի է ունենում 2 ԴՆԹ-ի երկպարույրների խզում, մասերի
փոխանակում և ապա վերամիավորում։

Ռեկոմբինացիան թույլ է տալիս փոխանակել գենետիկական տեղեկատվությունը և ստանալ
գեների նոր համակցություններ, որը բարձրացնում է բնական ընտրության
արդյունավետությունը և կարող է կարևոր դեր խաղալ նոր սպիտակուցների արագ
էվոլյուցիայում։ Գենետիկական ռեկոմբինացիան կարող է որոշակի դեր խաղալ նաև ԴՆԹ-ի
ռեպարացիայում, հատկապես շղթայի կրկնակի խզումների հանդեպ բջջի պատասխանի
իրականացման գործում։

Կրոսինգովերի ամենատարածված եղանակը հանդիպում է հոմոլոգ քրոմոսոմների
ռեկոմբինացիայում, երբ երկու հոմոլոգ քրոմոսոմներ փոխանակում են շատ նման
հաջորդականություններ։ Ոչ հոմոլոգ քրոմոսոմների կրոսինգովերը, կարող է վնասել
բջիջները, քանի որ դրա արդյունքում կարող են առաջանալ գենետիկական անոմալիաներ և
քրոմոսոմների տրանսլոկացիաներ։ Ռեկոմբինացիայի գործընթացը կատալիզում են ռեկոմբինազ
ֆերմենտները, որոնցից է օրինակ՝ RAD51-ը ։

Ռեկոմբինացիան սկսվում է ԴՆԹ-ի երկպարույրի կրկնակի խզմամբ, որն իրականացնում են
էնդոնուկլեազները։ Ռեկոմբինազն այնուհետև միացնում է երկու պարույրներն այնպես, որ
առաջանում է խաչաձև մի կառույց, որն անվանում են Հոլիդեյի միացում (անգլ.՝ Holiday
junction)։ Վերջում տեղի է ունենում Հոլիդեյի միացման վերադասավորություն, ԴՆԹ-ի
երկպարույրների վերականգնում։

ԴՆԹ-ն պարունակում է գենետիկական տեղեկատվություն, որը թույլ է տալիս կենդանի
օրգանիզմներին աճել, բազմանալ և իրականացնել իրենց կենսագործունեությունը։ Չնայած
այս ամենին, դեռևս պարզ չէ, թե ինչպես է կյանքի գոյության 4 միլիարդ տարիների
ընթացքում ԴՆԹ-ն ձեռք բերել այս ֆունկցիան։ Ենթադրություններ կան, որ կյանքի
ամենավաղ փուլերում, գենետիկական տեղեկատվության պահպանման համար օգտագործել են
ՌՆԹ-ի մոլեկուլները։ ՌՆԹ-ն առաջին բջիջների նյութափոխանակության գործում, հնարավոր
է, ունեցել է կենտրոնական դեր, քանի որ այն կարող է պահպանել տեղեկատվությունը և
միաժամանակ ցուցաբերել ֆերմենտատիվ ակտիվություն՝ հանդես գալով որպես ռիբոզիմ։ Հենց
այսպիսի ՌՆԹ կյանքն էլ, որտեղ ՌՆԹ-ն կարող էր օգտագործվել ինչպես ժառանգականության,
այնպես էլ կատալիզի գործընթացներում, հնարավոր է, որ էվոլյուցիայի ընթացքում ազդել
է 4 նուկլեոտիդներով գենետիկական ծածկագրի գաղտնագրման վրա։ Նուկլեոտիդների թիվը
չորսն է, քանի որ պետք է որ փոխզիջում առաջանար գաղտնագրող նուկլեոտիդների (որոնք
4-ն են) և ռիբոզիմների կատալիտիկ ակտիվություն ունեցող մյուս նուկլեոտիդների միջև։

ՌՆԹ-ի աշխարհի կյանքի գոյության ուղղակի ապացույցներ գոյություն չունեն, քանի որ
բրածո մնացորդների մեծամասնությունից ԴՆԹ-ի վերականգնումն անհնար է, և ոչ մի
հնագույն գենետիկական համակարգ չի հասել մինչև մեր օրերը։ ԴՆԹ-ն շրջակա միջավայրում
պահպանվում է միջինում 1 միլիոն տարի, որից հետո այն դեգրադացվում է՝ առաջացնելով
կարճ հատվածներ։ ԴՆԹ-ի առանձնացումը և 250 միլիոն տարի առաջ աղի բյուրեղներում
բակտերիալ սպորների 16S ռՌՆԹ-ի գեների որոշումը գիտական լուրջ քննարկման աղբյուր է,
որը, սակայն, շատ հակասական է։

2011 թվականի օգոստոսի 8-ին ՆԱՍԱ-ի կողմից երկրի վրա ընկած երկնաքարերի
ուսումնասիրության արդյունքում ենթադրվել է, որ ԴՆԹ-ի նուկլեոտիդները (ադենին,
գուանին և նման օրգանական մոլեկուլներ), հնարավոր է, ունեցել են ոչ երկրային
ծագում։

Տարբեր օրգանիզմների ԴՆԹ-ի առանձնացման և ձևափոխման համար մշակվել են տարբեր
մեթոդներ։ ԴՆԹ-ի առանձնացման մեթոդներից է ֆենոլ-քլորոֆորմային էքստրակցիան, իսկ
ձևափոխման մեթոդներից է ռեստրիկտազներով ճեղքումը կամ պոլիմերազային շղթայական
ռեակցիան։ Ժամանակակից կենսաբանությունն ու կենսաքիմիան այս մեթոդներն
ինստենսիվորեն կիրառում են ռեկոմբինանտային ԴՆԹ-ի տեխնոլոգիայում։ Ռեկոմբինանտային
ԴՆԹ-ն մարդու կողմից ստեղծված ԴՆԹ-ի հաջորդականություն է, որը հավաքվել է ԴՆԹ-ի այլ
հատվածներից։ Ռեկոմբինանտային ԴՆԹ-ն կարող են օրգանիզմ տեղափոխել պլազմիդների կամ
վիրուսային վեկտորների օգնությամբ։ Գենետիկորեն ձևափոխված օրգանիզմների
արտադրությունը օգնում է ստեղծել այնպիսի արտադրանքներ, ինչպիսիք են
ռեկոմբինանտային սպիտակուցները, որոնք կիրառվում են բժշկական հետազոտություններում
և գյուղատնտեսության մեջ։

Դատաբժշկության մեջ ԴՆԹ-ն կիրառվում է դեպքի վայրում գտնված արյան, սերմնահեղուկի,
մաշկի, թքի և մազի հետքերի մեջ պարունակվող ԴՆԹ-ի և մեղադրյալի ԴՆԹ-ի հետ
համապատասխանության միջոցով մեղադրյալին նույնականացնելու նպատակով։ Այս երևույթը
անվանվում է ԴՆԹ պրոֆիլացում, հաճախ նաև՝ գենետիկական դրոշմավորում։ ԴՆԹ
պրոֆիլացման մեջ համեմատվում են ԴՆԹ-ի տարբեր կրկնվող հաջորդականություններ,
ինչպիսիք են կարճ տանդեմային կրկնությունները (անգլ.՝ short tandem repeats) և
մինիարբանյակները։ Այս մեթոդը ԴՆԹ-ի համապատասխանող հաջորդականությունները որոշելու
համար սովորաբար չափազանց հավաստի է։ Նույնականացումը կարող է բարդ լինել, եթե
դեպքի վայրում հայտնաբերվել են մի քանի անձանց ԴՆԹ-ի հետքեր։ ԴՆԹ պրոֆիլացումը
զարգացրել է բրիտանացի գենետիկ Ալեք Ջեֆերեյսը 1984 թվականին և առաջին անգամ
օգտագործվել դատաբժշկության մեջ՝ Էնդրբայի սպանությունների ժամանակ Քոլին
Պիտչֆորքին մեղադրելու նպատակով։

Դատաբժշկության զարգացումը և արյան, մաշկի, թքի ու մազերի հետքերով անձանց
նույնականացումը թույլ է տվել վերանայել մի շարք դատական գործեր։ Կրկնակի մեղադրման
օրենքի (անգլ.՝ Double jeopardy) վերացումը մի շարք երկրներում թույլ կտա վերանայել
և վերաբացել մի շարք դատական գործեր, որոնց դատական գործընթացները ձախողվել են
անբավարար փաստերի առկայության պատճառով։ Ծանր հանցագործություններում մեղադրվող
անձանցից պահանջվում է ԴՆԹ-ի օրինակներ՝ նույնականացման համար։ ԴՆԹ պրոֆիլացումն
օգտագործվում է նաև մասսայական պատահարների զոհերին, ինչպես նաև ծանր պատահարների
ժամանակ մարմնի կամ օրգանների հատվածները նույնականացնելու համար։

ԴՆԹ նանոտեխնոլոգիան օգտագործում է ԴՆԹ-ի և այլ նուկլեինաթթուների յուրահատուկ
մոլեկուլային ճանաչման մեխանիզմները՝ ինքնակազմավորվող օգտակար հատկանիշներով ԴՆԹ
կոմպլեքսներ ստանալու համար։ Այս դեպքում ԴՆԹ-ն օգտագործվում է որպես
կառուցվածքային նյութ, այլ ոչ թե որպես կենսաբանական ինֆորմացիայի կրող։ Սրա
միջոցով հաջողվել է ստեղծել երկչափ պարբերական ցանցեր, ինչպես նաև եռաչափ
բազմանկյունի տեսք ունեցող կառույցներ։ Նանոմեխանիկական սարքերը և ալգորիթմային
ինքնակազմավորումը նույնպես ուսումնասիրվել է։ Այս ԴՆԹ կառույցները օգտագործվել են
այլ մոլեկուլների, օրինակ՝ ոսկու նանոմասնիկների և ստրեպտավիդինի դասավորությունը
պարզելու նպատակով։

Կենսինֆորմատիկան ուսումնասիրում է կենսաբանական տեղեկատվության ձևափոխումը,
հետազոտումը, ԴՆԹ-ի հաջորդականությունները։ ԴՆԹ-ի պահպանման, ուսումնասիրման համար
հաջողությամբ օգտագործվել են համակարգչային գիտության, սարքերի ուսուցման,
տվյալների շտերմարանների բնագավառների փորձը։ Հաջորդականությունների փնտրման կամ
համապատասխանող ալգորիթմների միջոցով իրականացվում է որոշակի հսկայական
հաջորդականությունների շարքում նուկլեոտիդների փնտրում։ ԴՆԹ-ի ուսումնասիրվող
հաջորդականությունը կարող է համեմատվել ԴՆԹ-ի այլ հաջորդականության հետ՝ հոմոլոգ
հատվածները և յուրահատուկ մուտացիաների տեղադրությունը պարզելու նպատակով։ Այս
մեթոդները, հատկապես հաջորդականությունների դիրքի պարզումը, օգտագործվում են
ֆիլոգենետիկ հարաբերությունները և սպիտակուցների ֆունկցիան պարզելու նպատակով։
ԴՆԹ-ի այն հաջորդականությունները, որոնք կապված են որոշակի սպիտակուցների և ՌՆԹ-ներ
գաղտնագրող գեների հետ կարող են նույնականացվել գեն փնտրող ալգորիթմների հետ, որը
հետազոտողներին թույլ է տալիս որոշել որոշակի գենի արտադրանքի առկայությունը և
նրանց դերը նույնիսկ օրգանիզմից դրանց մեկուսացնելուց առաջ։ Ամբողջական գենոմները
նույնպես կարող են համեմատվել, որը լույս է սփռում տվյալ օրգանիզմի էվոլյուցիոն
պատմության վրա և թույլատրում էվոլյուցիոն գործընթացների մի ամբողջական համալիրի
ուսումնասիրությունը։

Քանի ԴՆԹ-ում ժամանակի ընթացքում կուտակվում են ժառանգվող մուտացիաներ, այն
պարունակում է պատմական տեղեկատվություն և ԴՆԹ-ի հաջորդականություններն
ուսումնասիրելիս գենետիկները կարող են եզրակացնել օրգանիզմների ֆիլոգենեզի՝ նրանց
էվոլյուցիոն զարգացման մասին։ Ֆիլոգենետիկայի այս ուղղությունն էվոլյուցիոն
կենսաբանության կարևոր գործիքներից մեկն է։ Եթե համեմատվում են տեսակի ներսում
ԴՆԹ-ի հաջորդականությունների փոփոխությունները, պոպուլյացիոն գենետիկները կարող են
պարզել որոշակի պոպուլյացիաների պատմությունը։ Սա օգտագործվում է էկոլոգիական
գենետիկայում և մարդաբանության մեջ։ Օրինակ, այս մեթոդով են նույնականացվել
Իսրայելի տասը կորած տոհմերը։

ԴՆԹ-ն օգտագործվել է նաև ժամանակակից ընտանիքների հարաբերություններն
ուսումնասիրելու համար։ Այս կիրառությունը սերտորեն կապված է դատաբժշկության մեջ
օգտագործվող համապատասխան մեթոդի հետ։

2013 թվականի հունվարին Nature ամսագրում տպագրված հոդվածում Եվրոպայի
Կենսաինֆորմատիկայի ինստիտուտի և Ագիլենթ Թեքնոլոջիսի գիտնականները առաջարկում էին
մեխանիզմ, որի օգնությամբ հնարավոր է ԴՆԹ-ն կիրառել որպես ինֆորմացիայի կրիչ։
Խումբը կարողացել է ԴՆԹ-ում գաղտնագրել 739 կբայթ տեղեկատվություն, սինթեզել ԴՆԹ-ի
շղթան, ապա 100% ճշգրտությամբ այդ հաջորդականությունը ապագաղտնագրել իր սկզբնական
ձևին։ Գաղտնագրված ինֆորմացիան կազմված էր տեքստից և ձայնային ֆայլերից։ Նմանատիպ
ուսումնասիրություն է տպագրվել նաև Հարվարդի համալսարանի հետազոտողների կողմից 2012
թվականի օգոստոսին, որի ժամանակ 54 000 բառ պարունակող գիրքը գաղտնագրվել էր
ԴՆԹ-ում։



https://hy.wikipedia.org/wiki/%D4%B3%D5%B8%D6%82%D5%A3%D5%AC

Գուգլ (Google), որոնողական համակարգ։ Պատկանում է Գուգլ Ինքորփորեյթեդ (անգլ.՝
Google Inc.) ընկերությանը։

Ամենաշատ գործածվող որոնողական համակարգն է (79.65 %)։ Ամսական ընդունում է ավելի
քան 41 միլիարդ 345 մլն հարցում, ինդեքսավորում է ավելի քան 25 միլիարդ վեբ-էջ,
կարող է տեղեկատվություն գտնել 191 լեզուներով (2009 թ. հոկտեմբերի 15-ից սկսած)։

Կարող է որոնել PDF, RTF, PostScript, Մայքրոսոֆտ Վորդ, Մայքրոսոֆտ Էքսել,
Մայքրոսոֆտ ՓաուերՓոյինթ և այլ ձևաչափերի փաստաթղթերում։

Գուգլ որոնման համակարգն ստեղծվել է որպես Ստենֆորդի համալսարանի ուսանողներ Լերրի
Փեյջի և Սերգեյ Բրինի ուսումնական նախագիծ։ Նրանք 1996 թվականին աշխատում էին
BackRub որոնման համակարգի վրա, իսկ 1998 թվականին դրա հիման վրա ստեղծեցին նոր
Գուգլ որոնման համակարգը։ Գոյության առաջին տարվանից Գուգլում սկսեցին կիրառել
թափանցիկ ղեկավարման OKR մեթոդը, որը որոշում էր ընկերության զարգացման պլանավորման
և կորպորատիվ ղեկավարման մոտեցումները։ Չնայած ընկերությունը հիմնվել է 1998
թվականի սեպտեմբերի 2-ին, իսկ Google.com դոմենը գրանցվել է 1997 թվականի
սեպտեմբերի 15-ին, որոնիչը (2000 թվականից) երբեմն իր ծննդյան օրը նշում է ուրիշ
օր․ ինչպես սեպտեմբերի 7-ին, այնպես էլ 27-ին։ Գուգլ բառն առաջացել է 10 թվի 100
աստիճան թվի (10100)գուգոլ անվանման աղավաղումից։

Գուգլի որոնիչ ռոբոտն ունի User Agent — Googlebot (Որոնիչ ռոբոտ), որը հանդիսանում
է որոնիչ ինդեքսի համար էջի բովանդակությունը տեսածրող հիմնական ռոբոտը։ Նրա հետ
մեկտեղ գոյություն ունեն ևս մի քանի մասնագիտացված ռոբոտներ․

KaZaA-ն և սաենտոլոգիայի եկեղեցին թվային դարաշրջանում (DMCA) օգտագործում էին
Հեղինակային իրավունքի մասին օրենքը, որպեսզի պահանջեն Գուգլից հեռացնել իրենց
կայքերի նյութերի հղումները, որոնք իբր պաշտպանված էին հեղինակային իրավունքով։
Գուգլն ըստ օրենքի պարտավոր է հեռացնել այդ հղումները, բայց որոնման արդյունքները
հեռացնելու փոխարեն նախընտրում է կապել արդյունքները այդ կազմակերպությունների
ներկայացրած բողոքների հետ։ Նյու Յորք Թայմս-ը բողոքում էր, որ որոնիչ ռոբոտի
կողմից իրենց բովանդակության քեշավորումն առանձնահատկություն է, որ կիրառում են
որոնիչները, այդ թվում Google Web Search-ը, խախտում է հեղինակային իրավունքը։
Գուգլը պահպանում է ստանդարտ Ինտերնետ-հնարքներ՝ ստանդարտ մեխանիզմ robots.txt
նիշքի միջոցով քեշավորման անջատման հարցումների համար, մեգա-թեգերի միջոցով որը
վեբ-կայքերի ադմինիստրատորներին թույլ է տալիս բացառել որոնման արդյունքներից իր
կայքը կամ դրա մասը, կամ կոնտենտի խմբագրին թույլ է տալիս նշել, կարելի է արդյոք
ինդեքսավորել կամ արխիվացնել փաստաթուղթը և կարելի է անցնել փաստաթղթի հղումներով։
ԱՄՆ-ի Նևադա նահանգի շրջանային դատարանը որոշեց, որ Գուգլ ընկերության քեշերը Field
v. Google և Parker v. Google-ի գործում համաձայն ամերիկյան օրենսդրության, չեն
խախտում իրավունքները։

Մարդու իրավունքների խախտման հետ կապված խնդիրներն առաջին անգամ Գուգլի համար
սկսվեցին 2005 թվականին։ Google Earth քարտեզի ստեղծման ընթացքում օգտագործվել էին
ամերիկյան Սպիտակ տան տանիքի նկարներ, ինչը Միացյալ Նահանգների ազգային
անվտանգության համար սպառնալիք էր ներկայացնում։ Ամերիկյան հասարակությունը
վրդովվել էր նրանով, որ հնարավոր ահաբեկիչներն առաջին անգամ հնարավորություն էին
ստացել մանրամասն դիտել Սպիտակ տան տանիքին տեղակայված պաշտպանության համակարգը։
2008 թվականին Պերսիլվանիա նահանգի Բորինգների ընտանիքը մեղադրեց Գուգլ
ընկերությանը, իրենց անձնական կյանքի անձեռնամխելիության խախտման համար։ Google
Street View համաշխարհային քաղաքային վիրտուալ քարտեզների ստեղծման ընթացքում
օգտագործվել էին ամուսնական զույգի տան և լողավազանի նկարները։ Բորինգներն անհապաղ
դատի տվեցին Գուգլին և պահանջեցին 25 000 դոլար, որպես պատճառած բարոյական վնասի
փոխհատուցում։ Սակայն դատարանի որոշմամբ 2010 թվականին ընկերությունից նրանք ստացան
ընդամենը 1 դոլար։ Ընդդեմ Գուգլի ելույթ է ունենում նաև Ամերիկյան Ազգային
Իրավաբանական և Քաղաքական Կենտրոնը (NLPC)։ Ծառայության կողմից անձնական
իրավունքների խախտումն ապացուցելու համար կենտրոնի անդամները ներկայացնում են
Գուգլի ղեկավարներից մեկի մասին տվյալներ (նրա տան նկարներ, դրա մոտ կայանված
մեքենաների համարներ, տարածքները բարեկարգող ֆիրմայի անվանումը, անգամ պահապան
ֆիրմայի անվանումը, որի հաճախորդն էին հանդիսանում նրա հարևանները), որոնք կես
ժամից պակաս ժամանակամիջոցում հավաքել էր ծառայությունը։ Բացի այդ, 2010 թվականին
հայտնի դարձավ, որ Street View ծառայության վրա աշխատելիս Գուգլ ընկերությունը
տեսածրել է քաղաքացիների IP հասցեները և ծածկագրերը։ Տեսախցիկներով սարքավորված
հատուկ մեքենաներից տարբեր քաղաքների փողոցների և հրապարակների լուսանկարման
ժամանակ Գուգլի մասնագետները զբաղվում էին Wi-Fi անլար ցանցերի ազդանշանների
տեսածրմամբ նույնպես։ Արդյունքում ընկերությունն ստանում է անհատ և իրավաբանական
անձանց էլեկտրոնային փոստերի մուտքի համար անհրաժեշտ գաղտնի բնույթի ծածկագրեր և
այլ տեղեկություն։ Ներկայումս Գուգլ ընկերությանը լուրջ քննադատում են Google Glass
նախագծի իրագործման հետ կապված մարդու իրավունքների խախտման համար։ Գուգլի
ակնոցների կրումն արդեն արգելվում է ամերիկյան կինոթատրոններում, խաղատներում և
ստրիպ-ակումբներում։ Դրանց տերերն զգուշանում են, որ իրենց այցելուներն այդ
ակնոցներով կարող են նկարահանել։ Բացի այդ, ակնոցների կրման արգելքը շուտով կարող
են ընդունել ամերկյան բանկերն ու զբոսայգիների տնօրենությունները։

2012 թվականին Գուգլը ԱՄՆ իշխանություններին տրամադրեց WikiLeaks-ի մի քանի
աշխատողների տվյալներ՝ փոստային առաքումների բովանդակություն, մետատվյալներ,
գրանցումների վերաբերյալ տեղեկություն, այլ տվյալներ, և միայն 2,5 տարի անց այդ
մասին տեղեկացրեց օգտատերերին։ 2013 թվականի ամռանը շնորհիվ ամերիկյան հատուկ
ծառայությունների նախկին աշխատակից Էդվարդ Սնուդենի, հայտնի դարձավ, որ ամերիկյան
կառավարությունը միլիոն դոլարներ է վճարել Google-ին, Yahoo-ին, Microsoft-ին և
Facebook-ին, համացանց-օգտատերերի մասին տեղեկության բացահայտման համար։ Համաձայն
փաստաթղթերի, ծախսերը ծածկում էին Հատուկ աղբյուրների հետ աշխատանքի բաժին անունով
հայտնի Ազգային անվտանգության գործակալության ստորաբաժանումը։ Ի պատասխան դրան,
Գուգլի գլխավոր իրավաբան Դեյվիդ Դրամմոնդը բլոգում հրապարակում է ԱՄՆ գլխավոր
դատախազին և ՀԴԲ (անգլ.՝ Federal Bureau of Investigation, FBI) տնօրենին
հասցեագրված ընկերության բաց նամակը, որում խնդրում է թույլատրել Transparency
Report կանոնավոր հաշվետվությամբ հրապարակել մանրամասն տեղեկություն կառավարական
հարցումների, այդ թվում՝ Արտասահմանյան հատուկ ծառայությունների գործունեության
հսկողության մասին օրենքի հիման վրա հարցումների մասին։ Դրամմոնդի հաստատմամբ, այդ
հարցումները չեն ապահովել ԱՄՆ կառավարության ուղիղ մուտքը օգտատերերի տվյալներ։

Գուգլի որոշ մասնագետներ մասնակցել են Արաբական գարնան իրադարձություններին, հանդես
գալով «ժողովրդավարական արժեքների և մարդու իրավունքների պաշտպանության» օգտին։
Մերձավոր Արևելքում և Հյուսիսային Աֆրիկայում Գուգլի մարքեթինգի տնօրեն Վաիլ Գոնիմը
2011 թվականին Եգիպտոսում անկարգությունների ժամանակ հանդես է գալիս Հոսնի
Մուբարաքի ռեժիմի տապալման օգտին։ Նա Facebook սոցցանցում ստեղծում է էջ, որտեղ
դատապարտվում էր կառավարող իշխանության կողմից Եգիպտոսի քաղաքացիների հանդեպ
բռնությունը և իրագործվում էր ցուցարարների գործողությունների կոորդինացիա։ Գոնիմը
եգիպտական բողոքական շարժումը բնութագրել է ինչպես «Facebook revolution» և նշել է,
որ Համացանցն ունեցավ արտակարգ կարևոր դեր։ Բացի այդ, Արաբական գարնան
իրադարձություններից անմիջապես հետո Գուգլի ներկայացուցիչները հայտարարեցին, որ
իրենք աշխատում են հեշտացնել Մերձավոր Արևելքում և Հյուսիսային Աֆրիկայում
տեղեկատվություն և ընկերության արտադրանքների ստացումը։ Դրա հետ կապված ամերիկյան
ընկերության նպատակը հանդիսանում է ավելի մեծ թվով արաբալեզու իրենց արտադրանքին
դիմելու ապահովումը։ 2011 թվականին ընկերությունը թողարկում է Google Voice-ի և
Google+-ի արաբերեն տարբերակները և ներկայացնում է Art Project-ում Քաթարում
տեղակայված երկու թանգարան, իսկ 2012 թվականին հրավիրում է Թունիսի նախագահին
հանդես գալ Google+ Hangout On Air տեսաթողարկման ծառայության միջոցով։ Գուգլ
ընկերությունն ունի նաև լուրջ պահանջներ Չինաստանի ղեկավարությանը՝ իր քաղաքացիների
մուտքը համացանցի տեղեկատվություն սահմանափակելու համար։

Գուգլը հաշվի է առնում օգտատերերի անձնական տվյալները, այն արդյունքների դուրս
բերման համար, որոնք նրան պետք են։ Այս երևույթն ունի բացասական կողմեր, օրինակ՝
եթե օգտատերը սոցիալական կայքերում քննադատում է նախագահին, ապա քաղաքացիական
կարծիքը նախագահի մասին հարցման վերաբերյալ նա կստանա միայն բացասական բնութագրերով
արդյունքներ։ Ընդհանրապես ցանկացած հարցման օգտատերը կստանա իր կարծիքին չհակասող
տեղեկություն, ինչը անշուշտ լավ չի ազդում նրա քաղաքացիական կարծիքի վրա։ Իլայ
Փարայզերն այս անվանել է զտիչների պղպջակ (անգլ.՝ «Filter bubble»)։ Այժմ Գուգլում
հնարավոր է կայքերի դիտման ժամանակ անձնական արդյունքների դիտման գործառույթի
անջատումը։

Գուգլի միջերեսը պարունակում է առանձին դոմեններով, լեզուներով, նիշքերի տիպով և
այլն, որոնման շրջանակը սահմանափակել թույլատրող հարցումների բավականին բարդ լեզու։
Օրինակ՝ «intitle:Google site:wikipedia.org» որոնումը դուրս է բերում Վիքիպեդիայի
բոլոր լեզուներով բոլոր հոդվածները, որոնց վերնագրում հանդիպում է Google բառը։
Հաքերների ձեռքում հարցումների հզոր լեզուն կարող է օգտագործվել վեբ-կայքերի
խոցելիության հետազոտման համար։

Օգտվողին որոնման հարցումներով արդյունքներ տալու կարգավորումը թույլատրող
որոնողական տեխնոլոգիա է։ Օգտվողը կարող է ցանկից հեռացնել արդյունքները և վեր
բարձրացնել ցանկը։ Գուգլ ընկերությունն այս տեխնոլոգիան թողարկել է 2009 թվականի
գարնանը և մշակել է այն մինև աշուն։ Որոնման կարգավորումներում մնացել է
«վիքիորոնումը» միացնելու կարգավորումը, բայց դուրս բերման մեջ ղեկավարման
համապատասխան տարրերը բացակայում են։ Այլ որոնման համակարգեր նման գործառույթներ
դեռևս չեն ներկայացրել։

Որոնումն իրականացնելու համար անհրաժեշտ է սեղմել հեռախոսի որոնման տողի կողքի
սեղմակին և արտաբերել հարցումը, հեռախոսը ձեր ձայնն ուղարկում է սերվերին և
բրաուզերը դուրս է բերում ձեր հարցումը պարունակող տող և դրա որոնման արդյունքը։
2014 թվականից հասանելի է ձայնային որոնման ակտիվացումն առանց էկրանին հպվելու։
Android 4․3-ից ոչ ցածր տարբերակով հեռախոսներում բավական է ասել անգլ.՝ «OK
Google», և գործառույթն ակտիվանում է։

Գուգլի ընթացիկ պաշտոնական լոգոտիպը գործում է 2015 թվականի սեպտեմբերի 1-ից․ Ի
տարբերություն նախկին լոգոտիպի, նորում կիրառվել է առանց նշարարման տառատեսակ,
ինչպես նաև՝ ավելի մեղմ գույներ։ Որևէ տոնի կամ լայն ճանաչում ունեցող հայտնի անձի
հոբելյանական տարեթվի առիթով Գուգլի լոգոտիպը մի քանի, երբեմն էլ բոլոր
տարածաշրջանային դոմեններում կարող է փոխվել որոշակի թեմատիկա, միտք ունեցող
տոնականի, բայց Գուգլի ոճով անգլ.՝ Holiday and Events — Google style!․ Երկարատև
սպասումից հետո, 2011 թվականի մարտի 22-ին Գուգլը շահեց «Google Doodle»-ի
արտոնագիրը։

Որոնման համակարգի հանրահայտության պատճառով անգլերեն լեզվում հայտնվել է to google
կամ to Google նորաբանությունը, որը օգտագործվում է Համացանցում Գուգլի օգնությամբ
տեղեկության որոնման նշանակման համար։ Հենց այսպիսի նշանակությամբ բայը մտցվել է
անգլերեն լեզվի առավել հեղինակավոր բառարաններ՝ Անգլերեն լեզվի օքսֆորդյան բառարան
և Merriam-Webster, չնայած այլ աղբյուրներում բերվում են բառի օգտագործման
օրինակներ ընդհանրապես Համացանցում ինչ-որ որոնում կատարելու նշանակությամբ։ Բառը
իբրև բայ առաջին օգտագործողը եղել է Լերիի Փեյջը, 1998 թվականի հուլիսի 8-ին
առաքման ցանկի իր հաղորդագրություններից մեկն ստորագրելով․ «Have fun and keep
googling!»: Ամերիկյան դիալեկտիկական հասարակությունը «to google» բայն անվանել է
տասնամյակի բառ։ Ապրանքանշանի հնարավոր կորստից զգուշանալով Գուգլը հավանություն չի
տալիս բայի օգտագործումը, հատկապես, երբ ենթադրվում է ընդհանրապես Համացանցում
որոնում կատարելը։ Օրինակ՝ 2003 թվականի փետրվարի 23-ին ընկերությունը «դադարեցնել
և ձեռնպահ մնալ» (անգլ.՝ cease and desist) նամակ է ուղղում նորաբանություններին
հետևող Word Spy կայքի հիմնադիր Փոլ ՄակՖեդրիսին։ Ինչպես նաև, Ֆրենկ Արենսը
«Վաշինգտոն փոստ»-ի (անգլ.՝ The Washington Post) իր հոդվածում քննարկում է Գուգլի
իրավաբաններից ստացած բայի «ճիշտ» և «ոչ ճիշտ» օգտագործումը լուսաբանող նամակը։ Ի
պատասխան այս հոդվածին, Merriam-Webster բառարանի բառարանագրերը նկատում են, որ to
google բայը գրել են փոքրատառով, բայց որոնման համակարգ Գուգլի նշանակման համար
օգտագործել են մեծատառ (անգլ.՝ to use the Google search engine to seek online
information - Համացանցում տեղեկության որոնման համար օգտվել Գուգլից), սակայն
օքսֆորդյան բառարանի խմբագիրները պատմության համար չեն պահպանել երկու
«տարբերակները»։ 2006 թվականին Գուգլը հրապարակայնորեն հանդես եկավ
հայտարարությամբ՝ պահանջելով օգտագործել Գուգլից ձևավորված բառերը միայն երբ խոսքը
գնում է Գուգլ ընկերության կամ նրա ծառայությունների մասին։



https://hy.wikipedia.org/wiki/%D4%B3%D5%A1%D6%80%D5%A5%D5%A9_%D4%B2%D5%A5%D5%B5%D5%AC

Գարեթ Բեյլ (հուլիսի 16, 1989, Քարդիֆ, Ուելս), ուելսցի պրոֆեսիոնալ ֆուտբոլիստ, աջ
եզրային կիսապաշտպան։ Հանդես է գալիս Ռեալ Մադրիդում և Ուելսի ֆուտբոլի ազգային
հավաքականում։

Փոքրիկ Գարեթը միշտ նայում էր մեծ ֆուտբոլիստների խաղերը։ Նա միշտ իրեն
պատկերացնում էր այդպիսին և միշտ ցանկանում էր ինքը նույնպես լիներ մեծ ֆոտբոլիստ։

Գարեթը՝ դեռ ինը տարեկանում Սաուտգեմպտոնի սկաուտներին զարմացնում էր, այդ պատճառով
էլ նա սկսեց մարզվել ակումբի ակադեմիայում։ Մարզումները երիտասարդ ուելսցուն բերեց
վստահություն, նա սկսեց բոլորին վստահեցնել, ոլ ֆուտբոլում մեծ հաջողությունների է
հասնելու։ 16 տարեկանում Բեյլը խաղաց մինչև 18 տարեկանների հավաքականում և օգնեց
թիմին հաղթել Քարդիֆֆ Գավաթը։ Այդ տարի նա մրցանակ ստացավ Ուելսի սպորտի
դեպարտամենտից։

Գարեթ Բեյլ (անգլ.՝ Gareth Bale, Հուլիսի 16, 1989, Կարդիֆֆ, Ուելս), ուելսցի
ֆուտբոլիստ, որը հանդես է գալիս Իսպանական Լա Լիգայի «Ռեալ Մադրիդ» ակումբում։ Նա
խաղում է աջ կիսապաշտպանի դիրքում։

Բեյլը պրոֆեսիոնալ կարիերան սկսել է «Սաութհեմփթոն»-ում։ 2007 թվականին Բեյլը
տեղափոխվեց «Տոտենհեմ» 7 միլիոն եվրոյի դիմաց։ Սկզբում նա լավ էր հանդես գալիս և
առաջին չորս խաղում դարձավ չորս գոլի հեղինակ, սակայն ծանր վնասվածքի պատճառով
դուրս մնաց մինչև մրցաշրջանի վերջը։ 2009-2010 մրցաշրջանից Բեյլը դարձավ Տոտենհեմի
առանցքային խաղացողներից մեկը։ 2010-ի ապրիլին Բեյլը հիանալի խաղ ցուցադրեց և
դարձավ Պրեմիեր Լիգայի ամսվա լավագույն ֆուտբոլիստ։

Բեյլի առաջին խաղը ընկերական էր՝ Սեյնթ Պատրիկս Աթլետիկի դեմ (2007 թվական, հուլիսի
12) և փոխարինվեց 80-րդ րոպեին վնասվածքի պատճառով։ Իսկ նրա պաշտոնական առաջին խաղը
«Մանչեսթեր Յունայթեդի» դեմ էր (օգոստոսի 26)։ Արդեն երկրորդ՝ Ֆուլհեմի դեմ խաղում,
դարձավ գոլի հեղինակ։ Խաղն ավարտվեց 3-3 հաշվով։ Դեկտեմբերի 7-ին՝ Բիրմինգհեմի դեմ
խաղում, Բեյլը վնասվածք ստացավ և բաց թողեց մրցաշրջանը։

Բեյլը վերակնքեց չորսամյա պայմանագիր 2008 թվականին։ Մի քանի միջակ ելույթներից
հետո Բեյլը կարողացավ ամբողջ մրցաշրջանի ընթացքում ցույց տալ կայուն և լավ խաղ՝
ապահովելով տեղը թիմի հիմնական կազմում։

2009 թվականի հունիսին Բեյլը ծնկի վնասվածք ստացավ և բաց թողեց 2 ամիս։ Սեպտեմբերի
26-ին նա նշեց իր վերադարձը «Բերնլիի» հետ խաղում, որտեղ Տոտենհեմը 5-0 հաշվով
կոտրեց մրցակցի դիմակայությունը։ Երբ Ասու-Էկոտոն վնասվածք ստացավ, Հարի Ռեդկնապը
որոշեց շանս տալ Բեյլին խաղալ մեկնարկային կազմում գավաթային հանդիպումների
շրջանակներում (4-0)։ Բեյլը առաջին անգամ առաջնության խաղում հայտնվեց մեկնարկային
կազմում «Ֆուլհեմի» դեմ խաղում, որում իր թիմը հաղթեց 2-0 հաշվով։

Հոկտեբերի 20-ին Բեյլը Չեմպիոնների լիագում իր առաջին հեթ-տրիկը ձևակերպեց միլանի
Ինտերի դարպասը, բայց դա նրանց չոգնեց հաղթել Ինտերին (խաղը ավարտվեց 4:3 հաշվով
հօգուտ իտալական ակումբին)։ Բեյլը դարձավ առաջին ուելսցին, ով կարողացավ
Չեմպիոնների լիգայում հեթ-տրիկ ձևակերպել։ Այդ խաղից հետո Տոտենհեմի մարզիչ Գարրի
Ռեդնապը ջանք չեէ թափում, որպեսզի նա մնա իր ակումբում։ Ինտերի դեմ հաջորդ խաղում՝
նոյեմբերի 2-ին, Բեյլը դարձավ խաղի հերոսը, նա կատարեց 2 արդյունավետ փոխանցում։
Խաղը ավարտվեց Տոտենհեմի հաղթանակով՝ 3:1 հաշվով:

Նոյեմբերի 13-ին, Անգլիայի առաջնությունում Գարեթ Բեյլը Բլեկբերնի դարպասը խփեց 2
գոլ և Տոտենհեմը հաղթեց 4:2 հաշվով։ Առաջին գոլը նա խփեց եզրային տուգանայինից
հետո, փոխանցումը նրան չեէ ուղղվախ, բայց նա գլխի հարվածով կարողացավ գոլ խփել:

Գարեթ Բեյլը իր 3 համարը փոխեց 11-ով։ Նոր մրցաշրջանում նա դարձավ Տոտենհեմի
լիդերը։ В 6-м туре, во многом благодаря его действиям, «Тоттенхэму» удалось в
выездном матче обыграть «Манчестер Юнайтед» со счётом 2:3. Տոտենհեմը 1989
թվականից Օլդ Տրաֆորդում չի կարողանում հաղթանակն տոնել։ 14-րդ տուրում՝ Լիվերպուլի
եմ խաղում Գարեթ Բեյլը գոլ խփեց, կատարեց գոլային փոխանցում, ստացավ դեղին քարտ և
ինքնագոլ խփեց։ 19-րդ տուրում, Անգլիայի առաջնությունում Ասթոն Վիլլայի դեմ խաղում
Բեյլը ԱՊԼ-ի շրջանակներում 2-րդ հեթ-տրիկը ձևակերպեց։

2013 թվականի սեպտեմբերի 1-ին Բեյլը 6 տարվա պայմանագիր կնքեց Մադրիդի «Ռեալ»-ի
հետ։ Իսպանական մամուլը և «Ռեալ Մադրիդ» հեռուստաալիքը հրապարակեցին, որ Բեյլի
տրանսֆերային գինը կազմել է 77 միլիոն ֆունտ ստերլինգ(91մլն եվրո), մինչդեռ
անգլիական մամուլը հրապարակեց, որ արքայական ակումբը Բեյլի համար վճարել է 80
միլիոն ֆունտ ստերլինգ(100մլն եվրո), որը ավելին էր Կրիշտիանու Ռոնալդուի համար
վճարված ռեկորդային գնից։ Նա հենց առաջին մրցաշրջանում դարձավ թիմի մեկնարկային
կազմի անփոխարինելի ֆուտբոլիստներից մեկը՝ օգնելով թիմին հաղթել Իսպանիայի գավաթը և
ՈՒԵՖԱ-ի գավաթը՝ գոլ խփելով երկու եզրափակիչներում։

Հավաքականի կազմում Բեյլը իր առաջին խաղին մասնակցել է 16 տարեկանում՝ դառնալով
ամենաերիտասարդ ֆուտբոլիստը, ով խաղացել է Ուելսի հավաքականում։

Բեյլը ծնվել է Ուելսի Քարդիֆ քաղաքում։ Հայրը՝ Ֆրենկը աշխատում էր դպրոցում՝ որպես
պահակ, իսկ մայրը՝ Դեբին օպերացիոն կառավարիչ էր։ Բեյլը հաճախել է Եգլվիս Նևիդ
հիմնական դպրոցը։ Նա Քարդիֆ Սիթի ակումբի ֆուտբոլիստ՝ Քրիս Փայքի եղբորորդին էր։ Նա
դեռ սովորում էր, երբ առաջին անգամ հայտնվեց Սաութհեմփթոն ի ուշադրության
կենտրոնում, երբ նա խաղում էր իր առաջին ակումբի՝ Քարդիֆի ֆուտբոլային ակումբի
կազմում։



https://hy.wikipedia.org/wiki/%D4%B1%D5%AC%D5%A5%D6%84%D5%BD%D5%A1%D5%B6%D5%A4%D6%80_%D5%8A%D5%B8%D6%82%D5%B7%D5%AF%D5%AB%D5%B6

Ալեքսանդր Սերգեյի Պուշկին (ռուս.՝ Алекса́ндр Серге́евич Пу́шкин, (հունիսի 6
(Մայիսի 26), 1799, Մոսկվա, Ռուսական կայսրություն - փետրվարի 10 (հունվարի 29),
1837, Սանկտ Պետերբուրգ, Ռուսական կայսրություն), ռուս բանաստեղծ և գրող,
ռոմանտիզմի ներկայացուցիչ։ Ալեքսանդր Սերգեևիչ Պուշկինը ռուս մեծագույն բանաստեղծի
հռչակ է վայելում։ Նա համարվում է նաև ժամանակակից գրական ռուսերենի ստեղծողը[Ն 1]։
Պուշկինի հիմնական ստեղծագործությունները թարգմանվել են հայերեն։

Ալեքսանդր Սերգեևիչ Պուշկինի արմատները գալիս են Պուշկինների ճյուղավորված,
չտիտղոսավորված ազնվականական տոհմից, որը, ըստ ծագումնաբանական առասպելի, սկիզբ է
առել ոմն «ազնվազարմ» Ռատշայից[Ն 2]։ Պուշկինը բազմիցս գրել է իր տոհմաբանության
մասին՝ արձակ և չափածո. նա իր նախնիների մեջ տեսնում էր հինավուրց տոհմի,
հայրենիքին ազնվորեն ծառայած, բայց տիրակալների կողմից բարեհաճության չարժանացած և
«հալածված» իրական «արիստոկրատիայի» օրինակ։ Նա բազմիցս դիմել է նաև (այդ թվում և
գեղարվեստական ձևի մեջ) մորական նախապապի՝ աֆրիկացի Աբրահամ Պետրովիչ Հանիբալի
կերպարին, ով սկզբում Պետրոս I-ի ծառան և դաստիարակն էր, իսկ հետո՝ ռազմական
ինժեներ և գեներալ։

Հորական պապը՝ Լև Ալեքսանդրովիչը, հրետանու գնդապետ էր, գվարդիայի կապիտան։ Հայրը՝
Սերգեյ Լվովիչ Պուշկինը (1767-1848), ազնվակիրթ սրախոս էր, սիրողական բանաստեղծ։
Պուշկինի մայրը՝ Նադեժդա Օսիպովնան (1775-1836), Հանիբալի թոռնուհին էր։
Հորեղբայրը՝ Վասիլի Լվովիչը (1766-1830), Կարամզինի խմբի հայտնի բանաստեղծ էր։
Սերգեյ Լվովիչի և Նադեժդա Օսիպովնայի երեխաներից, բացի Ալեքսանդրից, կենդանի են
մնացել միայն դուստրը՝ Օլգան (ամուսնության մեջ՝ Պավլիշչևա, 1797-1868) և որդին՝
Լևը (1805-1852)։

Պուշկինը ծնվել է 1799 թվականի մայիսի 26-ին (հունիսի 6-ին) Մոսկվայում։ Ելոխովի
Հայտնություն եկեղեցու (այժմ դրա տեղում գտնվում է Ելոխովի Հայտնության տաճարը)
չափաբերական մատյանում 1799 թվականի հունիսի 8-ի ամսաթվով, այլոց մեջ, կա մի
այսպիսի գրառում.

1805-1810 թվականների ամառային ամիսներն ապագա բանաստեղծը սովորաբար անցկացնում էր
մորական տատի՝ Մարիա Ալեքսեևնա Հանիբալի (1745-1818, ի ծնե՝ Պուշկինա, տոհմի այլ
ճյուղից) մոտ, մերձմոսկովյան Զախարով գյուղում, Զվենիգորոդի մոտ։ Վաղ մանկական
տպավորություններն արտացոլվել են պուշկինյան պոեմների առաջին փորձերում, որոնք գրի
են առնվել ավելի ուշ («Վանականը», 1813, «Բովա», 1814), լիցեյական
բանաստեղծություններում («Ուղերձ Յուդինին», 1815, «Երազ», 1816)։ Տատն իր թոռան
մասին գրել է.

Վեց տարի Պուշկինն անցկացրեց 1811 թվականի հոկտեմբերի 19-ին բացված Ցարսկոսելսկյան
լիցեյում։ Այստեղ պատանի բանաստեղծն ապրեց 1812 թվականի Հայրենական պատերազմի
դեպքերը։ Այստեղ առաջին անգամ բացահայտվեց և բարձր գնահատվեց նրա բանաստեղծական
շնորհը։ Լիցեյում անցկացրած տարիների, լիցեյյան եղբայրության մասին
հիշողություններն ընդմիշտ մնացին բանաստեղծի հոգում։

Լիցեյյան շրջանում Պուշկինն ստեղծեց բազմաթիվ չափածո ստեղծագործություններ։ Նրան
ոգեշնչում էին 17-18-րդ դարերի ֆրանսիացի բանաստեղծները, ում ստեղծագործությանը նա
ծանոթացել էր մանկության տարիներին՝ կարդալով հոր գրադարանի գրքերը։ Երիտասարդ
Պուշկինի սիրելի հեղինակներն էին Վոլտերը և Պարնին։ Նրա վաղ շրջանի քնարերգության
մեջ միավորվել են ֆրանսիական և ռուսական կլասիցիզմի ավանդույթները։
Պուշկին-բանաստեղծի ուսուցիչներն էին «թեթև պոեզիայի» ճանաչված վարպետ Բատյուշկովը
և հայրենական ռոմանտիզմի պարագլուխ Ժուկովսկին։ Պուշկինի 1813-1815 թվականների
քնարերգությունը ներծծված է կյանքի վաղանցիկության մասին գաղափարներով, որը
թելադրում էր կյանքի ուրախությունները վայելելու ծարավ։ 1816 թվականից, հետևելով
Ժուկովսկուն, նա դիմում է էլեգիաներին, որտեղ զարգացնում է այդ ժանրին հատուկ
թեմաներ՝ անպատասխան սեր, երիտասարդության հեռանալը, հոգու մարելը։ Այս շրջանում
Պուշկինի քնարերգությունը դեռ ընդօրինակման երանգներ էր կրում, լի էր գրական
պայմանականություններով և դրոշմներով, այնուամենայնիվ, արդեն այդ ժամանակ սկսնակ
բանաստեղծն ընտրել էր իր՝ յուրահատուկ ուղին։ Չպարփակվելով կամերային
բանաստեղծության մեջ՝ Պուշկինը դիմում էր ավելի բարդ՝ հասարակական նշանակության
թեմաների։ «Հիշողություններ Ցարսկոյե Սելոյում» (1814) բանաստեղծությունը, որ
Դերժավինի հավանությանն արժանացավ (1815 թվականի սկզբին Պուշկինը նրա ներկայությամբ
կարդաց այն), նվիրված է 1812 թվականի Հայրենական պատերազմին։ Բանաստեղծությունը
հրապարակվեց 1815 թվականին «Ռոսյիսկի մուզեյ» ամսագրում՝ հեղինակի լրիվ
ստորագրությամբ։ Իսկ պուշկինյան «Լիցինիին» ուղերձում քննադատաբար ներկայացվել է
Ռուսաստանի ժամանակակից կյանքը, որտեղ «սիրված բռնակալի» դերում Արակչեևն է։ Իր
ստեղծագործական ուղու արդեն իսկ սկզբում Պուշկինը մեծ հետաքրքրոթյուն էր
ցուցաբերում նախորդ դարի ռուս երգիծական գրողների հանդեպ։ Ֆոնվիզինի ազդեցությունն
զգացվում է նրա «Ֆոնվիզինի ստվերը» երգիծական պոեմում (1815), Ռադիշչևի արվեստին են
առնչվում «Բովան» (1814) և «Անհավատությունը»։

1814 թվականի հուլիսին Պուշկինն առաջին անգամ տպագրվեց Մոսկվայում հրատարակվող
«Վեստնիկ Եվրոպի» ամսագրում։ Տասներեքերորդ համարում լույս տեսավ նրա «Բանաստեղծ
ընկերոջս» բանաստեղծությունը՝ ստորագրված Александр Н.к.ш.п. ծածկանունով[Ն 3]։

Դեռ լիցեյի սան եղած ժամանակ Պուշկինը մտավ «Արզամաս» գրական միության մեջ, որը
ելույթ էր ունենում գրականության մեջ հնամոլության և հնապաշտության դեմ։ Նա գործուն
մասնակցություն ունեցավ նախորդ դարի կլասիցիզմի կանոնները պաշտպանող «Ռուսերեն
խոսքի սիրահարների ժողով» միավորման հետ բանավեճին։ Նոր գրական ուղու առավել վառ
ներկայացուցիչների ստեղծագործությամբ տարված՝ Պուշկինն այդ շրջանում կրում էր
Բատյուշկովի, Ժուկովսկու, Դավիդովի պոեզիայի մեծ ազդեցությունը։ Վերջինս Պուշկինին
գրավում էր նախ խիզախ մարտիկի թեմայով, իսկ այնուհետև նրանով, ինչն ինքը՝
բանաստեղծն անվանում էր «բանաստեղծության ոլորում»՝ տրամադրության կտրուկ
փոփոխություններով, էքսպրեսիայով, կերպարների անսպասելի միավորմամբ։ Ավելի ուշ
Պուշկինն ասում էր, որ երիտասարդ տարիներին Դավիդովին նմանակելով՝ «ընդմիշտ
սեփականացրեց նրա ոճը»։

Պուշկինը լիցեյն ավարտեց 1817 թվականին՝ կոլեգիական քարտուղարի կոչումով (10-րդ
դասարանը՝ ըստ կարգային վկայականի) և տեղավորվեց Արտաքին գործերի կոլեգիայում։
Պուշկինը թատրոնի մշտական այցելուն էր, մասնակցում էր «Արզամասի» նիստերին (այստեղ
նա ընդունվել էր հեռակա կարգով, դեռ լիցեյում ուսանելու տարիներին), 1819 թվականին
դարձավ «Կանաչ լամպ» գրական-թատերական միության անդամ, որը գլխավորում էր
«Բարօրության միությունը»։ Չմասնակցելով առաջին գաղտնի կազմակերպությունների
գործունեությանը՝ Պուշկինը, այնուամենայնիվ, ընկերական հարաբերությունների մեջ էր
դեկաբրիստական կազմակերպությունների ակտիվ անդամների հետ, գրում էր քաղաքական
էպիգրամներ և բանաստեղծություններ՝ «Չաադաևին» («Любви, надежды, тихой славы…»,
1818), «Ազատություն» (1818), «Ն. Յա. Պլյուսկովային» (1818), «Գյուղը» (1819) և
այլն։ Այդ տարիներին նա աշխատում էր «Ռուսլան և Լյուդմիլա» պոեմի վրա, որն սկսել էր
լիցեյում և որը համապատասխանում էր «Արզամաս» գրական միության՝ ազգային
դյուցազնական պոեմ ստեղծելու անհրաժեշտության վերաբերյալ ծրագրային պահանջներին։
Պոեմը հրապարակվեց 1820 թվականի մայիսին (ըստ ցուցակների՝ հայտնի էր նախապես) և
արժանացավ տարաբնույթ, ոչ միշտ բարյացակամ, արձագանքների։ Իսկ արդեն Պուշկինի
աքսորվելուց հետո պոեմի շուրջ վեճեր ծավալվեցին։ Որոշ քննադատներ վրդովված էին
վերամբարձ ոճի բացակայության պատճառով։ «Ռուսլան և Լյուդմիլայում» ժողովրդական ոճի
և խոսակցական լեզվի միախառնումը բանավոր խոսքի ռուս-ֆրանսիական հնարքների հետ
առաջացրեց նաև գրականության մեջ դեմոկրատական ժողովրդայնության պաշտպանների
դժգոհությունը։ Այդ կարգի հանդիմանություններ էր պարունակում Կատենինի գրական
հետևորդ Դմիտրի Զիկովի նամակը՝ տպագրված «Սին օտեչեստվայում»։

1820 թվականի գարնանը Պուշկինին կանչեցին Պետերբուրգի զինվորական
գեներալ-նահանգապետ կոմս Միխայիլ Միլոռադովիչի մոտ՝ իր՝ պետական պաշտոնյային ոչ
հարիր բանաստեղծությունների (այդ թվում նաև Արակչեևի, Ֆոտիա վանահոր և հենց
Ալեքսանդր I-ի մասին երգիծական բանաստեղծությունների) բովանդակության վերաբերյալ
բացատրություն տալու։ Դրված էր նրան Սիբիր աքսորելու կամ Սլովեցկի միաբանությունում
մեկուսացնելու հարցը։ Եվ միայն ընկերների, նախևառաջ՝ Նիկոլայ Կարամզինի ջանքերի
շնորհիվ հաջողվեց մեղմել պատիժը. նրան մայրաքաղաքից տեղափոխեցին հարավ՝ Իվան Ինզովի
քիշնևյան գրասենյակ։

Նոր ծառայության վայր մեկնելու ճանապարհին Ալեքսանդր Սերգեևիչը, Դնեպրում լողալուց
հետո, հիվանդացավ թոքաբորբով։ Առողջությունը վերականգնելու նպատակով 1820 թվականի
մայիսի վերջին Ռաևսկիները հիվանդ բանաստեղծին իրենց հետ տարան Կովկաս և Ղրիմ։
Ճանապարհին Ռաևսկիների ընտանիքը և Պուշկինը կանգ առան Տագանռոգ քաղաքում, քաղաքապետ
Պյոտր Պապկովի նախկին տանը (Հունական փողոց, 40)։

Պուշկինը Գուրզուֆում անցկացրեց 1820 թվականի ամռան և աշնան մի քանի շաբաթ։ Նա
Ռաևսկիների հետ կանգ առավ հերցոգ Ռիշելիեի տանը. բանաստեղծին տրամադրեցին դեպի
արևմուտք նայող կիսավերնահարկը։ Գուրզուֆում ապրելու ընթացքում Պուշկինը բազմաթիվ
զբոսանքներ իրականացրեց ափի երկայնքով և լեռներում, որոնց թվում էին ձիով արշավը
դեպի Այու Դագի գագաթը և դեպի Սուուկ Սու հրվանդանը նավակով զբոսանքը։

Գուրզուֆում Պուշկինը շարունակեց աշխատել «Կովկասի գերին» պոեմի վրա, գրեց մի քանի
քնարական բանաստեղծություն, որոնցից մի քանիսը նվիրված են Ն. Ռաևսկու դուստրերին՝
Եկատերինային, Ելենային և Մարիային։ Այստեղ բանաստեղծը մտահղացավ «Բախչիսարայի
շատրվանը» պոեմը և «Եվգենի Օնեգին» վեպը։ Կյանքի վերջում նա այսպես էր հիշում
Ղրիմը. «Դա իմ Օնեգինի օրրան է»։

1820 թվականի սեպտեմբերին Սիմֆերոպոլի ճանապարհին եղավ Բախչիսարայում։ Դելվիգին
ուղղված նամակում.

Պալատի ներքին բակերում շրջելով՝ բանաստեղծը երկու վարդ պոկեց և դրեց «Արցունքի
շատրվանի» մոտ, որին հետագայում նվիրեց մի բանաստեղծություն և «Բախչիսարայի
շատրվանը» պոեմը։

Սեպտեմբերի կեսին Պուշկինը մոտ մեկ շաբաթ անցկացրեց Սիմֆերոպոլում, ենթադրաբար,
նահանգապետ Ալեքսանդր Նիկոլաևիչ Բարանովի տանը, որը նրա հին ծանոթն էր դեռ
Պետերբուրգից։

Ղրիմից ստացած իր տպավորությունները Պուշկինն օգտագործել է «Օնեգինի
ճանապարհորդության» նկարագրության մեջ, որն սկզբում մտնում էր «Եվգենի Օնեգին»
պոեմի մեջ՝ որպես հավելված։

Միայն սեպտեմբերին Պուշկինը հասավ Քիշնև։ Նոր ղեկավարը ներողամտորեն էր վերաբերվում
Պուշկինի ծառայությանը՝ թույլ տալով նրան երկար ժամանակով բացակայել և
հյուրընկալվել ընկերների մոտ՝ Կամենկեում (ձմեռ 1820-1821), մեկնել Կիև,
ճանապարհորդել Իվան Լիպրանդիի հետ Մոլդովայով և այցելել Օդեսա (1821 թվականի վերջ)։
Քիշնևում Պուշկինն ընդունվեց «Օվիդիոս» մասոնական խմբավորման շարքերը, ինչի մասին
գրել է իր օրագրում։ Եթե «Ռուսլան և Լյուդմիլա» պոեմը լավագույն ռուս բանաստեղծների
դպրոցի արդյունք էր, ապա Պուշկինի առաջին իսկ «հարավային պոեմը»՝ «Կովկասի գերին»
(1822) նրան ողջ ժամանակակից ռուս գրականության գագաթը դարձրեց։ Նա վաստակեց
Ռուսաստանի առաջին բանաստեղծի համբավը, որն ուղեկցեց նրան ընդհուպ մինչև 1820-ական
թվականները, իսկ 1830-ական թվականներին ստացավ «Ռուս Բայրոն» մականունը։

Ավելի ուշ լույս տեսավ մեկ այլ «հարավային պոեմ»՝ «Բախչիսարայի շատրվանը» (1824)։
Պոեմը մի տեսակ հատվածական էր ստացվել, ասես ինչ-որ բան չասված էր մնացել, որն էլ
նրան յուրահատուկ հմայք էր հաղորդում՝ խորապես ազդելով ընթերցողի զգացմունքային
դաշտի վրա։ Պյոտր Վյազեմսկին Մոսկվայից այդ առիթով գրել է.

Միաժամանակ բանաստեղծը ձգտում էր հայացքն ուղղել դեպի Ռուսաստանի պատմությունը՝
նախաձեռնելով «Մստիսլավ» և «Վադիմ» պոեմները (վերջին մտահղացումը նաև դրամատիկական
ձև ստացավ)՝ ստեղծելով նաև «Գավրիիլիադա» երգիծական պոեմը (1821), «Ավազակ
եղբայրները» պոեմը (1822, առանձին հրատարակությամբ՝ 1827)։ Ժամանակի ընթացքում
Պուշկինի մեջ հասունացավ այն համոզմունքը (սկզբում անելանելի ողբերգական), որ
աշխարհում գոյություն ունեն օբյեկտիվ օրենքներ, որոնք մարդն ի զորու չէ փոխել,
որքան էլ անվեհեր և հիասքանչ լինեն նրա մտադրությունները։ Այս տրամադրությամբ 1823
թվականի մայիսին Քիշնևում սկիզբ առավ «Եվգենի Օնեգին» չափածո պոեմը. առաջին գլուխը
պետք է ավարտվեր հերոսի՝ հայրենիքից դուրս ճանապարհորդության նկարագրությամբ
(Բայրոնի «Դոն Ժուան» պոեմի նմանությամբ)։

Հարավում անցկացրած չորս տարիները Պուշկին-բանաստեղծի զարգացման նոր ռոմանտիկ փուլ
էին։ Այդ ժամանակ Պուշկինը ծանոթացավ Բայրոնի և Շենիեի ստեղծագործություններին։
Հենց իր՝ բանաստեղծի խոստովանությամբ, նա տարված էր Բայրոնի անձով, «գժվում էր» նրա
համար։ Աքսորում գրած նրա առաջին բանաստեղծությունն էր՝ «Մարեց լուսատուն
երկնային․․․», որի բնաբանում Պուշկինը գրել է. «Նմանակությամբ Բայրոնի»։ Նրա
ստեղծագործությունների առանցքը, հիմնական նպատակը մարդու էմոցիոնալ վիճակի
արտացոլումն էր, նրա ներաշխարհի բացահայտումը։ Իր չափածոյի գեղարվեստական ձևը
մշակելիս Պուշկինը դիմել է հին հունական պոեզիային՝ ուսումնասիրելով դրանց
թարգմանությունները։ Վերաիմաստավորելով ռոմանտիկ տրամադրություններում անտիկ
բանաստեղծների պատկերավոր մտածելակերպը, իր նախորդների ստեղծագործություններից
լավագույնը վերցնելով, հաղթահարելով եղերերգական ոճի շաբլոնայնությունը՝ նա ստեղծեց
իր սեփական բանաստեղծական լեզուն։ Պուշկինյան պոեզիայի հիմնական հատկանիշը նրա
արտահայտչական ուժն է և, միևնույն ժամանակ, յուրահատուկ սեղմվածությունն ու
լակոնիզմը։ 1818-1820-ական թվականներին ֆրանսիական էլեգիայի և Ժուկովսկու
քնարերգության ազդեցությամբ ձևավորված պայմանական-մելանխոլիկ ոճը լուրջ փոփոխության
ենթարկվեց և միաձուլվեց նոր՝ «բայրոնական» ոճին։ Հին, բարդացված և պայմանական ձևերի
համադրությունը ռոմանտիկ գույների և լարվածության հետ վառ կերպով արտահայտվեց
«Կովկասի գերին» պոեմում։

Առաջին անգամ պատանի բանաստեղծն այստեղ է եղել 1817 թվականի ամռանը, և, ինչպես ինքն
է գրել իր ինքնակենսագրություններից մեկում, հիացել է «գյուղական կյանքով, ռուսական
բաղնիքով, ելակով և այլնով, բայց այդ ամենն ինձ գրավեց կարճ ժամանակով»։ 1824
թվականին Մոսկվայում ոստիկանության կողմից բացահայտվեց Պուշկինի նամակը, որում նա
գրում էր «աթեիստական ուսմունքով» տարվելու մասին։ Դա 1824 թվականի հուլիսի 8-ին
նրա աշխատանքից ազատման պատճառը դարձավ։ Նա աքսորվեց իր մորական կալվածք և այնտեղ
անցկացրեց երկու տարի (մինչև 1826 թվականի սեպտեմբեր). դա Պուշկինի՝
Միխայլովսկոյեում գտնվելու ամենաերկար ընթացքն էր։

Միխայլովսկոյե ժամանելուց շատ չանցած՝ Պուշկինը լուրջ վեճ ունեցավ հոր հետ, ով
փաստացի համաձայնել էր գաղտնի հետևել սեփական որդուն։ Աշնան վերջում Պուշկինի բոլոր
հարազատները մեկնեցին Միխայլովսկոյեից։

Հակառակ ընկերների մտավախություններին՝ գյուղում մեկուսանալը կործանարար չեղավ
Պուշկինի համար։ Չնայած ծանր ապրումներին՝ միխայլովսկյան առաջին աշունն արգասաբեր
եղավ բանաստեղծի համար. նա շատ էր կարդում, մտորում, աշխատում։ Պուշկինը հաճախակի
էր այցելում հարևան՝ Տրիգորսկի կալվածք, օգտվում տիրուհու՝ Պրասկովիա Օսիպովայի
գրադարանից. վերջինիս հայրը մասոն էր, Ն. Նովիկովի զինակիցը, և թողել էր գրքերի մեծ
հավաքածու։ Միխայլովսկյան աքսորից մինչև կյանքի վերջը Պուշկինը պահպանեց սերտ
ընկերական հարաբերությունները Օսիպովայի և նրա մեծ ընտանիքի հետ։ 1826 թվականին
Տրիգորսկում Պուշկինը հանդիպեց Յազիկովին, ում բանաստեղծություններին ծանոթ էր 1824
թվականից։

Այստեղ Պուշկինն ավարտեց Օդեսայում սկսած «Գրավաճառի զրույցը պոետի հետ» (որտեղ
ձևակերպել է իր մասնագիտական հայացքները), «Դեպի ծովը» (Նապոլեոնի և Բայրոնի
ժամանակաշրջանի մարդու ճակատագրի, անհատի վրա պատմական հանգամանքների դաժան
իշխանության մասին քնարական մտորում) բանաստեղծությունները, «Գնչուներ» պոեմը
(1827), շարունակեց գրել իր չափածո վեպը։ 1824 թվականի աշնանը նա վերսկսեց Քիշնևում
կիսատ թողած աշխատանքն ինքնակենսագրական նոթերի վրա և սկսեց մտածել «Բորիս
Գոդունով» ժողովրդական դրամայի (ավարտել է 1825 թվականի նոյեմբերի 7-ին (19-ին),
տպագրվել է 1831 թվականին) սյուժեն, գրեց «Կոմս Նուլին» երգիծական պոեմը։ Պուշկինը
Միխայլովսկոյեում, ընդհանուր առմամբ, գրել է մոտ հարյուր ստեղծագործություն։

1825 թվականին Տրիգորսկում Պուշկինը հանդիպեց Օսիպովայի զարմուհի Աննա Կերնին[Ն 4],
ում, ինչպես ընդունված է համարել, նվիրել է «Я помню чудное мгновенье…»
բանաստեղծությունը։

Աքսորի ավարտից մեկ ամիս անց նա վերադարձավ արդեն «ազատ՝ իր լքված բանտը» և մոտ մեկ
ամիս անցկացրեց Միխայլովսկոյեում։ Հետագա տարիներին բանաստեղծը պարբերաբար գալիս էր
այստեղ՝ քաղաքի կյանքից հանգստանալու և ազատության մեջ ստեղծագործելու։ 1827
թվականին Միխայլովսկոյեում Պուշկինն սկսեց գրել «Պետրոս Առաջինի արաբը» վեպը։

Միխայլովսկոյեում բանաստեղծն սկսեց նաև բիլյարդ խաղալ և, չնայած հայտնի խաղացող
չդարձավ, ընկերների հիշողություններից դատելով, կարողանում էր կին ասվի վրա
բավականին հմտորեն աշխատեցնել։

1826 թվականի սեպտեմբերի 3-ի լույս 4-ի գիշերը Միխայլովսկոյե ժամանեց Պսկովի
նահանգապետ Բ. Ադերկասի սուրհանդակը. Պուշկինը ֆելդեգերի ուղեկցությամբ պետք է
ժամաներ Մոսկվա, որտեղ այդ ժամանակ գտնվում էր օգոստոսի 22-ին թագադրված Նիկոլայ
I-ը։

Տեղ հասնելուն պես, սեպտեմբերի 8-ին, Պուշկինը բերվեց կայսեր մոտ՝ անձնական
ունկնդրության։ Նիկոլայի զրույցը Պուշկինի հետ տեղի ունեցավ դեմառդեմ։

Հենց այդ տարիներին Պուշկինի ստեղծագործության մեջ սկիզբ առավ հետաքրքրությունը
Պետրոս I-ի՝ բարենորոգիչ կայսեր անձի հանդեպ։ Վերջինս դարձավ բանաստեղծի ապուպապի՝
Աբրամ Հաննիբալի մասին վեպի և «Պոլտավա» նոր պոեմի հերոս։ Մեկ պոետիկ
ստեղծագործության («Պոլտավայի») շրջանակներում բանաստեղծը միավորել է մի քանի լուրջ
թեմա՝ Ռուսաստանի և Եվրոպայի փոխհարաբերությունների, ժողովուրդների միասնության,
պատմական իրադարձությունների ֆոնի վրա ազնիվ մարդու երջանկության և ողբերգության։
Պուշկինին, իր իսկ խոստովանությամբ, գրավում էին «ուժեղ բնավորությունները և այդ
բոլոր սարսափների վրա ուրվագծված խորը, ողբերգական ստվերը»։ 1829 թվականին
հրապարակվելով՝ պոեմը չհասկացվեց ո՛չ ընթերցողի, ո՛չ քննադատների կողմից։
«Առարկություն «Պոլտավայի« քննադատներին» հոդվածի ձեռագիր սևագրության մեջ Պուշկինը
գրել է.

Այդ ընթացքում բանաստեղծի ստեղծագործության մեջ նոր շրջադարձ է նկատվում։
Իրականության պատմական և սոցիալական սթափ վերլուծությունը համադրվում է հաճախ
բանական բացատրությունից խույս տվող շրջակա աշխարհի բարդության գիտակցման հետ, որը
գրողի ստեղծագործությանը հաղորդում է անհանգստության կանխազգացում, տանում է
անիրականության լայն ներխուժման, ծնում է դառն, ցավալի հիշողություններ, մահվան
հանդեպ լարված հետաքրքրություն։

Միևնույն ժամանակ, «Պոլտավա» պոեմից հետո նրա հանդեպ քննադատների և ընթերցող
հասարակության վերաբերմունքն ավելի սառն ու քննադատական դարձավ։

1827 թվականին հետաքննություն սկսվեց դեռ 1825 թվականին Միխայլովսկոյեում գրված
«Անդրեյ Շենյե» բանաստեղծության առիթով, որում արձագանքներ կային 1825 թվականի
դեկտեմբերի 14-ի իրադարձությունների վերաբերյալ, իսկ 1828 թվականին իշխանությանը
հայտնի դարձավ «Գավրիլիադա» քիշնևյան պոեմը։ Այդ գործերը, Պուշկինի
բացատրություններից հետո, բարձրագույն հրամանով կարճվեցին, բայց բանաստեղծի վրա
գաղտնի ոստիկանական հսկողություն սահմանվեց։

1828 թվականի դեկտեմբերին Պուշկինը ծանոթացավ մոսկովյան գեղեցկուհի 16-ամյա Նատալյա
Գոնչարովայի հետ։ Իր իսկ խոստովանությամբ, նա սիրահարվեց առաջին հայացքից։ 1829
թվականի ապրիլի վերջին Ֆեոդոր Տոլստոյ-Ամերիկացու միջոցով Պուշկինն առաջարկություն
արեց Գոնչարովային։

Աղջկա մոր՝ Նատալյայի երիտասարդության պատճառաբանությամբ անորոշ պատասխանը,
Պուշկինի խոսքերով, «խելքից հանեց նրան»։ Նա մեկնեց Պասկևիչի բանակ՝ Կովկաս, որտեղ
այդ ժամանակ պատերազմ էր գնում Թուրքիայի հետ։ Իր ուղևորությունը նա նկարագրեց
«Ճանապարհորդություն դեպի Արզրում» ստեղծագործության մեջ։ Պասկևիչի պնդմամբ, ով չէր
ուզում իր վրա պատասխանատվություն վերցնել Պուշկինի կյանքի համար, թողեց գործող
բանակը, որոշ ժամանակ բնակություն հաստատեց Թիֆլիսում։ Մոսկվա վերադառնալով՝ նա
Գոնչարովների կողմից սառն ընդունելության արժանացավ։ Հնարավոր է, որ Նատալյայի
մայրը վախենում էր Պուշկինի՝ ազատամիտ բանաստեղծի համբավից, նրա աղքատությունից և
խաղամոլությունից։

Պուշկինը զգում էր առօրյա կյանքի փոփոխության անհրաժեշտությունը։ 1830 թվականին
Նատալյա Նիկոլայի Գոնչարովայի կրկնակի հարսնախոսությունն ընդունվեց, և աշնանը
Պուշկինն ուղևորվեց հոր նիժեգորոդյան կալվածք՝ Բոլդինո, որպեսզի ստանձնի հոր կողմից
որպես հարսանյաց նվեր մատուցված մոտակա Կիստենևո գյուղի սեփականատիրոջ դերը։
Խոլերայի կարանտինը ստիպեց նրան գյուղում մնալ երեք ամիս, և այդ ընթացքին վիճակված
էր դառնալ հանրահայտ Բոլդինյան աշունը՝ Պուշկինի ստեղծագործության ամենաբեղուն
ժամանակաշրջանը, երբ նրա գրչի տակից դուրս եկավ ստեղծագործությունների մի ողջ
գրադարան. «Հանգուցյալ Իվան Պետրովիչ Բելկինի վիպակները» («Բելկինի վիպակները»),
«Դրամատիկական ուսումնասիրությունների փորձ» («Փոքրիկ ողբերգություններ»), «Եվգենի
Օնեգինի» վերջին գլուխները, «Կոլոմնայի տնակը», «Գորյուխին գյուղի պատմությունը»,
«Հեքիաթ տերտերի և նրա Բալդի ծառայի մասին», քննադատական հոդվածների մի քանի
ուրվագիծ և մոտ 30 բանաստեղծություն։

Բոլդինյան ստեղծագործությունների շարքում, ասես դիտավորյալ, ժանրով և գունեղությամբ
իրարից խիստ տարբերվում, իրար հակադրվում են հատկապես երկու շարք՝ արձակ և
դրամատիկական։ Դրանք Պուշկինի ստեղծագործության երկու բևեռներն են, որոնց ձգտում են
1830 թվականի աշնանային երեք ամիսներին գրված մյուս ստեղծագործությունները։

Այդ շրջանի չափածո ստեղծագործությունները ներկայացնում են ժանրերի ողջ
բազմազանությունը և ընդգրկում են թեմաների մի ստվար խումբ։ Դրանցից մեկը՝ «Իմ
կարմրայտ քննադատը․․․», աղերսներ ունի «Գորյուխին գյուղի պատմության» հետ և այնքան
հեռու է գյուղական իրականության իդեալականացումից, որ առաջին անգամ հրապարակվել է
միայն հետմահու երկերի ժողովածուում՝ «Կապրիզ» փոփոխված վերնագրով։

«Բելկինի վիպակները» Պուշկինից մեզ հասած առաջին ավարտուն արձակ ստեղծագործությունն
է, որի ստեղծման համար նա բազմաթիվ փորձեր է արել։ 1821 թվականին նա սահմանեց իր
արձակ գրելաոճի գլխավոր օրենքը՝ «Ճշգրտություն և հակիրճություն. ահա արձակի
առաջնային արժանիքները։ Դա պահանջում է մտքեր և էլի մտքեր. առանց դրանց փայլուն
արտահայտություններն անգամ արժեք չունեն»։ Այդ վիպակները միաժամանակ սովորական
մարդու յուրօրինակ հուշագրություններ են, մարդ, որն իր կյանքում նշանակալից ոչինչ
չգտնելով՝ իր հիշատակարանը լցնում է ուրիշներից լսած և անսովորությամբ իրեն
զարմացրած պատմություններով։ «Վիպակները» նշանավորեցին 1827 թվականին «Պետրոս
Առաջինի արաբը» ստեղծագործությամբ սկզբնավորված՝ Պուշկինի՝ որպես արձակագիր
հաստատվելու ավարտը։ Այս շարքը որոշիչ եղավ Պուշկինի ստեղծագործության հետագա
ուղղության հարցում. կյանքի վերջին վեց տարիները նա հիմնականում դիմում էր մինչ այդ
դեռ ոչ լիովին զարգացած ռուսական գեղարվեստական արձակ խոսքին։

Այդ ժամանակ Պուշկինն ակտիվ մասնակցություն է ունենում իր ընկերոջ՝ Անտոն Դելվիգի
«Լիտերատուրնայա գազետայի» (լույս է տեսել 1830 թվականի հունվարի 1-ից մինչև 1831
թվականի հուլիսի 30-ը) հրատարակման գործում։ Դելվիգը, պատրաստելով առաջին երկու
համարները, ժամանակավորապես մեկնեց Պետերբուրգից՝ թերթը հանձնելով Պուշկինին, ով էլ
դարձավ առաջին 13 համարների փաստացի խմբագիրը։ Երրորդ բաժանմունքի գործակալ,
կիսապաշտոնական «Սեվերնայա պչելա» թերթի խմբագիր Ֆադեյ Բուլգարինի հետ ընդհարումն
այն բանից հետո, երբ «Լիտերատուրնայա գազետայում» տպագրվեց Հուլիսյան հեղափոխության
զոհերի մասին Կազիմիր Դելավինյայի քառատողը, հանգեցրեց թերթի փակմանը։

1831 թվականի փետրվարի 18-ին (մարտի 2-ին) Մոսկվայի Նիկիտինյան դարպասների մոտ
գտնվող Մեծ Համբարձման եկեղեցում տեղի ունեցավ Պուշկինի և Նատալյա Գոնչարովայի
պսակադրության արարողությունը։ Մատանիները փոխանակելիս Պուշկինի մատանին ընկավ
գետնին։ Հետո մարեց նրա մոմը։ Նա գունատվեց և ասաց. «Վատ նախանշաններ են»։

Հարսանիքից անմիջապես հետո Պուշկինների ընտանիքը կարճ ժամանակով բնակություն
հաստատեց Մոսկվայում, Արբատի վրա (ժամանակակից համարակալմամբ՝ տուն 53, այժմ
թանգարան է)։ Այստեղ ամուսինները բնակվեցին մինչև 1831 թվականի մայիսը, որից հետո,
չսպասելով վարձակալության ժամկետի ավարտին, մեկնեցին մայրաքաղաք, քանի որ Պուշկինը
վիճեց զոքանչի հետ, ով միջամտում էր նրա ընտանեկան կյանքին։

Իրականության նոր ընկալումը, որ նրա ստեղծագործության մեջ ի հայտ եկավ 1820-ական
թվականներին, պահանջում էր պատմության խոր ուսումնասիրություն. դրանում պետք է
գտնվեին ներկայի արմատական հարցերի աղբյուրները։ 1831 թվականին նրան թույլատրվեց
աշխատել արխիվներում։ Պուշկինը կրկին ծառայության անցավ՝ որպես «պատմագիր», «Պետրոս
Առաջինի պատմությունը» գրելու բարձրագույն հանձնարարություն ստանալով։ Իրենց
բնույթով սարսափելի խոլերային խռովությունները, լեհական իրադարձությունները, որոնք
Ռուսաստանին Եվրոպայի հետ նոր պատերազմի շեմին կանգնեցրին, պոետին ներկայանում էին
որպես վտանգ ռուսական պետականության համար։ Այսպիսի պայմաններում ուժեղ
իշխանությունը թվում էր նրան Ռուսաստանի փրկության գրավական. այս գաղափարով են
տոգորված նրա «Սուրբ գերեզմանի առաջ․․․», «Ռուսաստանի զրպարտիչներին», «Բորոդինյան
տարեդարձ» բանաստեղծությունները։ Վերջին երկուսը, որ գրվել էին Վարշավայի գրավման
կապակցությամբ, Վ․ Ժուկովսկու «Հին երգը՝ նոր ձևով» բանաստեղծության հետ միասին,
տպագրվեցին «Վարշավայի գրավումը» հատուկ գրքույկով՝ ոչ միանշանակ վերաբերմունք
առաջացնելով։ Պուշկինը, երբևէ չլինելով որևէ ժողովրդի թշնամի, մտերիմ լինելով
Միցկևիչի հետ, այնուամենայնիվ, չկարողացավ համակերպվել Լեհաստանին միավորվելու
համար ապստամբած լիտվական, ուկրաինական և բելոռուսական հողերի պահանջներին։ Լեհական
իրադարձություններին Պուշկինի արձագանքին տարբեր կերպ վերաբերվեցին նրա ընկերները,
բացասական՝ Վյազեմսկին և Ալեքսանդր Տուրգենևը։ 1831 թվականի սեպտեմբերի 22-ին իր
օրագրում Վյազեմսկին գրել է.

Իսկ Չաադաևը բանաստեղծությունների հրապարակումից հետո հիացական նամակ ուղղեց
հեղինակին, նրա դիրքորոշումը կիսում էին նաև աքսորված դեկաբրիստները։ Միևնույն
ժամանակ, 3-րդ բաժանմունքի հետ կապված Ֆադեյ Բուլգարինը բանաստեղծին մեղադրում էր
լիբերալ հայացքներին հակված լինելու մեջ։

1830-ական թվականների սկզբին Պուշկինի ստեղծագործության մեջ սկսում է գերակշռել
արձակը։ «Բելկինի վիպակները» (հրատարակված 1831 թվականին) հաջողություն չեն
ունենում։ Պուշկինը մտահղանում է լայն էպիկական կտավ՝ պուգաչովյան ժամանակաշրջանի
վեպ՝ խռովարարի կողմն անցած հերոս-ազնվականով։ Այդ մտահղացումը որոշ ժամանակ
հետաձգում է՝ այդ դարաշրջանի մասին պակաս գիտելիքներ ունենալու պատճառով, և սկսում
է աշխատել «Դուբրովսկի» վեպի վրա (1832-1833). վեպի հերոսը, վրեժ լուծելով հոր
համար, որից անարդար կերպով խլել էին տոհմային կալվածքը, դառնում է ավազակ։ Վեհանձն
ավազակ Դուբրովսկին պատկերված է ռոմանտիկ ելքով, իսկ մնացած գործող անձիք
ներկայացված են բացարձակ ռեալիզմով։ Չնայած ստեղծագործության սյուժետային հիմքը
վերցված է ժամանակակից կյանքից, աշխատանքի ընթացքում վեպն ավելի ու ավելի էր
նմանվում ավանդական արկածային պատմության՝ ռուսական իրականությանը ոչ բնորոշ
բախումներով։ Ամենայն հավանականությամբ, կանխազգալով վեպի հրատարակման հետ կապված
գրաքննության անհաղթահարելի դժվարությունները, Պուշկինը դադարեց դրա վրա աշխատելը,
չնայած վեպը մոտ էր ավարտին։ Պուգաչովյան խռովության մասին ստեղծագործության
մտահղացումը կրկին գլուխ է բարձրացնում, և, հավատարիմ մնալով պատմական
ճշգրտությանը, նա ժամանակավորապես դադարեցնում է Պետրոս Առաջինի դարաշրջանի
ուսումնասիրությունը, խնամքով հետազոտում է Պուգաչովի մասին աղբյուրները,
ծանոթանում է գյուղացիական ապստամբության ճնշման մասին փաստաթղթերին (պարզվում է,
որ հենց «Պուգաչովի գործը» խիստ գաղտնիացված է և անմատչելի), իսկ 1833 թվականին
նախաձեռնում է ուղևորություն դեպի Վոլգա և Ուրալ, որպեսզի անձամբ տեսնի ահեղ
իրադարձությունների վայրերը, լսի պուգաչովականների մասին կենդանի զրույցները։
Պուշկինը մեկնում է Նիժնի Նովգորոդով, Կազանով և Սիմբիրսկով դեպի Օրենբուրգ, իսկ
այնտեղից էլ, հինավուրց Յայիկ գետի երկայնքով, դեպի Ուրալսկ, որը գյուղացիական
ապստամբությունից հետո վերանվանվել էր Ուրալ։

1833 թվականի հունվարի 7-ին Պուշկինն ընտրվեց Ռուսական ակադեմիայի անդամ՝ Պ.
Կատենինի, Մ. Զագոսկինի, Դ. Յազիկովի և Ա. Մալովի հետ միասին։

1833 թվականի աշնանը նա վերադարձավ Բոլդինո։ Այժմ Պուշկինի բոլդինյան աշունը երկու
անգամ կարճ էր, քան երեք տարի առաջ, բայց նշանակությամբ համարժեք էր 1830 թվականի
աշնանը։ Մեկուկես ամսվա ընթացքում Պուշկինն ավարտում է «Պուգաչովի պատմությունը» և
«Արևմտյան սլավոնների երգերը», սկսում է աշխատել «Ագռավի թագուհին» վիպակի վրա,
ստեղծում է «Անջելո» և «Պղնձե հեծյալը» պոեմները, «Հեքիաթ ձկնորսի և ձկան մասին» և
«Հեքիաթ մեռած արքայադստեր և յոթ դյուցազունների մասին» հեքիաթները, «Աշուն» ութտող
բանաստեղծությունը։

1833 թվականի նոյեմբերին Պուշկինը վերադարձավ Պետերբուրգ՝ անհրաժեշտություն զգալով
կտրուկ փոփոխել կյանքը և ազատվել արքունի հովանավորությունից։

1834 թվականի նախօրյակին Նիկոլայ I-ն իր պատմագրին կրտսեր պալատական կամեր-յունկերի
կոչում շնորհեց։ Պուշկինի ընկերների խոսքով, բանաստեղծը խիստ զայրացել էր. այդ
կոչումը սովորաբար տրվում էր երիտասարդներին։ 1834 թվականի հունվարի 1-ին Պուշկինն
իր օրագրում գրել է.

Հենց այդ ժամանակ արգելվեց «Պղնձե հեծյալի» հրատարակությունը։ 1834 թվականի սկզբին
Պուշկինը գրեց մեկ այլ արձակ՝ պետերբուրգյան վիպակ՝ «Պիկովայա դամա»-ն, և այն
տեղադրեց «Գրադարան ընթերցանության համար» ամսագրում, որը Պուշկինին վճարում էր
անհապաղ և բարձր դրույքով։ Գրողը վիպակն սկսեց Բոլդինոյում. այն, ըստ երևույթին,
նախատեսված էր Վլադիմիր Օդոևսկու և Նիկոլայ Գոգոլի հետ համատեղ հրատարակվող
«Տրոյչատկա» ալմանախի համար։

1834 թվականի հունիսի 25-ին Պուշկինը հրաժարական է տալիս՝ արխիվներում աշխատելու
իրավունքը պահպանելու խնդրանքով, որը նրան անհրաժեշտ էր «Պետրոս I-ի պատմության»
համար։ Որպես դրդապատճառ նշվում էին ընտանեկան խնդիրները և մայրաքաղաքում գտնվելու
անհնարինությունը։ Հրաժարականն ընդունվեց առանց արխիվներից օգտվելու թույլտվության,
այսպիսով Պուշկինը զրկվեց աշխատանքը շարունակելու հնարավորությունից։ Ժուկովսկու
խորհրդին հետևելով՝ Պուշկինը հետ կանչեց հրաժարականը։ Ավելի ուշ նա 3-4 տարով
արձակուրդ խնդրեց. 1835 թվականին նա գրել է զոքանչին, որ պատրաստվում է ընտանիքով
մի քանի տարով մեկնել գյուղ։ Սակայն արձակուրդի խնդրանքը ևս մերժվեց։ Փոխարենը
Նիկոլայ I-ն առաջարկեց կեստարյա արձակուրդ և 10 000 ռուբլի, ինչպես ասված էր,
«օժանդակություն»։ Պուշկինն այն չընդունեց և խնդրեց 30 000 ռուբլի՝ իր աշխատավարձից
գանձելու պայմանով, իսկ արձակուրդ նրան տրվեց չորս ամսով։ Այպիսով, Պուշկինը հետագա
մի քանի տարով կապվեց պետերբուրգյան ծառայությանը։ Տրված գումարը Պուշկինի պարտքերի
կեսն անգամ չէր փակում, իսկ աշխատավարձի կարճման պատճառով բանաստեղծը ստիպված էր
հույսը դնել միայն գրական եկամուտների վրա, որն էլ կախված էր ընթերցողի
պահանջարկից։ 1834 թվականի վերջին, 1835 թվականի սկզբին լույս տեսան Պուշկինի
ստեղծագործությունների մի քանի հանրագումարային հրատարակություններ՝ «Եվգենի
Օնեգինի» ամբողջական տարբերակը (1825-1832 թվականներին վեպը տպագրվել էր առանձին
գլուխներով), բանաստեղծությունների, վիպակների, պոեմների ժողովածուները, սակայն
բոլորն էլ դժվարությամբ էին սպառվում։ Քննադատությունն արդեն բարձրաձայնում էր
Պուշկինի տաղանդի նվազման, ռուս գրականության մեջ նրա դարաշրջանի ավարտի մասին։
1834 (Բոլդինոյում) և 1835 (Միխայլովսկում) թվականների աշունները պակաս արգասաբեր
էին։ Երրորդ անգամ բանաստեղծը Բոլդինո եկավ 1834 թվականի աշնանը՝ կալվածքի խառը
գործերով, և այստեղ մնաց մեկ ամիս՝ գրելով միայն մեկ ստեղծագործություն՝ «Հեքիաթ
ոսկե աքաղաքի մասին»։ Միխայլովսկում Պուշկինը շարունակեց աշխատել «Տեսարաններ
ասպետական ժամանակներից», «Եգիպտական գիշերներ» ստեղծագործությունների վրա, գրեց
«Ես կրկին այցելեցի» բանաստեղծությունը։

«Լիտերատուրնայա գազետայի» փակման ժամանակներից նա պայքարում էր սեփական
պարբերականի հրատարակության իրավունքի համար։ Չիրականացան թերթի («Օրագիր»), տարբեր
ալմանախների և ժողովածուների, «Սևերնի զրիտելի», որը պետք է խմբագրեր Վ. Օդոևսկին,
մտահղացումները։ Հենց նրա հետ էլ Պուշկինը մտադիր էր 1835 թվականին լույս ընծայել
«Քաղաքականության, գիտության և գրականության ժամանակակից տարեգրությունը»։ 1836
թվականին մեկ տարով ալմանախ հրատարակելու թույլտվություն ստացավ։ Պուշկինը նաև
եկամուտ էր ակնկալում, որի շնորհիվ կփակեր նոր անհետաձգելի պարտքերը։ 1836 թվականին
հիմնադրված ամսագիրը կոչվեց «Սովրեմեննիկ»։ Դրանում տպագրվում էին հենց իր՝
Պուշկինի և Նիկոլայ Գոգոլի, Ալեքսանդր Տուրգենևի, Վասիլի Ժուկովսկու, Պյոտր
Վյազեմսկու ստեղծագործությունները։

Այնուամենայնիվ, ընթերցող շրջաններում ամսագիրը հաջողություն չունեցավ. պարբերականի
նոր տեսակին, որ նվիրված էր արդիական խնդիրներին և դրանց, անհրաժեշտության դեպքում,
ակնարկներով մեկնաբանմանը, ռուս ընթերցողը պետք է դեռ սովորեր։ Ամսագիրն ուներ
ընդամենը 600 բաժանորդ, որը պարզապես սնանկացնող էր հրատարակչի համար, քանի որ չէր
ծածկում նույնիսկ տպագրության հետ կապված ծախսերն ու աշխատակիցների հոնորարները։
«Սովրեմեննիկի» վերջին երկու համարները Պուշկինը ավելի քան կիսով չափ լցրեց իր
ստեղծագործություններով, մեծ մասամբ՝ անանուն։ «Սովրեմեննիկի» չորրորդ համարում
վերջապես տպվեց «Կապիտանի աղջիկը»։ Պուշկինը կարող էր այն թողարկել առանձին գրքով,
այդ ժամանակ վեպը եկամուտ կբերեր, որն այդքան անհրաժեշտ էր հեղինակին։ Սակայն նա,
այնուամենայնիվ, որոշում կայացրեց «Կապիտանի աղջիկը» հրապարակել ամսագրում և այլևս
չէր կարող միաժամանակ այն նաև առանձին գրքով հրատարակել, այդ ժամանակ դա արգելված
էր։ Հնարավոր է, վեպը «Սովրեմեննիկում» ընդգրկվեց Կրաևսկու և ամսագրի հրատարակչի
ազդեցությամբ, որոնք վախենում էին ամսագրի սնանկացումից։ «Կապիտանի աղջիկը»
բարյացակամորեն ընդունվեց ընթերցողի կողմից, սակայն մամուլում հիացած քննադատների
արձագանքներն իր վերջին վեպի մասին Պուշկինն այդպես էլ չհասցրեց տեսնել։ Չնայած
ֆինանսական անհաջողությանը, Պուշկինը մինչև վերջին օրը զբաղված էր հրատարակչության
գործերով՝ «հույս ունենալով, ճակատագրին ի հեճուկս, գտնել և դաստիարակել իր
ընթերցողին»։

1836 թվականի գարնանը ծանր հիվանդությունից հետո մահացավ Նադեժդա Օսիպովնան։
Պուշկինը, ով վերջին օրերին մտերմացել էր մոր հետ, ծանր տարավ այդ կորուստը։
Հանգամանքներն այնպես դասավորվեցին, որ նա ընտանիքի միակ անդամն էր, ով ուղեկցում
էր Նադեժդա Օսիպովնայի աճյունը դեպի թաղման վայրը՝ Սուրբ բլուրներ։ Դա նրա վերջին
այցելությունն էր Միխայլովսկոյե։ Մայիսի սկզբին հրատարակչության գործերով և
արխիվներում աշխատելու նպատակով Պուշկինը ժամանեց Մոսկվա։ Նա ակնկալում էր
«Մոսկովսկի նաբլյուդատելի» հեղինակների համագործակցությունը «Սովրեմեննիկում»։
Սակայն Բարատինսկին, Պոգոդինը, Խոմյակովը, Շևիրյովը չէին շտապում պատասխանել՝ նաև
ուղիղ չմերժելով։ Միևնույն ժամանակ Պուշկինը հույս ուներ, որ ամսագրի համար կգրի
նաև Բելինսկին, ով ընդհարված էր Պոգոդինի հետ։ Այցելելով Արտաքին գործերի կոլեգիայի
արխիվները՝ նա համոզվեց, որ պետրոսյան ժամանակաշրջանի փաստաթղթերի
ուսումնասիրությունը մի քանի ամիս կտևի։ Կնոջ հորդորմամբ, ով օր օրի ծննդաբերության
էր սպասում, Պուշկինը մայիսի վերջին վերադարձավ Պետերբուրգ։

Ըստ ֆրանսիացի դիվանագետ և հրատարակիչ Լյովե-Վեյմարի հուշերի, ով 1836 թվականի
ամռանը հյուրընկալվել էր Պուշկինի մոտ, վերջինս տարված էր «Պետրոսի պատմությամբ» և
հյուրի հետ կիսվում էր իր արխիվային պրպտումներով ու կասկածներով, թե ինչպես
ընթերցողը կընդունի գիրքը, որտեղ թագավորը ներկայացված է «այնպիսին, ինչպիսին էր
գահակալման առաջին տարիներին, երբ իր նպատակին հասնելու համար մոլեգնորեն զոհում էր
ամեն ինչ»։ Տեղեկանալով, որ Լյովե-Վեյմարը հետաքրքրվում է ռուսական ժողովրդական
երգերով, Պուշկինը նրա համար տասնմեկ երգ թարգմանեց ֆրանսերեն։ Պուշկինի այդ
աշխատանքն ուսումնասիրող մասնագետների կարծիքով, այն կատարված է անթերի։

1836 թվականի ամռանը Պուշկինն ստեղծեց իր վերջին բանաստեղծական շարքը, որը գրելու
վայրի (Կամեննայա կղզու ամառանոցի) անունով կոչվեց «կամեննոօստրովյան»։
Բանաստեղությունների շարքի ստույգ կազմը հայտնի չէ։ Հնարավոր է, որ դրանք
նախատեսված էին «Սովրեմեննիկում» տպագրվելու համար, սակայն Պուշկինը հրաժարվեց
դրանից՝ կանխատեսելով գրաքննության հետ հնարավոր խնդիրները։ Երեք
ստեղծագործություն, որոնք անկասկած պատկանում են այդ շարքին, կապակցված են
աստվածաշնչյան թեմայով։ «Отцы пустынники и жены непорочны», «Как с древа
сорвался…» և «Мирской власти» բանաստեղծությունների միջանցիկ սյուժեն Մեծ պահքի
շաբաթն է։ Շարքի ևս մեկ բանաստեղծություն՝ «Из Пиндемонти», զուրկ է քրիստոնեական
սիմվոլիկայից, սակայն շարունակում է սեփական անձի և շրջապատի հետ ներդաշնակության
մեջ գտնվող անհատի պարտավորությունների, դավաճանության, ֆիզիկական և հոգևոր
ազատության մասին պոետի մտորումները։ Վադիմ Ստարկի կարծիքով.

Հավանական է՝ շարքում ընդգրկված են եղել նաև «Когда за городом задумчив я брожу»,
«Напрасно я бегу к Сионским воротам» բանաստեղծությունները և, վերջապես (որոշ
հետազոտողների կողմից այս ենթադրությունը վիճարկվում է), «Памятник» («Я памятник
воздвиг себе нерукотворный…») ստեղծագործությունը՝ որպես նախերգանք, կամ, այլ
վարկածով, վերջաբան՝ Պուշկինի բանաստեղծական պատգամը։

Մոր մահից հետո կարողության բաժանման հարցով փեսայի հետ անվերջ բանակցությունները,
հրատարակչության հետ կապված գործերը, պարտքերը և, ամենակարևորը, կնոջ՝ դիտավորյալ
ակնհայտ դարձած սիրահետումը գվարդիական սպա Դանտեսի կողմից, որն արդեն
բամբասանքների առիթ էր դարձել բարձրաշխարհիկ հասարակության շրջանակներում, 1836
թվականի աշնանը Պուշկինի ընկճված վիճակի պատճառը դարձան։ Նոյեմբերի 3-ին նրա
ընկերներն[Ն 6] անանուն գրություններ ստացան՝ Նատալյա Նիկոլաևնայի հասցեին ուղղված
վիրավորական ակնարկներով։ Պուշկինը, հաջորդ օրն իմանալով այդ նամակների մասին,
համոզված էր, որ դա Դանտեսի և նրա հոգեհոր՝ Գեկերնի ձեռքի գործն է։ Նոյեմբերի 4-ի
երեկոյան նա Դանտեսին մարտահրավեր նետեց։ Գեկերնը, Պուշկինի հետ երկու հանդիպումից
հետո, կարողացավ երկու շաբաթով հետաձգել մենամարտը։ Բանաստեղծի ընկերների, և,
ամենից առաջ Ժուկովսկու և Նատալյա Նիկոլաևնայի մորաքրոջ՝ Եկատերինա Զագրյաժսկայայի
ջանքերի շնորհիվ, մենամարտը կանխվեց։ Նոյեմբերի 17-ին Դանտեսն առաջարկություն արեց
Նատալյա Նիկոլաևնայի քրոջը՝ Եկատերինա Գոնչարովային։ Նույն օրը Պուշկինն իր
մարտավկային՝ Վլադիմիր Սոլոգուբին, մենամարտից հրաժարվելու մասին նամակ ուղարկեց։
Սակայն ամուսնությունը կոնֆլիկտը չհարթեց։ Դանտեսը, բարձր հասարակության մեջ
Նատալյա Նիկոլաևնային հանդիպելով, հետապնդում էր նրան։ Լուրեր էին շրջանառվում, որ
Դանտեսը Պուշկինայի քրոջ հետ ամուսնացել է Նատալյա Նիկոլաևնայի հեղինակությունը
փրկելու համար։ Կոնստանտին Դանզասի վկայությամբ, կինը համոզում էր Պուշկինին
ժամանակավորապես լքել Պետերբուրգը, սակայն վերջինս, «կորցնելով ինքնատիրապետումը,
որոշեց այլ լուծում տալ»։ 1837 թվականի հունվարի 26-ին Պուշկինը Լուի Գեկերնին
«չափազանց վիրավորական նամակ ուղարկեց»։

Նիկոլայն ի դեմս Պուշկինի տեսնում էր «ազատամիտների վտանգավոր առաջնորդի» (այդ
պատճառով սահմանափակվեցին հիշատակի ժողովրդական ելույթները) և արդյունքում
վստահեցնում էր, որ ինքը «ստիպեց Պուշկինին մահանալ որպես քրիստոնյա», որը չէր
համապատասխանում իրականությանը. դեռ նախքան կայսերական նամակն ստանալը, Պուշկինը,
բժիշկներից տեղեկանալով, որ իր վերքը մահացու է, հաղորդություն ստանալու նպատակով
քահանա հրավիրեց։ Հունվարի 29-ին (փետրվարի 10-ին), ժամը 14։45 Պուշկինը մահացավ
որովայնամզի բորբոքումից (պերիտոնիտ)։ Նիկոլայ I-ը կատարեց բանաստեղծին տված իր
խոստումը։

Կնոջ ցանկությամբ Պուշկինին թաղեցին ոչ թե զինվորական համազգեստով, այլ ֆրակով։
Հոգեհանգստի արարողությունը, որ նշանակված էր Իսահակովյան տաճարում, տեղափոխվեց
Կոնյուշեննի եկեղեցի։ Արարողությունը տեղի ունեցավ ստվար բազմության ներկայությամբ.
ներս էին թողնում միայն հրավիրատոմսերով։

Այնուհետև դագաղն իջեցրին նկուղ, որտեղ այն մնաց մինչև փետրվարի 3-ը, մինչև Պսկով
ուղարկելը։ Պուշկինի աճյունն ուղեկցում էր Ա. Ի. Տուրգենևը։ Պսկովի նահանգապետ
Պեշչուրովին ուղղված նամակում Ա. Ն. Մորդվինովը, Բենկենդորֆի և կայսեր
հանձնարարականով, ցուցում էր տվել արգելելու մասին «յուրաքանչյուր հատուկ
արտահայտություն, հանդիպում, մի խոսքով, ցանկացած հանդիսավոր արարողություն, բացի
այն, ինչ սովորաբար, ըստ մեր եկեղեցական սովորույթի, արվում է ազնվականի թաղման
արարողության ժամանակ»։ Ալեքսանդր Պուշկինին թաղեցին Պսկովի նահանգի Սվյատոգորյան
միաբանության տարածքում։ 1841 թվականի օգոստոսին, Ն. Ն. Պուշկինայի կարգադրությամբ,
գերեզմանի վրա տապանաքար կանգնեցվեց (ճարտարապետ՝ Ալեքսանդր Պերմագորով
(1786-1854))։

Պուշկինի չորս զավակներից միայն երկուսն են ժառանգներ թողել՝ Ալեքսանդրը և
Նատալյան։ Բանաստեղծի հետնորդներն այժմ ապրում են տարբեր երկրներում՝ ԱՄՆ-ում,
Անգլիայում, Գերմանիայում, Բելգիայում։ Նրանցից մոտ հիսունն ապրում են
Ռուսաստանում, այդ թվում՝ Տատյանա Իվանովնա Լուկաշը, որի նախատատը՝ Պուշկինի
թոռնուհին, ամուսնացած է եղել Գոգոլի եղբոր թոռան հետ։ Այժմ Տատյանան ապրում է
Կլինում։

Բանաստեղծի՝ արական գծով վերջին անմիջական հետնորդը՝ Ալեքսանդր Ալեքսանդրի
Պուշկինը, բնակվում է Բելգիայում։

Ա․ Պուշկինի հասակը եղել է երկու արշին հինգուկես վերշոկ (չափվել է գեղանկարիչ
Գրիգորի Չերնեցովի կողմից՝ 1832 թվականի ապրիլի 15-ին)․ դա կազմում է 166,7 սմ, որն
այն ժամանակվա չափանիշներով տղամարդու համար քիչ չէր (Պուշկինի կնոջ հասակը 173 սմ
էր)։ Պուշկինի արտաքինի վերաբերյալ կան ժամանակակիցների տարբեր կարծիքներ։ Դրանք
մեծ մասամբ կախված են նրա հանդեպ վերաբերմունքից։ Ընդհանուր առմամբ, Պուշկինին ոչ
ոք գեղեցկադեմ չէր համարում, սակայն շատերը նշում էին, որ նրա դիմագծերը
գեղեցկանում էին ոգեշնչման պահերին։ Վլադիմիր Յուզեֆովիչը հատուկ ուշադրություն է
դարձրել Պուշկինի աչքերին, «որոնցում, թվում էր, արտացոլվում է բնության ողջ
գեղեցկությունը»։ Լ. Պ. Նիկոլսկայան, որ հանդիպել էր Պուշկինին Նիժնի Նովգորոդի
նահանգապետի տանը, ճաշկերույթի ժամանակ, այսպես է բնութագրում բանաստեղծին.

Ալեքսանդր Սերգեևիչ Պուշկինը մեծ կամ մեծագույն ռուս բանաստեղծի համբավ ունի,
մասնավորապես, նա այդպես է հիշատակվում «Կրուգոսվետ» (ռուս.՝ Кругосвет)
հանրագիտարանում, «Ռուսական կենսագրական բառարանում» (ռուս.՝ Русский
биографический словарь) և «Գրականագիտական հանրագիտարանում» (ռուս.՝ Литературная
энциклопедия)։ Բանասիրության մեջ Պուշկինը դիտվում է որպես ժամանակակից ռուս
գրական լեզվի հիմնադիր (տես, օրինակ, Վիկտոր Վինոգրադովի աշխատությունները), իսկ
«Համառոտ գրականագիտական հանրագիտարանը» (ռուս.՝ Краткая литературная
энциклопедия) (հոդվածի հեղինակ՝ Սերգեյ Ավերինցև) խոսում է նրա
ստեղծագործությունների՝ չափանիշ լինելու մասին, ինչպես Դանթեի
ստեղծագործությունները՝ Իտալիայում, կամ Գյոթեն՝ Գերմանիայում։ Դմիտրի Լիխաչովը
Պուշկինի մասին արտահայտվել է, ինչպես ռուսների «մեծագույն ազգային սեփականության»։

Դեռևս կենդանության օրոք բանաստեղծին կոչել են հանճար, այդ թվում և՝ տպագիր
հայտարարություններում։ 1820-ական թվականների կեսերից նա սկսեց համարվել «առաջին
ռուս բանաստեղծ» (ոչ միայն ժամանակակիցների շրջանում, այլև՝ բոլոր ժամանակների ռուս
բանաստեղծների), իսկ նրա անձի շուրջ ընթերցողի մոտ ձևավորվել էր իսկական
պաշտամունքային վերաբերմունք։ Միևնույն ժամանակ, 1830-ական թվականներին («Պոլտավա»
պոեմից հետո) տեղ գտավ նաև ընթերցող հասարակության մի մասի որոշակի սառնությունը
Պուշկինի հանդեպ։

«Մի քանի խոսք Պուշկինի մասին» հոդվածում (1830-ականներ) Նիկոյալ Գոգոլը գրել է, որ
«Պուշկինը բացառիկ երևույթ է և, գուցե թե, ռուսական ոգու միակ դրսևորումը. դա ռուս
մարդն է՝ իր զարգացման մեջ, որում նա, հնարավոր է, հայտնվի երկու հարյուր տարի
անց»։ Քննադատ և արևմտամետ փիլիսոփա Վիսարիոն Բելինսկին նրան կոչել է «Ռուսաստանի
առաջին բանաստեղծ-գեղանկարիչը»։ Ֆեոդոր Դոստոևսկին նշել է, որ ««Օնեգինի»՝ իր այդ
անմահ և անհասանելի պոեմի մեջ, Պուշկինն ի հայտ է եկել որպես մեծագույն ժողովրդական
բանաստեղծ, ինչպիսին մինչ նա ոչ ոք և երբեք չէր եղել» և խոսել է «նրա հանճարի
համաշխարհայնության և համամարդկայնության» մասին։

Ամենաբովանդակալից բնութագիրը տվել է Ապոլլոն Գրիգորևը (1859)՝ «Իսկ Պուշկինը մեր
ամեն ինչն է»։

Պուշկինի իմաստավորումը ռուսական արվեստում ընթացել է երկու ուղղությամբ՝
գեղարվեստա-փիլիսոփայական, էսսեիստական, որի հիմնադիրներն էին Նիկոլայ Գոգոլը և
Ապոլլոն Գրիգորևը (այս շարքում են շատ ռուս գրողներ՝ ներառյալ Ֆյոդոր Դոստոևսկին,
Մարինա Ցվետաևան, Ալեքսանդր Սոլժենիցինը և այլք), և գիտական պատմա-կենսագրական՝
հիմնված Պավել Աննենկովի և Պյոտր Բարտենևի կողմից։ Ռուսաստանում գիտական
պուշկինաբանության ծաղկումը 20-րդ դարի սկզբին կապված է 1905 թվականին Պուշկինի
տան, 1908 թվականին Պուշկինյան սեմինարիայի ստեղծման, Պուշկինի մասին սերիական
հրապարակումների ի հայտ գալու հետ։ Խորհրդային շրջանում, Պուշկինի
գաղափարախոսության ուսումնասիրման սահմանափակումների պայմաններում, մեծ տարածում
ստացավ պուշկինյան տեքստաբանությունն ու ոճի ուսումնասիրությունը։ Մի շարք կարևոր
ձեռքբերումներ կապված են արտերկրում, այդ թվում և՝ ռուսական էմիգրացիայի շարքերում
ծավալված պուշկինաբանության հետ (Լեհաստան, Ֆրանսիա, ԱՄՆ և այլն)։

«Վաթսունական»-հրապարակախոս և գրաքննադատ Դմիտրի Պիսարևը հերքել է Պուշկինի
ստեղծագործության նշանակությունը ժամանակակից կյանքի վրա. «Պուշկինն օգտագործում է
իր գեղարվեստական վարպետությունը, որպես ողջ ընթերցող Ռուսաստանն իր ներքին
դատարկության տխուր գաղտնիքներին, իր հոգեկան թշվառությանն ու մտավոր
անկարողությանը հաղորդակից դարձնելու միջոց»։ Նույն դիրքորոշումն ունեին նաև
1860-ականների շատ նիհիլիստներ, այնպիսիք, ինչպիսիք էին Մաքսիմ Անտոնովիչը և
Վարֆոլոմեյ Զայցևը։

Վլադիմիր Մայակովսկին, Դավիդ Բուրլյուկը, Վելիմիր Խլեբնիկովը, Ալեքսեյ Կրուչոնիխը,
Բենեդիկտ Լիվշիցը ֆուտուրիստների 1912 թվականի «Ապտակ հասարակական ճաշակին»
հրովարտակում կոչ էին անում «Պուշկինին, մի շարք այլ դասականների հետ, դուրս նետել
ժամանակի նավից»։ Հրովարտակում այնուհետև ասվում էր. «Ով չի ուզում մոռանալ իր
առաջին սերը, չի ճանաչի վերջինը» (Պուշկինի մահվան առթիվ Տյուտչևի «Тебя, как
первую любовь, России сердце не забудет» խոսքերի շրջասությունը)։ Միևնույն
ժամանակ Պուշկինի ստեղծագործությանը բարձրագույն գնահատական են տվել Ինոկենտի
Անենսկին, Աննա Ախմատովան, Մարինա Ցվետաևան, Ալեքսանդր Բլոկը։

Մի շարք ուսումնասիրողների կարծիքով, 1937 թվականից ԽՍՀՄ-ում պաշտոնական
գաղափարախոսության մեջ արմատավորվում էր «Պուշկինի պաշտամունքը». «Պուշկինի
պաշտամունքը վերածվում էր ստալինյան պաշտամունքի մասի»։ Կարծիք կա նաև, որ
«Պուշկինի կոմունիստական պաշտամունքը կառուցվում էր նույն սխեմայով, ինչ Լենինինն
ու Ստալինինը»։

Պուշկինի երկերի հետմահու առաջին հրատարակությունը (1838) ութ հատորով, լույս տեսած
հօգուտ ժառանգների, ընդգրկում էր լոկ այն ստեղծագործությունները, որոնք հրապարակվել
էին բանաստեղծի կենդանության օրոք։ Հրատարակությունը գտնվում էր «Ժողովրդական
լուսավորության նախարարի հատուկ ուշադրության ներքո», որի իրավասության
սահմաններում էլ գտնվում էր գրաքննությունը։ Ըստ Սերգեյ Սոբոլևսկու արձագանքի՝ այն
«վատ է ստացվել՝ Ատրեշկովի մեղքով»[Ն 7]։ Թույլ են տրվել բազմաթիվ վրիպակներ,
բացթողումներ, Պուշկինի տեքստերի խեղաթյուրումներ, հրատարակությունը թերի էր
նույնիսկ հայտարարված ծավալով։ 1841 թվականին լույս տեսան լրացուցիչ 3 հատորները
(9-11)։ 1846 թվականի սկզբին երկերի այս ժողովածուն ամբողջությամբ վաճառվեց։

Երկերի նոր ժողովածուն նախատեսվում էր լոկ որպես 1838-1841 թվականների
հրատարակության կրկնություն։ Սակայն պլանները չիրականացան։ 1849-1850 ձմռանը
բանաստեղծի այրին, այդ ժամանակ արդեն ամուսնացած Լանսկու հետ, նոր հրատարակության
առթիվ դիմեց Պավել Աննենկովի խորհրդին։ Աննենկովը, որը տնօրինում էր Լանսկայայի մոտ
գտնվող Պուշկինի բոլոր ձեռագրերը, սկզբում չէր համարձակվում հանձն առնել նման լուրջ
նախաձեռնությունը։ Նրան, ծանոթանալով բոլոր փաստաթղթերին, համոզեցին եղբայրները՝
Իվանը և Ֆյոդորը[Ն 8]։ 1851 թվականի մայիսի 21-ին Լանսկայան պայմանագրով Ի. Վ.
Աննենկովին փոխանցեց հրատարակության իրավունքը։ Պ. Աննենկովի եղբայրները պնդեցին,
որպեսզի Պավելն այդ գործն իր ձեռքը վերցնի։ Պ. Աննենկովը նաև որոշում կայացրեց
գրելու բանաստեղծի կենսագրությունը։ Դոբրոլյուբովն այսպես արձագանքեց Պուշկինի
երկերի ժողովածուի 1855-1857 թվականների հրատարակությանը. «Ռուսներն արդեն վաղուց
անհամբեր սպասում էին երկերի այս նոր հրատարակությանը, որն արժանի է նրա հիշատակին,
և Աննենկովի նախաձեռնությունն ընդունեցին հիացմունքով ու երախտագիտությամբ»։ Չնայած
գրաքննության բոլոր խոչընդոտներին, Աննենկովը կյանքի կոչեց Պուշկինի
ստեղծագործությունների քննադատորեն նախապատրաստված առաջին ժողովածուն։ Աննենկովի
հրատարակությունը, լրացումներով և փոփոխություններով, երկու անգամ կրկնվեց Գրիգորի
Գեննադիի կողմից (1859-1860, 1869-1871)։

1887 թվականից հետո, երբ սպառվեց Պուշկինի ստեղծագործությունների հանդեպ նրա
ժառանգների իրավասության ժամկետը, հայտնվեցին զանազան մատչելի հրատարակություններ,
որոնք, սակայն, գիտական արժեք չէին ներկայացնում։ 20-րդ դարի սկզբին լույս տեսած
ժողովածուներից ամենաամբողջականը Պյոտր Մորոզովի կողմից խմբագրվածն էր (1903-1906)։

Պուշկինի երկերի լիակատար ակադեմիական ժողովածուն՝ 16 հատորով, նախատեսվում էր
լույս ընծայել բանաստեղծի մահվան 100-ամյակի առթիվ՝ 1937 թվականին, սակայն,
օբյեկտիվ պատճառներով, այդ աշխատանքը ձգձգվեց երկար տարիներ։ Այդ հրատարակությունը
միավորեց ժամանակի բոլոր հայտնի գիտնական-պուշկինիստների աշխատանքները։ 16 հատորով
երկերի ժողովածուն առայսօր մնում է Պուշկինի ստեղծագործությունների ամենաամբողջական
հավաքածուն. գիտական գրականության մեջ, պուշկինյան տեքստերի մեջբերման համար,
ընդունված է հղել հենց այդ հրատարակությանը։ Տեքստաբանական հետազոտությունների
պլանում այդ ժողովածուն կողմնորոշիչ է դարձել ռուս գրողների այլ ակադեմիական
հրատարակությունների համար։ Այնուամենայնիվ, այդ «ամբողջական» հրատարակության մեջ
տեղ չեն գտել Պուշկինի նկարներով հատորները և «Պուշկինի ձեռքով» ժողովածուն կազմող
տեքստերը։ Գրաքննության նկատառումներով, չհրապարակվեց «Բարկովի ստվերը» բալլադը։
Պուշկինյան տեքստերի մանրամասն մեկնաբանությունները, որոնք, ըստ իշխանությունների,
խոչընդոտում էին հրատարակությանը, բաց թողնվեցին. դա տասնվեցհատորյակի ամենագլխավոր
թերություններից մեկն է։

1926 և 1928 թվականներին լույս տեսան Պուշկինի նամակների երկու հատորները
(1815-1830)՝ հրատարակված Բորիս Մոդզալևսկու կողմից։ Երրորդ հատորը (1935,
1831-1833 թվականների նամակները), արդեն Մոդզալևսկու մահից հետո, տպագրության
նախապատրաստեց նրա որդին։ Նամակների երեքհատորյակի արժեքը կայանում է պուշկինյան
ուղղագրության և կետադրության պահպանման մեջ։ Նամակների ընդարձակ մեկնաբանությունն
իրենից ներկայացնում է Պուշկինի և, ընդհանրապես, պուշկինյան դարաշրջանի կյանքի մի
ամբողջական հանրագիտարան։ Այդ հրատարակության թերություններից է տեքստերից ոչ
նորմատիվ բառապաշարի հեռացումը։ 1969 թվականի հրատարակությունը՝ «Ա. Ս. Պուշկին.
վերջին տարիների նամակներ» (ընդհանուր խմբագրությունը՝ Նիկոլայ Իզմայլովի)
հեղինակային ուղղագրությունն ու կետադրությունը չի վերարտադրում։ Մինչև այժմ
Պուշկինի նամակների միակ՝ առանց կրճատումների հրատարակությունը Վլադիմիր Սաիտովի
խմբագրությամբ լույս տեսած «Նամակագրությունն» է՝ երեք հատորով (Գիտությունների
կայսերական ակադեմիա, 1906-1911)։ «Նամակագրությունը» լույս տեսավ փոքր տպաքանակով
և տարածվեց բացառապես ակադեմիայի անդամների շրջանում։ 2013 թվականին «Слово»
հրատարակչությունն իրականացրեց «Նամակագրության» կրկնակի հրատարակությունը։

Ռուսաստանի և աշխարհի տարբեր քաղաքներում տեղադրված են Պուշկինի բազմաթիվ
հուշարձաններ։ Բանաստեղծի կյանքին և ստեղծագործությանը նվիրված թանգարաններ կան
Մոսկվայում, Սանկտ Պետերբուրգում, Պուշկինոգորյան շրջանում, Նովգորոդում,
Տորժկայում, Կիևում, Քիշնևում, Օդեսայում, Վիլնյուսում, Բրոդզյանայում (Սլովակիա) և
այլ քաղաքներում։ Պուշկինի անունով են անվանակոչվել նախկին Ցարսկոյե Սելոն և մի
շարք այլ բնակավայրեր։



https://hy.wikipedia.org/wiki/MPEG-TS

Փոխադրական հոսքը (TS, TP, MPEG-TS, կամ M2TS) ձայնա և տեսատվյալների հաղորդման
արձանագրություն է։ Այս ստանդարտի մշակման նպատակը ձայնա և տեսատվյալների
մուլտիփլեքսացումն է (անգլ.՝ multiplexing, տվյալների մի քանի հոսքի նույն
խողովակով փոխանցում) և նրանց ելքի սինխրոնիզացում։ Փոխադրական հոսքը բացում է
փոխադրական միջոցների սխալների ուղղման հնարավորություն, ինչպիսին են DVB և ATSC-ը։

Որպեսզի դեկոդերը կարողանա վերարտադրել ծրագրերը ճիշտ ժամանակին, ճիշտ արագությամբ
և սինխրոնիզացիայով, ծրագրերը սովորաբար պարբերական հաղորդում են Program Clock
Reference, կամ PCR` ծրագրի հոսքերից մեկում։ Դա այդպես էլ կոչվում է` հենակետային
հաճախության (Master Clock) հիմնական աղբյուր։ MPEG2-ում ժամանակային միջակայքերը
հաշվվում են այդ հաճախությամբ։ Օրինակ` ներկայացման ժամանակային նշումը (PTS)
համապատասխանում է PCR-ին։ Առաջին 33 բիթը համապատասխանում են 90 կՀց հենակետային
հաճախությանը: Ներկայացման ընդլայնումը մինչև 9 բիթ, համապատասխանում է 27 մՀց
հաճախությանը։

Հաղորդման որոշ արձանագրություններ, ինչպիսիք են ATSC և DVB ստանդարտները, խիստ
սահմանափակ են փոխադրական հոսքի բիթ-րեյթի պահանջների հանդեպ։ Այսպիսով, որպեսզի
տվյալների հոսքն ընդունի հաղորդման խիստ տրված արագությունը, Multiplexer-ը պետք է
ունենա հոսքում լրացուցիչ փաթեթներ ավելացնելու հնարավորություն։ PID 0x1FFF
փաթեթները ծառայում են հենց այդ նպատակին։ Այդ փաթեթների օգտակար բեռնվածությունը
չի պպարունակում որևէ օգտակար տեղեկություն, այդ կերպ, ռեսիվերն ստանալով այդպիսի
փաթեթ անտեսում է նրա պարունակությունը։



https://hy.wikipedia.org/wiki/Erga_omnes

Erga Omnes-ը հռոմեական իրավունքից փոխառված լատիներեն արտահայտություն է, որը
նշանակում է «բոլորին վերաբերող» , «բոլորի նկատմամբ» ։ Իրավաբանական
տերմինալոգիայում , այն իրավունքները և պարտականությունները որոնք վերաբերում են
բոլորին , համարվում են Erga Omnes։ Օրինակ ՝ Սեփականության իրավունքը համարվում է
Erga Omnes , քանի որ բացառապես բոլորը պարտավոր են չխախտելու տվյալ անձի
սեփականության իրավունքը։ Erga Omnes իրավունքը կարող է օտարվել պայմանագրի հիման
վրա։ Erga Omnes–ը երբեմն նույնացվում է բացարձակ իրավունքի հետ։

Միջազգային իրավունքում ասելով Erga Omnes , հասկանում ենք պետության
պարտավորությունները միջազգային հանրության նկատմամբ։ Այսպիսի պարտավորություններ
ունեն բոլոր պետությունները , քանի որ դրանք ունեն համընդհանուր բնույթ և անժխտելի
են ,ինչպես նաև դրանց պահպանումը անհրաժեշտ պայման է միջազգային խաղաղության ու
անվտանգության պահպանման համար։ Հետևաբար պետության կոմից Erga Omnes
պարտականությունները խախտելու դեպքում , ցանկացած պետություն ունի խախտումները
վերացնելու պահանջ ներկայացնելու իրավունք։ Erga Omnes–ի օրինակներ են ,
ծովահենությունը կամ ցեղասպանությունը։ Արդարադատության Միջազգային դատարանը
ճանաչել է Erga Omnes իրավունքների և պարտականությունների գոյությունը Barcelona
traction-ի որոշման մեջ։ Որոշման մեջ դատարանը հաստատեց , կոնֆլիկտի կողմ
չհանդիսացող պետության ՝ դատարան դիմելու իրավունքը , վերացնելով նախորդ դատական
նախադեպը։



https://hy.wikipedia.org/wiki/%D5%8E%D5%AB%D5%BF%D6%80%D5%B8%D6%82%D5%BE%D5%B5%D5%A1%D5%B6_%D5%B4%D5%A1%D6%80%D5%A4

Վիտրուվյան մարդ (լատ.՝ Homo vitruvianus), Լեոնարդո դա Վինչիի նկարներից։ Ստեղծվել
է 1490-1492 թվականներին որպես Վիտրուվիոսին նվիրված գրքի նկարազարդում. գտնվել է
նկարչի օրագրերից մեկում։ Նկարում պատկերված են մերկ տղամարդու երկու կերպարներ,
որոնք մեկը մյուսի վրա տեղադրված դիրքով են ներկայացված, ձեռքերը պարզված են կողքի,
ոտքերը զատված են։ Կերպարները ձեռքերով և ոտքերով ներառված են քառակուսու մեջ։
Նկարը հաճախ մեկնաբանվել է որպես կանոնավոր համաչափությունների բացահայտման օրինակ։

Նկարը կատարված է թանաքով և ջրաներկով մետաղական մատիտի օգնությամբ։ Նկարի չափերն
են 34,3 × 24,5 սմ։ Ներկայումս այն գտնվում է Վենետիկի ակադեմիայի պատկերասրահում։

Մարդկային մարմնի համաչափությունների վերաբացահայտումը, որ կատարեցին Լեոնարդո դա
Վինչին և ուրիշ գիտնականներ 15-րդ դարում, դարձավ իտալական վերածննդի խոշորագույն
ձեռքբերումներից։

Այս սկզբունքով Կորբյուզիեն կազմել է համաչափությունների իր սանդղակը` Մոդուլորը,
որը մեծ ազդեցություն է ունեցել 20-րդ դարի ճարտարապետական գեղագիտության վրա։

Նկարը հաճախ է օգտագործվում որպես մարդկային մարմնի, երբեմն նաև ողջ տիեզերքի
համաչափությունների խորհրդանիշ։ 2011 թվականին իռլանդացի աերոնկարիչ Ջոն Կվիգլին
Հյուսիսային սառուցյալ օվկիանոսի սառույցներին պատկերել է հանրահայտ նկարի
հսկայական կրկնօրինակը` մարդկության ուշադրությունը հրավիրելով բնապահպանական
հավասարակշռության խնդիրներին:

2012 թվականին տեղեկություններ հրապարակվեցին այն մասին, որ «վիտրուվյան մարդու»
առաջին պատկերը ոչ թե Լեոնարդոն է նկարել, այլ նրա ընկեր Ջակոմո Անդրեա դա Ֆերարան,
ով մանրամասն ուսումնասիրել էր Վիտրուվիոսի աշխատությունները։ Չնայած դրան`
Ֆերարայի նկարը գեղարվեստական արժանիքներով զիջում է Լեոնարդոյի նկարին:



https://hy.wikipedia.org/wiki/%D5%8E%D5%A1%D6%80%D5%A4%D5%A1%D5%B6%D5%A1%D5%B6%D6%84_(%D5%BA%D5%A1%D5%BF%D5%B4%D5%A1%D5%BE%D5%A5%D5%BA)

«Վարդանանք», Դերենիկ Դեմիրճյանի պատմավեպ։ Հայ գրականության նշանավոր
ստեղծագործություններից է։ Այն գրվել է Հայրենական մեծ պատերազմի տարիներին,
որպեսզի բարձր պահի ռազմաճակատում գտնվող հայ զինվորների մարտական ոգին։

Հեղինակը գրքում ներկայացնում է Հայաստանը 5-րդ դարում` հիմնականում պատմելով 451
թվականին Հայաստանում տեղի ունեցած դեպքերի մասին, երբ հայ ժողովուրդը սպարապետ
Վարդան Մամիկոնյանի ղեկավարությամբ ապստամբեց և Ավարայրի դաշտում հերոսաբար կռվեց
պարսիկների դեմ, որոնք, տիրելով Հայաստանին, ուզում էին հայ ժողովրդին պարտադրել
իրենց հավատը:

Վեպը հայոց պատմության մեջ շրջադարձային նշանակություն ունեցող` 5-րդ դարի ազգային
պատմության, փիլիսոփայության, քաղաքական ու կրոնադավանաբանական դիրքորոշման
ընդհանրացումն է։ Հեղինակն այս վեպը գրելու գաղափարի շուրջ երկար է մտածել։ Նա
սկզբնական շրջանում ցանկանում էր գրել 5-րդ դարի մասին՝ «Մեսրոպ Մաշտոց»,
«Վարդանանք», «Վահանանց պատերազմ», սակայն երբ բռնկվեց Հայրենական մեծ պատերազմը
Դերենիկ Դեմիրճյանը փոխեց իր մտադրությունը և սկզբում գրեց «Վարդանանք»: Հայրենական
մեծ պատերազմի տարիներին Հայաստանում տիրող իրավիճակը կարծես թե նույնն էր ինչ-որ
451 թվականին։

Վեպի սկզբնաղբյուրներն են 5-րդ դարի պատմիչներ Եղիշեի «Վասն Վարդանայ և հայոց
պատերազմին» և Ղազար Փարպեցու «Պատմութիւն հայոց» երկերը։

Դերենիկ Դեմիրճյանը նկարագրում է 5-րդ դարում Հայաստանում տեղի ունեցող
իրադարձությունները, երբ պարսից Հազկերտ II թագավորի հարկահանները ծանրացրել էին
Հայաստանի վիճակը, և ցանկանում էին Հայաստանում հաստատել Զրադաշտականություն։
Նկարագրում է Հայոց սպարապետ Վարդան Մամիկոնյանին և նրա կողմնակիցներին
(Վարդանանց)։ Նկարագրում է դավաճան Վասակ Սյունուն, նրա կողմնակիցներին՝ վասակյանց։
Առավել պատկերավոր նկարագրվում է 451 թվականի մայիսի 26-ին Ավարայրի դաշտում Տղմուտ
գետի մոտ տեղի ունեցած Ավարայրի ճակատամարտը: Ճակատամարտում հայկական զորքը
բարոյական հաղթանակ է տանում, չնայած թշնամու զորքերի գերակշռության։



https://hy.wikipedia.org/wiki/%D5%8D%D5%A5%D6%80%D5%B8_%D4%BD%D5%A1%D5%B6%D5%A6%D5%A1%D5%A4%D5%B5%D5%A1%D5%B6

Ծնվել է 1915 թվականի դեկտեմբերի 3-ին Գորիսում։ 1934 թվականին ավարտել է Գորիսի
մանկավարժական տեխնիկումը, 1934-1941 թվականներին զբաղվել է ուսուցչությամբ։
Մասնակցել է Հայրենական Մեծ պատերազմին (1941-1945)։ Մահացել է 1998 թվականի
հունիսի 26-ին Երևանում, թաղված է Կոմիտասի անվան զբոսայգու պանթեոնում։

Առաջին պատմվածքը՝ «Չոր տափը», լույս է տեսել 1934 թվականին, Գորիսի «Կարմիր
Զանգեզուր» թերթում։ 1938 թվականին գրել է X դ. Սյունիքի գյուղացիության
(ցուրաբերդցիների) ապստամբությունն արտացոլող «Վահրամ Որոտանեցի» պիեսը (բեմադրվել
է 1940 թվականին)։ 1950 թվականին հրատարակել է «Մեր գնդի մարդիկ» վեպը, որը պատմում
է Լենինգրադի համար մարտնչող ռազմական միավորումներից մեկի և պարտիզանական
ջոկատների գործողությունների մասին։ Վեպին բնորոշ է սովետական հայրենասիրության և
ՍՍՀՄ բազմազգ ժողովուրդների ինտերնացիոնալ միասնականության գեղարվեստական
նկարագիրը։ Խանզադյանին ճանաչում է բերել «Հողը» (հ. 1 - 2, 1954-1955) վեպը։
Քարակերտը լքելով և Արարատյան դաշտ տեղափոխվելով չէ, որ պետք է լուծվի
քարակերտցիների բարեկեցության խնդիրը, այլ ապառաժները փշրելով ու հողը ծաղկեցնելով։
Սա է երկում բարձրացվող գլխավոր հարցը։ Այնուհետև լույս են տեսել Խանզադյանի «Լալ
Համագը» (1955), «Որոտանի կիրճում» (1956), «Քարանձավի բնակիչները» (1961) մանկական
ստեղծագործությունները, «Կարմիր շուշաններ» (1958), «Հարստությունը լեռներում»
(1961) պատմվածքների ժողովածուները։

Խանզադյանին ժողովրդականություն է բերել «Մխիթար Սպարապետ» (1961) պատմավեպը։
Շարունակելով հայ պատմավիպագրության ավանդները՝ գրողը արդիականության տեսանկյունից
է դիտել հայ ժողովրդի պատմություն հերոսական էջերից մեկը։ XVIII դ. ժողովուրդը ոտքի
է ելել սրով վերականգնելու իր կորսված ինքնուրույնությունը։ Ժողովրդական այս
հուժկու ընդվզումների ու պայքարի հենքի վրա վեպում բարձրանում են զորավարներ Դավիթ
Բեկի և Մխիթար Սպարապետի կերպարները՝ իբրև ժողովրդի իղձերի արտահայտիչների։ Վեպի
առանցքային հարցերից մեկն էլ հայ և ռուս ժողովուրդների բարեկամությունն է։

Խանզադյան պատմվածքից պատմվածք, գրքից գիրք ամբողջացնում է իր ժամանակակցի կերպարը,
բացահայտում նրա ներաշխարհը։ Այդպիսին են նրա «Կորած արահետներ» (1964), «Քաջարան»
(1965), «Այրված տունը» (1965), «Մատյան եղելությանց» (1966), «Անձրևից հետո»
(1969), «Ինչո՞ւ, ինչո՞ւ» (1970), «Երեք տարի, 291 օր» (1972), «Սևանի լուսաբացը»
(1974), «Խոսեք, Հայաստանի լեռներ» (1976) գործերի հերոսները։ Սրանցից առանձնանում
են «Քաջարան», «Մատյան եղելությանց», «Ծարավել եմ, ջուր բերեք» («Անձրևից հետո»
ժողովածուում) և «Խոսեք, Հայաստանի լեռներ» ստեղծագործությունները։ Առաջինը
պատկերում է Հայաստանի լեռնագործ բանվորի առօրյան, անհատի հոգևոր ծնունդը
կոլեկտիվում։ Երկրորդը հոդի աշխատավորի, աշխարհի ու մարդկանց մասին մտորումներ է։
Երրորդը յուրահատուկ մի ասք է մարդաշխատավորի, մարդ-զինվորի, մարդ-հայրենասերի
մասին։ Վերջինը հայ ժողովրդի մոտիկ անցյալի ողբերգական ճակատագրի գեղարվեստական
վերարտադրությունն է։ Թուրք, իշխանությունները իրականացնում էին ցեղասպանության
իրենց ծրագիրը՝ կոտորելով Արևմտյան Հայաստանի բնիկ, խաղաղ ու անզեն բնակչությանը։
Այս մղձավանջի մեջ գրողի ասելիքը հստակ է, նպատակը՝ պարզ՝ ժողովրդի աննկուն ոգու
վերակենդանացումը։ Վեպում արտացոլված է հայ ժողովրդի ռուսամետ կողմնորոշումը։

Խանզադյանի լավագույն գործերից է «Թագուհին հայոց» վեպը (1978), որի մեջ գրողը տվել
է հայ ժողովրդի հեռավոր անցյալի ինքնատիպ նկարագիրը։ Սերո Խանզադյանը կյանքի վերջին
մեկ ու կես տասնամյակում ևս ստեղծել է հետաքրքիր պատմավեպեր, հուշագրություններ և
այլ երկեր։ Խանզադյանի այդ տարիների ստեղծագործություններից են «Արաքսը պղտորվում
է» (1985), «Անդրանիկ» (1989), «Շուշի» (1991), «Գարեգին Նժդեհ» (1993)
պատմավեպերը, «Հորս հետ և առանց հորս» (1986), «Ինչպես հիշում եմ» (1988),
«Ղարաբաղը կրակների մեջ» (1998) ինքնակենսագրական և հուշագրական գրքերը, «Պըլը
Պուղի» (1988), «Կորած արահետներ» (1989) պատմվածքաշարերը։ Խանզադյանը հեղինակ է
նաև հայ ժողովրդի պատմության, գրականության, լեզվի կարևորագույն խնդիրներին նվիրված
արժեքավոր ուսումնասիրությունների։ Նրա շատ երկեր թարգմանվել են աշխարհի
ժողովուրդների բազմաթիվ լեզուներով։ «Այրված տունը» (1974, «Լքված հեքիաթների
կիրճը» վերանվանումով) և «Մխիթար Սպարապետ»-ը (1978) էկրանավորել են «Հայֆիլմ» և
«Մոսֆիլմ» կինոստուդիաները։



https://hy.wikipedia.org/wiki/%D5%8C%D5%B8%D5%A2%D5%A5%D6%80%D5%BF_%D4%B1%D5%A2%D5%A1%D5%BB%D5%B5%D5%A1%D5%B6

Ռոբերտ Ալեքսանդրի Աբաջյան (նոյեմբերի 16, 1996, Երևան - ապրիլի 2, 2016, Արցախ),
Լեռնային Ղարաբաղի Հանրապետության Պաշտպանության Բանակի զինծառայող, Պաշտպանության
բանակի կրտսեր սերժանտ, հետմահու Արցախի հերոս։

Զոհվել է Քառօրյա պատերազմի ժամանակ՝ Մարտակերտի ուղղությամբ տեղակայված դիրքը
պաշտպանելիս։

Ցուցաբերած բացառիկ քաջության ու արիության համար 2016 թվականի մայիսի 8-ին, Արցախի
Հանրապետության նախագահի հրամանագրով հետմահու պարգևատրվել է «Արցախի հերոս» ԼՂՀ
բարձրագույն կոչմամբ ու «Ոսկե արծիվ» շքանշանով։

Ռոբերտ Ալեքսանդրի Աբաջյանը ծնվել է 1996 թվականի նոյեմբերի 16-ին՝ Երևանում։ Ունի
ավագ եղբայր։

2003 թվականին ընդունվել է Երևանի թիվ 147 հիմնական դպրոց, որն ավարտել է 2012
թվականին։

2012 թվականին ընդունվել է Երևանի պետական հենակետային բժշկական քոլեջ։ Քոլեջն
ավարտել է 2014-ին՝ ատամնատեխնիկի որակավորմամբ։

Ռոբերտ Աբաջյանը պարտադիր ժամկետային զինծառայության է անցել 2014/2 զորակոչով՝
Արաբկիրի ԶԿ-ից։ Բարձր առաջադիմության շնորհիվ ստացել է կրտսեր սերժանտի կոչում։

2016 թվականի ապրիլի 1-ի լույս 2-ի գիշերը Արցախա-Ադրբեջանական շփման գծի ողջ
երկայնքով հակառակորդի զինված ուժերի ստորաբաժանումները լայնամասշտաբ հարձակումներ
են կատարում։ Սկզբնապես հյուսիսարևելյան ուղղությամբ տեղակայված հենակետային
դիրքերը հրետակոծելուց հետո ադրբեջանական ուժերն անցնում են գրոհի։ Շուրջ երեք
հարյուր հոգուց բաղկացած խմբերը, զինված լինելով նաև տանկերով, փորձ են կատարում
գրավելու հայկական դիրքերը։ Վաշտի հրամանատար, ՀՀ ԶՈւ կապիտան Արմենակ Ուրֆանյանի
ղեկավարությամբ, վեց հոգուց բաղկացած սահմանապահ ուժերն անցնում են շրջանաձև
պաշտպանության՝ երկու անգամ հաջողությամբ հետ շպրտելով թշնամու լայնածավալ
հարձակումները՝ այդ ընթացքում խոցելով նաև թշնամու մեկ տանկ։ Անհաջող հարձակման
փորձից հետո թշնամին հետ է քաշվում և կրկին սկսում հրետանակոծել հայկական դիրքերը։
Արկերից մեկի պայթյունից շուտով զոհվում են կապիտան Ուրֆանյանը և գնդացրորդ Քյարամ
Սլոյանը։

Վաշտի հրամանատարի մահվանից հետո, ոտքի վիրավորում ստացած Ռոբերտ Աբաջյանը
հրամանատարությունը վերցնում է իր վրա և պատնեշի վրայից շարունակում մարտը։
Նկատելով, որ խրամատում զինամթերքը վերաջանում է, զինվորներին ուղարկում է փամփուշտ
բերելու։ Այդ ընթացքում հակառակորդին հաջողվում է թափանցել դիրք։ Աբաջյանը, կողքին
մնացած միակ ծառայակցի՝ վիրավորում ստացած գնդացրորդ Անդրանիկ Զոհրաբյանի հետ,
համառ դիմակայությամբ, նահանջում են դեպի դիրքային կացարան։ Արյունահոսությունից
շուտով մահանում է Զոհրաբյանը։ Մարտական խորշում դիրքավորվելով, Ռոբերտ Աբաջյանը
մինչև վերջին փամփուշտը շարունակում է միայնակ կռվել թշնամու մեծաթիվ ուժերի դեմ,
միևնույն ժամանակ կապ հաստատելով գումարտակի հրամանատարի հետ և վերջինիս կարևոր
տեղեկություններ հաղորդելով դիրքում կատարվող դեպքերի մասին։ Նկատելով իրեն մոտեցող
թշնամուն, Աբաջյանը վերջին անգամ կապի է դուրս եկել և ասել, որ արդեն հանել է իր
մոտ մնացած վերջին նռնակը ու պատրաստ սպասում է՝ հենց մոտենան, իր հետ միասին
պայթեցնելու է նրանց, որ չհանձնվի։ Տեսնելով իրեն մոտեցող հակառակորդին, Աբաջյանը
բացված նռնակը թաքցնում է ափի մեջ և ձեռքերը վեր բարձրացնում, իբր հանձնվում է։
Թույլ տալով, որ բավականաչափ իրեն մոտենան, Աբաջյանն իր հետ միասին նռնակով
պայթեցնում է հակառակորդի մի քանի զինվորի։

Անձնազոհ քայլով Ռոբերտ Աբաջյանը նաև փրկել է թիկունքից օգնության հասած հայկական
ուժերի զինվորներին։

Ապրիլի 8-ին, կողմերի միջև նախապես ձեռքբերված պայմանավորվածությամբ իրականացվում
են զոհվածների մարմինների որոնողական աշխատանքներ, որի արդյունքում հայկական կողմը
հայտնաբերում է Աբաջյանի և Զոհրաբյանի դիերը։

Ապրիլի 11-ին զինվորական կարգով Ռոբերտ Աբաջյանին հողին հանձնեցին «Եռաբլուր»
զինվորական պանթեոնում։ Հոգեհանգիստը տեղի ունեցավ Երևանի Սուրբ Հովհաննես Մկրտիչ
եկեղեցում։

2016 թվականի ապրիլի 2-ից 5-ն ընկած ժամանակահատվածում հակառակորդի լայնածավալ
ռազմական գործողությունների ընթացքում Արցախի Հանրապետության պետական սահմանը
պաշտպանելիս ցուցաբերած բացառիկ քաջության ու արիության համար ԼՂՀ նախագահ Բակո
Սահակյանի հրամանով Ռոբերտ Աբաջյանին հետմահու շնորհվում է «Արցախի հերոս» Լեռնային
Ղարաբաղի Հանրապետության բարձրագույն կոչում և «Ոսկե արծիվ» շքանշան։ Աբաջյանը
դառնում է թվով 24-րդը, ով արժանանում է «Արցախի հերոս» բարձրագույն կոչմանը,
ինչպես նաև տվյալ տիտղոսի ամենաերիտասարդ կրողը (19 տարեկան)։



https://hy.wikipedia.org/wiki/%D5%8B%D5%B8%D5%B5%D5%BD_%D5%8E%D5%AB%D5%B6%D5%BD%D5%A5%D5%B6%D5%A9

Ջոյս Վինսենթ (հոկտեմբերի 15, 1965, Համմերսմիթ - դեկտեմբեր 2003, Վուդ Գրին),
բրիտանացի կին, ում մահը անցել է աննկատ։ Նրա դիակը հայտնաբերվել է մահվանից երկու
տարի անց Լոնդոնի իր տանը։ Նախքան մահը Վինսենթը համարյա խզել էր իր ունեցած բոլոր
կապերը։ 2001 թվականին հրաժարվել էր աշխատանքից, գնացել բռնությունից տուժածների
համար ապաստան որոնելու։ Այդ ընթացքում նա նվազեցրել էր շփումները ընկերների և
ընտանիքի հետ։

Վինսենթը 2003 թվականին մահացավ այնպես, որ դա չնկատեցին ո՛չ ընտանիքը, ո՛չ
ընկերները, աշխատակիցներն ու հարևանները։ Նրա աճյունը հայտնաբերվեց 2006 թվականի
հունվարի 25-ին, բացահայտվեցին նաև մահվան պատճառները՝ ասթմա, խոցային
հիվանդություն։ Նրա կյանքն ու մահը նյութ դարձան 2011 թվականին նկարահանված
դրամատիկական ֆիլմի համար։ Ֆիլմը և Վինսենթի կյանքը ոգեշնչեցին Ստեֆան Վիլսոնին՝
ստեղծելու «Ձեռքը չի կարող ջնջել» ալբոմը։

Ջոյս Վինսենթը ծնվել է Համմերսմիթում 1965 թվականի հոկտեմբերի 19-ին և մեծացել
Ֆուլհեմ Փելես Ռոուդում։ Նրա ծնողները վտարանդիներ են եղել. եկել են Գրենադայից։
Հայրը՝ Լավրենսը, աֆրիկական ծագում ուներ, ատաղձագործ էր, իսկ մայրը՝ հնդկական։ Երբ
վիրահատության ժամանակ մահացավ մայրը, Վինսենթը ընդամենը տասնմեկ տարեկան էր։ Նրան
դաստիարակելու պատասխանատվությունն ընկավ ավագ քույրերի վրա։ Վինսենթն ունեցել է
անբնական հարաբերություներ իր էմոցիոնալ հոր հետ։ Հաճախել է Մելքոմբ հիմնական
դպրոցը, Ֆուլհեմի Գիլլիաթթ իգական դպրոցը, բայց 16 տարեկանում թողել է այն։

1985 թվականին աշխատել է որպես քարտուղարուհի, ապա շարունակել է աշխատել Էռնստ &
Յոնգ հիմնադրամում։ Չորս տարի աշխատելուց հետո հեռացել է այնտեղից անհայտ պատճառով։
Որոշ ժամանակ անց Վինսենթը իրեն հանձնել է ընտանեկան բռնությունների զոհերի
ապաստանին Հարինգեյում, միաժամանակ հյուրանոցում աշխատել է որպես հավաքարար։ Այս
ընթացքում նա օտարված էր ընտանիքից։ Հետաքննության արդյունքում նշվում է. «Նա իրեն
կտրել է ր ընտանիքից, թեև ուներ գեղեցիկ ընտանիք։ Մենք հասկանում ենք, որ դա եղել է
ընտանեկան բռնության հետևանք»։ Այդ ենթադրել է տալիս, որ նա ամաչել է, որ շահարկվի
բռնության փաստը, և ինքը տեսանելի լինի բռնակալին։ Դրա համար գնացել է ապրելու Վուդ
Գրին Շոփինգ Սիթիում գտնվող բնակարանում, որը նախատեսված էր որպես սեփականություն
ընտանեկան բռնության զոհ դարձածների համար։

2003 թվականին նա հոսպիտալացվում է, քանի որ մարսողական համակարգում խոց ուներ և
արյուն էր փսխում։

Վինսենթը մահացել է անհայտ պատճառներով 2003 թվականին։ Պատճառը կարող էր լինել նրա
հիվանդությունը ասթմայով և խոցային հիվանդությունը, որը ավելի հնարավոր պատճառ էր
նրա մահվան համար։ Նրա աճյունի մնացորդների վերլուծությունը համապատասխանում է
պաթալոգիստների եզրակացությանը։ Մնացել էր նաև պայուսակը՝ ամանորյա նվերներով,
որոնք այդպես էլ չհանձնվեցին։ Հայտնի չէր նաև, թե ում էին հասցեագրված այդ
նվերները։

Հարևանները մտածում էին, որ սենյակը զբաղեցրած չէ, և նեխված մարմնի հոտը վերագրվում
էր աղբարկղին։ Բնակարանի պատուհանները նույնպես ներսը դիտելու հնարավորություն չէին
տալիս։Թմրամոլները հաճախակի էին այցելել այդ տարածքը, այդ պատճառով կասկածի տակ չէր
առնվել հեռուստացույցի անընդհատ խշշոցը։ Տան վարձավճարի մի մասը ավտոմատ փոխանցվել
էր Մետրոպոլիտան Հոուսթինգ Թրաստի կողմից գործակալության միջոցով, դրա համար
ենթադրվել էր, որ նա կենդանի է։

Այսպես երկու տարի ի վեր կուտակվել էր չվճարված վարձավճարը։ Նրա դիակը հայտնաբերվել
է 2006 թվականին։ Մահվան ժամանակ նա ունեցել է ընկեր, բայց ոստիկանությունը անկարող
է եղել գտնել նրան։ Նրա քույրերը հետախույզ են վարձել գտնելու համար նրա կապերը,
բայց դա անհաջողության է մատնվել։ Հետախուզությունը գտել է այն տունը, որտեղ ապրել
է նա, ընտանիքից նամակներ ստացել։ Բայց երբ ընտանիքի անդամները այլևս իրենց
նամակների պատասխաները չեն ստացել Վինսենթից, ենթադրել են, որ նա չի ուզում իրենց
հետ կապեր ունենալ։ Նրա ընկերները նշել են, որ նա անհանգիստ է եղել, դուրս է եկել
աշխատանքից, հակասության մեջ է մտել աշխատակիցների հետ և Լոնդոնում տեղափոխվել է մի
բնակարանից մյուսը։ Նա չէր պատասխանում քրոջ հեռախոսազանգին և չէր լինում սեփական
ընկերների շրջանում, փոխարենը վստահում էր կողմնակի մարդու, ով նրա մոտ գալիս էր
փաթեթով։

Ֆիլմը Ջոյսի դրամատիկական կյանքի մասին՝ Կարոլ Մորլեյի ղեկավարությամբ, Ջոյսի
դերում՝ Զավե Աշթոնը, թողարկվել է 2011 թվականին։ Մորլեյը զրուցել է Ջոյսին ծանոթ
մարդկանց հետ։ Նրանք նկարագրել են գեղեցիկ, կիրթ հասարակական կյանքում ակտիվ կնոջը,
որը եղել է ձգտող, շարժուն, զգույշ։ նրան տեսել են ամենուր։ Մարդկանց կարծիքով՝ նա
ավելի լավ կյանքով է ապրել, քան իրենք։ Իր կյանքի ընթացքում նա հանդիպել է այնպիսի
մարդկանց հետ, ինչպիսիք էին Նելսոն Մանդելան և Բեն Քինգը, Ջիլ Սքոթ Հերոնը և Բեթթի
Ռայթը, նախաճաշել է Սթիվի Ուանդերի հետ։

2014 թվականի նոյեմբերի 4-ին երաժիշտ Ստեփան Վիլսոնը թողարկեց «Ձեռքը չի կարող
ջնջել» ալբոմը։ Վիլսոնի կարծիքով՝ իր ստեղծած համերգային ալբոմի հիմքում Վինսենթի
դրամատիկական կյանքն է։



https://hy.wikipedia.org/wiki/%D5%8A%D5%AB%D5%A1%D6%81%D6%81%D5%A1_%D5%A4%D5%A5%D5%AC_%D5%8A%D5%B8%D5%BA%D5%B8%D5%AC%D5%B8

Կոորդինատներ: 41°54′38.56″ հս․ լ. 12°28′34.75″ ավ. ե.﻿ / ﻿41.9107111° հս․. լ.
12.4763194° ավ. ե.﻿ / 41.9107111; 12.4763194

«Պիացցա դել Պոպոլո» (իտալ.՝ Piazza del Popolo) ընդարձակ հրապարակ Հռոմում։
Անվանումն իտալերենով նշանակում է «Ժողովրդական հրապարակ», սակայն պատմականորեն այն
կապվում է Սանտա Մարիա դել Պոպոլո եկեղեցու հետ, որը գտնվում է հրապարակի
հյուսիս-արևելյան անկյունում։

Հին Հռոմի ժամանակաշրջանում այն կոչվել է Պորտա Ֆլամինիա, իսկ այժմ՝ Պորտա դել
Պոպոլո։ Այն Վիա Ֆլամինիա ճանապարհի սկզբնակետն էր՝ դեպի Ռիմինի և դեպի հյուսիս
գնացող ամենակարևոր մայրուղու։ Միևնույն ժամանակ այն Հռոմ այցելողների առաջին կետն
էր՝ նախքան երկաթուղիներ կառուցելը։ Դարեր շարունակ Պիացցա դել Պոպոլոն
հասարակության մահապատիժների տեղ էր, որոնցից վերջինը տեղի ունեցավ 1826 թվականին։

Հրապարակը ձևավորվել է 1811-1822 թվականներին (որոշ աղբյուրներում՝ 1815-1816)
ճարտարապետ Ջուզեպպե Վալադիեի կողմից։ Նա հեռացրել է 1572 թվականին Ջակոմո Դելլա
Պորտայի կողմից կառուցած շատրվանը, քանդել որոշ աննշան շենքեր և բարձր պատեր
կառուցել, որպեսզի կազմեր երկու կիսաշրջաներ, ինչպես Լորենցո Բերնինիի նախագծով
Սուրբ Պետրոսի հրապարակում: Վալադիեն ընդգրկել է ծառերը որպես հիմնական տարր և երեք
անգամ ավելի ընդյալնել տարածքը՝ նրան տալով օվալաձև տեսք։

1589 թվականին Սիքստիուս 5-րդ Պապը Սեթիուս 1-ի սյունը տեղափոխեց Մեծ Կրկեսից դեպի
Պիացցա դել Պոպոլո։ Կանգնեցվեց ճարտարապետ Դոմենիկո Ֆոնտանայի կողմից հրապարակի
կենտրոնում։Սյան երեք կողմերը կերտվել էին Սեթիոսի կառավարման շրջանում, իսկ
չորրորդ կողմը՝ Ռամզես II-ի։ Կառուցվել է մ.թ.ա. 1300 թվականին և կանգնեցված է եղել
Հելիպոլիսի Արևի Տաճարում։ Այն հնագույներից երկրորդն է և ամենաերկարներից մեկը (24
մ բարձրություն, 34 մ՝ պատվանդանով հանդերձ)։ Բերվել է Հռոմ մ.թ.ա. 10-րդ դարում
Օգոստոս Օկտավիանոս կայսեր պատվերով և տեղադրվել Մեծ Կրկեսում՝ հավերժացնելով
Եգիպտոսի գրավումը։ Հրապարակում եղել է նաև կենտրոնական շատրվան, որը 1818 թվականին
տեղափոխվել է Նիկոսիա հրապարակ:

Հրապարակից սկիզբ են առնում երեք փողոցներ՝ Վիա դել Կորսոն կենտրոնից, Վիա դել
Բաբուինոն ձախ կողմից և Վիա դի Ռիպետան՝ աջից։ Կենտրոնական փողոցը, որ հայտնի է
որպես Վիա դել Կորսո, հնագույն Վիա Լատան է, և հյուսիսային կողմից այն հատվում է
Հին Հռոմի Վիա Ֆլամինիա ճանապարհի հետ, որն էլ տանում է դեպի Սան Մարկո հրապարակ,
Կապիտոլիում և Հռոմի ֆորում: Վիա դի Ռիպետան անցնում է Օգոստոսի դամբարանի կողքով
դեպի Տիբր գետ։ Վիա դել Բաբուինոն ուղղվում է դեպի Իսպանական հրապարակ: Փողոցն իր
անունը ստացել է Սիլենտիուսի քանդակից, որը հայտնի է որպես «Բաբուն»: Հրապարակի
հյուսիսային կողմում է գտնվում Պորտա դել Պոպոլո (կամ Պորտա Ֆլամինիա) դարպասը։ Այն
կառուցվել է 1562 թվականին ճարտարապետ Նաննի դե Բաչչիո Բիջիոյի կողմից,Պիուս 4-րդ
Պապի պատվերով, որպեսզի Հռոմ եկող ուխտավորների համար տպավորիչ լինի։ Նրա ներկայիս
արտաքին տեսքը ստացել է Լորենցո Բերնինին 1655 թվականին Ալեքսանդր 7-րդ Պապի
պատվերով։ Վերակառուցման շարժառիթը Շվեդիայի թագուհի Քրիստինայի այցն էր Հռոմ:

Ջուզեպպե Վալադիեն Պիացցա դել Պոպոլո հրապարակում կանգնեցրել է մի քանի շատվաններ։
Եգիպտական սյան պատվանդանի մոտ է գտնվում եգիպտական ոճով կերտված 4 առյուծներով
շատրվանները (1818-1824 թթվականներին), իսկ հրապարակի արևմտյան մասում է գտնվում
Նեպտունի շատրվանը իտալ.՝ Fontana del Nettuno, որտեղ կանգնեցված է Նեպտունը՝
եռաթևը ձեռքին, տրիտոնների և երկու դելֆինների հետ։ Նրա դիմաց է գտնվում իտալ.՝
Fontana della dea di Roma շատրվանը։ Կենտրոնական մասում կանգնեցված է Հռոմի
Աստվածուհին, ներքևում Կապիտոլիական գայլի՝ Հռոմի հիմնադրի արձանիկը:

Հրապարակի հարավային մասում գտնվում է 2 համաչափ կառուցված եկեղեցիներ։ Նրանց միջով
անցնում է Վիա դել Կորսո փողոցը, որը ձգտվում է դեպի Պիացցա Վենեցիա հրապարակ։
Եկեղեցիները՝ Սանտա Մարիա դեյ Միրակոլին և Սանտա Մարիա ին Մոնտեսանտոն պատվիրել է
Ալեքսանդր 7-րդ Պապը 1658 թվականին։ Դրանք երկուսն էլ նախագծվել են Կառլո Ռեինալդիի
կողմից։ Եկեղեցիները թեև արտաքնապես նման են, սակայն դրանցում կան մակերեսային
տարբերություններ։ Պորտա դել Պոպոլո դարպասի մոտ է գտնվում մեկ այլ եկեղեցի՝ Սանտա
Մարիա դել Պոպոլոն։ Այն կառուցվել է 1477 թվականին։ Նրանում կան շատ արվեստի
գործեր, ինչպիսին են Կարավաջջիոյի 2 հայտնի կտավներ և հռոմեական հնագույն ապակուց
պատրաստված պատուհաններ։



https://hy.wikipedia.org/wiki/%D5%8A%D5%AB%D5%A1%D6%81%D6%81%D5%A1_%D5%8E%D5%A5%D5%B6%D5%A5%D6%81%D5%AB%D5%A1

Կոորդինատներ: 41°53′47.0″ հս․ լ. 12°28′57.0″ ավ. ե.﻿ / ﻿41.896389° հս․. լ.
12.482500° ավ. ե.﻿ / 41.896389; 12.482500

Պիացցա Վենեցիա` (իտալ.՝ Piazza Venezia), (բառացի՝ Վենետիկի հրապարակ) հանրահայտ
հրապարակ է Հռոմում: Այն գտնվում է Կապիտոլիումի բլրի ստորոտում, Տրայանոսի
հրապարակի կողքին, որտեղ հատվում են Վիա դել Կորսո և Վիա դեի Ֆորի Իմպերիալի
փողոցները: Վերջինը սկսվում է հրապարակից, անցնում է Հռոմի ֆորումի կողքով և
շարունակվում մինչև Կոլիզեում: Պիացցա Վենեցիան իր անվանումը ստացել է Պալացցո
Վենեցիայից, որը 15-րդ դարում կառուցել է Վենետիկյան կարդինալ Պիետրո Բարբոն (ավելի
ուշ՝ Պողոս II Պապ): 1567 թվականից սկսած Պալացցո Վենեցիան եղել է Հռոմում
Վենետիկյան Հանրապետության դեսպանատունը:

Հրապարակի ներկայիս տեսքը ստացել է 1885 թվականին, երբ կառուցվեց Իտալիայի առաջին
թագավոր Վիկտոր Էմանուիլ II-ին նվիրված Վիտտորիանո հուշարձանը: Այն նախագծվել է
1885 թվականին Ջուզեպպե Սակկոնիի կողմից: 1921 թվականին ավելացվել է նաև «Անհայտ
Զինվորի Հուշարձանը»: Ըստ ծրագրի, որը հաստատել էր վարչապետ Ագոստինո Դեպրետիսը,
1885-1888 թվականներին, մինչ որևէ բան Կապիտոլիումի բլրի վրա կառուցելը, պետք էր
քանդել բազմաթիվ հնագույն շինություններ։ Միջնադարյան լայնարձակ թաղամասը վերացվեց,
քանդվեցին Պողոս III-ի Աշտարակը՝ կառուցված 1534-1542 թվականներին, Սան Մարկոյի
կամարը՝ ուղանցույց, որը միացնում էր Պալացցո Վենեցիան Կապիտոլիումի բլրի հետ,
ինչպես նաև Արաչելի վանքի մի մասը, Պալացցո Տորլոնիան, որը համարվում էր
ամենագեղեցիկներից մեկը Հռոմում և էլի շատ մանր շինություններ: Արաչելի փողոցի մի
մասը պահպանվեց, բայց այն այլևս չէր հատում բլուրը։ Պեղումների ընթացքում
հայտնաբերվեցին նաև բեկորներ Սերվիևյան պատից։ Այս ամենը արվեց, որպեսզի Պիացցա
Վենեցիայի չափերը հարմարեցվեին Վիտտորիանո հուշարձանի հետ, և հրապարակին տրվեր
համաչափ տեսք։ Հուշարձանի կառուցումից հետո ճարտարապետ Ջուզեպպե Սակկոնին ձեռնամուխ
եղավ վերաձևավորելու հրապարակի տեսքը։ Նրան է պատկանում նաև Պալացցո Ջեներալիի
ինքնատիպ միտքը, առ այն, որ վերջինիս ճակատային մասը պետք է ներառեր հակադիր
Պալացցո Վենեցիայի հիմնական հատկանիշները։ Պալացցո Ջեներալին կառուցվեց 1906-1911
թվականը Պալացցո Տորլոնիայի տեղում։ 1660 թվականին կառուցվել է Միշյատելլի Պալատը,
որը հետագայում վերանվանվել է «Պալացցո Բոնապարտե»: 1818 թվականից սկսած այստեղ
ապրել է Նապոլեոն Բոնապարտի մայրը՝ Լետիցիա Ռամոլինոն։ Սուրբ Ծննդյան ընթացքում
Պիացցա Վենեցիայում կանգնեցվում է մեծ, զարդարված եղևնի (2006 թվականից հետո,
մետրոյի նոր գիծը կառուցելու պատճառով, այն այստեղ է տեղափոխվել Կոլիզեումի
հրապարակից)։ Պիացցա Վենեցիան հանդիսանում է շատ ֆիլմերի և գովազդային
տեսահոլովակների ոգեշնչման տարր, ինչպես օրինակ Վուդի Ալլենի «Հռոմեական արկածներ»
և Ուիլյամ Ուայլերի «Հռոմեական արձակուրդներ» ֆիլմերը։



https://hy.wikipedia.org/wiki/%D5%88%D5%BD%D5%AF%D5%A5_%D5%A2%D5%B8%D6%82%D5%AC%D5%AC%D5%A1_1356

Ոսկե բուլլա 1356. դեկրետ` ընդունված Նյուրնբերգի ու Մայնցի 1356-1357 թվականների
գերմանական ռայխստագի կողմից, որի ղեկավարն էր կայսր Կառլոս Չորրորդը: Բուլլան
ամրագրեց Սրբազան Հռոմեական կայսրության չորսհարյուրամյա գոյության ընթացքում
ձևավորված հիմնական սահմանադրական կանոնները։ Այն կոչվեց Ոսկե բուլլա իր վրա դրված
ոսկե կնիքի համար։ 2013 թվականի հունիսին Ոսկե Բուլլան ընդգրկվեց ՅՈՒՆԵՍԿՕ-ի
Համաշխարհային ժառանգության օբյեկտների ցուցակում։

Չնայած Սրբազան Հռոմեական կայսրության թագավորի ընտրության աշխարհիկ և եկեղեցական
կանոնները լավ էին սահմանված, այնուամենայնիվ, շատ հաճախ անհամաձայնություններ էին
առաջանում։ 1314 թվականին Լուիսը Բավարիայից ու Ֆրեդերիկն Ավստրիայից միաժամանակ
թագավոր էին ընտրվել ընտրողների հակադիր խմբավորումների կողմից։ Լուիսը առաջինը
փորձ արեց ճշգրտել թագավորի ընտրության կարգը` հստակեցնելով 1338 թվականի Ռենսի
հռչակագիրը, որը արգելում էր Հռոմի պապի միջամտությունը և մեծացնում ընտրիչների
իրավունքները թագավորի ընտրության հարցում։ Կառլոս Չորրորդի կողմից ընդունված Ոսկե
Բուլլան շատ առումներով ավելի ճշգրիտ էր։

Բուլլան հիշատակում էր 7 կուրֆյուրստներին` արքայազն ընտրողներին, ովքեր պիտի
ընտրեին թագավորին և ձևավորեին Reichserzämter-ը` դատարանում իրենց, հիմնականում
արարողակարգային, գրասենյակները։

Երկրորդ հերթին, գերմանական թագավորության պատմության մեջ առաջին անգամ
մեծամասնական ընտրակարգ էր սահմանվում։ Բուլլան ամրագրում էր, որ յոթ ձայնից
առնվազն չորսն անհրաժեշտ է նոր թագավորի ընտրության համար։ Այս դեպքում մյուս երեք
ընտրողներն ընտրությանը չէին կարող խոչընդոտել։ Երրորդ հերթին, ընտրատարածքները
հայտարարվում էին անբաժանելի, և նրանց հաջորդականությունը կարգավորվում էր
վստահեցնելու համար, որ ձայները երբեք չեն բաժանվի։ Վերջապես, բուլլան ամրապնդեց
ընտրողների թիվն ու նրանց դերը կայսրությունում։ Սա նաև նպաստեց նրան, որ
կայսրությունում մեծապես անկախ նահանգների ձևավորումը տեղի ունեցավ մի քանի դար
անց` կապված 1648 թվականի Վեստֆալիայի խաղաղության համաձայնագրի հետ։

Կուրֆյուրստների այս համակարգումը, չնայած մեծապես հիմնված էր գերակայության վրա,
անվիճահարույց չէր, մանավանդ Լյուքսեմբուրգի Տանն իշխող երկու հիմնական խմբերի
համար.

Բուլլան կարգավորում էր ընտրական գործընթացներն ամբողջությամբ` նշելով թե երբ,
որտեղ ու ինչ հանգամանքներում ինչ պիտի արվի, ում կողմից, ոչ միայն
կուրֆյուրստների, այլև Ֆրանկֆուրտի բնակչության համար, որովհետև ընտրություններն
անցկացվելու էին Ֆրանկֆուրտում։ Ընտրությունները Ֆրանկֆուրտում անցկացնելու
գաղափարը կապված էր հին` դեռևս Ֆրանկական թագավորության շրջանի հետ, երբ բոլոր
ընտրությունները պիտի տեղի ունենային ֆրանկական հողի վրա։ Ինչևէ, ընտրության վայրը
միակ հատուկ տարածքը չէր. բուլլան ընդգծում էր, որ թագադրումը կարող էր տեղի
ունենալ Աքենում և Նյուրնբերգն էլ լինելու էր այն վայրը, որտեղ տեղի էր ունենալու
նորընտիր արքայի առաջին ճաշը։ Ընտրությունները պիտի տեղի ունենային 30 օրվա
ընթացքում։ Մինչև ընտրություն կատարելը կուրֆյուրստները միայն հաց ու ջուր էին
ստանալու։

Բացի ընտրության գործընթացը կարգավորելուց` Ոսկե Բուլլայի գլուխները նաև շատ մանր
հարցեր էին կարգավորում։ Օրինակ` այն նաև ներառում էր քայլերթի հրամանը, երբ
թագավորը ներկա էր` և' նրա տարբերանշաններով, և' առանց դրանց։ 15-րդ հոդվածում
Կառլոս Չորրորդը օրենքից դուրս էր հայտարարում քաղաքների դաշինքները, որոնք
ստեղծվել էին Եվրոպայում սկիզբ առած համայնքային շարժման ազդեցության տակ։ Շատ
դաշնություններ ստիպողաբար լուծարվում էին։

1356 թվականի Ոսկե Բուլլայով պապի ազդեցությունը շատ չնչին էր, ինչը շատ էական էր
պապերի և կայսրերի հարաբերությունների պատմությունից ելնելով։ Երբ Կառլոս Չորրորդը
սահմանում էր հռոմեացիների թագավորի ընտրության կարգը, նա պապի ոչ մի միջամտություն
չէր նախատեսում։ Ինչևէ, Իննոկենտիոս 6-րդ պապը սրան չառարկեց, որովհետև նա
Վիսկոնտների դեմ պայքարում Կառլոսի աջակցության կարիքն ուներ։ Իննոկենտիոս պապը
շարունակեց լավ հարաբերություններ պահպանել Կառլոս 4-րդի հետ մինչև իր մահը` 1362
թվականը։



https://hy.wikipedia.org/wiki/%D5%84%D5%AB%D6%84%D5%A5%D5%AC%D5%A1%D5%B6%D5%BB%D5%A5%D5%AC%D5%B8

Միքելանջելո Բուոնարոտտի (իտալ.՝ Michelangelo Buonarroti, փետրվարի 25, 1475,
Կապրեզե Միկելանջելո - փետրվարի 8, 1564, Հռոմ), իտալացի քանդակագործ, գեղանկարիչ,
ճարտարապետ և պոետ։

Միքելանջելոն ծնվել է Կապրեզե քաղաքում, Արեցցոյի մոտ, Լոդովիկո Բուոնարոտտիի
ընտանիքում։ Դեռ վեց տարեկան հասակում զրկվել է մորից։ Մոտ 1485-1498 թվականներին
Միքելանջելոն հաճախում էր Ֆրանչեսկո դա Ուրբինոյի գիմնազիա։ Երբ երեխա էր,
դաստիարակվել է Ֆլորենցիայում, իսկ հետո որոշ ժամանակ ապրել է Սետտինյանո քաղաքում։

1488 թ. Միքելանջելոն գնում է հայտնի նկարիչ Դոմենիկո Գիրլանդայոյի արվեստանոց։
Այնտեղ նա սովորում է մեկ տարի։ Այնուհետև ուսանում է հայտնի քանդակագործ Բերտոլդո
դի Ջովաննիի դպրոցում, որը հովանավորվում էր Ֆլորենցիայի փաստացի տիրակալ Լորենցո
դե Մեդիչիի կողմից։ Մեդիչին բացահայտում է Միքելանջելոյի տաղանդը և սկսում
հովանավորել նրան։ Որոշ ժամանակ Միքելանջելոն ապրում է Մեդիչիի դղյակում։ Հնարավոր
է, որ այս ժամանակահատվածում է ստեղծվել «Մադոննան սանդուղքի մոտ»
ստեղծագործությունը։ 1492 թվականին Մեդիչին մահանում է, և Միքելանջելոն վերադառնում
է հայրենի բնակավայր։

1494-1495 թթ. Միքելանջելոն ապրում է Բոլոնիայում և ստեղծում է սբ. Դոմինիկի կամարի
համար քանդակներ։ 1495 թվականին նա նորից մտնում է Ֆլորենցիա, որտեղ կառավարում էր
քարոզիչ Ջիրոլամո Սավոնառոլլան և այստեղ կերտում է «Սբ. Օհաննես» և «Քնած կուպիդոն»
քանդակները։ 1496 թ. կարդինալ Ռաֆայել Ռիարիոն գնում է Միքելանջելոյի մարմարյա
«Կուպիդոնին» և հրավիրում գործի հեղինակին Հռոմ՝ աշխատելու։ 1496-1501 թվականները
Միքելանջելոն ստեղծում է «Հռոմի Պիետան» և «Վակհան»։

1501 թվականին Միքելանջելոն վերադառնում է Ֆլորենցիա և այստեղ ստեղծում է «Դավիթ»
արձանը և որոշ քանդակներ «Պիկկամիկիի զոհասեղանի» համար։ 1503 թվականին պատվերով
ստեղծվում է «Տասներկու առաքյալները», սկսում է «Սբ. Մատֆեյը»։ 1503-05 թթ.
կերտվում են «Մադոննա Դոնի», «Բրյուգերյան մադոննա» և այլ ստեղծագործությունները։

1505 թվականին նկարիչը մեկնում է Հռոմ և Յուլի Բ-ի պատվերով սկսում է նրա դամբարանի
կառուցումը։ Այս ժամանակաշրջանին են պատկանում «Մովսես», «Կապված ստրուկ», «Մեռած
ստրուկ» և «Լիա» քանդակները։ Միքելանջելոն մահացել է 1564 թվականի փետրվարի 18-ին և
թաղված է Սանտա-Կռոչե եկեղեցում, որը գտնվում է Ֆլորենցիայում։ Մահից առաջ նա
թելադրել է իր կտակը իրեն բնորոշ քչախոսությամբ.



https://hy.wikipedia.org/wiki/%D5%84%D5%A1%D6%80%D5%AB%D5%B8%D5%B6_%D4%B2%D5%A1%D6%80%D5%BF%D5%B8%D5%AC%D5%AB

Մարիոն Բարտոլի (ֆր.՝ Marion Bartoli, [maʁjɔ baʁtɔli], հոկտեմբերի 2, 1984, Լե
Պյուի ան Վելե), ֆրանսիացի նախկին պրոֆեսիոնալ թենիսիստուհի։ 2013 թվականին
հաղթանակ է տանում Ուիմբլդոնի մրցաշարի կանանց մենախաղում և եղել է 2011 թվականի
Ֆրանսիայի բաց առաջնության կիսաեզրափակիչի մասնակից։ Նա նաև հաղթել է WTA մենախաղի
8 և զուգախաղի 3 մրցաշարերում։ Պրոֆեսիոնալ թենիսին հրաժեշտ տալու մասին նա
հայտարարել է 2013 թվականի օգոստոսի 14-ին։

Բարտլին իր կարերայի ընթացքում հաղթել է աշխարհի թիվ մեկ ռակետ համարվող երեք
թենիսիստուհիների՝ Ժյուստին Էնենին 2007 թվականի Ուիմբլդոնի մրցաշարի
կիսաեզրափակիչում, Ելենա Յանկովիչին 2009 թվականի Ավստրալիայի բաց առաջնության
չորրորդ շրջանում և Վիկտորիա Ազարենկաին 2012 թվականի Sony Ericsson Open մրցաշարի
քառորդ եզրափակիչում։ Նա նաև իր հաշվին հաղթանակներ ունի գրանցած աշխարհի այլ
թոփ-թենիսիստուհիների նկատմամբ՝ Վենուս Ուիլյամս, Սերենա Ուիլյամս, Անա Իվանովիչ,
Լինդսեյ Դևենպորտ, Արանչա Սանչես-Վիկարիո, Դինարա Սաֆինա, Կարոլին Վոզնյացկի, Պետրա
Կվիտովա, Սամանտա Ստոսուր և Կիմ Կլեյստերս։

2012 թվականի հունվարի 30-ին նա հասնում է կարիերայում իր բարձրագույն վարկանիշային
արդյունքին՝ 7-րդ հորիզոնական։ Նա այդ ցուցանիշին վերադառնում է 2013 թվականի
հուլիսի 8-ին, այն բանից հետո, երբ հաղթում է Ուիմբլդոնի մրցաշարում։ Բարտոլին,
նվազագույնը, հասել է Մեծ Սաղավարտի մրցաշարերից յուրաքանչյուրի քառորդ եզրափակիչ։
Ուիմբլդոնում նրա հաղթանակը նրան դարձնում է վեցերորդ թենիսիստուհին Բաց
դարաշրջանում, ով մրցաշարում հաղթում է առանց գոնե մեկ սեթ պարտվելու։ Նա նաև
հանդիսանում է միակ թենիսիստուհին, ով միևնույն տարում՝ 2011 թվականին, խաղացել է
միաժամանակ երկու ամփոփիչ մրցաշարերի եզրափակիչներում՝ WTA Տուրի եզրափակիչում (WTA
Tour Championships) և WTA մրցաշարերի եզրափակիչում (WTA Tournament of Champions)։

Մարիոն Բարտոլին ծնվել է 1984 թվականի հոկտեմբերի 2-ին Լե-Պյուի-ան-Վելե քաղաքում,
Վերին Լուար, Ֆրանսիա։ Նա ունի կորսիկական ծագում։ Նրա ընտանիքը Պալնեկայից էր,
Հարավային Կորսիկա։

Բարտոլիի հայրը, ով թենիսի մասնագետ չէր, վաճառում է բժշկի իր մասնավոր պրակտիկան և
ամբողջ գումարը ներդնում դստեր թենիսի կարիերայի մեջ (այդ ժամանակ Բարտոլին 14
տարեկան էր)։ Բարտոլին հերքում է այն պնդումները, որ իր և հոր սերտ
հարաբերությունները լոկ հրապարակային շոու են։ Բարտոլին հրաժարվում էր խաղալ առանց
նրա, այդ թվում 2012 թվականի Լոնդոնի Օլիմպիական խաղերում և Ֆեդերացիայի գավաթի
խաղարկությունում։ 2013 թվականի փետրվարի 10-ին Բարտոլին հայտարարում է, որ հոր
մարզչական գործունեությունը, ով իր մարզիչն է եղել ամբողջ կարիերայի ընթացքում,
հասել է իր ավարտին փոխադարձ համաձայնությամբ։ Բարտոլին հայտարարում է, որ այժմ նա
կաշխատի իր ֆիզիկական մարզիչ Նիկոլա Պերոտի և Գաբրիել Ուրպիի հետ, մինչ նոր մարզիչ
գտնելը, ով կարող է նրան նոր մակարդակի հասցնել և կօգնի իրեն հաղթանակի հասնելու
Մեծ Սաղավարտի մենախաղի իր առաջին մրցաշարում։ 2013 թվականի մարտի 9-ին WTA կայքում
հայտարարվում է, որ այժմ նրան մարզում է Յանա Նովոտնան և նրանց համագործակցությունը
ավարտվում է մեկ շաբաթ անց (այն ավարտվում է Indian Wells Masters մրցաշարից հետո)։
Այնուհետև նրան մարզում է Ուիմբլդոնի չեմպիոն, աշխարհի նախկին № 1 ռակետ Ամելի
Մորեսմոն։ Բարտոլին Մորեսմոյի հետ հաղթում է 2013 թվականի Ուիմբլդոնի մրցաշարում։

Բարտոլին կանոնավորապես մրցաշարերին սկսում է մասնակցել 16 տարեկան հասակում։ 1999
և 2000 թվականների անհաջող մեկնարկներից հետո նա 2001 թվականի գարնանը մասնակցում է
ITF $ 10,000-ոց գրունտային մրցաշարում։ Հերթականությամբ հաղթանակ է տանում երկու
մրցաշարերում (Հեթֆիլդում և Թուրինում), իր համար ուայլդ-քարտ ապահովելով կարիերայի
առաջին Մեծ Սաղավարտի մրցաշարում՝ Ֆրանսիայի բաց առաջնությունում, որտեղ նա առաջին
շրջանում պարտվում է Կատալինա Կաստանյոին։ Բարտոլին նաև հաղթանակ է տանում ևս մեկ
մրցաշարում՝ Կոկսեյդում, Բելգիա։

2002 թվականին նա ուայլդ-քարտ է ստանում Ավստրալիայի բաց առաջնությանը։ Նա առաջին
իսկ շրջանում, երկու սեթում, պարտվում է Թինա Պիսնիկին։ Այնուհետև նա հաղթում է իր
չորրորդ ITF մրցաշարում՝ Կոլումբուսում։ Հաջորդ Մեծ Սաղավարտի մրցաշարում՝
Ֆրանսիայի թենիսի բաց առաջնությունում, նա կրկին պարտվում է առաջին շրջանում, երեք
սեթում, Աի Սուգիյամային։ ԱՄՆ բաց առաջնությունում, որտեղ նա անցնում է որակավորման
փուլից, հաղթանակ է տանում Արանչա Սանչես-Վիկարիոյի հանդեպ, որը դառնում է Բարտոլիի
առաջին հաղթանակը Թոփ-10-յակի թենիսիտուհու նկատմամբ։ Դրան հետևում է հաղթանակը
Ռոսաննա դե լոս-Ռիոսի հանդեպ, սակայն այնուհետև պարտվում է չորրորդ «դասակարգված»
Լինդսեյ Դևենպորտին։

Բարտոլին 2003 թվականի մրցաշրջանը սկսում է Կանբերայի Women's Classic մրցաշարի
որակավորման փուլից և հասնում իր առաջին կիսաեզրափակիչին WTA մրցաշարերում, որտեղ
պարտվում է Ֆրանչեսկա Սկիավոնեին։ Ավստրալիայի բաց առաջնությունում, որտեղ նա
առաջին անգամ իրավունք է ստանում մասնակցելու ըստ վարկանիշային միավորների, նա
առաջին շրջանում պարտվում է 11-րդ «դասակարգված» Մագդալենա Մալեևային։ Նա
որակավորվում է Կի Բիսկեյնի մրցաշարին և այնտեղ հասնում մինչև քառորդ եզրափակիչ,
որտեղ հասնում է չորրորդ շրջանում Լինդսեյ Դևենպորտի նկատմամբ տարած հաղթանակից
հետո՝ վնասվածքի պատճառով վերջինիս հրաժարումից հետո։ Քառորդ եզրափակիչում նա
պարտվում է Սերենա Ուիլյամսին։

Ստրասբուրգի մրցաշարում Բարտոլին դուրս է գալիս քառորդ եզրափակիչ, որտեղ զիջում է
Վերա Զվոնարյովային։ 2003 թվականի Ֆրանսիայի բաց առաջնությունում նա կրկին հաղթանակ
է տանում Ռոսաննա դե լոս-Ռիոսի նկատմամբ, սակայն երկրորդ շրջանում պարտվում է
Ջենիֆեր Կապրիատիին։ Իր առաջին Ուիմբլդոնի մրցաշարի առաջին շրջանում նրա
հակառակորդն է դառնում 9-րդ «դասակարգված» Դանիելա Հանտուխովան և պարտություն է
կրում։

Կալիֆորնիայի «Acura Classic» մրցաշարում Բարտոլին հաղթանակ է տանում Թոփ-20-ի
թենիսիտուհի Մեգան Շոնեսիի նկատմամբ, սակայն այնուհետև, երրորդ շրջանում, պարտվում
է Կիմ Կլեյստերսին։ ԱՄՆ բաց առաջնությունում նա առաջին շրջանում պարտվում է Դանիելա
Հանտուխովային։ Սակայն զուգախաղում նա հասնում է Մեծ Սաղավարտի մրցաշարերում իր
առաջին և միակ կիսաեզրափակիչին։ Տարվա վերջին նա հասնում է Կվեբեկի «չելենջեր»
մրցաշարի քառորդ եզրափակիչ և այնտեղ պարտվում է Միլագրոս Սեկերային։

Բարտոլին 2004 թվականի մրցաշրջանը սկսում է WTA մրցաշարի իր առաջին կիսաեզրափակիչով
Օքլենդում։ Այնուհետև նա առաջին անգամ դուրս է գալիս Ավստրալիայի բաց առաջնության
երկրորդ շրջան, որտեղ զիջում է 22-րդ «դասակարգված» Պատի Շնայդերին։

2004 թվականի փետրվարին Բարտոլին խաղում է Հայդարաբադի մրցաշարում, որտեղ նա
հերթականությամբ հաղթում է Անկիտա Բհամբրիին, Գալինա Ֆոկինային և Մերվանա
Յուգիչ-Սալկիչին՝ հասնելով մինչև կիսաեզրափակիչ, որտեղ պարտվում է մրցաշարի ապագա
հաղթող Նիկոլ Պրատին։ Այդ ելույթը նրան կարճ ժամանակով հնարավորություն է տալիս
մտնելու թենիսիստուհիների Թոփ-50-ի մեջ։

Բարտոլին զուգախաղի իր մարզավիճակը վերականգնում է 2003 թվականի վերջին։ Նրա
խաղընկերուհին է դառնում ֆրանսուհի Էմիլի Լուան, ում հետ նա հասնում է Ակապուլկոյի
մրցաշարի կիսաեզրափակիչ, Ինդիան Ուելսի մրցաշարի քառորդ եզրափակիչ, իսկ այնուհետև
Բարտոլին Կասաբլանկայում հաղթում է իր առաջին WTA մրցաշարում։

Բարտոլին վարկանիշային աղյուսակում առաջընթաղ է ունենում Ուիմբլդոնի մրցաշարում
երրորդ շրջան հասնելուց հետո (պարտվելով Աի Սուգիյամային Մեծ Սաղավարտի երկրորդ
անընդմեջ մրցաշարում)։ Միաժամանակ նա Ուիմբլդոնում հասնում է զուգախաղի քառորդ
եզրափակիչ, որպես խաղընկերուհի ունենալով Էմիլի Լուային, Մեծ Սաղավարտի երկրորդ
անընդմեջ մրցաշարում (նրանք չէին կարողացել հաղթահարել Ֆրանսիայի բաց առաջնության
երկրորդ շրջանի արգելքը)։ Բարտոլին Ցինցինատիում հասնում է մրցաշրջանի իր երրորդ
կիսաեզրափակիչին, որտեղ նրան պայքարից դուրս է թողնում Լինդսեյ Դևենպորտը։ ԱՄՆ բաց
առաջնության մենախաղում նա հասնում է երկրորդ շրջան, առառջին շրջանում առավելության
հասնելով 32-րդ «դասակարգված» Մեգան Շոնեսիի նկատմամբ։ Երկրորդ շրջանում նա
պարտվում է ռուսաստանցի Վերա Դուշևինային։

Վնասվածքի պատճառով Ամելի Մորեսմոյի և Մարի Պիրսի բացակայության պատճառով Բարտոլին
հնարավորություն է ստանում մասնակցելու Ֆեդերացիայի Գավաթի կիսաեզրափակիչ
հանդիպմանը՝ Իսպանիայի հավաքականի դեմ։ Նա կրկին միավորվում է Լուայի հետ և օգնում
Ֆրանսիայի հավաքականին 5-0 հաշվով հաղթանակ տանելու Իսպանիայի նկատմամբ։ Ռուսաստանի
հավաքականի հետ եզրափակիչ հանդիպման ժամանակ Բարտոլի-Լուա զույգը որոշիչ խաղում
հանդիպում է Անաստասիա Միսկինա-Վերա Զվոնարյովա զույգի հետ։ Ռուսաստանցի զույգը
հաղթանակ է տանում և առաջին անգամ նվաճում Ֆեդերացիայի Գավաթը։ Արդյունքում
Ֆրանսիայի հավաքականի ավագ Գի Ֆորժեն պաշտոնաթող է լինում և թիմի նոր ավագ Ժորժ
Գովենը Բարտոլիին չի ընտրում 2005 թվականի խաղարկությունում մասնակցելու համար։

Խոստումնալից մեկնարկից հետո (կիսաեզրափակիչ Օքլենդում և քառորդ եզրափակիչ
Կանբերայում), որկ նրան բարձրացնում է վարկանիշային աղյուսակի 32-րդ հորիզոնական և
կարիերայում երկրորդ զուգախաղի տիտղոսից Պատայաում, վնասվածքը նրան դուրբ է թողնում
2005 թվականի մրցաշրջանի երկրորդ կեսում։ Գրունտային մրցաշրջանում նրա միակ խաղը
կայանում է Ֆրանսիայի բաց առաջնությունում, որտեղ նա առաջին շրջանում պարտվում է
Շահար Պիրի (այս մրցաշարում նա առաջին «դասակարգվում է» 28 համարի տակ)։ Իսթբորնի
մրցաշարի քառորդ եզրափակիչը (որտեղ նա ստիպված է լինում հրաժարվել պայքարից
վնասվածքի պատճառով) նրան բերում է վարկանիշային աղյուսակի 27-րդ հորզանականը
Ուիմբլդոնի մրցաշարից առաջ, որտեղ նա երկրորդ շրջանում պարտվում է Ջիլ Կրեյբասին։

Տարվա գլխավոր արդյունքները դառնում են նրա երրորդ շրջանը ԱՄՆ բաց առաջնությունում,
կարիերայում երկրորդ անգամ, որտեղ նա պարտվում է Սանիա Միրզային և WTA մրցաշարերի
երկրորդ կիսաեզրափակիչը տարվա ընթացքում Քվեբեկում։

Տարվա վերջին նա հաղթանակ է տանում Դոհայի ITF մրցաշարում։ Մրցաշրջան Բարտոլին
ավարտում է դասակարգման աղյուսակի 40-րդ հորիզոնականում, ունենալով 35-26
վիճակագություն։ Հարդում նրա արդյունքներն են լինում 30-21, գրունտում՝ 0-1,
խոտածածկում՝ 3-3 և գորգում՝ 2-1։

2006 թվականի հունվարին 21-ամյա Բարտոլին շահում է իր առաջին WTA տիտղոսը Նոր
Զելանդիայի Օքլենդ քաղաքի ASB Classic մրցաշարում, եզրափակիչում հաղթանակ տանելով
Վերա Զվոնարյովայի նկատմամբ՝ 6–2, 6–2։ Այնուհետև նա պարտվում է Մեծ Սաղավարտի
առաջին երեք մրցաշարերի երկրորդ շրջանում (պարտվելով Ռոբերտա Վինչիին
Ավստրալիայում, Ելենա Յանկովիչին Ֆրանսիայում և Կարոլինա Շպրեմին Ուիմբլդոնում,
բոլորն էլ երեք սեթում), սակայն այնուհետև շահում է կարիերայում իր երրորդ
զուգախաղային տիտղոսը ECM Prague Open մրցաշարում, Շահար Պիրի հետ, մայիսին։

Բարտոլիի համար բավականին արդյունավետ է լինում ամռանը հյուսիսամերիկյան հարդային
մրցաշրջանը, որտեղ նա երրորդ շրջան է հասնում (որոշ դեպքերում դա հավասարազոր էր
քառորդ եզրափակիչի) յոթ մրցաշարերից հինգում, այդ թվում ԱՄՆ բաց առաջնությունում,
որտեղ նա պարտվում է երրորդ շրջանում, այս անգամ 7-րդ «դասակարգված» Պատի
Շնայդերին։ Հաջորդ շաբաթ նա Շնայդերին վրեժխնդիր է լինում Բալիի մրցաշարի
եզրափակիչի ճանապարհին, որտեղ նա որոշիչ խաղում պարտվում է աշխարհի 5-րդ ռակետ
Սվետլանա Կուզնեցովային։

Հոկտեմբերին Բարտոլին շահում է կարիերայում իր երկրորդ WTA մրցաշարի մենախաղի
տիտղոսը, հաղթանակ տանելով Տոկիոյի AIG Japan Open Tennis մրցաշարում, եզրափակիչում
առավելության հասնելով Այկո Նակամուրայի նկատմամբ։ Դա WTA-ի պատմության մեջ առաջին
եզրափակիչն էր, որտեղ երկու մրցակցուհիներնի էլ բեքհենդի և ֆորհենդի ժամանակ
օգտագործում էին երկձեռքանի հարվածներ։ Արդյունքում, շահելով տիտղոսը, Բարտոլին
առաջին անգամ ներխուժում է աշխարհի լավագույն թենիսիստուհիների Թոփ-20։ Տարվա
վերջին մրցաշարում՝ Քվեբեկի «չելենջերում», Բարտոլին տիտղոս է նվաճում եզրափակիչում
Օլգա Պուչկովային հաղթելուց հետո, ըոդ որում եզրափակիչում նրան չի զիջում ոչ մի
գեյմ։

Բարտոլին 2007 թվականի մրցաշրջանը սկսում է Ավստրալիայի բաց առաջնությունում
երկրորդ շրջանով, որտեղ պարտվում է Վիկտորիա Ազարենկաին։ Մրցաշրջանի գրունտային
մասում նա մայիսին դուրս է գալիս Պրահայի մրցաշարի եզրափակիչ, որոշիչ խաղում
պարտվելով Ակիկո Մորիգամիին։ Ստրասբուրգի մրցաշարում կիսաեզրափակիչ դուրս գալուց
հետո, որտեղ նա զիջում է Ամելի Մորեսմոյին, Բարտոլին հասնում է Մեծ Սաղավարտի
մրցաշարերում կարիերայում իր առաջին չորրորդ շրջանին Ֆրանսիայի բաց
առաջնությունում, ճանապարհին հաղթելով Արավան Ռեզաիին, Անդրեա Պետկովիչին և 13-րդ
«դասակարգված» Ելենա Դեմենտևային։ Չորրորդ շրջանում նրան պայքարից դուրս է թողնում
4-րդ «դասակարգված» Ելենա Յանկովիչը, չնայած Բարտոլին վնասվածք է ստանում խաղի
ընթացքում։ Մրցաշրջանի խոտածածկի մասում նա հասնում է մինչև Բիրմինգհեմի մրցաշարի
կիսաեզրափակիչ, որտեղ պարտվում է Մարիա Շարապովային։ ացի այդ, նա դուրս է գալիս
Իսթբորնի մրցաշարի կիսաեզրափակիչ, որտեղ զիջում է աշխարհի առաջին ռակետ Ժյուստին
Էնենին։

Ուիմբլդոնի մրցաշարում Բարտոլին առաջխաղացում է կատարում Մեծ Սաղավարտի
մրցաշարերում՝ հասնելով Մեծ Սաղավարտի մրցաշարերում կարիերայում իր առաջին
եզրափակիչին, կիսեզրվփակիչ խաղում «թոփ-դասակարգված» Ժյւստին Էնենի նկատմամբ
հաղթանակից հետո՝ 1-6, 7-5, 6-1։ Բարտոլին պարտվում է առաջին սեթում և հետագայում
պնդում, որ իր պարտության պատճառը կայանում է նրանում, որ արքայական օթյակում նա
տեսել էր Փիրս Բրոսնանին և ցանկանում էր լավ խաղ ցուցադրել իր ամենասիրելի դերասանի
առջև։ Եզրափակիչում Բարտոլին պարտվում է մրցաշարի եռակի հաղթող Վենուս Ուլյամսին՝
4-6, 1-6։ Ուիմբլդոնի մրցաշարի եզրափակիչ դուրս գալու արդյունքում Բարտոլին WTA
դասակարգման աղյուսակում բարձրանում է 11-րդ հորիզոնական։ ԱՄՆ բաց առաջնությունում
Բարտոլին առաջին անգամ հասնում է չորրորդ շրջան, հաղթանակ տանելով աշխարհի 25-րդ
ռակետ Լյուսի Շաֆարժովայի նկատմամբ։ Չորրորդ շրջանում նա պարտվում է Սերենա
Ուիլյամսին։ Լյուքսեմբուրգի Fortis Championships մրցաշարում նա հասնում է
Ուիմբլդոնից հետո առաջին կիսաեզրափակիչին, սակայն այնտեղ պարտվում է Դանիելա
Հանտուխովային։

Առաջին մակարդակի Ցյուրիխի մրցաշարում Բարտոլին հասնում է մինչև քառորդ եզրափակիչ,
որտեղ նա Տատյանա Գոլովինայի հետ հանդիպման ժամանակ հրաժարվում է պայքարից
վնասվածքի պատճառով։ Չնայած վնասվածքին, Բարտոլին խաղում է Լինցի մրցաշարում և
հասնում է մինչև կիսաեզրափակիչ, որտեղ պարտվում է Պատի Շնայդերին։ Այդ
պարտությունից հետո նա կորցնում է բոլոր հույսերը տարվա Ամփոփիչ մրցաշարում
մասնակցելու համար։ Այնուամենայնիվ, այն բանից հետո, երբ Սերենա Ուլյամսը վնասվածքի
պատճառով հրաժարվում է մրցաշարին մասնակցելուց, Բարտոլին հնարավորություն է ստանում
մասնակցելու խմբային փուլին։ Այստեղ նա պարտվում է Ժյուստին Էնենին, սակայն հաղթում
է Ելենա Յանկովիչին՝ վերջինիս հրաժարումից հետո։ Մրցաշրջանի նրա վերջնական
արդյունքը կազմում է 47-31՝ 19-16 հարդի վրա, 14-7 գրունտի վրա, 12-3 խոտածածկի վրա
և 2-5 գորգի վրա։ Թոփ-10-յակի թենիսիտուհիների նկատմամբ նրա արդյունքը լինում է
4-8։ Չնայած մրցաշրջանի ընթացքում նա ոչ մի տիտղոս չի նվաճում, այնուամենայնիվ
տարին ավարտում է Թոփ-10-յակի թենիսիստուհու կարգագիճակում, զբաղեցնելով 10-րդ
հորիզոնականը։

Ավստրալիայի բաց առաջնության առաջին շրջանում Բարտոլին պարտվում է Սոֆիա Արվիդսոնին
այն բանից հետո, երբ բրեյքի հնարավորություն ուներ երկրորդ և երրորդ սեթերում։
Փարիզի Open Gaz de France մրցաշարում նա հասնում է կիսաեզրափակիչ, Վիրջինիա
Ռազանոյի և Դոմինիկա Ցիբուլկովայի նկատմամբ հեշտ հաղթանակներից հետո։
Կիսաեզրափակիչում նա զիջում է Աննա Չակվետաձեին։

Ֆրանսիայի բաց առաջնությունում նա խաղում է վնասվածքով և առաջին շրջանում պարտվում
է Կեյսի Դելակավային։ Իսթբորնում նա հաղթում է Սիբիլ Բամերին և Ալիսա Կլեյբանովային
և հասնում է մինչև կիսաեզրափակիչ, որտեղ զիջում է մրցաշարի ապագա հաղթող Ագնեշկա
Ռադվանսկային։ Ուիմբլդոնի մրցաշարում նա «դասակարգված էր» 11 համարի տակ և հաղթանակ
է տանում Սաբինա Լիսիցկիի և Տատյանա Պերեբիյնիսի նկատմամբ։ Այնուհետև նա պարտվում է
Բեթանի Մատեկ-Սանդսին, ունենալով ուսի և ծնկի վնասվածք։

7-րդ համարի տակ դասակարգված լինելով Սթենֆորդի մրցաշարում, նա հաղթանակներ է
տանում Ակգուլ Ամանմուրադովայի, Էնն Կյոտավոնգի, մրցաշարի նախկին հաղթող Աննա
Չակվետաձեի և Աի Սուգիյամայի նկատմամբ, որպեսզի դուրս գա 2007 թվականի Ուիմբլդոնից
հետո իր առաջին եզրափակիչը։ Եզրափակիչում Բարտուլին զիջում է կանադուհի որակավորված
Ալեքսանդրա Վոզնյակին։ Մոնրեալի մրցաշարում նա հաղթում է Մելանի Սաութին, Աննա
Չակվետաձեին և Աի Սուգիյամային և դուրս է գալիս կիսաեզրափակիչ, որտեղ պարտություն է
կրում Դոմինիկա Ցիբուլկովայից։ ԱՄՆ բաց առաջնությունում նա «դասակարգվում է» 12
համար տակ և ընթացքում հաղթում է Գալինա Վոսկոբոևային, Վիրջինիա Ռուանո Պասկուալին
և էքս-չեմպիոնուհի, 23-րդ «դասակարգված» Լինդսեյ Դևենպորտին և հասնում է չորրորդ
շրջան, որտեղ պարտվում է 29-րդ «դասակարգված» Սիբիլ Բամերին։

WTA նոր օրացույցային մրցաշրջանում առաջին մրցաշարը Բարտոլիի համար լինում է
Բրիսբենի մրցաշարը։ Այստեղ նա «դասակարգվում է» 3-րդ համարի տակ և հաղթանակներ է
տանում Մոնիկա Վեյներտի, Մելինդա Ցինկի և Տատյանա Գարբինի նկատմամբ։ Ամելի
Մորեսմոյի հետ կիսաեզրափակիչում հանդիպման ժամանակ Մորեսմոն հրաժարվում է պայքարից
վնասվածքի պատճառով՝ Բարտոլիի համար ապահովելով տեղը եզրափակիչում, որտեղ նա
պարտվում է Վիկտորիա Ազարենկաին։

Ավստրալիայի բաց առաջնությունում 16-րդ «դասակարգված» Բարտոլին հաղթում է Մելանի
Սաութին, Ցվետանա Պիրոնկովային, Լյուսի Շաֆարժովային և թոփ դասակարգված Ելենա
Յանկովիչին, որից հետո դուրս է գալիս քառորդ եզրափակիչ, որտեղ նա պարտվում է 7-րդ
դասակարգված Վերա Զվոնարյովային։ Բարտոլին կարիերայում իր չորրորդ տիտղոսը նվաճում
է մեքսիկական Մոնտեռեյի մրցաշարում։ Դասակարգված լինելով 2-րդ համարի տակ, նա
առավելության է հասնում Միխաելա Կրայչեկի, Մագդալենա Ռիբարիկովայի, Վանիա Կինգի և
Չժեն Ցզեի նկատմամբ և դուրս է գալիս եզրափակիչ։ Եզրափակիչ խաղում նա հաղթում է Նա
Լիին։

Չարլստոնում նա դասակարգվում է 6-րդ համար տակ և հասնում մինչև կիսաեզրափակիչ,
ճանապարհին դուրս թողնելով Անաստասիա Սևաստովային, Մելանի Օուդենին և Մելինդա
Ցինկին։ Սակայն կիսաեզրափակիչում նա պարտվում է մրցաշարի ապագա հաղթող Սաբինա
Լիսիցկիին։ Ֆրանսիայի բաց առաջնությունում Բարտոլին իր հայրենակցուհի Պոլին
Պարմենտյոի նկատմամբ հաղթանակ է տանում մեկնարկային խաղում, սակայն այնուհետև
պարտություն է կրում Տատյանա Գարբինից՝ երկրորդ շրջանում։ Դասակարգված լինելով
12-րդ համար տակ, Բարտոլին Ուիմբլդոնի մրցաշարի առաջին շրջանում հաղթում է Չժան
Յունժանին։ Երկրորդ շրջանում նրա զոհն է դառնում Թիմեա Բաչինսկին Շվեցարիայից,
սակայն հաջորդ շրջանում զիջում է Ֆրանչեսկա Սկիավոնեին։

ԱՄՆ բաց առաջնության շարքի առաջին մրցաշարում Բարտոլին խաղում է Սթենֆորդում, որպես
8-րդ դասակարգված։ Այստեղ նա տիտղոս է նվաճում, հաղթելով Այումի Մորիտային, Մելանի
Օուդենին, Ելենա Յանկովիչին, Սամանտա Ստոսուրին կիսաեզրափակիչում և 2-րդ
դասակարգված Վենուս Ուիլյամսին եզրափակիչում։ Այդ տիտղոսը երկրորդն է դառնում նրա
համար տարվա ընթացքում և հինգերորդը ամբողջ կարիերայում։ 2009 թվականի ԱՄՆ բաց
առաջնությունում Բարտոլին դասակարգվում է 14-րդ համարի տակ և առաջին շրջանում
հաղթում է Ռոսաննա դե լաս Ռիոսին, սակայն պարտվում է ապագա հաղթող Կիմ Կլեյստերսին։
Տոկիոյի մրցաշարում (14-րդ դասակարգված) Բարտոլին հասնում է մինչև քառորդ
եզրափակիչ, որտեղ պարտվում է Ելենա Յանկովիչին (7-րդ դասակարգված)։

Նույն համարի տակ է դասակարգվում Բարտոլին նաև Պեկինի մրցաշարում։ Այստեղ նա
հաղթանակներ է տանում Մագդալենա Ռիբարիկովայի, Ալիսա Կլայբանովայի, Չժան Շուայի և
Վերա Զվոնարյովայի նկատմամբ։ Կիսաեզրափակիչում նա պարտվում է 12-րդ համար
հանդիսացող Ագնեշկա Ռադվասկաին։ 2009 թվականի Բալիի մրցաշարում նա հասնում է մինչև
եզրափակիչ, կիսաեզրափակիչում առավելության հասնելով Կիմիկո Դատեի նկատմամբ։ Արավան
Ռեզաի հետ եզրափակիչ հանդիպումից Բարտոլին հրաժարվում է վնասվածքի պատճառով։

Բարտոլին իր 2010 թվականի մրցաշրջանը սկսում է Ավստրալիայի բաց առաջնությունում,
որտեղ «դասակարգված էր» 10-րդ համար տակ։ Առաջին շրջանում ն հաղթում է Ռոսաննա դե
լոս Ռիոսին, երկրորդում՝ Սանդրա Զագլավովային։ Երրորդ շրջանում նա պարտվում է
որակավորված և վերջնական արդյունքում կիսաեզրափակիչ հասած Չժեն Ցզեին։ 2010 թվականի
մայամիի մրցաշարում Բարտոլին հաղթում է Մագդալենա Ռիբարիկովային, Գիսելա Դուլկոյին,
թոփ դասակարգված և աշխարհի 4-րդ ռակետ Սվետլանա Կուզնեցովային և Յանինա Վիկմայերին։
Կիսաեզրափակիչում նա պարտություն է կրում աշխարհի 5-րդ ռակետ Վենուս Ուիլյամսից։

2010 թվականի Ֆրանսիայի բաց առաջնությունում Բարտոլին դասակարգվում է 12-րդ համարի
տակ և 1-ին համարի տակ ֆրանսուհիների շրջանում։ Առաջին շրջանում նա հաղթում է Մարիա
Ելենա Կամերինին, երկրորդում՝ հայրենակցուհի Օլիվիա Սանչեսին, սակայն երրորդ
շրջանում պարտվում է Շահար Պիրին։ Բարտոլին 8-րդ համարի տակ է դասակարգվում
Իսթբորնի մրցաշարում։ Վերա Դուշևինային, Ագնեշ Սավային և Մարիա Խոսե Մարտինես
Սանչեսին հաղթելուց հետո նա չորրորդ անգամ անընդմեջ դուրս է գալիս կիսաեզրափակիչ։
Կիսաեզրափակիչում նա պարտություն է կրում Վիկտորիա Ազարենկայից։ Բարտոլին 11-րդ
համարի տակ է դասակարգվում Ուիմբլդոնի մրցաշարում։ Առաջին շրջանում նա հաղթում է
Յուլիա Գյորգեսին, իսկ այնուհետև միանգամից դուրս է գալիս երրորդ շրջան, քանի որ նա
մրցակցուհի Պետրա Մարտիչը հրաժարվում է վնասվածքի պատճառով։ Երրորդ շրջանում նրա
զոհն է դառնում Գրետա Առնը, սակայն չորրորդ շրջանում նա զիջում է կիսաեզրափակիչի
ապագա մասնակից Ցվետանա Պիրոնկովային։

2010 թվականի Սթենֆորդի մրցաշարում, որտեղ նա պաշտպանում էր իր տիտղոսը, նա
հաղթանակներ է տանում Էշլի Հարկլրոուդի և Անա Իվանովիչի նկատմամբ և դուրս գալիս
քառորդ եզրափակիչ, որտեղ նա զիջում է Վիկտորիա Ազարենկաին։ Բարտոլին քառորդ
եզրափակիչ է հասնում նաև Ցինցինատիի մրցաշարում՝ Անաբել Մեդինա Գարիգեսի, Ալյոնա
Բոնդարենկոյի և աշխարհի 3-րդ ռակետ Կարոլին Վոզնյացկիի նկատմամբ հաղթանակներից
հետո։ Քառորդ եզրափակիչում նա պարտություն է կրում 10-րդ համար Մարիա Շարապովայից։
Բարտոլիին ևս մեկ քառորդ եզրափակիչ է հաջողվում Մոնրեալի Rogers Cup մրցաշարում,
որտեղ նա 17-րդ համարն էր։ Քառորդ եզափակիչում նրան տարվա ընթացքում երրորդ անգամ
պարտության է մատնում 10-րդ համար Վիկտորիա Ազարենկան։ ԱՄՆ բաց առաջնությունից առաջ
վերջին մրցաշարում՝ Նյու Հեյվենում, Բարտոլին 6-րդն էր և մինչ քառորդ եզրափակիչ
հաղթում է Ալյոնա Բոնդարենկոյին և Անաստասիա Ռադիոնավային, իսկ քառորդ եզրափակիչում
պարտվում է 4-րդ համար Ելենա Դեմենտևային։

2010 թվականի ԱՄՆ բաց առաջնությունում Բարտոլին «դասակարգվում է» 13-րդ համարի տակ
և առաջին շրջանում առավելության է հասնում Էդինա Գալովիցի նկատմամբ։ Երկրորդ
շրջանում նա պարտվում է հայրենակցուհի և աշխարհի 157-րդ ռակետ Վիրխինիա Ռազանոյին։
Ճապոնիայի Օսակայի մրցաշարում նա 2-րդ համարն էր Սամանտա Ստոսուրից հետո։ Նա
հասնում է մինչև կիսաեզրափակիչ, որտեղ պարտություն է կրում Տամարին Տանասուգարնից։
Բարտոլին տարին ավարտում է վարկանիշային աղյուսակի 16-րդ հորիզոնականում,
հաղթանակների և պարտությունների 34-21 հարաբերակցությամբ և 2-4 հարաբերակցությամբ
Թոփ-10-յակի թենիսիտուհիների նկատմամբ։

2011 թվականի մրցաշրջանը Բարտոլին սկսում է Բրիսբենի մրցաշարում, որտեղ նա
դասակարգված էր 4-րդ համարի տակ և հասնում է մինչև կիսաեզրափակիչ, որտեղ նրան
պարտության է մատնում Անդրեա Պետկովիչը։ Բարտոլին 1-ին համարի տակ է հանդես գալիս
Հոբարթի մրցաշարում և քառորդ եզրափակիչում պարտվում է 5-րդ դասակարգված Կլարա
Զակոպալովային։

Բարտոլին 15-րդ համարն էր 2011 թվականի Ավստրալիայի բաց առաջնությունում, որտեղ նա
առաջին շրջանում հաղթում է Տատյանա Գարբինին՝ նրան չզիջելով ոչ մի գեյմ։ Երկրորդ
շրջանում նա վնասվածք է ստանում առաջին սեթում և պարտվում Վեսնա Դոլանցին։ Կատարի
մրցաշարում նա հասնում է մինչև կիսաեզրափակիչ, որտեղ պարտվում է աշխարհի առաջին
ռակետ և 1-ին դասակարգված Կարոլին Վոզնյացկիին։ Բարտոլին 2-րդ համարի տակ է հանդես
գալիս Կուալա Լումպուրի մրցաշարում, որտեղ հասնում է քառորդ եզրափակիչ և զիջում
Լյուսիա Շաֆարժովային։ Ինդիան Ուելսի մրցաշարում նա հերթականությամբ հաղթանակներ է
տանում Մոնիկա Նիկուլեսկուի, Անդրեա Պետկովիչի, Կիմ Կլեյստերսի (ով պայքարից
հրաժարվում է վնասվածքի պատճառով), Անա Իվանովիչի և Յանինա Վիկմայերի նկատմամբ և
դուրս է գալիս եզրափակիչ, որտեղ զիջում է աշխարհի առաջին ռակետ Կարոլին
Վոզնյացկիին։ Դա Բարտոլիի առաջին և միակ եզրափակիչն էր V փուլի մրցաշարերում։ Այդ
արդյունքի շնորհիվ Բարտոլին վերադառնում է Թոփ-10-յակ։

Բարտոլին 1-ին համարի տակ է հանդես գալիս Ստրասբուրգի մրցաշարում և հասնում է
եզրափակիչ. որտեղ հանդիպում է 2-րդ համար տակ դասակարգված Անդրեա Պետկովիչի հետ։
Սակայն Բարտոլին դադարեցնում է պայքարը երկրորդ սեթի սկզբում։ 2011 թվականի
Ֆրանսիայի բաց առաջնությունում (11-րդ դասակարգված) նա առաջին շրջանում հաղթում է
Աննա Թաթիշվիլիին։ Երկրորդ շրջանում նա հաղթում է Օլգա Գովորցովային. իսկ
այնուհետև՝ 17-րդ դասակարգված Յուլիա Գյորգեսին։ Քառորդ եզրափակիչ նա դուրս է գալիս
Գիսելա Դուլկոյի նկատմամբ հաղթանակից հետո և փուլում առավելության է հասնում 13-րդ
դասակարգված Սվետլանա Կուզնեցովայի նկատմամբ։ Կիսաեզրափակիչում նա զիջում է
մրցաշարի փոխ-չեմպիոն Ֆրանչեկա Սկիավոնեին՝ 3-6, 3-6։

Տեղափոխվելով խատածածկի վրա, Բարտոլին հաղթում է Իսթբորնի մրցաշարում՝ հաղթանակներ
տանելով Լյուսիա Շաֆարժովայի և Մարտինես-Սանչեսի նկատմամբ։ Այնուհետև նա
հաղթահարում է 3-րդ դասակարգված Վիկտորիա Ազարենկայի արգելքը, ով հրաժարվում է
պայքարից ազդրի վնավածքի պատճառով։ Բարտոլին հինգերորդ անգամ անընդմեջ հասնում է
կիսաեզրափակիչ և հաղթանակ է տանում 7-րդ դասակարգված Սամանտա Ստոսուրի նկատմամբ։
Այնուհետև նա պարտության է մատնում 8-րդ դասակարգված Պետրա Կվիտովային և տիրում
տիտղոսին։ 2011 թվականի Ուիմբլդոնի մրցաշարում Բարտոլին 9-րդ համարն էր։ Նա առաջին
շրջանում հաղթում է չեխ Կրիստինա Պլիշկովային, երկրորդում առավելության է հասնում
Դոմինգես Լինոյի նկատմամբ և երրորդում հաղթում է 21-րդ դասակարգված Ֆլավիա
Պենետային։ Այնուհետև նա չորրորդ շրջանում առավելության է հասնում մրցաշարի գործող
չեմպիոն Սերենա Ուիլյամսի նկատմամբ։ Բարտոլին Ուիլյամսի նկատմամբ հաղթանակը
բնութագրում է որպես մեծագույն հաղթանակը իր կյանքի ընթացքում։ Քառորդ եզրափակիչի
խաղում, որն անց էր կացվում կենտրոնական կորտում, նա պարտություն է կրում Սաբինա
Լիսիցկիից։

Սթենֆորդում, որտեղ Բարտոլին «դասակարգված էր» 3-րդ համարի տակ, հասնում է
եզրափակիչ։ Քառորդ եզրափակիչում Այումի Մորիտան հրաժարվում է պայքարից, իսկ
կիսաեզրափակիչում նույն բախտին է արժանանում Դոմինիկա Ցիբուլկովան։ Եզրափակիչում
Բարտոլին պարտություն է կրում Սերենա Ուիլյամսից։ ԱՄՆ բաց առաջնությունից առաջ նա
մասնակցություն է ունենում Նյու Հեյվենի մրցաշարում, որտեղ քառորդ եզրաբակիչում
պարտվում է Պետրա Ցետկովսկայաին։ 2011 թվականի ԱՄՆ բաց առաջնությունում Բարտոլին
պայքարից դուրս է մնում երկրորդ շրջանում՝ պարտություն կրելով ամերիկուհի Կրիստինա
Մակհեյլից։ Բարտոլիի վարկանիշը անկում է ապրում, իջնելով մինչև 10-րդ հորիզոնական։

Տոկիոյի մրցաշարում Բարտոլին հասնում է մինչև քառորդ եզրափակիչ, որտեղ նա պարտվում
է 3-րդ համար Վիկտորիա Ազարենկաին։ Օսակայում նա հերթականությամբ առավելության է
հանում Մելինդա Ցինկի, Վանիա Քինգի, 6-րդ համար Այումի Մորիտայի և 3-րդ համար
Անժելիկա Քերբերի նկատմամբ և դուրս գալիս եզրափակիչ։ Նա հաղթանակ է տանում տիտղոսի
համար խաղում, առավելության հասնելով 1-ին համար և ԱՄՆ բաց առաջնության հաղթող
Սամանտա Ստոսուրի նկատմամբ։ Բարտոլին մրցաշարջանն ավարտում է 9-րդ հորիզոնականում։
Ստամբուլում անց կացվող Ամփոփիչ մրցաշարում, խմբային մրցաշարի երրորդ փուլում, նա
զբաղեցնում է Մարիա Շարապովայի տեղը՝ վերջինիս հրաժարումից հետո և հաղթանակ է
տանում Վիկտորիա Ազարենկայի նկատմամբ, սակայն դուրս է մնում հետագա պայքարից։
Բարտոլին մրցաշրջանը եզրափակում է վարկանիշային աղյուսակի 9-րդ հորզինականում,
ունենալով հաղթանակների և պարտությունների լավագույն հարաբերությունը կարիերայի
ընթացքում՝ 58-24։ Մրցաշրջանի ընթացքում նա ունենում է 15 քառորդ եզրափակիչ, 8
կիսաեզրափակիչ և 5 եզրափակիչ, շահելով նրանցից երկուսում (Իսթբորն և Օսակա), որի
արդյունքում մրցաշարերում շահում է $ 1722863 մրցանակային։

Բարտոլին Ֆրանսիայի հավաքականի կազմում Ռիչարդ Գասկեի հետ միասին հանդես է գալիս
Հոպմանի գավաթում։ Նրանք հարղթանակներ են տանում Չինաստանի, Ավստրալիայի և
Իսպանիայի հավաքականների նկատմամբ և ապահովում իրենց մասնակցությունը Չեխիայի դեմ
եզրափակիչ խաղում, որտեղ նրանք պարտություն են կրում։ Բարտոլին հասնում է մինչև
քառորդ եզրափակիչ մրցաշրջանի առաջին WTA մրցաշարում՝ Սիդնեյում։ Դասակարգված
լինելով 8-րդ համարի տակ, նա պարտություն է կրում 3-րդ համար Վիկտորիա Ազարենկայից։
2012 թվականի Ավստրալիայի բաց առաջնությունում Բարտոլին առաջին շրջանում հաղթում է
հայրենակցուհի Վիրխինիա Ռազանոյին. իսկ երկրորդ շրջանում՝ Ելենա Դոկիչին։ Երրորդ
շրջանում նա պարտվում է Չժեն Ցզուին։ Մրցաշարից հետո Բարտոլին առաջին անգամ տեղ է
գրավում լավագույն թենիսիտուհիների ութնյակում։ 7-րդ հորիզոնականը նա զբաղեցնում է
2-րդը դասակարգված Փարիզի մրցաշարից հետո։ Մրցաշարում Պետրա Մարտիչի, Ռոբերտա
Վինչիի և Կլարա Զակոպալովայի նկատմամբ հաղթանակներից հետո նա դուրр է գալիս
եզրափակիչ, որտեղ նա պարտություն է կրում Անժելիկա Քերբերից։

Դոհայում Բարտոլին դասակարգվում է 5-րդ համարի տակ և հասնում է կիսաեզրափակիչ,
ճանապարհին հաղթանակ տանելով նաև Լյուսիա Շաֆարժովայի հանդեպ։ Կիսաեզրափակիչում նա
վնասվածքի պատճառով ընդհատում է 3-րդ համար Սամանտա Ստոսուրի հետ հանդիպումը։
Ինդիան Ուելսում Բարտոլին հասնում է քառորդ եզրափակիչ, կրկին հաղթանակ տանելով
Լյուսիա Շաֆարժովայի նկատմամբ։ Այստեղ նրա հաղթարշավը ընդհատում է Անա Իվանովիչը։
7-րդ համարի տակ հանդես գալով Մայամիի մրցաշարում, նա հաղթում է Պոլոնա Հերցոգին,
Սիմոնա Հալեպին, Մարիա Կիրիլենկոյին և աշխարհի № 1 ռակետ Վիկտորիա Ազարենկաին։
Կիսաեզրափակիչում նա պարտություն է կրում 5-րդ համար Ագնեշկա Ռադվանսկայից։

Բարտոլին 8-րդ համարի տակ է «դասակարգվում» Ֆրանսիայի բաց առաջնությունում, սակայն
պարտություն օ կրում երկրորդ շրջանում։ Իսթբորնում նա հասնում է կիսաեզրափակիչ,
որտեղ պարտվում է Տամիրա Պաշեկին։ Ուիմբլդոնի մրցաշարում նա սայթաքում է երկրորդ
շրջանում, պարտություն կրելով Միրյանա Լուչիչից։

2-րդ համարի տակ «դասակարգվելով» Սթենֆորդի մրցաշարում, Բարտոլին հասնում է քառորդ
եզրափակիչ, որտեղ պարտվում է Յանինա Վիկմայերին։ 2012 թվականի Կարլսբադի մրցաշարում
նա «դասակարգվում է» 1-ին համարի տակ և հասնում է մինչև եզրափակիչ. որտեղ նա
հպարտվում է 2-րդ համար Դոմինիկա Ցիբուլկովային։

Բարտոլին հրաժարվում է մասնակցել 2012 թվականի Ամառային Օլիմպիական խաղերին,
հրաժարվում է նաև մասնակցել Ֆեդերացիայի Գավաթում՝ առանց հոր անմիջական մարզման։
Նյու Հեյվենի մրցաշարում նա հասնում է քառորդ եզրափակիչ, որտեղ զիջում է Սառա
Էրանիին։ Բարտոլին ԱՄՆ բաց առաջնության քառորդ եզրափակիչ է հասնում 2012 թվականին՝
յորրորդ շրջանում 5-րդ դասակարգված Պետրա Կվիտովային հաղթելուց հետո։ Քառորդ
եզրափակիչում նա պարտություն է կրում Մարիա Շարապովայից։ Այսպիսով, Բարտոլին
նվազագույնը քառորդ եզրափակիչ է հասնում Մեծ Սաղավարտի չորս մրցաշարերից
յուրաքանչյուրում։ Այնուհետև նա կիսաեզրափակիչ է հասնում Պեկինի մրցաշարում, որտեղ
զիջում է Վիկտորիա Ազարենկաին։

Բարտոլին 2013 թվականի մրցաշարջանը սկսում է Շենչժենի մրցաշարում։ 2-րդ
«դասակարգված» լինելով նա հասնում է քառորդ եզրափակիչ, որտեղ պարտվում է 5-րդ համար
Կլարա Զակոպալովային։

Բարտոլին 11-րդ համարն է «դասակարգվում» 2013 թվականի Մելբուրնի Ավստրալիայի բաց
առաջնությունում։ Նա հասնում է երրորդ շրջան, որտեղ պարտություն է կրում 19-րդ
համար Եկատերինա Մակարովայից։ Փարիզի մրցաշարում նա հասնում է քառորդ եզրափակիչ,
որտեղ պարտություն է կրում մրցաշարի ապագա հաղթող, գերմանուհի Մոնա Բարտելից։
Բարտոլին, նոր մարզիչի հետ, մասնակցում է Կատարի մրցաշարում, որտեղ նա դասակարգված
էր 9-րդ համարի տակ և երկրորդ շրջանում պարտվում է Սվետլանա Կուզնեցովային։

2013 թվականի Ֆրանսիայի բաց առաջնությունում նա դասակարգված էր 13-րդ համար տակ։
Առաջին շրջանում նա հաղթանակ է տանում Օլգա Գովորցովայի նկատմամբ, երկրորդում՝
Մարիանա Դուկեի, սակայն երրորդում պարտվում է Ֆրանչեսկա Սկիավոնեին։

Ուիմբլդոնի մրցաշարում Բարտոլին «դասակարգված էր» 15-րդ համարի տակ։ Նա առաջին
շրջանում հաղթում է Էլինա Սվիտոլինային, երկրորդում՝ Կրիստինա Մակհեյլին,
երրորդում՝ Կամիլա Ջորջիին և չորրորդում՝ Կարին Կնապին։ Քառորդ եզրափակիչում նա
առավելության է հասնում 17-րդ համար Սլոան Սթիվենսի նկատմամբ, որը քառորդ
եզրափակիչներում նրա առաջին հաղթանակն էր 2013 թվականի WTA կամ Մեծ Սաղավարտի
մրցաշարերից որևէ մեկում։ Կիսաեզրափակիչում նա առավելության է հասնում 20-րդ
դասակարգված Կիրստեն Ֆլիպկենսի նկատմամբ և հասնում իր երկրորդ եզրափակիչին
Ուիմբլդոնի մրցաշարում։ Եզրափակիչում նա բախվում է 23-րդ դասակարգված Սաբինա
Լիսիցկիի հետ, ով եզրափակիչի ճանապարհին առավելության էր հասել Սերենա Ուիլյամսի և
Ագնեշկա Ռադվասկաի նկատմամբ։ Բարտոլին հաղթանակ է տանում երկու սեթում- 6–1, 6–4 և
արժանանում Մեծ Սաղավարտի մրցաշարերում կարիերայում իր առաջին և միակ տիտղոսին։ Նա
մրցաշարի ընթացքում մրցակցուհիներին ոչ մի սեթ չի զիջում։ Բացի այդ, նա դառնում է
առաջին կին թենիսիտուհին, ով տիտղոսին արժանանալու համար մասնակցել է ամենաշատ
քանակի Մեծ Սաղավարտի մրցաշարերում և ամենամեծն է տարիքով՝ 47 տարեկան (նախկին
ռեկորդը պատկանում էր Յանա Նովոտնային՝ 45 տարեկան)։ Նա նաև մասնակցում էր մրցաշարի
խառը զուգախաղում՝ Նիկոլաս Մոնրոյի հետ։ Նրանք առաջին շրջանում պարտվում են
Սանտյագո Գոնսալես-Նատալի Գրանդին զույգին։

Բարտոլին պրոֆեսիոնալ կենիսին հրաժեշտ տալու մասին հայտարարում է 2013 թվականի
Ցինցինատիի մրցաշարի ընթացքում, պատճառաբանելով ամբոցջ կարիերայի ընթացքում ստացած
վնասվածքների անընդհատ և անտանելի ցավերը։ Ուիմբլդոնի մրցաշարում հաղթանակից 40 օր
անց նա մամլո-ասուլիսում ասում է. «Ես իմ երազանքը իրականություն դարձրեցի և այն
ընդմիշտ կմնա ինձ հետ, սակայն այժմ իմ մարմինը չի կարողանում հաղթահարել ամեն ինչ՝
ես 45 րոպե կամ 1 ժամ խաղից հետո ցավեր ունեմ ամենուր»։

2013 թվականի դեկտեմբերին Բարտոլին ֆրանսիական մասնավոր RTL ռադիոկայանի կողմից
արժանանում է 2013 թվականի «Չեմպիոնների չեմպիոն» մրցանակին, առաջ անցնելով Թեդի
Տամգոյից և Թոնի Պարկերից։

Բարտոլին որպես «Չեմպիոնների չեմպիոն» է ընտրվում նաև ֆրանսիական L'Equipe ամսագրի
կողմից (Ֆրանսիական կին անվանակարգ) 2013 թվականի դեկտեմբերին։

2015 թվականի մարտին նա ակնարկում է, որ դիտարկում է պրոֆեսիոնալ թենիս
վերադառնալու հնարավորություն և երկրպագուներին առաջարկում է հայտնել իրենց
կարծիքները։

Մարիոն Բարտոլին և Վիկտորիա Ազարենկան 2007 թվականից ի վեր հանդիպել են 12 անգամ և
Ազարենկան ունի զգալի առավելություն՝ 9-3 ընդհանուր հաշվով և 1-0 Մեծ Սաղավարտի
մրցաշարերում։

Բարտոլին պարտություն է կրում այդ հակամարտության առաջին վեց հանդիպումներում, այդ
թվում 2007 թվականի Ավստրալիայի բաց առաջնության երկրորդ շրջանում, 2009 թվականի
Բրիսբենի մրցաշարի եզրափակիչում և 2010 թվականի բոլոր չորս հանդիպումներում։
Բարտոլին Ազարենկայի նկատմամբ առաջին հաղթանակը տանում է 2011 թվականին, Իսթբորնի
մրցաշարում, 2-6, 0-2 հաշվի ժամանակ վնասվածքի պատճառով Ազարենկաի հրաժարումից
հետո։ 2011 թվականի WTA տուրի ամփոփիչ մրցաշարում Բարտոլին երրորդ փուլում
փոխարինում է Մարիա Շարապովային և միակ խաղը անց է կացնում Ազարենկայի դեմ և
հաղթանակ է տանում երեք սեթում՝ 5-7, 6-4, 6-4։ Խաղը ոչ մի նշանակություն չուներ,
քանի որ Բարտոլին ոչ մի հնարավորություն չուներ կիսաեզրափակիչ փուլ անցնելու համար՝
Շարապովան պարտություն էր կրել նախորդ երկու հանդիպումներում և Ազարենկան արդեն
որակավորվել էր կիսաեզրափակիչ։

Զույգը երեք անգամ հանդիպել է 2012 թվականին, որոնցում Բարտոլին կրել է երկու
պարտություն։ Միակ հաղանակը տեղի է ունեցել Մայամիի քառորդ եզրափակիչ հանդիպման
ժամանակ, որը ընդհատում է Ազարենկայի 26 խաղից բաղկացած անպարտելի շարքը։ Բարտոլին
հաղթանակ է տանում 6-3, 6-3 հաշվով և դա նրա երրորդ հաղթանակն էր աշխարհի առաջին
ռակետների նկատմամբ։ Նրանց վերջին հանդիպումը կայանում է Պեկինի մրցաշարի
կիսաեզրափակիչում, որն ավարտվում է Ազարենկայի հաղթանակով՝ 4-6 , 2-6 և վերջնական
արդյունքում Ազարենկան դառնում է մրցաշարի հաղթող։

Բարտոլին և Ելենա Յանկովիչը 2005 թվականից ի վեր հանդիպել են 9 անգամ և Բարտոլին
առավելություն ունի 5-4 հաշվով՝ Մեծ Սաղավարտի մրցաշարերում 2-2 հաշվի դեպքում։

Բարտոլին իր առաջին հաղթանակը տարել է 2005 թվականին Օքլենդում՝ 3-6, 7-6 (6), 6-1։
Այնուհետև Յանկովիչը հաղթանակ է տանում հաջորդ երեք հանդիպումներում, որոնց մեջ են
ներառվում նաև 2006 և 2007 թվականներին Ֆրանսիայի բաց առաջնությունում տարած
հաղթանակները։ Հետագա չորս տարիների ընթացքում Բարտոլին միայն հաղթանակներ է
տոնում, այդ թվում 3-6, 7-5, 6-3 հաշվով հաղթանակը 2007 թվականի Ուիմբլդոնի
մրցաշարում, որտեղ նա հասնում է եզրափակիչ և 6-1, 6-4 հաշվով հաղթանակը 2009
թվականի Ավստրալիայի բաց առաջնությունում, երբ Յանկովիչը համարվում էր աշխարհի № 1
ռակետ։

Նրանց վերջին հանդիպումը կայանում է 2009 թվականի Տոկիոյի մրցաշարում, որտեղ
Յանկովիչը հեշտ հաղթանակ է տանում՝ 6-4, 6-3։



https://hy.wikipedia.org/wiki/%D5%80%D5%B8%D6%82%D5%B6%D5%A3%D5%A1%D6%80%D5%AB%D5%A1

Հունգարիա (հունգարերեն՝ Magyarország Մադյառօռսագ) պետություն է Կենտրոնական
Եվրոպայում։ Սահմանակից է Սլովակիային, Ավստրիային, Սլովենիային, Սերբիային,
Խորվաթիային, Ռումինիային և Ուկրաինային։ Տարածությունը 93,030 կմ2 է,
բնակչությունը 9,897,541 Հունգարիայի բնակչությունը 2015 թվականին (2015)։
Մայրաքաղաքը՝ Բուդապեշտ։

Հունգարիայի հնագույն բնակիչները եղել են սկյութները, իլլիրիացիները, կելտերը,
որոնց մ.թ.ա. I դ. վերջին-մ.թ.II դ. սկզբին նվաճել է Հին Հռոմը։ ժողովուրղների մեծ
գաղթի ժամանակ Հունգարիայի տարածքը բնակեցրել են գերմանացի և թյուրքական
ժողովուրդներ, VI դ. երևացել են սլավոնները, IX դ. վերջին՝ քոչվոր հունգարները։
Նախնադարյան-համայնական կարգերի քայքայման վերջին փուլում գտնվող հունգարները
հաճախակի ասպատակել են Կենտրոնական, Հարավային և Հարավ-Արևելյան Եվրոպայի երկրները։
Աուգսբուրգի մոտ գերմանական զորքերից կրած պարտությունից (955) հետո այդ
ասպատակությունները դադարել են։ Սկսել է աճել երկրագործության նշանակությունը,
կազմավորվել ֆեոդալիզմը։ Արպադների դինաստիայի Գյոզա իշխանի և նրա որդու՝ Իշտվան
1-ի (997—1038, թագավոր՝ 1000-ից) օրոք Հունգարիայում առաջացել է պետական
կազմավորում, ընդունվել քրիստոնեություն (կաթոլիկություն)։ Աստիճանաբար հունգարների
տիրապետությունը տարածվել է դեպի արևելք (Տրանսիլվանիա) և հյուսիս (Սլովակիա), XII
դ. սկզբին միացվել են Խորվաթիան և Դալմաթիան։ XIII դ. թագավորական իշխանությունը
թուլացել է, որը հեշտացրել է թաթար-մոնղոլների ներխուժումը (1241—1242) Հունգարիա։
XIII դ. վերջին — XIV դ. սկզբին Հունգարիան բաժանվել է մի շարք ինքնուրույն
քաղաքական տիրույթների։ Թագավոր Կարլոս I-ի ժամանակ (1308-42) ֆեոդալական
երկպառակությունները դադարել են, զարգացել են քաղաքները։ Բայց նրա հաջորդների օրոք
միջֆեոդալական հակասությունները սրվել են։ Ուժեղացել է թուրքական նվաճման վտանգը։
1456-ին հունգարական, լեհական և սերբական միացյալ ջոկատները, զորավար Ցանոշ
Հունյադիի գլխավորությամբ, Բելգրադի մոտ հաղթել են թուրքերին։ Մատյաշ Հունյադի
թագավորի օրոք (1458—90) կենտրոնական իշխանությունն ամրապնդվել է, Հունգարիային են
կցվել Մորավիան, Սիլեզիան և Արևելյան Ավստրիան։

XV դ. վերջին ֊XVI դ. սկզբին միջֆեոդալական պատերազմները վերսկսվել են, ուժեղացել է
կալվածատիրական ճնշումը, որը հանգեցրել է 1514-ի գյուղացիական պատերազմին՝ Դոժա
Դյորդի գլխավորությամբ։ Մոխաչի մոտ թուրքերից կրած պարտությունից (1526) հետո
Հունգարիայի միջին մասը ընկավ թուրքական լծի տակ, արևմտյան և հյուսիսային մասերը
անձնական ունիայով միավորվեցին Ավստրիայի հետ, հունգարիայի նախկին տիրույթների մի
մասն էլ անցավ Տրանսիլվանիա իշխանությանը։ XVII դ. վերջին հունգարական հողերն անցան
Հաբսբուրգներին։ 1703—1711-ին Հունգարիայում տեղի ունեցավ ազգային-ազատագրական
ապստամբություն՝ Ֆերենց II Ռակոցիի ղեկավարությամբ, որն ավարտվեց անհաջողությամբ։
Հունգարիան մնաց Հաբսբուրգների տիրապետության տակ։ XVIII դ. վերջից Հունգարիայի
արտադրողական ուժերը զարգացան, սկզբնավորվեցին կապիտալիստական հարաբերությունները։
1848—1849-ին տեղի ունեցավ բուրժուական հեղափոխություն, որը ճնշվեց ցարական
Ռուսաստանի աջակցությամբ։ Չնայած պարտությանը, հեղափոխությունը, որի ետևանքով
հիմնականում վերացվեցին ճորտատիրական հարաբերությունները, նպաստեց կապիտալիզմի
հետագա զարգացմանը։

1866-ին ավստրո-պրուսական պատերազմում կրած պարտությունից հստո Հաբսբուրգները,
զիջելով Հունգարիայի տիրող դասակարգի պահանջներին, ստեղծեցին (1867)
Ավստրո-Հունգարական միասնական միապետություն, որտեղ Հունգարիաբ, ինչպես և Ավստրիան,
դիտվում էր պետության ինքնուրույն մաս։ Հունգարիայի կազմի մեջ մտան, բացի բուն
Հունգարիայից, նաև Սլավոնիան, Խորվաթիան, Տրանսիլվանիան։ 1870-ական թթ. ուժեղացավ
ավստրիական և օտարերկրյա կապիտալի մուտքը Հունգարիա, առաջ եկավ խոշոր
արդյունաբերություն, կազմավորվեց արտադրական պրոլետարիատ, սկզբնավորվեց բանվորական
շարժումը։ 1890-ին հիմնադրվեց Հունգարիայի սոցիալիստական կուսակցությունը։
1914-1918-ի առաջին համաշխարհային պատերազմում Ավստրո-Հունգարիան Գերմանիայի
դաշնակիցն էր։ Հուգարիայի կառավարող շրջանները պաշտպանում էին ավստրո-գերմանական
իմպերիալիզմի զավթողական պլանները։ Բոլոր կուսակցությունները, այդ թվում
սոցիալիստները, վարում էին շովինիստական պրոպագանդա։

Հոկտեմբերյան սոցիալիստական մեծ հեղափոխության հաղթանակը Ռուսաստանում և
Ավստրո-Հունգարիայի պարտությունը պատերազմում խթանեցին հեղափոխական և
ազգային-ազատագրական շարժումը Հունգարիայում։ 1918 թվական-ի հոկտեմբերին սկսվեց
ընդհանուր գործադուլ, որը վերաճեց բուրժուա-դեմոկրատական հեղափոխության։
Իշխանության գլուխ անցավ բուրժուազիան։ Նոյեմբերի 16-ին Հունգարիան հռչակվեց
հանրապետություն։ 1918-ի նոյեմբերի 24-ին հունգարական ինտերնացիոնալիստները Բ.
Կունի գլխավորությամբ, հեղափոխական սոցիալիստները և ձախ սոցիալ-դեմոկրատների մի
խումբ ստեղծեցին Հունգարիայի կոմունիստական կուսակցությունը (ՀԿԿ)։ 1919-ի մարտի
21-ին հռչակվեց Հունգարական Սովետական Հանրապետությունը, որի տապալումից (1919-ի
օգոստոսին) հետո հաստատվեց Միկլոշ Հորթիի ֆաշիստական բռնապետությունը, այն ճանաչեց
Հունգարիայի հետպատերազմյան սահմանները որոշող Տրիանոնի հաշտության պայմանագիրը
(1920), համաձայն որի ոչ հունգարաբնակ մարզերը անցան Չեխոսլովակիային,
Հարավսլավիային, Ռումինիային և Ավստրիային։ Հորթիի կառավարությունը Իտալիայի, իսկ
ավելի ուշ նաև ֆաշիստական Գերմանիայի հետ սերտ համագործակցությամբ վարում էր
հակասովետական արտաքին քաղաքականություն։

1939-ին Հունգարիան միացավ Հակա-ինտերնյան պակտին, իսկ 1940-ին՝ Բեռլինի պակտին։
Մասնակցեց Չեխոսլովակիայի անդամահատմանը (1938—1939)՝ ստանալով Սլովակիայի մի մասը,
Անդրկարպատյան Ուկրաինան և Հյուսիսային Տրանսիլվանիան։ Որպես ֆաշիստական Գերմանիայի
դաշնակից-արբանյակ մասնակցեց Հարավսլավիայի և ԽՍՀՄ-ի վրա հարձակումներին։ 1944-ի
մարտին գերմանական զորքերը օկուպացրին Հունգարիան՝ երկրում հաստատելով Ֆերենց
Սալաշիի տեռորիստական վարչակարգը։ 1944-ի հոկտեմբերին խորհրդային զորքերը մտան
Հունգարիա, դեկտեմբերի 22-ին Դեբրեցենում կազմվեց Ազգային ժամանակավոր
կառավարություն, որը պատերազմ հայտարարեց հիտլերյան Գերմանիային։ 1945 թվականի
ապրիլի 4-ին սովետական բանակն ավարտեց Հունգարիայի ազատագրումը։ Համադեմոկրատական
հեղափոխությունը վերաճեց սոցիալիստականի։ 1945-ի սեպտեմբերի 25-ին Հունգարիան
դիվանագիտական հարաբերություններ հաստատեց ԽՍՀՄ-ի հետ։

Հունգարիան գտնվում է եվրոպայի կենտրոնում։ Մայրաքաղաքը Բուդապեշտն է։ Հյուսիսից
սահմանակցում է Սլովակիային, Ուկրաինային, արևմուտքից՝ Ավստրիային և Սլովենիային,
Հարավից՝ Սերբիային և Խորվաթիային, Արևելքից Ռումինիային։

Հունգարիան զբաղեցնում է Ալպերով ու Կարպատներով շրջապատված Միջինդանուբյան
հարթավայրի մեծ, հյուսիսային մասը։ Դանուբը երկիրը բաժանում է 2 մասի։ Նրանից
արևելյանը Միջինդանուբյան մեծ դաշտավայրն է՝ Ալֆյոլդը (բարձրությունը՝ 100—200 մ),
որը հյուսիսից եզրավորված է Կարպատների համակարգին պատկանող լեռների շղթայով
(800—1000 մ)։ Այստեղ, Մատրա լեռնազանգվածում է Հունգարիայի ամենաբարձր կետը՝ Կեկեշ
լեռը (1015 մ)։ Դանուբի աջափնյա մասը զբաղեցնում է խիստ մասնատված Դունանտուլ
հարթավայրը, որտեղ գերիշխում են 150—200 մ բարձրությունները։ Դունանտուլը հատված է
Միջինհունգարական լեռների գոտիով (բարձրությունը՝ 400—700 մ), նրանից հարավ-արևելք
առանձին բարձրանում է Մեչեկ լեռնազանգվածը (բարձրությունը՝ մինչև 682 մ)։ Երկրի
հյուսիս-արևմուտքում գտնվում է Միջինդանուբյան փոքր դաշտավայրը՝ Կիշալֆյոլդը
(բարձրությունը՝ 120—180 մ), որի միայն հարավային մասն է պատկանում Հունգարիային։
Արևմուտքից այն եզրավորված է Ալպերի նախալեռևերով (բարձրություևը՝ 500—800 մ)։
Երկրաբանական կառուցվածքում գերիշխում են պալեոզոյի և մեզոզոյի հասակի նստվածքային
ապարները։

վարչականորեն բաժանվում է 19 մեդիեի (մարզի)։ Բուդապեշտ, Դեբրեցեն, Դյոր, Միշկոլց,
Պեչ և Մեգեդ քաղաքները վարչական առանձին միավորներ են։

Կլիման բարեխառն Է, ցամաքային։ Հուլիսի միջին ջերմաստիճանը 20—22,5 °C Է,
հունվարին՝ -2-ից մինչև-4 °C: Տարեկան տեղումները 900 մմ-֊ից (երկրի
հարավ-արևմուտքում) մինչև 450 մմ են (Ալֆյոլդի կենտրոնում և արևելքում)։

Հունգարիայի գետային ցանցը պատկանում է Դանուբի ավազանին, որը 270 կմ երկարությամբ
կտրում Է երկիրը հյուսիսից հարավ։ Դանուբի գլխավոր ձախ վտակը Տիսան Է,
Հունգարիայում առավել խոշոր աջ վտակներից են Ռաբան, Շիոև, Դրավան։ Լճերը քիչ են.
ամենախոշորը Բալատոնն Է։

Կենդանիներից տարածված են նապաստակը, դաշտամուկը, գետնասկյուռը, աղվեսը, ոզնին,
տափաստանային և անտառային թռչուններ, գետերում ու լճերում՝ շիղաձուկը, բրամը,
գայլաձուկը և այլն։

Հայերը Հունգարիայում բնակություն են հաստատել X-XI դարերից։ XIII դ. Հունգարիայի
մայրաքաղաք Էստերգոմում եղել է հայկական թաղամաս։ XIII դ. Կիլիկիայի հայոց թագավոր
Լևոն Բ-ի և Հունգարիայի թագավոր Անդրաշ II-ի միջև կնքվել է բարեկամության
պայմանագիր։ XV-XVI դդ. շուրջ 3000 հայ ընտանիք ներգաղթել է Տրանսիլվանիա (մտնում
էր Հունգարիայի կազմի մեջ)։ Հայերը հիմնել են Գեռլա, Եղիսաբեթուպոլիս (այժմ՝
Դումբրվեն) քաղաքները, որոնք ունեցել են ներքին ինքնավարություն՝ քաղաքային
վարչություն և դատարան, հայ քաղաքապետ, կառուցել են եկեղեցիներ, հիմնել դպրոցներ։
Հայերի հիմնական զբաղմունքն արհեստներն ու առևտուրն էր, ինչը խրախուսել են
իշխաններն ու թագավորները՝ տալով զանազան արտոնություններ։ Լեոպոլդ I-ը հայկական
բնակավայրերը հայտարարել է քաղաքներ, Կառլոս VI-ը թագավորական ազատ քաղաքների
իրավունք է շնորհել Գեռլա (1726) և Եղիսաբեթուպոլիս (1733) քաղաքներին։ 1791-ին
Հունգարիայի պետական ժողովը հայերին պաշտոնապես հայտարարել է երկրի լիիրավ
քաղաքացիներ։ Դարեր շարունակ ապրելով Հունգարիայում՝ նրանք մասնակցել են պետական,
քաղաքական, տնտեսական, մշակութային կյանքին։ Կռվել են երկիրը թուրքական լծից
ազատագրողների շարքերում, մասնակցել 1848-49-ի հեղափոխությանը [1200 զինվոր, այդ
թվում՝ 70 սպա, զորավարներ (Էռնե Կիշ, Վիլմոշ Լազար, Յանոշ Ցեց)], որի ճնշումից
հետո Ավստրո-Հունգարիայում հայերին սպառնում էր ձուլման վտանգը։ Մի խումբ հայ
մտավորականների ջանքերով գաղութն ապրել է մտավոր և հոգևոր զարթոնք։ Հրատարակվել են
հայագիտական գրքեր, հիմնադրվել Հայկական թանգարանը։ 1887-ից հրատարակվել է
«Արմենիա» ամսագիրը (հունգարերեն)։ Ազգային ինքնագիտակցության արթնացումը
դանդաղեցրել է ձուլման ընթացքը։ Հայ համայնքները որոշ աշխուժացում են ապրել 1915-ի
Մեծ եղեռնից փրկված արևմտահայերի ներգաղթով։ 1919-ին հիմնվել է «Մասիս»
ընկերությունը (հրատարակել է «Նոր դար» պարբերաթերթը), 1920-ին՝ Հունգարիո հայ
միությունը։ 1945-ին։ Բուդապեշտում կառուցվել է հայկական մատուռ։ Գործում է Ս.
Գրիգոր հայկական եկեղեցին։ 1980-ական թթ. կազմակերպվել է հայ-հունգարական
մշակութային ընկերությունը, 1987-ից մի խումբ հայ մտավորականների ջանքերով՝
«Արմենիա» ընկերությունը։



https://hy.wikipedia.org/wiki/%D4%BC%D5%B8%D5%B6%D5%A4%D5%B8%D5%B6

Լոնդոն (անգլ.՝ London), Միացյալ Թագավորության և Անգլիայի մայրաքաղաքը։ Միացյալ
թագավորության և Եվրամիության խոշորագույն քաղաքն է։ Տեղակայված է Թեմզա գետի
ափերին և բնակեցված է եղել գրեթե երկու հազարամյակ առաջ։ Լոնդոնի պատմությունը
սկիզբ է առնում Հռոմեական կայսրությունից։ Հռոմեացիները քաղաքին տվել էին
Լոնդինիում անունը. Լոնդոնի հնագույն կորիզ հանդիսացող Լոնդոնի Սիթին մինչ օրս
պահպանում է իր միջնադարյան սահմանները։ Սկսած 19-րդ դարից` «Լոնդոն» անունը
վերաբերում է նաև այս կորիզը շրջապատող բնակավայրերին։ Մեծ Բրիտանիայի վարչական
բաժանման համաձայն՝ քաղաքը բաժանվում է Լոնդոնի շրջանի և Մեծ Լոնդոն վարչական
շրջանի, որը կառավարում են ընտրված Լոնդոնի քաղաքապետը և Լոնդոնի ժողովը։

Լոնդոնն առաջատար քաղաք է իր արվեստով, առևտրով, կրթությամբ, ժամանցային վայրերով,
նորաձևությամբ, ֆինանսներով, առողջապահությամբ, ԶԼՄ-ներով, մասնագիտական
ծառայություններով, գիտությամբ, տուրիզմով և տրանսպորտով, որոնք քաղաքը դարձնում են
առավել հայտնի։ Այն համարվում է աշխարհի ֆինանսական կենտրոնը՝ Նյու Յորքի հետ
միասին և նրա ՀՆԱ-ն ամենամեծն է Եվրոպական քաղաքների մեջ։ Լոնդոնը նաև համարվում է
աշխարհի մշակութային մայրաքաղաքը։ Այն աշխարհում ամենաշատ այցելվող քաղաքն է և ունի
աշխարհում ամենազբաղված օդանավակայանը։ Լոնդոնի 43 բուհերն ունեն բարձրագույն
կրթության ամենամեծ խտությունը Եվրոպայում։ 2012-ին Լոնդոնը երրորդ անգամ ընդունեց
Ամառային օլիմպիական խաղերը։

Լոնդոնն ունի բազմազան ժողովրդագրություն և մշակույթ, Լոնդոնում խոսում են ավելի
քան 300 լեզուներով։ 2011 թվականի մարտին Լոնդոնում պաշտոնապես հաշվվում էր
8.174.100 բնակիչ, ինչի շնորհիվ այն դառնում է Եվրոպական Միության՝ ամենաշատ
բնակչություն ունեցող քաղաքը. քաղաքի բնակչությունը կազմում է Միացյալ
Թագավորության բնակչության 12,5%-ը։ Մեծ Լոնդոնը, որի բնակչությունը կազմում է
8,278,251 մարդ, ամենախիտ բնակեցված քաղաքն է Եվրոպական Միությունում, իսկ Լոնդոնի
մետրոպոլիայի տարածքը ամենամեծն է ԵՄ-ում ընդհանուր 12 միլիոն բնակչությամբ:
1831-1925 թվականներին Լոնդոնն ունեցել է աշխարհի քաղաքների մեջ ամենաշատ
բնակչությունը:

Լոնդոնում կա Համաշխարհային ժառանգության չորս օբեկտ՝ Թաուերը, Քյուի թագավորական
բուսաբանական այգիները, Վեստմինստերյան պալատում գտնվող Վեստմինստերյան
աբբայությունը և Սուրբ Մարգարեթ եկեղեցին ու պատմական հուշարձան Գրինվիչը (որտեղ
գտնվում է Գրինվիչի աստղադիտարանը): Մյուս տեսարժան վայրերն են Բուքինգեմյան
պալատը, Լոնդոնի աչքը, Պիկադիլի հրապարակը, Սուրբ Պողոսի Տաճարը, Թաուեր կամուրջը,
Տրաֆալգարյան հրապարակը և Ուեմբլի մարզադաշտը։ Լոնդոնում կան նաև մեծ թվով
թանգարաններ, պատկերասրահներ, գրադարաններ, սպորտային միջոցառումների վայրեր և
մշակութային օջախներ, ներառյալ Բրիտանական թանգարանը, Լոնդոնի ազգային
պատկերասրահը, Թեյթ բրիտանական պատկերասրահը, Բրիտանական գրադարանը, Ուիմբիլդոնը և
40 Ուեսթ Էնդ թատրոնները։ Լոնդոնի մետրոպոլիտենն ամենահին մետրոպոլիտենն է
աշխարհում։

Լոնդոն անվանման ծագումնաբանությունը բազմակարծիք է։ Այն հնագույն անվանում է և
առաջին հիշատակումները գալիս են 2-րդ դարից։ 121 թվականին այն անվանվել է
Լոնդինիում (անգլ.՝ Londinium), որը ունի Ռոմանո-Բրիտանական ծագում։ Ամենաառաջին
բացատրությունը, որը ներկայումս ժխտվում է, տվել է Գելֆրիդ Մանմուտսկին իր Historia
Regum Britanniae աշխատությունում։ Ըստ այս վարկածի, երբ քաղաքին տիրանում է Լուդ
թագավորը, այն անվանում է Kaerlud։

Սկսած 1898-ից որոշ գիտնականների կողմից ընդունվում էր, որ Լոնդոն բառը եկել է
կելտերենից և նշանակում է վայր, որը պատկանում է մարդու Լոնդինիոս անվանմամբ. այս
վարկածը հետագայում նույնպես ժխտվեց։ 1998-ին անգլիացի լինգվիստ Ռիչարդ Կոտեսը
բերեց մի վարկած, ըստ որի անվանումը գալիս է նախակելտական *(p)lowonida բառից, որը
նշանակում է 'գետը չափազանց լայն է և ծանծաղուտ, և բացատրում է, որ այս անվանումը
տրվել է Թեմզայի այն մասին, որը անցնում է Լոնդոնով, այնուհետև այստեղ հիմնվել է
կելտական բնակավայր *Lowonidonjon անվանմամբ, այս վարկածը բավական աղմուկ
բարձրացրեց։

Մինչ 1889-ը Լոնդոն անվանումը պաշտոնապես օգտագործվել է միայն Լոնդոն սիթիում, բայց
հետո նաև օգտագործվեց Լոնդոնյան կոմսություն և այժմյան Մեծ Լոնդոն անվանումներում։

Չնայած կան ապացույցներ, որ Լոնդոնի տարածքում եղել են կելտական բնակավայրեր,
հիմնական բնակավայրը կառուցվել է hռոմեացիների կողմից 43 թվականին։ Գրեթե 17 տարի
անց՝ մոտ 61 թվականին, Իցենի ցեղը Բոդիկա թագուհու գլխավորությամբ գրավեցին
բնակավայրը՝ հողին հավասարեցնելով այն։ Քաղաքը դժվարությամբ ազատագրեց ու
վերականգնեցին Կոլչեստերը, և 100 թվականին այն հռչակեց Հռոմեական Բրիտանիայի
մայրաքաղաք։ Այն բարգավաճեց 2-րդ դարում և ուներ մոտ 60.000 բնակիչ։ 7-րդ դարում
Անգլո-Սաքսոնները կառուցեցին նոր բնակավայր, որն անվանեցին Լյունդենվիկ։ Նոր
բնակավայրը գտնվում էր Հռոմեական Լոնդոնից երկու կմ հեռավորության վրա։

Նոր բնակավայրում բարգավաճում էր ձկնորսությունը, առևտուրը, մինչ քաղաքը գրավեցին
Վիկինգները, բնակավայրի բնակչությունը տեղափոխվեց հռոմեական Լոնդոն, որտեղ մեծ
պարիսպները պետք է պաշտպանեին նրանց։ Վիկինգների հարձակումները շարունակվեցին
ուժեղանալ մինչև 886 թվականը, երբ Ալֆրեդ Մեծը ազատագրեց Լոնդոնը և խաղաղություն
հաստատեց դանիական առաջնորդ Գուտրումի հետ։ Սաքսոնական Լունդենվիկ քաղաքը
վերանվանվեց Ealdwic ("հին քաղաք"), ներկայիս Օլդվիչ, որը գտնվում է ներկայիս
Վեստմինսթերում։

Վերջին երկու բացահայտումները վկայում են, որ Լոնդոնն ավելի հին է, քան մինչ այդ
համարվում էր։ 1999-ին Վոկսհոլյան կամուրջի մոտ հայտնաբերվել են Բրոնզե դարում
կառուցված կամուրջի մնացորդներ։

2010-ին Վոկսհոլյան կամրջի հարավում՝ Թեմզայի ափին, հայտնաբերվել է մ.թ.ա. 4500
թվականի բնակավայրի մնացորդներ։

5-րդ դարում հռոմեական կայսրության փլուզումից հետո Լոնդոնը մասամբ լքվեց։ Սակայն
սկսած 6-րդ դարից մի Անգլոսաքսյան բնակավայր հայտնի Լունդենվիկ անվանվանմամբ
հիմնվեց ռոմանական Լոնդոնի արևմուտքում, ներկայիս Կովենթ Գարդենի և Ստրանդի
վայրում, ունենալով ընդամենը 10-12.000 բնակչություն։ 9-րդ դարում Լոնդոնը բազմակի
անգամ հարձակման ենթարկվեց Վիկինգների կողմից, ստիպելով բնակչությանը բնակություն
հաստատել հին ռոմանական Լոնդոնի տարածքում, որտեղ կարող էին պատսպարվել պարիսպների
տակ։։ Երբ Անգլիայի թագավորությունը միավորվեց 10-րդ դարում, Լոնդոնը արդեն երկրի
ամենամեծ քաղաքն էր իր հարուստ առևտրային կապերով և հանդիսանում էր քաղաքական
կենտրոն։

11-րդ թագավոր Էդվարդ խոստովանողը վերագտավ և վերակառուցեց Վեստմինստերյան
աբբայությունը և Վեստմինստերը, որը գտնվում է Լոնդոնից քիչ հեռու, և այն դարձրեց
թագավորի նստավայր։ Այս իրադարձությունից հետո Վեստմինստերը համարվում է
կառավարության բզինես կենտրոն։

Հաստնիգսի ճակատամարտում իր հաղթանակից հետո Ուիլիամ Նվաճող թագադրվեց
Վեստմինստերյան աբբայությունում 1066-ի սուրբ ծննդյան օրը։ Ուիլյամը կառուցեց
Թաուեր, շատ Նորմանդական ամրոցներ վերակառուցեց քարից, որպեսզի ահազդի
հարավարևելյան մասում ապրող բնակչությանը։ 1097-ին, Ուիլյամ II-ը սկսեց
Վեստմինստերյան դահլիճի կառուցումը աբբայութան մոտ, որը հետագայում հիմք հանդիսացավ
նոր Վեստմինստերյան պալատի համար։

12-րդ դարի ընթացքում կենտրոնական կառավարության կազմը, որը մեծապես կենտրոնացված
էր թագավորի շուրջը սկսեց կենտրոնանալ մեկ վայրում։ Այս վայրը Վեստմինստեր էր,
սակայն երբ գանձարանը տեղափոխվեց Վինչեստեր, մի մասը տեղափոխվեց Տաուեր։ Մինչդեռ
Վեստմինստեր Սիթիին վերածվեց կառավարության մայրաքաղաքի, նրա հարևան Լոնդոնը դարձավ
Անգլիայի ամենամեծ քաղաքը և առևտրային կենտրոնը իր սեփական կառավարման մարմիններով։
1100-ին Լոնդոնի բնակչությունը 18.000 էր, իսկ 1300 թվականին այն դարձավ 100.000։

Ժանտախտի տարիներին 14-րդ դարի կեսերին Լոնդոնի բնակչության երրորդ մասը մահացավ։
Լոնդոնը 1381-ին գտնվում էր Ուտ Թեյլորի ապստամբության կենտրոնում։

Թյուդորների ժամանակաշրջանի ընթացքում բարեփոխումները վերափոխում էին կրոնը դեպի
բողոքականություն, Լոնդոնում եկեղեցու սեփականությունը աստիճանաբար սկսեց պատկանել
մասնավորին։ Բրդյա հագուստների նյութերը ներմուծվում էին Լոնդոն պատմական
Նիդերլանդների տարածքից, որոնք քաղաքում վերամշակվում և ուղարկվում էին երկրի մյուս
հատվածներ։ Անգլիական տեխնոլոգիաները դեռ չէին կիրառվում Եվրոպայի հյուսիս արևմտյան
մասում։ Առևտրային ուղիները դեպի Իտալիա և Միջերկրական ծով անցնում էին Անդվերպենով
և Ալպերի վրայով, ծովային ճանապարհը, որը անցնում էր Ջիբրալթարի նեղուցով կարող էին
անցնել միայն իտալական նավերը։ Անգլիացի նավագնացների կողմից Նիդերլանդների
վերաբացումից հետ 1565-ի սկսվեց մեծ առևտրային հարաբերություններ։ Մերկանտիլիզմը
աճեց մոնոպոլիսատկան ձեռնարկությունների ինչպիսիք են Արևմտահնդկական ընկերությունը,
որը իրականացնում էր Նոր աշխարհի հետ առևտուրը։ Լոնդոնը դարձավ Հյուսիսային ծովի
գլխավոր նավահանգիսը, այստեղ սկսեցին գաղթել Անգլիայից և արտասահմանից
Բնակչությունը աճեց 1530-ի 50.000-ի փոխարեն 1605-ին դարձավ 225.000։

16-րդ դարում Ուիլյամ Շաքսպիրը և նրա ժամանակակիցները ապրեցին և ստեղծագործեցին
Լոնդոնում, այս ժամանակ մեծ վերելք ապրեց թատրոնը։ Լյուդորների ժամանակաշրջանի
վերջում՝ 1603-ին, Լոնդոնի տարածքը դեռևս փոքր էր։1605 թվականի նոյեմբերի 5-ին
Վառոդների սադրանքից հետո Ջեյմս I-ի վրա կատարվեց մահափորց Վսետմենստերում։ 17-րդ
դարում Լոնդոնի բնակչության մեծ մասը վարակվեց Ժանտախտով, արդյունքում մահացավ
100.000 մարդ, կամ քաղաքի բնակչության հինգերորդ մասը։

Լոնդոնի մեծ հրդեհը բռնկվեց 1666-ին և արագ տարածվեց քաղաքի փայտե տներով։
Վերակառուցում տևեց ավելի քան տաս տարի, արը ղեակավարեց Ռոբերտ Հուկը, ով քաղաքի
գլխավոր տեսուչն էր։ 1708-ին ավարտվեց Կրիստոֆեր Ռենի գլուխ գործոցը համարվող Սուրբ
Պողոսի տաճարի շինարարությունը։ Գերորգյան ժամանակաշրջանի ընթացքում արևմուտքում
կառուցվեցին նոր թաղամասեր ինչպեսին են Մայֆայրը, կառուցվեցին նոր կամուրջներ
Թեմզային երկայնքով։

1762-ին Գեորգ III-ը սկսեց Բուքինգեմյան պալատի շինարարությունը, որը ընդարձակվեց
հաջորդ 75 տարիների ընթացքում։ 18-րդ դարի ընթացում աճեցին հանցագործությունները և
1750-ին ստեղծվեց առաջին արհեստավարժ ոստիկանությունը։ Արդյունքում ավելի քան 200
հանցագործ մահապատժի ենթարկվեցին։ Երեխաների 74 տոկոսը մահանում էին մինչև 5 տարին
լրանալը։ Սրճարանները դարձան քննարկումների ամենահայտնի վայրերը, մամուլի աճի հետ
աճեց թերթերի քանակը, Ֆլիտ Սթրիթը դարձավ Բրիտանական մամուլի կենտրոն։

Լոնդոնը ամենամեծ քաղաքն էր 1831-ից 1925 թվականներին։ Լոնդոնի գերբնակեցված վիճակը
բերեց խոլերա համաճարակի, խլելով 14.000 մարդու կյանք 1848 թվականին և 6000 կյանք՝
1866 թվականին, Բնակչության աճը ստիպեց կառուցել աշխարհում առաջին քաղաքային
տրասպորտը։ Լոնդոնը ռմբակոծվեց առաջին համաշխարհային պատերազմի ժամանակ, քաղաքը մեծ
ավերածությունների ենթարկվեց նաև երկրորդ համաշխարհային պատերզամի ժամանակ, այդ
ժամանակ Լյուֆտվաֆեի ռմբակոծություններից մահացան մոտ 30.000 Լոնդոնցի։ Անմիջապես
պատերազմից հետո 1948-ին Լոնդոնում կազմակերպվեց Ամառային օլիմպիական խաղեր, որի
բացումը տեղի ունեցավ Ուեմբլի մարզադաշտում։

1951-ին Սաութբանկում տեղի ունեցավ Բրիտանական փառատոնը։ 1952-ի Մեծ սմոգ ստիպեց
1956-ին ընդունել օրենք մաքուր օդի մասին, արդյունքում զգալիորեն վերացավ քաղաքի
ծուխը, որը վատ համբավ էր բերում քաղաքին։ 1940-ականներին Լոնդոնը դարձավ բազմաթիվ
ներգաղթյալների տուն, հիմնականում թագավորության տարածքներից ինչպիսիք են Ճամայկան,
Հնդկաստանը, Բանգլադեշը և Պակիստանը, դարձնելով Լոնդոնը ամենադիվերսիֆիկացված
քաղաքը Եվրոպայում։

1690-ականների կեսերից Լոնդոնը դարձավ երիտասարդական մշակույթի կենտրոն։
Նորաձևության դերը վերականգնվեց Ֆանկ ժամանակաշրջանում։ 1965-ին Լոնդոնի քաղական
դաշտը ընդարձակեց իր սահմանները և ստեղծվեց Մեծ Լոնդոնի խորհուրդը։ Հյուսիսային
Իռլանդիայի խռովությունների ժամանակ Լոնդոնը ռմբակոծության ենթարկվեց։ Ռասիստական
անհավասարությունը 1981-ին չեղյալ հայտարարվեց Բրիքստոնի ապստամբությունից հետո։
Մեծ Լոնդոնի բնակչությունը Երկրորդ համաշխարհայինից հետո սկսեց նվազել, 1939-ին
քաղաքի բնակչությունը 8,6 միլիոն էր, իսկ 1980-ականներին այն նվազեց մինչև 6,8
միլիոնի։ Լոնդոնի հիմնական նավահանգիստները դարձան Ֆելիքստոուն և Թիբուրին։ Այն մեծ
դեր խաղաց լոնդոնի ֆինանսական կենտրոն դառնալուն 1980-ականներին։

Թեմզայի պատնեշի շինարարությունները ավարտվեցին 1980-ականներին, այն կոչված էր
պաշտպանելու քաղաքը ջրհեղեղներից։ Մեծ Լոնդոնի խորհորդը լուծարվեց 1986-ին, մինչև
2000 թվականը Լոնդոնը միակ մեծ քաղաքն էր առանց կառավարության, բայց դրանից հետո
կազմավորվեց նոր կառավարության ավելի լայն լիազորություններով։ 21-րդ դարի սկիզբը
տոնելու համար կառուցվեցին Միլենիում Դոմը, Լոնդոնի աչքը և Միլենիում կամուրջը։
2012-ին Լոնդոնը ընդունեց ամառային օլիմպիական խաղերը դարձնելով միակ քաղաքը, որը
ընդունել է օլիմպիական խաղերը 3 անգամ։

Լոնդոնի կառավարությունը բաժանված է երկու ճյուղի, ռազմավարական ճյուղ և տեղական
ճյուղ։ Ռազմավարական կառավարությունը հսկում է Մեծ Լոնդոնի կառավարումը, իսկ
տեղական կառավարությունը հսկում է 33 վարչական համայնքների կառավարումը։
Ռազմավարական կառավարությունը բաժանվում է երկու մասի, Լոնդոնի քաղապետը և Լոնդոնի
ժողովը, ով հաստատում է քաղաքի բյուջեն ամեն տարի։. Ռազմավարական կառավարության
կենտրոնը Սիթի Հոլն է, որը գտնվում է Սաութվորքում, քաղաքապետն է Սադիկ Խանը։
Քաղաքապետը հաստատում է քաղաքի ռազմավարական պլանը, որը վերջին անգամ վերանայվել է
2011-ին։ Ժողովը կազմված է 32 տեղական համայնքների անդամներից և Լոնդոն Սիթի
կորպորացիայի անդամներից։ Նրանք պատասխանատու են տեղական ծառայությունների համար,
ինչպիսիք են աղբահանությունը, դպրոցները, սոցիալական ծառայությունները,
Ճանապարհաշինությունը և այլն։ Այնպիսի գործառնությունների ինչպիսիք են թափոնների
կառավարումը ժողովը վերահսկում է համատեղ տեղական կառավարման մարմինների
հետ։2009-2010-ին Լոնդոնի կառավարության ընդհանուր ծախսերը կազմել են 22 միլիոն
ֆունտ։

Հսկողությունը Մեծ լոնդոնում բացի Լոնդոն քաղաքից իրականացնում են Մետրոպոլի
ոստիկանական ուժերը, որոնց ղեկավարում է քաղաքապետի ենթակայության տակ գտնվող
(MOPAC) մարմինը։ Լոնդոն Սիթին ունի իր սեփական ոստիկանությունը, որը կոչվում է
Լոնդոնի ոստիկանություն։ Բրիտանական տրանսպորտային ոստիկանությունը հսկում է քաղաքի
երկաթուղային տրանսպորտը և մետրոպոլիտենը։

Լոնդոնի հրշեջ ջոկատը Մեծ Լոնդոնի հրշեջ ծառայությունն է։ Այն համարվում է երրորդ
ամենամեծ հրշեջ ջոկատը աշխարհում։ Շտապօգնության ծառայությունը իրականացվում է
Լոնդոնի շտապօգնության բրիգադի կողմից, որը աշխարհում ամենամեծն է։

Լոնդոնը Մեծ Բրիտանիայի կառավարության նստավայրն է, որը գտնվում է Վեստմինստերի
պալատի մոտ։ Շատ կառավարական դեպարտամենտներ գտնվում են Խորհրդարանի մոտ, Վայթհոլլի
երկայնքով, ներառյալ վարչապետի նստավայրը, որը գտնվում է Դաունինգ սթրիթ 10
հասցեում։

Լոնդոնի տարածքը մտնում է Մեծ Լոնդոն վարչատարածքային միավորի մեջ: Հնագույն Լոնդոն
Սիթին ժամանակին ընդգրկում էր ամբողջ բնակավայրը, սակայն բնակչության աճի հետ
միավորվեցին նաև մերձքաղաքյա բնակավայրերը և ստեղծվեց ներկայիս Լոնդոնը: Մեծ
Լոնդոնի 40 տոկոսը ծածկում է Լոնդոնի փոստային տարածքը, սակայն մնացած մասը
փոստային հասցեներում օգտագործում է ԼՈՆԴՈՆ անվանումը:

Արտաքին հատվածի բնակչության աճը այժմ կանխվում է Մետրոպոլիտենի կանաչ գոտով,
սակայն արտաքին հատվածում բնակելի տարածքի ընդլայնումը մոտենում է Մեծ Լոնդոնի
սահմաններին: Մեծ Լոնդոնը բաժանվում է ներքին Լոնդոնի և արտաքին Լոնդոնի: Քաղաքը
Թեմզա գետով բաժանվում է Հյուսիսային և Հարավային մասերի, որի կենտրոնում գտնվում է
Կենտրոնական Լոնդոնը:

Լոնդոնի հետ միասին Լոնդոն Սիթին և Վեսմինստեր Սիթին ունեն քաղաքւ
կարգավիճակ,ինչպես նաև Լոնդոն Սիթին և Մեծ Լոնդոնը ունեն ավանդական երկրի
կարգավիճակ: Մեծ Լոնդոնի տարածքում նախկինում եղել են մի քանի պատմական երկրներ,
ինչպիսիք են Միդլսեկսը, Քենթը, Սարեյը և Հերթֆորդշայրը: Անգլիայի մայրաքաղաք,
հետագայում նաև Մեծ Բրիտանիայի պաշտոնապես հայտարարաման որևէ փաստաթուղթ չի
ստեղծվել[Ն. 1]:

Իր կարգավիճակը ստացել է սահմանադրական կոնվենցիայով, դարձնելով իր կարգավիճակը
որպես դե ֆակտո մայրաքաղաք: 12-րդ և 13-րդ դարերում Վեստմինստերյան պալատի
զարգացման հետ, Անգլիայի մայրաքաղաքը տեղափոխվեց Վինչեստեր: Շատ հաճախ Մեծ Լոնդոնը
համարվում է Անգլիայի շրջան:

Մեծ Լոնդոնի ընդհանուր մակերեսը կազմում է 1583 կմ քառակուսի, որում ապրում է
7.172.036 մարդ 2001 թվականի դրությամբ և խտությունը կազմում 4542 մարդ քառակուսի
կիլոմետր: Լոնդոնի մետրոպոլիտենի մակերեսը կազմում է 8383 կմ կառակուսի, ապրում է
13.709.000 մարդ և խտությունը կազմում է 1510 մարդ քառակուսի կմ: Ժամանակակից
Լոնդոնը գտնվում է Թեմզա գետի ավազանում, որը նավարկելի գետ է և անցնում է քաղաքի
հարավ արևմուտքից դեպի արևելք: Թեմզայի գետահովտում են գտնվումՊառլամենտի շենքը,
Էդինգթոն հիլսը և Փրայմռոզ հիլը: Թեմզան ժամանակին ավելի ընդարձակ էր իր մեծ
ճահճային գոտիներով, մակընթացության ժամանակ նրա լայնությունը հինգ անգամ
գերազանցում էր ներկայիս լայնությանը:

Վիկտորիայի ժամանակաշրջանից թեմզայի հունը նեղացվել է, իսկ շատ վտակներ ներկայումս
անցնում են գետնի տակով: Թեմզան մակընթաց գետ է և Լոնդոնում ջրհեղեղը հավանական է:
Այս վտանգից խուսափելու համար 1974 թվականին սկսվեց Թեմզայի պատնեշի
շինարարությունը: Պատնեշը կոչված է պաշտպանել քաղաքը մինչև 2070 թվականը, իսկ
հետագա պաշտպանության հարցը դեռևս քննարկվում է:

Լոնդոնը ունի հանգիստ օվկիանոսային կլիմա (Կյոպպեն. Cfb ), ինչպես հարավային
Բրիտանիայի բոլոր քաղաքներում: Չնայած Լոնդոնը ունի անձրևային քաղաքի վարկանիշ,
սակայն այն տեղումների քանակով զիջում է (տարեկան 601մմ) Հռոմին, Բորդոյին,
Թուլուզին, Նեապոլին, Սիդնեյին և Նյու Յորքին: Ջերմաստիճանի առավելագույնը եղել է
2003 թվականի օգոստոսին 38.1°C, իսկ նվազագույնը -16.1°C 1962 թվականի հունվարին:

Ձմեռները հիմնականում զով ու խոնավ են, ջերմաստիճանի փոքր տատանումներով: Ձյուն
գալիս է հազվադեպ` իր հետ բերելով ճանապարհատրանսպորտային բարդություններ: Գարունը
և աշունը համարյա չեն տարբերվում ջերմաստիճանով: Որպես մեծ քաղա` Լոնդոնի տարբեր
մասերի ջերմաստիճանները կարող են մեծ տարբերություն ունենալ:

Լոնդոնի հսկայական տարածքը հաճախ բաժանում են շրանների, ինչպիսիք են Բլումսբերին,
Մեյֆերը, Ուեմբլին և Վայթչապելը: Դրանք ոչ պաշտոնական տարածքներ են, որոնք
ժամանակին եղել են գյուղեր կամ նախկին թաղամասեր:

Այս անվանումները օգտագործվում են ավանդույթի համաձայն: 1965 թվականից Մեծ Լոնդոնը
բաժանվեց 32 բորոների: Լոնդոն Սիթին համարվում է հիմնական ֆինանսական շրջանը:

Լոնդոնի արևմտյան մասը համարվում չ շոպինգի շրջան, որը գրավում է զբոսաշրջիկներին:
Արևմտյան Լոնդոնը համարվում է թանկարժեք շրջան, որտեղ անշարժ գույքը կարող է
վաճառվել տասնյակ միլիոն ֆունտով: Կենգսինգտոնի և Չելսիի բորոյում բնակարանի միջին
գինը անցնում է 2 միլիոն ֆունտը, ինչը ավելի թանկ է քան կենտրոնական Լոնդոնում:

Լոնդոնի արևելյան ծայրամասում, որը ավելի մոտ է Լոնդոնի նավահանգստին, ապրում են
մեծ թվով ներգաղթյալներ և համարվում է Լոնդոնի ամենաաղքատ շրջաններից մեկը:
Արևելյան Լոնդոնում ժամանակին կային մեծ քանակության արդյունաբերական հիմնարկներ,
սակայն վերջին ժամանակներում այստեղ կառուցվեցին օլիմպիական և պարալիմպիական
շինություններ:

Լոնդոնի շինությունները շատ տարբեր են, որպիսի այն բնութագրվի որևէ եզակի
ճարտարապետական ոճի, մասամբ այն պատճառով, որ նրանք կառուցվել են տարբեր դարերում:
Շատ տներ և հասարակական շինություններ ինչպիսիք են Լոնդոնի ազգային պատկերասրահը,
կառուցվել են Պորտլանդի ապարից: Քաղաքի որոշ շրջաններում, հատկապես կենտրոնական
մասի արևմուտքում շինությունները սպիտակ ստուկկոյից են: Կենտրոնական Լոնդոնում քիչ
թվով շինություններ են մնացել, որոնք կառուցված են եղել 1666 թվականի Լոնդոնի մեծ
հրդեհից առաջ, դրանց մեջ մտնում են հռոմեական մնացորդներ, Թաուերը և մի քանի
Թյուդորյան ժամանակաշրջանի շինություն: Թյուդորյան ժամանակաշրջանի օրինակ է Հեմպթոն
թագավորական պալատը, որը Անգլիայում ամենահին թյուդորյան պալատն է կառուցված
կարդինալ Թոմաս Վոլսիիի կողմից 1515 թվականին 1515:

Քրիստոֆեր Վրենի կողմից 17-րդ դարի վերջի կառուցված եկեղացիները և 18-րդ և 19-րդ
դարերի ֆինանսական հաստատությունները ինչպիսիք են Թագավորական բորսան և Բենկ օֆ
Ինգլանդը, 20-րդ դարի Օլդ Բեյլին և 1960-ականների Բարբիկան Էսթեյթը համարվում են
ճարտարապետական ժառանգություն:

Լքված, բայց շուտով վերանորոգված Բաթերսի էներգիակայանը գտնվում է գետի հարավ
արևմուտքում, այստեղ կան նաև մի քանի երկաթգծի կայարաններ, որոնք Վիկտրոիական
ժամանակաշրջանի ճարտարապետության նմուշներ են, դրացից ամենահայտնիներն են սրբ
Պանկրաս և Պադդինգթոն երկաթգի կայարանները: Լոնդոնի ծարաբեռնվածությունը տարբեր է,
կենտրոնը ծանրաբեռնված է շատ աշխատատեղերի առկայության պատճառով: Ներքին Լոնդոնը
շատ ավելի ծանրաբեռնված է քան արտաքին Լոնդոնը:

Լոնդոն Սիթիում տեղակայված Մոնումենտ կառուցվել է ի հիշատակ Լոնդոնի մեծ հրդեհի,
ինչը տեղի է ունեցել նրա մոտակայքում: Մարմարե կամարը և Վելիգթոնի կամարը գտնվում
են, Պարկ Լեյնի համապատասխանաբար հյուսիսային և հարավային ծայրերում և ունեն
թագավորական կապեր: Նելսոնի սյունը, որը գտնվում է Տրաֆալգարյան հրապարակ,
համարվում է ազգային հուշարձան և Կենտրոնական Լոնդոնի ամնեահայտնի տեսարժան
վայրերից մեկը: Հին շինությունները հիմնականում կառուցված են աղյուսով, շատ հաճախ
Լոնդոնի դեղին աղյուսից կամ մուգ նարնջագույն աղյուսից:

Խիտ տարածքներում շատ են միջին և բարձրահարկ շինությունները: Լոնդոնի երկնաքերերից
են Մերի Էքս երկնաքերը, Թուեր 42-ը, Բրոդգեյթ Թաուերը և One Canada Square-ը, որոնք
հիմնականում գտնվում են երկու ֆինանսական թաղամասերում` Լոնդոն Սիթիում և Քեների
Ուարֆում: Բարձրահարկ շինությունների շինարարությունը քաղաքի որոշ մասերում
սահմանափակված է, եթե դրանք կփակեն Սուրբ Պողոսի Տաճարի և այլ պատմական
շնությունների տեսարանները: Այնուամենայնիվ Լոնդոնի կենտրոնում կան մեծ թվով
երկնաքերեր, ներառյալ Shard London Bridge-ը, որը Եվրամիության ամենաբարձր
շինությունն է:

Մյուս նշանակալի ժամանակակից շինություններից է Սիթի Հոլը Սաութվարքում, իր
օվալային կառուցվածքով, և Բրիտանական գրադարանը Սոմերս Թաուն/Քինգ Քրոսում:

Լոնդոնը համարվում է աշխարհի ամենականաչ քաղաքներից մեկը ավելի քան 40 տոկոս կանաչ
գոտիով կամ բաց ջրերով: Թեմզայի ավազանում աճում են մոտ 2000 տեսակի ծաղկաբույս,
իսկ գետում բազմանում է 120 տեսակի ձուկ: Կենտրոնական Լոնդոնում հաշվվում են մոտ 60
տեսակի թռչուններ, 47 տեսակի թիթեռ, իսկ Լոնդոնի շրջակայքում 1173 տեսակի ցեցեր և
ավելի քան 270 տեսակի սարդեր: Լոնդոնի զբոսայգիներիում բնակվում են մեծ
քանակությամբ ջրային թռչուններ: Լոնդոնում կան 38 հատուկ գիտական նշանակության
վայրեր, երկու ազգային բնական արգելանոցներ և 76 տեղային բնական արգելանոցներ:

Երկկենցաղները մեծ թիվ են կազմում մայրաքաղաքում, ներառյալ հասարակ տրիտոնը, որը
ապրում է Ժամանակակաից Թեյթի տարածքում, բացի այդ գորտերը, դոդոշները և տրիտոնների
մի քանի տեսակներ: Միևնույն ժամանակ տեղաբնիկ որոշ սողուններ, ինչպիսիք են
իլիկաօձը, երկար մողեսը, սովորական լորտուն և սովորական իժը, հանդիպում են
հիմնականում արտաքին Լոնդոնում:

Բացի այդ Լոնդոնում են բնակվում մոտ 10.000 աղվես, ամեն քառակուսի կիլոմետրին բաժին
է ընկնում 8 աղվես: Այս քաղաքային աղվեսները ավելի մուգ են, քան նրանց մյուս
ցեղակիցները, ինչը բացատրվում է քաղաքային մուգ գույներով: Աղվեսները անգամ
սողոսկում են Խորհրդարանի շենք, որտեղ գտնում են նրանց քնած վիճակում
գրասենյակներում: Մեկ այլ աղվես ներխուժել է Բուքինգհեմյան պալատ սպանել Եղիսաբեթ
II-ի վարդագույն ֆլամինգոներից մի քանիսին: Հիմնականում աղվեսները և քաղաքի
բնակչությունը իրար հետ հարմարվում են: 2001 թվականին կատարված
ուսումնասիրությունների արդյունքում, 3.779 հարցվածներից 80 տոկոսին դուր են գալիս
աղվեսները:

Լոնդոնի մյուս կենդանիներից են ոզնին, առնետը, մուկը, ճագարը, գետնափորը և սկյուռը:
Արտաքին Լոնդոնի վայրի տարածքներում ինչպիսին է Էփփինգ անտառը, հանդիպում են
բազմաթպիսի այլ կենդանիներ, ներառյալ նապաստակը, փորսողը, դաշտամուկը, դեղին մուկը
և այլն ի լրումն աղվեսի և սկյուռի:

Լոնդոնում հանդիպած ամենատարօրինակ կենդանին եղել է մահացած կետը, որին տեսել են
Թեմզայում, իսկ ԲիԲիՍի ընկերության կողմից Լոնդոնի մասին նկարահանված վավերագրական
ֆիլմում ներկայացված է` ինչպես են աղավնիները օգտագործում Լոնդոնի ստորգետնյա
ուղիները, և ինչպես են աղվեսները ենթարկվում նստել հրամանին երշիկի դիմաց:

Կարմիր և մոխրագույն եղջերուների հոտերը ազատ տեղաշարժվում են հիմնականում Ռիչմոնդ
և Բուշի այգիներով: Նրանց հիմնականում պատվաստում են նոյեմբերից փետրվար
ժամանակահատվածում, որպեսզի նրանց քանակը չնվազի:

2011 թվականի մարդահամարը ցույց տվեց, որ 2.998.264 մարդ կամ Լոնդոնի բնակչության
36,7%-ը ծնվել են այլ երկրում, ինչը Լոնդոնը դարձնում է ներգաղթյալների քանակով
երկրորդ քաղաքը աշխարհում` հետ մնալով միայն Նյու Յորքից: Աջ կողմի աղյուսակը ցույց
է տալի այն երկրների, որտեղից առանձնապես շատ են ներգաղթյալները: Արդյունաբերության
աճի հետ Լոնդոնի բնակչությունը արագ տեմպերով աճեց 19-րդ և 20-րդ դարերում և մինչև
Երկրորդ համաշխարհային պատերազմը Լոնդոնը բնակչության թվով ամենամեծն էր
աշխարհում:: 1939 թվականին Լոնդոնի բնակչությունը կազմում էր 8.615.245 մարդ,
սակայն 2001 թվականի մարդահամարով այն նվազել էր մինչև 7.192.091 բնակչի:
Այնուամենայնիվ 2001-ից 2011 թվականներին Լոնդոնի բնակչությունը աճեց մեկ միլիոնով
և կազմեց 8.173.941:

Այնուամենայնիվ Լոնդոնն իր արվարձաններով ունի 12-14 միլիոն բնակիչ: Համաձայն
Eurostat-ի, Լոնդոնը բնակչության թվով ամենամեծն է Եվրամիությունում և երկորդը
Եվրոպայում (կամ երրորդը, եթե հաշվի առնվի Ստամբուլը): 1991-2001 թվականների
ընթացքում Լոնդոն են ներգաղթել 726.000 մարդ:

Տարածաշրջանի մակերեսն է 1579 քառակուսի կիլոմետր: Բնակչության խտությունը կազմում
է 5177մարդ/կմ2, տասն անգամ ավելի շատ քան Բրիտանիայի այլ տարածաշրջանում: Ըստ
բնակչության քանակի Լոնդոնը 19-րդն քաղաքն է աշխարհում և 18-րդ մետրոպոլիտենը: 2014
թվականի դրությամբ Լոնդոնը ուներ թվով ամենաշատ միլիարդատերը աշխարհի քաղաքների մեջ
(քաղաքում ապրում է 72 միլիարդատեր): Լոնդոնը համարվում է աշխարհի ամենաթանկ
քաղաքներից մեկը Տոկիոյի և Մոսկվայի հետ միասին:

Համաձայն ազգային վիճակագրական գրասենյակի տվյալների, որոնք հիմնված են 2011
թվականի մարդահամարի վրա, Լոնդոնի բնակչության 59,8 տոկոսը սպիտակամորթ է:

Լոնդոնի բնակչության 15,6 տոկոսը սևամորթ կամ խառնածին սևամորթ է: 13,3 տոկոսը
ամբողջությամբ սևամորթ է: Աֆրիկացիները կազմում են բնակչության 7 տոկոսը, 4,2
տոկոսը աֆրիկյան-կարիբյան ծագում ունի, իսկ 4,2 տոկոսը այլ ծագում ունի: 5 տոկոսը
խառնածին է:

Լոնդոնի շրջակայում դպրոցներում սևամորթ և ասիացի երեխաների հարաբերությունը
սպիտակամորթ երեխաներին կազմում է մոտ երեքը երկուսի: Համաձայն նույն 2011
մարդահամարի, Լոնդոնի 1,624,768 լոնդոնցի 0-ից 15 տարեկան է, որից 46,4 տոկոսը
սպիտակամորթ, 19,8 տոկոսը ասիացի, 19 տոկոսը սևամորթ, 10,8 տոկոսը խառնածին և 4
տոկոսը այլ էթնիկ խմբի էր պատկանում: 2005 թվականի հունվարին կատարված
ուսումնասիրության արդյունքում պարզվել է, որ Լոնդոնում խոսում են մոտ 300 լեզվով և
մոտ 50 ազգեր կան, որոնք ունեն 10.000-ից պակաս բնակչություն: Ազգային վիճակագրական
գրասենյակը պարզել է, որ 2010 թվականի դրությամբ օտարածին բնակչությունը կազմում է
2.650.000 (33 տոկոս), մինչդեռ 1997 թվականին այդ թիվը կազմում էր 1.630.000:

2011 թվականի մարդահամարի տվյալներով՝ Մեծ Լոնդոնի բնակչության 36.7 տոկոսը ծնվել է
Բրիտանիայից դուրս: Մարդահամարի տվյալներով՝ Լոնդոնում ապրող օտարածին բնակչության
մեծ մասը 2010 թվականի դրությամբ Հնդկաստանից, Լեհաստանից, Իռլանդիայից,
Բանգլադեշից և Նիգերիայից էր:

Համաձայն 2011 թվականի մարդահամարի Լոնդոնի մբակչության մեծ մասը քրիստոնյա է (48,4
տոկոս), նրանցից հետո առանց կրոնի (20,7 տոկոս), մուսուլմաններ (12,4 տոկոս), չեն
պատասխանել (8,5 տոկոս), հինդուներ (5,0 տոկոս), Հուդայական (1,8 per cent), Սիքեր
(1,5 տոկոս), Բուդդիստներ (1,0 տոկոս) և այլ (0,6 տոկոս):

Լոնդոնը ավանդաբար եղել է քրիստոնյա և ունի մեծ թվով ելեղեցիներ, հատկապես Լոնդոն
Սիթիում: Հայտնի են Սուրբ Պողոսի Տաճարը Սիթիում և Սաութվարք տաճարը գետի հարավում:

Ազգային և թագավորական հիմնական հանդիսությունները տեղի են ունենում Սուրբ Պողոսի
Տաճարում և Ուեստմինստերյան աբբայությունում: Աբբայության մոտակայքում է գտնվում է
Վեստմինստերյան տաճարի մոտ, որը ամենամեծ կաթոլիկ տաճարն է Անգլիայում և Ուելսում:

Լոնդոնում նաև ապրում են մեծ թվով այլ դավանության համայնքներ: Նշանակալի
մզկիթներից է Արևելյան Լոնդոնի մզկիթը, Լոնդոնի կենտրոնական մզկիթ Ռեգենթի այգում և
Բայթուլ Ֆութուհ մզկիթը: Նավթային բումից հետո մեծ քանակությամբ հինդուներ և
մերձավոր արևելքի մուսուլմաններ բնակություն հաստատեցին Մայֆեյրի և Նայթբրիջի
մոտակայքում: Մեծ թվով մուսուլմաններ են ապրում արևելյան բորոներում: Մեծ թվով
հինդուներ ապրում են քաղաքի հյուսիս արևմտյան հատվածում: Լոնդոնում կան նաև 42
հինդուական տեմպլներ: Կան սիք համայնքներ Լոնդոնի արևելքում և արևմուտքում,
հատկապես Սաութհոլում, որը ամենամեծ սիք համայնքն է Հնդկաստանի սահմաններից դուրս:

Լոնդոնի հրեաների մեծամասնությունը ապրում է հյուսիսային Լոնդոնում: Բևիս Մարկս
սինագոգը գտնվում է Լոնդոն սիթիում և սպասարկում է Լոնդոնի պատմական Սեպարդիկ
հրեական համայնքին: Այն միակ սինագոգն է Եվրոպայում, որը գործել է վերջին 300
տարիներին:

Լոնդոնի ՀՆԱ-ն կազմում է Մեծ Բրիտանիայի ՀՆԱ-ի 20 տոկոսը (կամ $446 միլիարդ 2005
թվականին), իսկ Լոնդոնի մետրոպոլ տարածքի ՀՆԱ-ն կազմում է Մեծ Բրիտանիայի ՀՆԱ-ի 30
տոկոսը (կամ $669 միլիարդ 2005 թվականին): Լոնդոնը աշխարհի կարևորագույն ֆինանսական
կենտրոններից մեկն է: 2015 թվականի դրությամբ Լոնդոնը գլխավորում է գլոբալ
ֆինանսական կենտրոնների ինդեքսը:

Լոնդոնի տնտեսության մեծագույն ճյուղը համարվում է ֆինանսները և այն հանդիսանում է
Մեծ բրիտանիայի վճարումների բալանսի հիմնական սպասարկողը: Լոնդոնի ֆինանսական
ծառայությունների բնագավառում մինչև 2007 թվականի կեսերը աշխատում էին մոտ 350.000
ֆինանսիստ: Լոնդոնը ունի ավելի քան 480 անդրծովյան բանկեր, ավելի քան այլ քաղաք
աշխարհում: Լոնդոնի աշխատուժի 85 տոկոսը (3.2 միլիոն մարդ) աշխատում է
ծառայությունների բնագավառում: Քանի որ Լոնդոնը մեծ դեր է խաղում համաշխարհային
տնտեսության մեջ, նրա տնտեսությանը նույնպես հարվածեց 2000-ականների վերջի
ֆինանսական ճգնաժամը: Այնուամենայնիվ 2010 թվականի դրությամբ քաղաքի տնտեսությունը
վերականգնվեց, ստեղծվեցին պահուստային ֆոնդեր և վերահաստատվեց Լոնդոնի տնտեսական
գերակայությունը: Լոնդոնի Սիթիում են գտնվում Անգլիայի բանկը, Լոնդոնի ֆոնդային
բորսան և Lloyd's of London անշարժ գույքի շուկան:

Մեծ Բրիտանիայի 100 խոշորագույն ընկերությունների կեսի (FTSE 100) և Եվրոպայի 500
խոշորագույն ընկերություններից 100-ի գլխավոր գրասենյակները գտնվում են Լոնդոնում:
FTSE 100-ի 70 տոկոսը մտնում են Լոնդոնի մետրոպոլ տարածքի մեջ և Fortune 500-ի 75
տոկոսը ունեն գրասենյակ Լոնդոնում:

Մեդիա ոլորտը մասնագիտական ծառայությունների բնագավառում երկրորդն է իր
մրցունակությամբ: BBC-ն նշանակալի գործատու է և ունի գրասենյակներ անգամ քաղաքի
շրջակայքում: Մեծ Բրիտանիայի շատ պարբերականներ թողարկվում են Լոնդոնում: Լոնդոնը
հանդիսանում է խոշորագույն մանրածախ կենտրոններից մեկը և ոչ պարենային ապրանքների
մանրածախ վաճառքներով առաջին քաղաքն է աշխարհում: 2010 թվականին ընդհանուր
ծախսումները կազմել են £64.2 միլիարդ: Լոնդոնի նավահանգիստը երկրորդ խոշորագույնն է
Մեծ Բրիտանիայում, որը յուրաքանչյուր տարի ընդունում է 45 միլիոն տոննա բեռ:

Լոնդոնում կան հինգ հիմնական բիզնես շրջաններ` Սիթին, Վեսթմինսթերը, Կանարի Վարֆը,
Կամդեն ու Իսլինգթոն և Լամբեթ ու Սաութվարկ: Միայն մեծ Լոնդոնում կար 27 միլիոն մ2
գրասենյակային տարածք 2011 թվականի դրությամբ, որից Սիթիում` 8 միլիոն մ2:
Լոնդոնում անշարժ գույքի գնաերը ամենաբարձրերից են աշխարհում:

Մեծ քանակությամբ տեխնոլոգիական ընկերություններ են գրանցված Լոնդոնում, հատկապես
Արևելյան Լոնդոն Թեք Սիթիում: 2014 թվականի ապրիլին քաղաքը առաջիններից էր, որը
ստացավ geoTLD: 2014 թվականին «Ֆորբս» ամսագիրը Լոնդոնին դասեց որպես աշխարհի
ամենաազդեցիկ քաղաք In February 2014 London was ranked as the European City of
the Future:

Լոնդոնը աշխարհի ամենաթանկ գրասենյակային շուկա ունեցող քաղաքն է վերջին երեք
տարիներին համաձայն զարգացման ամսագրի (2015) հաշվետվության: 2015 թվականի
դրությամբ Լոնդոնի բնակելի տների ընդհանուր արժեքը գնահատվել է $2,2 տրիլիոն, ինչը
հավասար է Բրազիլիայի ՀՆԱ-ին: Համաձայն ազգային վիճակագրական ծառայության տվյալների
Լոնդոնում բնակարանները ավելի թանկ են քան որևէ այլ եվրոպական քաղաքում: Լոնդոնում
մեկ քառակուսի բնակելի տարածքի միջին արժեքը €24,252 (ապրիլ 2014): Այն ավելի բարձր
է քան Մ8 անդամ երների մայրաքաղաքներինը (Բեռլին €3.306, Հռոմ €6.188 և Փարիզ
€11.229).

Լոնդոնը խոշորագույն զբոսաշրջական կենտրոններից մեկն է: 2015 թվականին Լոնդոն է
ժամանել ավելի քան 65 միլիոն այցելու, ինչը ամենամեծ ցուցանիշն է աշխարհի բոլոր
քաղաքների մեջ: Լոնդոնը նաև առաջինն է Զբոսաշրջիկների կողմից կատարվեծ ծախսումների
մեծությամբ, ինչը 2015 թվականին կազմել է մոտ $20,23 միլիարդ: Զբոսաշրջությունը
Լոնդոնի տնտեսության հիմնական ճյուղերից մեկն է, որի սպասարկման բնագավառում 2003
թվականի դրությամբ ուներ 350.000 աշխատատեղ:

Լոնդոնի հյուրանոցային համարների քանակը 2015 թվականի դրությամբ կազմում էին
138.769, ինչը տարիների ընթացքում աճում է:

Լոնդոնի տրանսպորտը Լոնդոնի քաղաքապետարանի կողմից վերահսկվող չորս հիմնական
ճյուղիերից մեկն է, սակայն քաղաքապետը ֆինանսապես չի վերահսկում երկար տարածություն
անցնող երկաթուղիները, որոնք մուտք են գործում Լոնդոն: 2007 թվականին որոշ տեղային
երկաթգծեր, որոնք ներկայումս Լոնդոնի վերգետնյա ցանցի մաս են, ավելացվեցին որպեսզի
նվազեցնեն Լոնդոնի մետրոյի, տրամվայների և ավտոբուսների ծանրաբեռնվածությունը:
Լոնդոնի հասարակական տրանսպորտը ղեկավարում է Տրանսպորտ Լոնդոնի համար (TfL)
ընկերությունը և ամենաընդարձակներից մեկն է աշխարհում:

Ներկայումս Մեծ Լոնդոնի տրանսպորտային ուղիները, տրանսպորտային խնդիրները
կարգավորում է Լոնդոնի քաղաքապետը:

Լոնդոնը միջազգային ավիաուղիների գլխավոր խաչմերուկն է աշխարհում ամենազբաղված իր
օդային տարածքով: Ութ օդանավակայաններ օգտագործում են Լոնդոն բառը իրենց
անվանումում, բայց դրանցից խոշորները վեցն են: Հիթրոու օդանավակայանը գտնվում է
արևմտյան Լոնդոնի Հիլինգդոն բորոյում և Աշխարհի ամենազբաղված օդանավակայանն է,
որտեղից չվերթներ են իրականացնում British Airways-ի օդանավերը: 2008 թվականի
մարտին բացվեց վեցերորդ տերմինալը: Նախագծվում էր կառուցել երրորդ թռիչքուղին և
վեցերորդ տերմինալը, սակայն գործընթացը կասեցվեց Բրիտանիայի կառավարության կողմից
2010 թվականի մայիսի 12-ին

Կարճ տարածություններով էժան չվերթներ է կազմակերպում Գեթվիք օդանավակայանը, որը
գտնվում է Լոնդոնի հարավում՝ Արևմտյան Սասեքսում:

Լոնդոնի ստանդարտ օդանավակայանը գտնվում է քաղաքի հյուսիս-արևելքում՝ Էսեքս
թաղամասում, այն տեղական չվերթներ է իրականացնում: Քաղաքի հյուսիսում՝
Բեդֆորշայրում գտնվող օդանավակայանը նույնպես իրականացնում է կարճուղի չվերթներ:
Լոնդոն Սիթի օդանավակայանը քաղաքի ամենափոքր և ամենակենտրոնականն է և տեղակայցած է
Նյուհեմ բորոյում, այն մասնագիտացած է գործարար ուղևորների համար:: Լոնդոն Սաութենդ
օդանավակայանը գտնվում է քաղաքի արևելյան մասում և հիմնականում սպասարկում է
կարճուղի էժան փոխադրումներ:

Լոնդոնի մետրոն ամենահինն է և երկրորդ ամենաերկրարը աշխարհում: Համակարգը
սպասարկում է 270 կայարան և հիմնվել է մի քանի մասնավոր ընկերությունների կողմից:
Այն հիմնադրվել է 1863 թվականին:

Օրական ավելի քան երեք միլիոն և տարեկան ավելի քան մեկ միլիարդ ուղևոր սպասարկվում
է Լոնդոնի մետրոյից: Մեկ ներդրումային ծրագրի շնորհիվ մոտրոյի արդիականացման համար
ծախսվեց £6.5 միլիարդ (€7.7 միլիարդ) Ամառային Օլիմպիական խաղեր 2012-ից առաջ: 1987
թվականին հիմնվեց Դոքլենդսի թեթև մետրոն, որը սպասարկում է ավելի փոքր վագոններով և
իրականացնում է թեթև փոխադրումներ: Այն սպասարկում է Դոքլենդսը, Գրինվիչը և
Լյուսհեմը:

Լոնդոնում կան 366 երկաթգծի կայարան, որը հիմնականում սպասարկում է արվարձանների
երկաթգծի ցանցը: Հարավային Լոնդոնում ավելի շատ են երկաթգծերը, քանի որ ներգետնյա
ցանցը քիչ է: Ամենաշատ երկաթգծերը Լոնդոնի կենտրոնական մասում են, որոնք կապում են
տասնութ երկաթգծի կայարանները: Լոնդոնի գնածքները ամենազբաղվածն են ուղևորների
քանակով Մեծ Բրիտանիայում: Կլապհելմ Ջանկշն կայարանը Եվրոպայի ամենազբաղված
կայարանն է, գնացծների ընդունմամբ:

Ավել շատ երկաթգծի պահանջարկից ելնելով Կրոսռեյլը կբացվի 2018 թվականին: Այն կլինի
նորագւոյն երկաթգիծ, որը Կանցնի Լոնդոնի արևելքից արևմուտք և կունենա մասնաճյուղ
Հիթրոու օդանավակայանում: Այն Եվրոպայի ամնեախոշոր շինարարական նախագիծն է, որի
արժեքը կկազմի £15 միլիարդ:

Լոնդոնը ազգային երկաթգծի ցանցի կենտրոնն է և գնացքով ճանապարհորդությունների 70
տոկոսը սկսում կամ ավարտվում է Լոնդոնից: Նրեքաղաքային երկաթգծերի նման, տարածքային
և միջազգային գնացքների մեծ մասը կայանում են Լոնդոնի կենտրոնական հատվածում, որոնք
կապում են Լոնդոնը Բրիտանիայի մյուս տարածաշրջանների հետ:

Որոշ միջազգային երկաթգծի ծառայություններ 20-րդ դարում սպասարկվում էին հատուկ
նավերի օգնությամբ, դեպի Փարիզ, Ամստերդամ և Բրյուսել: 1994 թվականից, երբ բացվեց
Եվրոթունելը, Լոնդոնը ուղղակի կապվեց մայրցամաքային երկաթգծին` թույլ տալով
Eurostar-ին ծառայություններ մատուցել: 2007 թվականից սկսած Սրբ. Պանկաս երկաթգծի
կայարանից գերարագ գնացքներով ուղևորները կարող են մեկնել Լիլ, Փարիզ, Բրյուսել և
Եվրոպայի շատ քաղաքներ: Ներքին առաջին գերարագ երթուղին բացվեց 2009 թվականի
հունիսին, որի միջոցով Լոնդոնը կապվեց Քենթին: Նախագծվում է բացել երկրորդ գերարագ
ուղին, որը կկապի Լոնդոնը Անգլիայի Անգլիայի հյուսիսի և Յորքշիրի հետ:

Լոնդոնի ավտոբուսային ցանցը խոշորագույններից է աշխարհում. այն աշխատում է 24 ժամ
օրվա ընթացքում, ունի մոտ 8.500 ավտոբուս, ավելի քան 700 ավտոբուսային երթուղի և
19.500 ավտոբուսային կայան: 2013 թվականին ավտոբուսները ունեցել են ավելի քան 2
միլիարդ ուղևոր, ավելի շատ քան մետրոն: Տարեկան հասույթը կազմում է մոտ
£850 միլիոն: Լոնդոնը ունի ամենաշատ հաշմանդամների սայլակների ուղիների ցանցը
աշխարհում և 2007 թվականի երրորդ քառորդից լսողության և տեսողական խնդիրներ ունեցող
մարդկանց համար դյուրինացվեց ուղևորությունը: Երկհարկանի կարմիր ավտոբուսները
միջազգայնորեն ճանաչված են որպես Լոնդոնի խորհրդանիշ:

Լոնդոնն ունի ժամանակակից տրամվայների ցանց, որը հայտնի է որպես Տրամլինք և
կենտրոնացված է Հարավային Լոնդոնի Քրոյդոն թաղամասում: Ցանցը ունի 39 կայարան և 4
երթուղի, 2013 թվականին ունեցել է28 միլիոն ուղևոր:

Լոնդոնի նավահանգիստը լինելով աշխարհի խոշորագույն նավահանգիստը` ներկայումս
երկրորդն է Մեծ Բրիտանիայում` ընդունելով տարեկան 45 միլիոն տոննա ուղեբեռ:
Ամենածանրաբեռնվածներից է Տիլբուրիի նավահանգիստը, որը գտնվում է Մեծ Լոնդոնի
արտաքին սահմանին:

Թեմզա գետի վրա մատուցվում են նավերի ծառայություններ: Նավերը շարժվում են ամեն 20
րոպեն մեկ Էմբակմենթից դեպի Հյուսիսային Գրինվիչ և սպասարկում է մոտ 2,5 միլիոն
ուղևոր ամեն տարի: Գործում են նաև զբոսաշրջային ծառայություններ, որոնք ծանոթացնում
են Լոնդոնի հետ:

Կենտրոնական Լոնդոնում հիմնական տրանսպորտային միջոցները հասարակական տրանսպորտն է,
ավտոմեքենաները ավելի շատ տարածված են արվարձաններում: Լոնդոնի ներքին ճանապարհային
շրջուղին (քաղաքի կենտրոնի շրջանակում), հյուսիսային և հարավային ճանապարհները
(արվարձաններում), արտաքին M25 մայրուղին կոչված են քաղաքը խցանումներից զերծ
պահելու համար: M25-ը ամենաերկար շրջուղին է աշխարհում 121.5 կմ երկարությամբ: A1 և
M1 մայրուղիները միացբում են Լոնդոնը Լիդսի, Նյուքասլի և Էդինբուրգի հետ:

M25 մայրուղին ամենազբաղված ուղղությունն է երկրում: Այստեղ մեքենաների
արագությունը ժամում 10.6 կմ է:

2003 թվականից Լոնդոնում սկսվեց ճանապարհների օգտագործման տուրք գանձվել
մեքենաներից, որպեսզի իջեցվի ծանրաբեռնվածությունը քաղաքի կենտրոնում: Քիչ
բացառություններով մեքենաների վարորդները ստիպված են օրական £10 վճարել, որպեսզի
երթևեկեն քաղաքի հատուկ գոտիներով, հիմնականում քաղաքի կենտրոնով: Վարորդները,
ովքեր այդ հատուկ վայրերի բնակիչներ են, կարող են վճարել անդամավճար ամբողջ երեք
ամսվա համար: Ըստ Լոնդոնի կառավարության՝ վճարովի ճանապարհների ավելացումը կբերի
մետրոյից և ավտոբուսներից օգտվողների աճ օրական 20.000 մարդով և մեքենաների նվազում
10-15 տոկոս: Համաձայն վերջին տարիների վիճակագրության՝ Լոնդոնի կենտրոնում
մեքենաների թիվը 195,000-ից նվազել է 125,000 մեքենայի:

Լոնդոնը բարձրագույն կրթության համաշխարհային կենտրոն է համարվում կրթության և
հետազոտության բնագավառում` իր 43 համալսարաններով, ինչը ամենամեծ կենտրոնացումն է
Եվրոպայում: Լոնդոնի համալսարաններում սովորում է 110.000 ուսանող, ավելին քան
աշխարհի այլ որևէ քաղաքում: 2014 թվականին PricewaterhouseCoopers-ի հաշվետվությամբ
Լոնդոնը ճանաչվեց համաշխարհային բարձրագույն կրթության մայրաքաղաք:

Լոնոնում են գտնվում մեծ թվով առաջատար կրթական հաստատություններ: Համաձայն QS
World University Rankings 2014-2015 տվյալների՝ Կայսերական քոլեջ Լոնդոնը երկրորդն
է աշխարհում (որի մեջ մտնում է Քեմբրիջի համալսարանը), Լոնդոնի համալսարանական
քոլեջը (UCL) հինգերորդն է և Քինգս կոլեջ Լոնդոնը (KCL)` 16-րդը: Լոնդոնի
տնտեսագիտության դպրոցը ճանաչվել է աշխարհի առաջատար սոցյալական գիտությունների
հաստատությունը կրթական և հետազաոտական ոլորտներում: Լոնդոնի բիզնես դպրոցը
համարվում է աշխարհի առաջատար բիզնես դպրոցներից մեկը և 2015 թվականին MBA ծրագիրը
համարվել է երկրորդ լավագույնը աշխարհում Financial Times-ի կողմից: Լոնդոնի
համալսարանը մեծագույն համալսարանային ցանցն է Բրիտանիայում: Այն ներառում է չորս
խոշոր համալսարան` Քինգս քոլեջ Լոնդոնը, Մարի թագուհու Լոնդոնի համալսարանը,
Արքայական Հոլովեյը և Լոնդոնի համալսարանական քոլեջը և մեծ քանակությամբ փոքր և
միջին ուսումնական կենտրոններ, այդ թվում Բիրքբեկ քոլեջը, the Կուրտոյի արվեստի
ինստիտուտը, Գոլդսմիթսը, Երաժշտության և թատրոնի Գիդհոլյան դպրոցը, Կրթության
ինստիտուտը, Լոնդոնի բիզնես դպրոցը, Լոնդոնի տնտեսագիտության դպրոցը և այլն:
Լոնդոնի համալսարանի անդամները ունեն իրենց սեփական ընդունող հանձնաժողովը, իսկ
դրանցից շատերը ունեն սեփական շրջանավարտների մրցանակները:

Շատ համալսարաններ Լոնդոնում չեն հանդիսանում Լոնդոնի համալսարանի անդամ, օրինակ`
Բրունել համալսարանը, Լոնդոնի Սիթի համալսարանը, Լոնդոնի կայսերական քոլեջը,
Քինգստոն համալսարանը (ավելի քան 34.000 ուսանողով):

Լոնդոնում են գտնվում մեծ թվով բիզնես դպրոցներ, ներառյալ Լոնդոնի բիզնեսի և
ֆինանսների դպրոց, Քաս բիզնես դպրոցը, Հալթ միջազգային բիզնես դպրոցը, Լոնդոնի
եվրոպական բիզնես դպրոցը, Կայսերական քոլեջի բիզնես դպրոցը և Լոնդոնի բիզնես
դպրոցը:

Լոնդոնի հիմնական առաջնային և երկրորդական պետական դպրոցները և հետագա կրթական
քոլեջները վերահսկվում են Լոնդոնի բորոների կողմից: Լոնդոնում կան նաև մեծ
քանակությամբ մասնավո դպրոցներ և քոլեջներ, որոնցից շատերը հին և ճանաչված
կրթօջախներ են, օրինակ Լոնդոն Սիթի դպրոցը, Հարոու դպրոցը, Սուրբ Պետրոսի դպրոցը,
Համալսարանական քոլեջի դպրոցը, Ջոն Լայոնի դպրոցը և այլն:

Ժամանցը Լոնդոնի տնտեսության կարևոր բաղադրիչն է, 2003 թվականի տվյալներով Լոնդոնի
ժամանցի վայրերը կազմում են Մեծ Բրիտանիայի քառորդ մասը: Քաղաքը մտնում է աշխարհի
խոշորագույն չորս նորաձևության մայրաքաղաքների մեջ և համաձայն պաշտոնական
վիճակագրական տվյալների Լոնդոնը աշխարհում երրորդ ամենազբաղվածը կինոարտադրողն է և
աշխարհում ունի ամենաշատ թատրոնի հանդիսատեսը:

Լոնդոնի Վեստմինստեր սիթիի Վեստ Էնդ թաղամասում է գտնվում Լեսթեր հրապարակը, որտեղ
ներկայացվում են Լոնդոնի և աշխարհի կինոնկարների պրեմիերաները և Պիկադիլի հրապարակը
իր հրաշագեղ էլեկտրական գովազդներով: Լոնդոնի թատրոնների թաղամասը նույնպես այստեղ
է, իր բազմաթիվ կինոթատրոններով, սրճարաններով, ակումբներով և ռեստորաններով,
ներառյալ քաղաքի Չայնաթաունը (Սոհոյում), որի հենց արևելքում է գտնվում Արքայական
օպերայի տունը, որտեղ նաև գտնվում են շատ մասնագիտացած խանութներ: Սիթիում է
ստեղծագործում Էնդրյու Լլոյդ Վեբերը, ում երաժշտական ստեղծագործությունները
ծառայում են Վեստ-Էնդ թատրոնի համար դեռևս 20-րդ դարից: Մեծ Բրիտանիայի Արքայական
բալետի, Անգլիայի ազգային պալետի, Արքայական օպերայի և Անգլիայի ազգային օպերայի
ներկայացումները տեղի են ունենում Արքայական օպերակի տանը:

Իսլինգտոնի մեկ կիլոմետրանոց վերին փողոցում կան ավելի շատ սրճարաններ և
ռեստորաններ, քան Մեծ Բրիտանիայի որևէ այլ փողոցում: Եվրոպայի ամենազբաղված առևտրի
գոտին Օքսֆորդ փողոցն է, որի առևտրի գոտին ձգվում է մոտմեկ կիլոմետր, դարձնելով
ամենաերկար առևտրի փողոցը Մեծ Բրիտանիայում:

Լոնդոնում են գտնվում այնպիսի ժամանակակից ձևավորողներ, ինչպիսիք են Վիվյեն
Վեստվուդը, Գալիանոն, Ստելա Մակկարտնին, Մանոլո Բլահնիկը և Ջիմմի Չոն և ուրիշներ,
ովքեր բացել են բազմաթիվ նորաձևության դպրոցնել, դարձնելով Լոնդոնը միջազգային
նորաձևության կենտրոններից մեը Փարիզի, Միլանի և Նյու Յորքի հետ միասին: Լոնդոնի
խոհանոցը բազմատեսակ խոհանոցային մշակույթների միախառնում է:

Քաղաքում կազմակերպվում են բազմաթիվ տարեկան միջոցառումներ, որոնք սկսվում են Նոր
տարվա պարադով, հրավառություն է կազմակերպվում Լոնդոնի աչքի վրա: Երկրորդ
խոշորագույն տոնախմբությունները կազմակերպվում են օգոստոսին Նոթինգ Հիլ կառնավալի
ժամանակ:

Լոնդոնում են գրվել մեծ թվով գրականական գլուխգործոցներ: Լոնդոնի գրականության
կենտրոնը ավանդաբար եղել է Համփստիդ և (սկսած 20-րդ դարից) Բլումսբարին: Քաղաքը
իրենց գործերում նկարագրել են Սեմյուել Փիփսը, ով ականատեսի աչքերով պատմել է
Լոնդոնի մեծ հրդեհի մասին, Չարլզ Դիքենսը, ով նկարագրել է Լոնդոնի մառախուղը,
ամպամածությունը և ձյունը և Վիրջինիա Վուլֆը, ով ժամանակակից գրականության հայտնի
դեմքերից է:

Ուիլյամ Շեքսպիրը իր կյանքի մեծ մասը անցկացրել է Լոնդոնում, նրա ընկեր Բենջամին
Ջոնսոնը նույնպես ստեղծագործել է Լոնդոնում և նրա ամենանշանավոր գործը` «Ալքիմիկը»
գրվել է Լոնդոնում: Դանիել Դեֆոյի «Ժանտախտի տարվա օրագրում» (1722) նկարագրւմ են
1665 թվականի Մեծ ժանտախտը: Հետագայում 19--ից 20-րդ դարերում Լոնդոնի գրականության
վառ գործերից էին Դիքենսի վեպերը և Արթուր Կոնան Դոյլի Շեռլոկ Հոլմսի
պատմությունները: Ժամանակակից գրողներից ամենահայտնիներն են Պետեր Ակրոյդը, ով
Լոնդոնի «կենսագրության» հեղինակն է և Լեյն Սինքլեյրը, ով գրում է հոկեբանական
աշխարհագրություն ժանրում:

Լոնդոնը կինոարտադրության կարևոր կենտրոն է և գլխավոր կինոստուդիաները գտնվում են
Սոհոյում: Working Title Films-ի գլխամասը գտնվում է Լոնդոնում: Լոնդոնում են
նկարահանվել այնպիսի ֆիլմեր ինչպիսիք են Օլիվեր Թվիստը (1948), Սկրուջը (1951),
Պիտեր Պենը (1953), 101 դալմատինները (1961), Իմ հիասքանչ լեդին (1964), Մերի
Պոպինսը (1964), Նոթինգ Հիլը (1999), Իրական սերը (2003), V նշանակում է Վենդետա
(2005), և Թագավորի ելույթը (2010): Լոնդոնի նշանավոր դերասաններից և ռեժիսորներից
են Չառլի Չապլինը, Ալֆրեդ Հիչքոքը, Մայքլ Քեյնը, Հելեն Միրենը, Գարի Օլդմանը,
Քրիստոֆեր Նոլանը, Ջուդ Լոուը, Թոմ Հարդին, Քիրա Նայթլին և Դանիել Դեյ-Լուիսը: 2008
թվականի դրությամբ Բրիտանական ակադեմիայի կինոմրցանակի արարողությունը տեղի էր
ունենում Արքայական օպերայի տանը: Լոնդոնը հեռուստատեսային արտադրության հիմնական
կենտրոնն է, որտեղ գտնվում է ԲիԲիՍի հեռուստատեսային կենտրոնը:

Լոնդոնում են գտնվում բազմաթիվ թանգարաններ, պատկերասրահներ և այլ
հաստատություններ, որոնց շատերի մուտքը անվճար է և զբոսաշրջիկների այցելությունների
վայր են, ինչպես նաև ունեն վերլուծական գործառույթներ: Առաջինը հիմնադրվել է
Բրիտանական թանգարանը 1753 թվականում: Այստեղ ցուցադրված են հնագիտական, բնական
պատմության և ազգային գրադարանի նմուշներ: Թանգարանում ներկայումս հաշվվում է մոտ 7
միլիոն ցուցանմուշ աշխարհի տարբեր անկյուններից: 1824 թվականին հիմնադրվեց Ազգային
պատկերասրահը, որտեղ ցուցադրված են բրիտանական ազգային արևմտյան նկարները:

19-րդ դարի վերջին կեսին Հարավային Քենսինգտոնում զարգացավ "Ալբերտպոլիսը", որպես
մշակութային և գիտական անկյուն: Այստեղ են գտնվում երեք ազգային թանգարանները`
Վիկտորիա և Ալբերտ թանգարանը (դեկորատիվ արվեստի համար), Բնական պատմության
թանգարանը և Գիտական թանգարանը: Դիմանկարների ազգային թանգարանը հիմնադրվել է 1856
թվականին, որտեղ ցուցադրվեծ են Բրիտանիայի պատմության նշանավոր անձանց
դիմանկարները: Բրիտանական արվեստի ազգային պատկերասրահն է Թեյթ բրիտանական
պատկերասրահը, որը սկզբնական շրջանում հիմնվել է որպես ազգային պատկերասրահի ճյուղ
1897 թվականին:

Լոնդոնը դասական և հանրային երաժշտության գլխավոր մայրաքաղաքներից մեկն է
աշխարհում, որտեղ գտնվում են հիմնական երաժշտական ընկերություններ, ինպիսիք են
Warner Music Group-ը: Քաղաքը ունի մեծ քանակությամբ նվագախմբեր և երաժշտական
դահլիճներ, ինպիսիք են Բարիբիկան արվեստի կենտրոնը (որտեղ ելույթ են ունենում
Լոնդոնի սիմֆոնիկ նվագախումբը և Լոնդոնի սիմֆոնիկ խոռը), Կադոգան սրահը
(Թագավորական ֆիլհարմոնիկ նվագախումբ) և Ալբերտ թագավորական սրահ: Լոնդոնի երկու
հիմնական օպերայի տներն են Թագավորական օպերայի տունը և Լոնդոնի Կոլիզեումը: Մեծ
Բրիտանիայի ամենամեծ երգեհոնը գտնվում է Ալբերտ թագավորական սրահում: Մյուս
նշանակալի գործիքները գտնվում են տաճարներում և գլխավոր եկեղեցինորում: Քաղաքում
կան մի քանի կոնսերվատորիաներ, դրանք են` Երաժշտության թագավորական ակադեմիան,
Երաժշտության թագավորական քոլեջը, Գիլդհոլի երաժշտության և դրամայի դպրոցը և Տրինթի
երաժշտության դպրոցը:

Լոնդոնում տեղի են ունենում մեծ թվով ռոք և փոփ համերգներ, ներառյալ աշխարհի
ամենազբաղված ասպարեզում` O2 արենայում և այլ մեծ արենաներ, ինչպիսիք են Էրլս
Կորտը, Ուեմբլի արենան, ինչպես նաև շատ միջին չափի ասպարեզներ: Շատ երաժշտական
փառատոներ, ներառյալ Վայրլես փառատոնը և Լավբոքս փառատոնը անցկացվում են Լոնդոնում:
Քաղաքում են բացվել առաջին Ծանր ռոքի սրճարանը Էբի ռոուդ ստուդիան, որտեղ The
Beatles-ը ձայնագրել է եր հիթերից շատերը: 1960-ականներին, 1970-ականներին և
1980ականներին, շատ երաժիշտներ և խմբեր, ինչպիսիք են Էլթոն Ջոնը, Pink Floyd-ը,
Դեյվիդ Բոուին, Քուինը, The Kinks-ը, The Rolling Stones-ը, The Who-ն, Էրիկ
Կլեպտոնը, Լեդ Զեփելինը, The Small Faces-ը, Iron Maiden-ը, Fleetwood Mac-ը, Էլվիս
Կաստելլոն, Քեթ Ստիվենսը, The Police-ը The Cure-ը, Madnessը, The Jam-ը, Դաստի
Սպրինֆիլդը, Ֆիլ Քոլինսը, Ռոդ Ստյուարտը և Sade-ը, ստեղծագործել են Լոնդոնում:

Լոնդոնում մեծ զարգացում է ապրել փանկ ռոքը, Sex Pistols-ի, The Clash-ի ջանքերով:
Լոնդոնում են նաև ստեղծագործել Ջորջ Մայքլը, Քեյթ Բուշը, Սիլը, Siouxsie and the
Banshees-ը, Bush-ը, Spice Girls-ը, Jamiroquai-ը, Blur-ը, The Prodigy-ը,
Gorillaz-ը, Mumford & Sons-ը, Coldplay-ը, Amy Winehouse-ը, Ադելը, Էդ Շիրանը և
One Direction-ը:

Լոնդոնի ամենամեծ այգիները գտնվում են Կենտրոնական Լոնդոնում, որտեղ ութ
Թագավորական այգիներից երեքն էն, այդ թվում Հայդ պարկը, որին հարում են
Քենսիգտոնյան այգիները արևմուտքւց և Ռիջենտս պարկը հյուսիսից: Հայդ պարկը հատկապես
հայտնի է սպորտային իրադարձությունների կազմակերպումով և երբեմն բացօթյա համերգների
կազմակերպումով: Ռիջենտս պարկում է գտնվում Լոնդոնի կենդանաբանական այգին, որը
աշխարհի ամենահին գիտական կենդանաբանական այգին է և զբոսաշրջիկների սիրված Մադամ
Տյուսո թանգարանը: Փրայմռոզ հիլը գտնվում է Ռիջենտս պարկի հյուսիսում և ճանաչված
վայր է քաղաքը վերևից նայելու համար:

Հայդ պարկի մոտ է ավելի փոքր Գրին պարկը և Սրբ, Ջեյմսի պարկը: Մեծ թվով այգիներ կան
կենտրոնից դուրս, այդ թվում Գրինվիչ պարկը հարավ արևելքում, Բուշի պարկը և Ռիչմոնդ
պարկը (ամենամեծը) հարավ արևմուտքում: Հեմփթոն Կորտ պարկը նույնպես թագավորական
այգի է:

Ռիչմոնդ պարկի մոտ գտնվում են Կյու այգիները, որտեղ գտնվում է ծաղիկների ամենաշատ
հավաքածուն աշխարհում: 2003 թվականին ՅՈՒՆԵՍԿՈ-յի կողմից այգիները ճանաչվել են
Համաշխարհային ժառանգության օբյեկտ: Կան նաև բազմաթիվ այգիներ, որոնք վերահսկում են
Լոնդոնի բյուրոների խորհուրդները, այդ թվում Վիկտորիա պարկը Իստ Էնդում և Բաթերսի
պարկը կենտրոնում: Լոնդոնում կան մեծ թվով կիսա-բնական բաց գոտիներ, այդ թվում
Համպստեդ Հիթը Հյուսիսային Լոնդոնում և Էփինգ անտառը 2,476 տարածքով արևելքում:
Երկուսն էլ վերահսկվում են Լոնդոն Սիթի կորպորացիայի կողմից: Համպստեդ Հիթում է
գտնվում Կենվուդ հաուսը, որը նախկին ճանաչված վայր է ամառային ամիսներին
հավաքույթների համար:

Լոնդոնում են տեղի ունեցել Ամառային օլիմպիական խաղերը երեք անգամ` 1908, 1948 և
2012 թվականներին: Այն միակ քաղաքն է, որը ընդունել է Օլիմպիական խաղերը երեք
անգամ: Քաղաքը նաև ընդունել է Բրիտանական կայսրության խաղերը 1934 թվականին: 2017
թվականին Լոնդոնը կընդունի Աթլետիկայի աշխարհի առաջնությունը:

Լոնդոնի ամենատարածված սպորտաձևը ֆուտբոլը և այն ունի տասնչորս ֆուտբոլային ակումբ,
այդ թվում Պրեմիեր Լիգայից Արսենալը, Չելսին, Քրիսթալ Փելասը, Տոտտենհեմ Հոտսպուրը
և Վեստ Հեմ Յունայթեդը: Մյուս պրոֆեսիոնալ ակումբներից են Ֆուլհեմը, Քուինս Պարկ
Ռեյնջերսը, Բրենդֆորդը, Միլվոլը, Չառլտոն Ատլետիկը, Ուիմբիլդոն ՖԱ-ն, Բարնետը և
Լեյթոն Օրիենտ: Այս ակումբներից միայն Արսենալը, Չելսին և Տոտտենհեմն են դարձել
Անգրիայի չեմպիոն:

1924 թվականից սկզբնական Ուեմբլի մարզադաշտը Անգլիայի ֆուտբոլի ազգային հավաքականի
տան դաշտն էր: Այստեղ են կայացել 1966 թվականի ՖԻՖԱ աշխարհի գավաթի եզրափակիչը, որի
ժամանակ Անգլիան հաղթեց Արևմտյան Գերմանիային և համարվում է Ֆուտբոլի Անգլիայի
գավաթի անցկացման վայրը: Նոր Ուեմբլի մարզադաշտը նույն ծառայությունն է մատուցում և
ունի մոտ 90.000 նստատեղ:

Լոնդոնի մյուս ճանաչված սպորտաձևը թենիսն է: Այստեղ է անցկացվում ամենամյա Մեծ
Սաղավարտի չորս հիմնական մցաշարերից մեկը` Ուիմբլդոնի մրցաշար Լոնդոնի հարավ
արևմտյան մասում: Այն անցկացվում է հունիսի վերջից հուլիսի սկզբները և համարվում է
աշխարհի ամենահին թենիսի մրցաշարերից մեկը:



https://hy.wikipedia.org/wiki/%D4%BB%D5%B6%D5%A4%D5%B8%D5%B6%D5%A5%D5%A6%D5%AB%D5%A1

Ինդոնեզիա (ինդոն.՝ Indonesia), պաշտոնական անվանումը՝ Ինդոնեզիայի Հանրապետություն
(ինդոն.՝ Republik Indonesia), պետություն Հարավարևելյան Ասիայում։ Մայրաքաղաքը
Ջակարտան է, պաշտոնական լեզուն՝ ինդոնեզերենը։ Բնակչությունը 2015 թվականի
տվյալներով կազմում է շուրջ 255,759,408 մարդ (2000 թվականի տվյալներով՝ մոտ
213,829,472 մարդ), տարածքը՝ 1 919 440 կմ2. այս երկու ցուցանիշներով՝ տարածաշրջանի
ամենամեծ պետությունն է։ Բնակչության թվով աշխարհում զբաղեցնում է չորրորդ,
տարածքով՝ 14-րդ տեղը։

Ինդոնեզիայի տարածքը ժամանակակից մարդու ձևավորման հնագույն կենտրոններից է։ Առաջին
պետական միավորումներն առաջացել են ճավայում (Թարումա, Կալինգա), Սումատրայում
(Շրիվիջայա) և Կալիմանտանում: Ինդոնեզիայում տարածվել են հինդուիզմը և
բուդդայականությունը: VII դ. կեսերից ոչ ուշ մի քանի իշխանություններ միավորվել են
Շրիվիջայա կայսրության մեջ։ VIII դ. 1-ին կեսին Ճավա կղզում առաջացել է Մատարամ
պետությունը։ XIII—XV. դդ. ինդոնեզական կղզիների մեծ մասը մտել է Մաջապահիտի
ֆեոդալական կայսրության մեջ։ XIV դ. Ինդոնեզիա է թափանցել իսլամը: Կենտրոնախույս
ուժերի պայքարի հետևանքով XVI դ. Մաջապահիտի կայսրությունը տրոհվել է մի շարք
մուսուլմանական իշխանությունների։ XVI դ. պորտուգալացիները գրավել են Մալակկան
(1511) և այլ կարևոր կետեր Մոլուքյան կղզիներում։ 1596-ից Ինդոնեզիա են թափանցել
հոլանդացիները, որոնք դուրս մղելով պորտուգալացիներին, աստիճանաբար նվաճել են
ինդոնեզական կղզիները։ Հոլանդացիները հաստատել են գաղութային տիրապետություն և
դաժանորեն շահագործել ինդոնեզացիներին, ճնշել հակագաղութատիրական շարժումները։
1811-ին Ինդոնեզիան նվաճել են անգլիացիները, սակայն 1814-ի անգլո-հոլանդական
համաձայնագրով այն վերադարձրել Հոլանդիային: Ազգային-ազատագրական շարժումը
Ինդոնեզիայում ծնունդ է առել XX դ. սկգբին։ Ճավայում ստեղծվել են բանվորների և
ծառայողների արհմիություններ (1905), առաջ են եկել քաղաքական կազմակերպություններ։
Առաջին համաշխարհային պատերազմի ժամանակ գյուղացիական զինված ապստամբություններ են
տեղի ունեցել հոլանդական գաղութարարների դեմ։ 1927-ին Ա. Սուկառնոյի ղեկավարությամբ
ստեղծվել է Ինդոնեզիայի Ազգային կուսակցությունը, որը հանդես է եկել անկախության և
ժողովրդի դրության բարելավման օգտին։ Ազգային ու մանր բուրժուազիայի հեղափոխական
ներկայացուցիչները 1937-ին հիմնել են Ինդոնեզական ժողովրդի շարժում հայրենասիրական
կազմակերպությունը։ Գերինդոյի նախաձեռնությամբ, և քաղաքական մյուս
կուսակցությունների ու կազմակերպությունների համատեղ ջանքերով, ստեղծվել է
Ինդոնեզական քաղաքական միությունը։ 1942-ի մարտին հոլանդական իշխանությունները
անձնատուր եղան ճապոնացիներին, որոնք օկուպացրին Ինդոնեզիան։ Ամերիկյան բանակի և
դաշնակից զորքերի հաջողությունները ֆաշիզմի և ճապոնիայի դեմ նպաստեցին ինդոնեզական
ժողովրդի ազգային-ազատագրական պայքարի վերելքին։

1945-ի օգոստոսի 17-ին Ինդոնեզիան հռչակվեց անկախ հանրապետություն։ Նախագահ ընտրվեց
Սուկառնոն։ Ընդունվեց սահմանադրություն։ Սակայն 1945-ի աշնանից, գաղութատիրական
պետությունները, երկրում գաղութային կարգը վերականգնելու նպատակով, պատերազմ
սանձազերծեցին։ Չորսամյա (1945—1949) պայքարից հետո՝ 1949-ին ճանաչվեց Ինդոնեզիայի
անկախությունը։ Երկիրը բաժանվեց 16 մասի (նահանգների) և կազմվեց Ինդոնեզիայի
Միացյալ Նահանգները։ Հոլանդիայի տիրապետության տակ մնաց Ինդոնեզիայի մի մասը՝
Արևմտյան Իրիանը։ Պայքարը Ինդոնեզիայի լիակատար անկախության համար շարունակվեց։
1950-ին Ինդոնեզիան հայտարարվեց միացյալ հանրապետություն։ Ի պատասխան, Արևմտյան
Իրիանը Ինդոնեզիային վերադարձնելու Հոլանդիայի հրաժարմանը, 1957-ին Ինդոնեզիան
փակեց իր տարածքում գտնվող գրեթե բոլոր հոլանդական հյուպատոսությունները և սկսեց
երկրից արտաքսել արտադրության մեջ չընդգրկված հոլանդացիներին։ Հսկողություն
սահմանվեց երկրում գտնվող հոլանդական բանկերի, առևտրական և այլ ձեռնարկությունների
գործունեության վրա։ Հենվելով դեմոկրատական ուժերի վրա՝ Սուկառնոն 1959-ի հուլիսի
5-ին վերականգնեց 1945-ի սահմանադրությունը։ 1960-ի մարտի 5-ին արձակվեց ընտրովի
խորհրդարանը, այն փոխարինվեց նոր՝ նշանակովի խորհրդարանով, որտեղ բացի երեք
հիմնական կուսակցություններից (Ազգային կուսակցություն, Նախտադուլ Ուլամա և ԻԿԿ)
ընդգրկված էին նաև բանվորական, գյուղացիական ու այլ կազմակերպությունների ու զինված
ուժերի ներկայացուցիչները։ 1960-ի օգոստոսին Ինդոնեզիան խզեց դիվանագիտական
հարաբերությունները Հոլանդիայի հետ։ Երկիրը եռանդուն ռազմական նախապատրաստություն
էր տեսնում Արևմտյան Իրիանը զենքի ուժով ազատագրելու ուղղությամբ։ 1962-ին
Հոլանդիայի և Ինդոնեզիայի միջև կնքվեց համաձայնագիր՝ Արևմտյան Իրիանը աստիճանաբար
Ինդոնեզիային վերադարձնելու վերաբերյալ։ Այդ հարցը վերջնականապես լուծվեց 1969-ի
օգոստոսին Ինդոնեզիայում անցկացված հանրաքվեով։ Օգտագործելով երկրի տնտեսական ծանր
վիճակը և դրա հետևանքով առաջացած ժողովրդական զանգվածների դժգոհությունը, Գեներալ
Սուխարտոյի գլխավորած ուժերը, 1965-ի սեպտեմբերին հաշվեհարդար տեսան կոմունիստների
և մյուս ուժերի հետ։ Սկզբնական շրջանում Սուկառնոյին ձևականորեն թողնելով նախագահի
պաշտոնում՝ Սուխարտոն և նրա համախոհները ամբողջ իշխանությունը կենտրոնացրին իրենց
ձեռքում։ 1967-ի մարտին ժամանակավոր կոնսուլտատիվ կոնգրեսը, Սուկառնոյին զրկելով
նախագահական մանդատից, Սուխարտոյին նշանակեց նախագահի պաշտոնակատար, իսկ 1968-ի
ապրիլին նա ընտրվեց Ինդոնեզիայի նախագահ։ Երկրի արտաքին քաղաքականության հիմք է
հռչակված չմիանալու սկզբունքը։ 1976-ի հուլիսին, հակառակ ՄԱԿ-ի որոշման, Ինդոնեզիան
միացրել է Արևելյան Թիմորը, որը սակայն այժմ անկախ պետություն է։

Ինդոնեզիան նախագահական հանրապետություն է։ Գործող սահմանադրությունն ընդունվել է
1945-ին։ Պետության և կառավարության գլուխը նախագահն է։ Նա էլ զինված ուժերի
գերագույն գլխավոր հրամանատարն է։ Պետական իշխանության բարձրագույն մարմինը
ժողովրդական խորհրդակցական կոնգրեսն։ Ընթացիկ օրենսդրությունն ընդունում է
ժողովրդական ներկայացուցիչների խորհուրդը։ Ընտրական իրավունքից օգտվում են 17
տարեկան դարձած բոլոր քաղաքացիները։ 2014 թվականի հոկտեմբերի 20-ին նախագահ է
դարձել Ջոկո Վիդոդոն, փոխնախագահ՝ Յուսուֆ Կալլան (նրանց քաղաքական ուժը հաղթել է
հերթական նախագահական ընտրություններում, որ անցկացվել են 2014 թվականի հուլիսի
9-ին)։ Ինդոնեզիայի դատական համակարգը կազմում են՝ Գերագույն դատարանը, մարզային և
պետական դատարանները։ Կան նաև ղուրանով, շարիաթով և ադաթով գործող մուսուլմանական
կրոնական դատարաններ։

Ինդոնեզիան տեղակայված է Մալայան արշիպելագի կղզիներում և Նոր Գվինեա կղզու
արևմտյան հատվածում, ավելի քան 13000 կղզիների վրա։ Ինդոնեզիայի ափերը ողողում են
Խաղաղ և Հնդկական օվկիանոսների ջրերը։ Աշխարհի ամենամեծ կղզի-պետությունն է։
Ինդոնեզիայի կղզիներից շատերը վերաբերում են Զոնդյան կղզիներին, որոնք իրենց հերթին
բաժանվում են Մեծ Զոնդյան ու Փոքր Զոնդյան կղզիների։ Ցամաքային սահման ունի
Մալազիայի (Կալիմանտան կղզում), Պապուա Նոր Գվինեայի (Նոր Գվինեա կղզում) և
Արևմտյան Թիմորի (Թիմոր կղզում) հետ։

Հարուստ է նավթի, քարածխի, երկաթի, մանգանի, անագի, ալյումինի, բոքսիտների, նիկելի,
ֆոսֆատների հանքերով։

Կլիման հասարակածային է, ճավայի արևելքում և Մեծ Զոնդյան կղզիներում՝
մերձհասարակածային։ Հասարակածային կլիմայի շրջանում տարեկան տեղումները 2000—4000
մմ են, մերձհասարակածայինում՝ 2000 մմ։

Տարածքի մոտ 4/5-ը ծածկված է խոնավ անտառների կարմրադեղնավուն լատերիտային հողերով։
Հարթավայրերում տարածված են արևադարձային ճահճահողերը (Սումատրա, Կալիմանտան) և
լատերիտային գլեյները, ցածրադիր ափերին՝ մանգրովային ճահճահողերը։ Տարածքի 65%-ը
անտառածածկ է։

Կենդանական աշխարհի մեծ մասը պատկանում է Հնդկա-Մալայան կենդանաբաշխարհագրական
մարզի Մալայան ենթամարզին, Արևմտյան Իրիանը, Մոլուքյան և Փոքր Զոնդյան մի շարք
կղզիներ՝ Ավստրալական մարզի Պապուասյան ենթամարզին։ Սուլավեսին երբեմն տրվում է
Հնդկա-Մալայան մարզի Ցելեբսյան ենթամարզում։ Պահպանվել են կենդանիների շատ
տեսակներ՝ կապիկներ, ռնգեղջյուրներ, փղեր, արջեր, գետակինճեր, կոկորդիլոսներ,
թռչուններ և այլն։ Շատ են միջատները։ Ծովերը հարուստ են ձկներով։ Կան արգելավայրեր։

Ինդոնեզիայի բնակչությունը 2015 թվականին կազմում է շուրջ 255,759,408 մարդ (4-րդն
աշխարհում)։ Ինդոնեզիայում ապրում են ավելի քան 150 ժողովուրդներ, որոնց մեծ մասը
(96%) պատկանում է մալայա-պոլինեզյան լեզվաընտանիքի ինյյոնեցաման խմբին (ճամացիներ,
սունդացիննր, մադուրցիննր, մալայցիներ, բանջարներ, աչեր, բատակներ, մակասարներ,
թորուջներ, մելանեզացիներ, պապուասներ և այլն)։ Ապրում են նաև չինացիներ, արաբներ,
հնդիկներ։ Պետական լեզուն ինդոնեզերենն է, օրացույցը՝ Գրիգորյանը (ընդունված է նաև
մուսուլմանական Հիջրան)։

Գաղութային տիրապետության շրջանում Ինդոնեզիայի տնտեսությունն ուներ
ագրարահումքային ուղղություն, զարգացած էր պլանտացիոն տնտեսությունը և
լեռնահանքային արդյունաբերությունը։ Ճապոնական օկուպացիան (1939—1945) և հոլանդական
ագրեսիան (1945—1949) մեծ վնաս են հասցրել Ինդոնեզիայի տնտեսությանը։ Անկախություն
նվաճելուց հետո միջոցներ ձեռնարկվեցին երկրի տնտեսությունը վերականգնելու և
զարգացնելու, արտասահմանից տնտեսական կախումը թուլացնելու ուղղությամբ։ Սակայն
1965-ի սեպտեմբերից Երկրի տնտեսական վիճակը սկսեց վատանալ, տնտեսության առաջատար
ճյուղերում կրկին ուժեղացավ օտարերկրյա կապիտալի ազդեցությունը։ Այժմ Ինդոնեզիան
տնտեսության հզորությամբ աշխարհում 16-րդ երկիրն է։ Այժմ Ինդոնեզիայի տնտեսությունը
զարգանում է շատ արագ և ըստ կանխատեսումների 2050 թվականին Ինդոնեզիան կլինի
ամենահզոր 4-րդ տնտեսություն ունեցող երկիրը:

Զարգացած է լեռնահանքային ճյուղը։ Արդյունահանում են նավթ, գազ, անագ, նիկելի
հանքանյութ, բոքսիտներ, քարածուխ: Նավթի արդյունահանության 70%-ը բաժին է ընկնում
ամերիկյան «Կալտեկս», 10%-ը՝ «Սաանվակ» նավթային ընկերություններին, մնացածը՝
Ինդոնեզիայի պետական «Պերտամինա», ճապոնական և օտարերկրյա այլ ընկերություններին։

Գյուղատնտեսությունը երկրի տնտեսության հիմնական ճյուղերից է. տալիս է Համախառն
Ներքին Արդյունքի 14.2%*-ը (2014)։ Նրանում զբաղված է աշխատունակ բնակչության
38.9%-ը*: Հողերի զգալի մասը պատկանում է կալվածատերերին և վաշխառուներին,
պլանտացիոն տնտեսության մեծ մասը՝ պետությանը։ Կան նաև անգլիակյան, ամերիկյան և այլ
օտարերկրյա պլանտացիոն տնտեսություններ։ Արտահանության համար մշակվող
կուլտուրաներից են կաուչուկատուները, կոկոսյան և յուղատու արմավենիները, թեյը,
սուրճը, կակաոն, շաքարեղեգը, ծխախոտը, պղպեղը, քինածառը։ Կոկոսյան ընկույզի միջուկի
(կոպրայի) արտադրությամբ Ինդոնեզիան գրավում է աշխարհում երկրորդ տեղը՝
Ֆիլիպիններից հետո։ Առաջնակարգ տեղ է գրավում նաև արմավենու յուղի, թեյի, սուրճի,
շաքարի արտադրությամբ, համարվում է քինաքինայի հիմնական արտադրողը։

Առաջատարը ծովային տրանսպորտն է։ խոշոր նավահանգիստներ են Տանջունգպրիոկը,
Սուրաբայան, Պալեմբանգը, Բելավան, Բալիկպապան, Մակասարը։

Արտահանվում է երկրում արտադրվող ապրանքային համախառն արտադրանքի 1/4-ը, այդ թվում
կաուչուկի, բոքսիտների, անագի, մանգանի հանքանյութի գրեթե ամբողջ արտադրանքը, նավթի
և նավթամթերքների, արմավենու յուղի և գյուղատնտեսական այլ մթերքների մեծ մասը։
Ներմուծվում են մետաղներ, մեքենաներ, արդյունաբերական սարքավորումներ,
տրանսպորտային միջոցներ, ցեմենտ, պարենամթերք (բրինձ)։ Ինդոնեզիայի առևտրական
հիմնական գործընկերներն են Ճապոնիան, ԱՄՆ, Չինաստանը, Հարավային Կորեան, Մալայզիան,
Սինգապուրը: Դրամական միավորը ինդոնեզական ռուփին է։

2014-ին ծնունդը 1000 բնակչին կազմել է 16.72, ընդհանուր մահացությունը՝ 6,37:
Կյանքի միջին տևողությունը 2015-ին 72.45 տարի է: Առողջապահական Ծախսերը կազմում են
ամբողջ ՀՆԱ-ի 3%-ը: Ինդոնեզիայում տարածված են վարակիչ հիվանդությունները՝ հատկապես
մալարիան։ Բժշկական օգնություն են ցույց տալիս մասնավոր և պետական բժշկական
հիմնարկները, ինչպես նաև մասնավոր պրակտիկայով զբաղվող բժիշկները։

1940-ին Ինդոնեզիայի բուն բնակչության 6% էր գրագետ։ Անկախություն ձեռք բերելուց
հետո ընդլայնվել է ուսումնական հաստատությունների ցանցը։ 1950-ին օրենք է ընդունվել
ընդհանուր կրթության, 1961-ին՝ 6-ամյա պարտադիր տարրական կրթության մասին։
Ժողկրթության համակարգի մեջ են մտնում, մանկապարտեզները (հիմնականում մասնավոր),
պետական և մասնավոր (հիմնականում եկեղեցական) 6-ամյա տարրական, առաջին և երկրորդ
աստիճանի միջնակարգ դպրոցները (ուսման տևողությունը՝ յուրաքանչյուրում 3 տարի)։

Ինդոնեզիայի գրական առաջին հուշարձանները վերաբերում են VII—VIII դդ.: Անցյալում
առավել զարգացման է հասել ճավայական գրականությունը։ Ճավայական գրական ավանդույթը
օրինակ է դարձել XVI—XVIII դդ. ձևավորվող սունդանական և մադուրական
գրականությունների համար։ Ազգային-ազատագրական շարժումների շրջանում մալայերենը
դարձել է երկրի քաղաքական ու մշակութային միասնացման լեզու։ Ինդոնեզերեն վեպի
ժանրում առաջին փորձերն արեցին պրոլետարական գրողներ Մ. Կարտոդիկրոմոն (1878—1928)
և Սեմաուն (մահացել է 1971-ին)։ Սակայն 20—30-ական թթ. գերակշռող ազդեցություն
ուներ կենցաղագրական վեպը։ Ռոմանտիկական և սենտիմենտալ սյուժեներով վեպեր են գրել
Ս.Մ. Ալիշախբանան (ծնվել է 1908-ին) և Իամկան (ծնվել է 1908-ին)։ Գաղութային
շրջանում երևան են եկել մերկացնող ստեղծագործություններ (Աբդուլլա Մուիսի,
1886—1959)։ 30-ական թթ. վերջերին որոշ գրողների գործերում ուժեղացել են
ռեալիստական միտումները (Արմայն Պան, 1908—1970)։ Ինդոնեզիայի անկախության
հռչակումը ակտիվացրեց գրական պրոցեսը։ 50-ական թթ. սկզբներից խոշորագույն գրողների
և դրամատուրգների մի մասը աստիճանաբար մտել է ժողովրդական մշակույթի ընկերության
(Լեկրա) և այլ առաջադեմ կազմակերպությունների մեջ, մյուս մասը պարփակվել է անձնական
խնդիրների շրջանակում կամ տարագրվել։ 1965-ի դեպքերը վերացրել են Լեկրան։

Ինդոնեզիայի տարածքում հայտնաբերվել են միջին և նոր քարի դարերի ժայռապատկերներ,
խեցեղեն։ Հնագույն ճարտարապետական հուշարձանները մեգալիթյան կառույցներ են։
Քանդակագործության մեջ նշանակալի տեղ է հատկացվել ֆանտաստիկ ֆիգուրներին։
Ինդոնեզիայի բազմաթիվ կղզիներում զարգացել է ժողովրդական դեկորատիվ-կիրաոական
արվեստը։ Նշանավոր են կենտրոնական ճավայի ոսկերչական իրերը՝ ձևով և նախշերով
յուրօրինակ դաշույնները, XIV—XVI դդ. բրոնզաձույլ արձանիկները, կանթեղները,
զանգակները, անոթները։ Ճավան գեղարվեստական «բատիկ» գործվածքների հայրենիքն է։
ճավան և Բալին գոմեշի կաշվի մշակման կենտրոններ են։ Բսղիում զարգացած է ավանդական
գեղանկարչությունը։ Բազմազան են ժողովրդական բնակավայրերի տիպերը։ XIX դ. կեսին
Ինդոնեզիայում սկզբնավորվել է ռեալիստական հայրենասիրական թեմայով
գեղանկարչությունը (Ռադեն Սալեհ), XIX—XX դդ. սահմանագծին՝ ազգային ռոմանտիկական
բնանկարչությունը (Ս. Ս. Աբդուլահ)։ Անկախության հռչակումից հետո ռեալիստական
ուղղությունը դարձել է առաջատար՝ գոյակցելով ռոմանտիկ էկզոտիկայի ավանդույթի (Բ.
Աբդուլահ) և մոդեռնիզմի հետ։ Զարգացել են ռեալիստական քանդակագործությունը (Գ.
Հենդրա) և գրաֆիկան (Ու. էֆենդի, Սուրոմո)։ Սկսվել է նոր քաղաքների շինարարությունը
(Սումբերջայա՝ Սումատրայում, Զակարտա Քեբայորան). նոր շրջաններ են ստեղծվել
Ջակարտայում, Զոկյակարտայում, Բանդունգում։

Ինդոնեզիայի երաժշտությունը սերտորեն կապված է ժողովրդական կենցաղին, պարերին և
թատերական արվեստին։ Լադային հիմքը պենտատոնիկայի սլենդրո տեսակն է։ Բնորոշ
առանձնահատկությունները՝ զարգացած հետերոֆոնիա և բազմաձայնություն։ Վոկալ և
գործիքային երաժշտության մեջ գերիշխում է մեղեդին։ Ինդոնեզիայի դասական
երաժշտության բարձունքն է վաղ միջնադարից գոյատևող ժողովրդական գործիքների
նվագախումբը (գամելան), հիմնականում կազմված հարվածային (քսիլոֆոնի տիպի
նվագարաններ, գոնգ, թմբուկ), երբեմն նաև լարային կսմիթավոր ու փողային (սուլինգ)
նվագարաններից։ Ինդոնեզիայի անկախ հանրապետության կազմավորումից հետո ստեղծվել են
կամերային նվագախմբեր, սիմֆոնիկ նվագախումբ (1968, Զակարտա), հիմնվել պետական
երաժշտական դպրոց (1952, Զոկյակարտա), կոնսերվատորիա (1960, Սուրակարտա)։

Առաջին ֆիլմերը 1920-ական թթ. նկարահանել են հոլանդացի ռեժիսորները։ 1950-ին
Ջակարտայում ստեղծվել են առաջին պետական «ՊՖՆ» և խոշոր «Պերֆինի» մասնավոր
կինոֆիրմաները, ավելացել է գեղարվեստական ֆիլմերի թողարկումը, նկարահանվել են
սոցիալական թեմաներով մի շարք կինոնկարներ՝ «Հաշմանդամը» (1952, ռեժ. Կ. Սուկարդի),
«Տուրանգ» (1954, ռեժ. Բ. Սիագին) և այլն։ 1960-ական թթ. վերջերի կինոնկարներից են՝
«Յոթ ասպետ» (1969, ռեժ. Վ. Ումբոխ), «Ի՞նչ ես որոնում, Պալուպա» (1971, ռեժ. Ա.
Սանի) և այլն։ Կինոյում նկարահանվում են դերասաններ Չիտրա Դեվին, Ռիմա Մելատին,
Ֆարուկ Աֆերոն և ուրիշներ։

Հայերն այս երկրում հայտնվել են XVII դարում։ Այդ մասին հիշատակություն կա 1656 թ-ի
արձանագրություններում։ 1747 թ-ին հոլանդացիները մի հրովարտակով տեղի հայերին,
որոնք հիմնականում բնակվում էին Ջակարտայում (այն ժամանակ՝ Բատավիա),
Սուրաբայայում, Սեմարանգում, Մակարասում և այլուր, շնորհել են եվրոպացիներին
հավասար «ազատ քաղաքացու» իրավունք։ Այդ ժամանակ հայերի թիվը 2000-ից չէր անցնում.
նրանք գաղթել էին հիմնականում Նոր Ջուղայից (Պարսկաստան) ու Մադրասից (Հնդկաստան),
զբաղվում էին առևտրով և արհեստներով։ Թեպետ այդ գաղութը շատ հեռու է եղել մայր
հայրենիքից, սակայն նրա անդամները հետևել են այնտեղի իրադարձություններին,
նյութապես օգնել Արևմտյան Հայաստանի իրենց հայրենակիցների ազգային-ազատագրական
պայքարին։ Երկրորդ համաշխարհային պատերազմից հետո շատ ինդոնեզահայեր տեղափոխվել են
ԱՄՆ, Ավստրալիա և այլ երկրներ, գաղութը գնալով նվազել է, և ներկայումս մնացել են
հատուկենտ հայեր, ովքեր ապրում են իրենց ուրույն ազգային կյանքով։



