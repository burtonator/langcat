https://be.wikipedia.org/wiki/%D0%A4%D1%80%D0%B0%D0%BD%D1%86%D1%96%D1%88%D0%B0%D0%BA_%D0%91%D0%B0%D0%B3%D1%83%D1%88%D1%8D%D0%B2%D1%96%D1%87

Франці́шак Бенедыкт Казімі́равіч Багушэ́віч (21 сакавіка 1840, фальварак
Свіраны(бел. (тар.)) бел., Віленская губерня — 28 красавіка 1900) — беларускі
грамадскі дзеяч, паэт, празаік, публіцыст і перакладчык. Адзін з пачынальнікаў
новай беларускай літаратуры, яе класік.

Літаратурная творчасць і грамадская дзейнасць Ф. Багушэвіча абуджалі
нацыянальную самасвядомасць беларусаў, яго ідэйная спадчына з'явілася
фундаментам ідэалогіі беларускага нацыянальна-вызваленчага руху пачатку XX ст.

Францішак Багушэвіч нарадзіўся ў фальварку Свіраны, каля Вільні (сучасная Літва)
у сям'і выхадцаў з дробнай шляхты Казіміра і Канстанцыі (у дзявоцтве — Галаўня)
Багушэвічаў. Доўгі час лічылася, што двор гэты арандаваўся бацькам паэта. Але
Свіраны належалі Галаўням, з роду якіх паходзіла маці, Канстанцыя. Яна і паехала
да сваіх бацькоў-дзядоў нараджаць ім чарговага ўнука (першым быў сын
Уладзіслаў-Антон, старэйшы за Францішка на чатыры гады).

У перыяд паміж 1841 і 1846 гг. сям'я перабралася ў спадчынны маёнтак Кушляны
Ашмянскага павета, які належаў Багушэвічам з сярэдзіны XVIII ст. Паводле купчай,
запісанай у актавыя гродскія кнігі Ашмян 13 сакавіка 1749 г., продак паэта Антон
Багушэвіч за 450 польскіх злотых «набыў маёнтак Кушляны або Мігуцяны» з сялянамі
ад Кунцэвічаў.

Перш чым прапісацца на Ашмяншчыне, род Багушэвічаў на пачатку XVIII ст.
абжываўся ў Полацкім ваяводстве. Паводле архіўных матэрыялаў, 7 чэрвеня 1729 г.
Міхал Савіцкі падпісаў дарчую, згодна з якой маёнтак Шкірлава або Бароўшчына з
вёскамі Хвашчаны і Мышкавічы (разам з сялянамі) у Полацкім ваяводстве падараваў
швагру свайму Юрыю Аўгусцінаву Багушэвічу і яго сыну Казіміру, а іншых яго сыноў
Антона і Франца Багушэвіча «грашыма адарыў».

Сваякі паэта яшчэ ў канцы XVIII ст. (па рэвізіі 1795) былі запісаны шляхтай
Віленскай губерні, а ў 1830 і 1845 іх шляхецкія прывілеі пацвердзіў сенат
геральдыі. Уладзіслаў-Антон (1835 г. нар.), Франц-Бенядзікт (1840 г. нар.),
Валяр'ян-Язэп (1841 г. нар.) і Апалінар (1846 г. нар.), сыны Казіміра і
Канстанцыі Багушэвічаў былі запісаны ў першую кнігу мясцовай геральдыі.

Пачатковую адукацыю Ф. Багушэвіч атрымаў у Віленскай гімназіі, якую скончыў 26
ліпеня 1861 года. Пасябраваўся з Цітусам Далеўскім, Юллянам Чарноўскім,
Вінцэнтам Віткоўскім, Канстанты Далеўскім, Зыгмунтам Мінейка, якія сталі пазней
актыўнымі ўдзельнікамі паўстання 1863—1864 г і аказалі ўплыў на станаўленне
светапогляду Багушэвіча. Падчас навучання асаблівую цікавасць выказваў да
славянскіх моў, матэматыкі і заканадаўства. Яшчэ гімназістам Ф. Багушэвіч не
застаўся абыякавым да гісторыі і культуры края, усталяваў сувязі з музеем
старажытнасцей у Вільні, перадаўшы туды ў 1865 г. некалькі прадметаў
краязнаўча-археалагічнага характару.

У тым жа годзе паступіў у Пецярбургскі ўніверсітэт на фізіка-матэматычны
факультэт, аднак праз 2 месяцы быў выключаны за ўдзел у студэнцкіх хваляваннях.

Вярнуўся на радзіму, працаваў настаўнікам у в. Доцішкі, Лідскага павета (цяпер —
Воранаўскі раён) у школцы, адкрытай уладальнікам маёнтка Аляксандрам Звяровічам.
Уступіў у мясцовае рэвалюцыйнае таварыства «пянтковічаў».

Актыўны ўдзельнік паўстання 1863—1864, быў паранены ў баі ў Аўгустоўскіх лясах.
Яго бацька, сястра і брат Апалінар дапамагалі рэвалюцыянерам.

Ратуючыся ад рэпрэсій, вымушаны быў хавацца, а потым пераехаў ва Украіну. 7 мая
1865 года ён падаў заяву з просьбай аб навучанні ў Нежынскім юрыдычным
ліцэі(руск.) бел.. Яго прашэнне аб вызваленні ад аплаты за навучанне не была
задаволена «з прычыны адсутнасці вакансій». Нежын быў абраны Багушэвічам
невыпадкова: пад час яго вучобы тут працаваў старшым лектарам сваяк па маці
Аляксандр Галаўня. Новаспечаны ліцэіст імкнуўся зарабляць на жыццё
рэпетытарствам.

Вучоба скончылася 26 ліпеня 1868 г. А 17 жніўня, калі Багушэвічу выпісвалі
атэстат, ён ужо знаходзіўся на службе ў Чарнігаве, адкуль у 1869 г. перавёўся ў
Кралявецкі павет (цяпер Сумская вобласць) судовым следчым. Праз два гады (за
гэты час ён папрацаваў у Старадубскім павеце) зноў быў Чарнігаве, але не
затрымаўся надоўга, яшчэ раз змяніўшы месца працы: 21 ліпеня 1871 г. загадам
Міністэрства юстыцыі ён быў прызначаны судовым следчым у Гразявецкі павет
Валагодскай губерні. Праз год ён вяртаецца на Украіну, каб сем месяцаў
папрацаваць старшым следчым Барзнянскага павета і перайсці на службу ў Канатоп.

У 1883 годзе каранацыя новага імператара Аляксандра III суправаджалася шырокай
амністыяй: тысячы паўстанцаў, у тым ліку Багушэвіч, вярнуліся на радзіму. 2
лютага 1884 годзе ён падаў прашэнне ў Нежынскі акруговы суд з просьбай звольніць
са службы — фактычна, пайсці ў адстаўку. Кавалер ордэна Св. Станіслава 3-й
ступені, калежскі саветнік, падарваў да гэтага часу здароўе, не нажыў капіталу і
пад старасць спрабаваў зарабляць прыватнай адвакацкай практыкай. 25 сакавіка Ф.
Багушэвіч вяртаецца ў горад сваёй маладосці — Вільню. Цяпер ужо не адзін, а з
жонкай Габрыэляй з дому Шклёнікаў, мінчанкай, з якой узяў шлюб у 1874 г., меў
дачку Канстанцыю (Туньку) і сына Тамаша Вільгельма.

Працаваў у судовай палаце. Асноўнымі кліентамі яго былі сяляне і гарадская
бедната. Пісаў артыкулы ў часопіс «Kraj(руск.) бел.» («Край») па-польску.
Менавіта ў віленскі перыяд разгарнулася яго літаратурная і публіцыстычная
дзейнасць.

Дарункам лёсу была для Францішка Багушэвіча спадчына, атрыманая ім пасля смерці
варшаўскага сваяка Тадэвуша ў 1896. Паэт здолеў разлічыцца з пазыкамі,
адбудаваць нанова занядбаную бацькоўскую сядзібу ў Кушлянах. 20 мая 1898 Ф.
Багушэвіч напісаў заяву на фактычнае вызваленне ад абавязкаў прысяжнага
паверанага пры Віленскім акруговым судзе. Ён кінуў службу ў царскім судзе, дзе
наспеў востры канфлікт з некаторымі калегамі і начальствам, каб аддацца творчай
працы.

Пасля звальнення жыў у в. Кушляны (цяпер Смаргонскі раён), дзе і памёр. Пахаваны
ў вёсцы Жупраны Ашмянскага раёна.

Вытокі творчасці Ф. Багушэвіча ў грамадскім жыцці Беларусі, цесна звязаны з
фальклорам, а таксама з лепшымі эстэтычнымі традыцыямі славянскай паэзіі.

Першымі вядомымі паэтычнымі спробамі Францішка Багушэвіча лічаць знойдзеныя ў
Львове вершы на польскай мове: «Новы 1886 год», «Прывід надзеі», «Хто гэта?»
(«Nowy rok 1886», «Widmo nadziei», «Kto to?»), напісаныя ў 1885—1886 г. Верш
«Nowy rok 1886» — узор альбомнай лірыкі сярэдняга гатунку; верш «Kto to?» уяўляе
сабой палітычную сатыру на аднаго з тагачасных дзяржаўных мужоў — магчыма
Бісмарка. І толькі «Widmo nadziei» вылучаецца сваім настроем і ўзлётам духу, як
філасофская спроба асэнсаваць высокія паняцці чалавечага быцця. У архіве Я.
Карловіча захаваўся аўтограф байкі Ф. Багушэвіча на беларускай мове «Воўк, ягня,
авечка» (па зместу, 1886). Відаць, польскамоўныя спробы паэта не на шмат
апярэджвалі беларускамоўныя.

Першае вядомае публічнае выступленне Багушэвіча-літаратара адбылося 4 красавіка
1885 г. на старонках польскага часопіса «Край» («Kraj»), што выдаваўся ў
Пецярбургу. Віленскі карэспандэнт пісаў пра эканамічны крызіс, гаспадарчае жыццё
і судовую практыку ў Паўночна-Заходніх губернях. За сем гадоў (1885—1891) «Край»
змясціў звыш паўсотні артыкулаў і нататак, якія дасылаў Францішак Багушэвіч,
падпісваючы іх рознымі псеўданімамі: Huszicz (утворана ад скарачэння прозвішча),
Ten, Tamten, Demos і інш. Яго віленскія допісы саркастычныя і балюча-праўдзівыя,
статыстычна-інфармацыйныя і ярка публіцыстычныя. Праз іх выкоўвалася, сталела,
удасканальвалася майстэрства Багушэвіча-публіцыста. Выступленні Ф. Багушэвіча на
старонках «Краю» ў канцы 1880-х гг. спыніліся і амаль канчаткова перарваліся.
Разрыў супрацоўніцтва трэба разумець як нежаданне пісьменніка падтрымліваць
згодніцкую палітыку, да якой схіляліся польскія ліберальныя дзеячы.

Увосень 1891 г. у Кракаве выходзіць першы зборнік паэта «Дудка беларуская» пад
псеўданімам Мацей Бурачок, хоць яшчэ ў лісце ад 23 жніўня (4 верасня) 1891 г. да
Яна Карловіча Багушэвіч называў свой зборнік не як «Дудка беларуская», а
«Жалейка». Пры жыцці паэта пад псеўданімамі былі надрукаваны вершаваны зборнік
«Смык беларускі» (Познань, 1894) і апавяданне «Тралялёначка» (Кракаў, 1892).

Лёс іншых твораў Багушэвіча — зборнікаў «Скрыпачка беларуская» і «Беларускія
апавяданні Бурачка» дагэтуль нявысветлены. У некаторых некралогах па аўтару
згадвалася, што кніжка паспела выйсці ў свет і нават з партрэтам аўтара, але
ніводнага асобніка выдання дагэтуль не выяўлена. Польскі літаратар Люцыян
Узембла ў адным са сваіх артыкулаў напісаў нават пра змест «Скрыпачкі»:
«Складаюць яе выдатныя творы, напісаныя таленавіта: маналогі байка, сялянская
элегія, з'едлівая аповесць».

У 1906 г. выдавецтва «Загляне сонца і ў наша ваконца» паведамляла на старонках
«Нашай Нівы», што ў хуткім часе збіраецца выдаць «Скрыпачку», але ўрэшце, гэта
так і не было зроблена. Пра тое, што рукапіс «Скрыпачкі» меў прафесар Браніслаў
Эпімах-Шыпіла, захавалася нямала сведчанняў, найбольш аўтарытэтнае сярод якіх —
сведчанне яго асабістага знаёмага прафесара Міхаіла Піятуховіча. Пасля высылкі
Эпімах-Шыпілы ў пачатку 1930-х гг. з Мінска ў Ленінград, лёс рукапісу невядомы.
Ва ўсялякім выпадку, у Беларускую акадэмію навук рукапіс не быў перададзены
разам з яго бібліятэкай..

Акрамя «Скрыпачкі беларускай», не дайшоў да нас таксама і зборнік «Беларускія
апавяданні Бурачка», які за год да смерці паэта быў здадзены ў Віленскую
губернскую друкарню. «Наша ніва» друкавала апавяданні менавіта з гэтага
зборніка.

Выступаючы ад імя ўсяго працоўнага беларускага народа, Францішак Багушэвіч быў
пераважна ідэалагічным прадстаўніком сялянства. З сялянствам, а таксама з
дэмакратычнай інтэлігенцыяй звязваў ён свае вызваленчыя ідэалы. Жывымі і яркімі
паўсталі ў яго творах вобразы сялян Аліндаркі («Кепска будзе»), Петрука Пантрука
(«У судзе»), Ануфрыя Скірдзеля («Балада»), Мацея («Хрэсьбіны Мацюка») і інш.
Сацыяльныя пытанні востра ставяцца ў вершах «Бог не роўна дзеле», «Не цурайся»,
«Ахвяра». Цыкл «Песні» (зборнік «Смык беларускі») — узор выкарыстання беларускай
народнай песні і насычэння яе сацыяльным і філасофскім зместам. З болем чуючы,
як «звякаюць ланцугі на людцах», са смуткам гледзячы на «зямельку слязьмі
залітую», паэт верыў у часіну, калі «перастанем плакаць мы над сваёй доляй»..

Багатая і разнастайная яго спадчына ў жанравых адносінах: паэма («Кепска
будзе!»), вершаванае апавяданне, блізкае формай да гутарак («У астрозе», «Быў у
чысцы», «Свая зямля»), публіцыстычны маналог («Мая душа», «Дурны мужык, як
варона»), філасофскі роздум («Праўда», «Думка»), верш-прысвячэнне
(«Яснавяльможнай пані Арэшчысе»), байка («Воўк і авечка»), сатыра («Праўдзівая
гісторыя аб замучаным дукаце»), апрацоўка народнай казкі («Хцівец і скарб на
святога Яна») і інш. Ф. Багушэвічу належаць і першыя ў беларускай літаратуры
празаічныя творы. Апавяданні «Сведка», «Палясоўшчык», «Дзядзіна» зместам і
формай звязаны з народнай гумарэскай; «Тралялёначка» бліжэй да літаратурнай
традыцыі, тут увасоблена расслаенне беларускай вёскі, вясковыя багацеі, што
прыйшлі на змену радавітым панам..

У творчасці Ф. Багушэвіча таленавіта спалучаны гісторыка-філасофскае і мастацкае
асэнсаванне лёсу беларускага народа, ва ўвесь голас гучаць матывы нацыянальнага
адраджэння. Палітычнае і грамадскае крэда паэта найбольш выразна выказана ў
прадмове да зборніка «Дудка беларуская», дзе выкладзены погляды на беларускую
мову як на мову «нам ад Бога даную», «для нас святую». Ф. Багушэвіч лічыў мову
«адзежай душы», асновай існавання нацыі, клікаў шанаваць родную мову, «каб не
ўмерлі». У прадмове акрэслены вехі гісторыі края з часу ВКЛ, у якім Беларусь
была «як тое зярно ў гарэху», прыблізна вызначана яе тэрыторыя («ад Вільні да
Мазыра, ад Віцебска за малым не да Чарнігава, дзе Гродна, Мінск, Магілёў, Вільня
і шмат іншых мястэчак і вёсак…»).

Моцным і шматгранным было ідэйна-творчае ўздзеянне Ф. Багушэвіча на
паслядоўнікаў. Яго спадчыну наследавалі ў сваёй творчай дзейнасці А. Гурыновіч,
Цётка, Я. Купала, Я. Колас, Я. Ціхінскі.

Багушэвіч пісаў і друкаваў свае творы лацінкай. Зараз яны выдаюцца кірыліцаю,
таму сучасны чытач не можа ўявіць усіх асаблівасцей Багушэвічавага пісьма,
спосабы перадачы паэтам беларускай фанетыкі лацінкай. Так, зваротная часціца
-цца перадаецца як -tca — zdajetca, razlijetca, śmiajetca (у рукапісах паэта
часціца гэта паслядоўна пішацца -cca, але пры наборы «Дудкі беларускай» яе не
стала). мяккае беларускае в (вясёлы, весела, вяселле) у Багушэвіча цвёрдае —
wasoły, wasoła, wasele. На радзіме Багушэвіча, у Кушлянах, прынамсі так і
гавораць. З яго родных гаворак і форма miłości (мілосьці), radości (радосьці);
дыялектныя канчаткі ў давальным і месным склонах у назоўнікаў першага скланення:
awieczca, na dudca, pry darożce, u chatce, pa reczca. У друкаваных лацінкаю
творах амаль не перадаецца падаўжэнне зычных: hranie, powitanie, zboże
(выключэнне — plamienniach, zdarennie). Пад уплывам польскай мовы альбо
дыялектаў Багушэвіч піша: afiara — сучаснае ахвяра, afiarujuczy (ахвяруючы),
fala (хваля); часам не перадае дзеканне: dwie, dmie («Хрэсьбіны Мацюка»),
razadmie, ledwie («Сватаны»); непаслядоўна ўжывае прыстаўное w: u wastrozie,
nawuki — nauki, wajczym-ajczym («Дурны мужык, як варона»). Больш-менш паслядоўна
перадае Багушэвіч мяккасць зычных перад наступным зычным: aśminki (асьмінкі),
imość (імасць), gości (госьці), адмоўе не як ня: niaznaisz, niawiedaisz.
Лацінская графіка дазваляла Багушэвічу перадаваць выбухное г: szmygnuŭ.

Мова пісьменніка ўвабрала ў сябе важныя стыхіі ўсяго нацыянальнага, пачынаючы ад
гукавога афармлення лексічных адзінак і канчаючы структурай фразы. Найбольш
значная рыса Багушэвіча-мастака — пранікненне ў глыбіні слова, раскрыццё яго
гістарычна абумоўленых сэнсавых і гістарычных адценняў, дзякуючы якім яно
становіцца першаэлементам літаратуры, ёмістай характаралагічнай дэталлю пры
абмалёўцы пэўных з'яў рэчаіснасці, прадметаў, а таксама пры стварэнні
вобразаў[Крыніца?].

Галоўны герой у літаратурнай спадчыне пісьменніка — селянін, таму аўтар
«надзвычай смела і з непараўнальнай дасканаласцю стылізаваў мову сваіх твораў
пад мову апавядальніка селяніна, дасягаючы пры гэтым глыбокага адзінства формы і
зместу» . Мастак цалкам прытрымліваецца народнай эстэтыкі слова, імкнецца да
максімальнай сэнсавай самастойнасці кожнай моўнай адзінкі. Вось, напрыклад,
некаторыя дзеясловы: Каб жыта ўдалося («Мая дудка»); Па судах агалеў («Як праўды
шукаюць»); Унадзіўся надта ён [ураднік] лазіць па хатах («У судзе»). Трапнасць
выдзеленых слоў абумоўлена глыбокім веданнем жыцця, назіральнасцю і вопытам
пісьменніка.

Лёгка і натуральна ўпісваюцца ў агульную моўную палітру твораў Багушэвіча
дзеяслоўныя ўтварэнні тыпу: закасіўся, заараўся: Да навукі ён не браўся //
Закасіўся, заараўся («Дурны мужык, як варона»); Пераеўся хлеб да крышкі («Кепска
будзе»). Хораша служаць майстру слова гукапераймальныя дзеясловы-выклічнікі,
якія абазначаюць імгненнае аднаразовае дзеянне: Калі дзверы «скрыпель». а я
«шусць» праз людзей, // Ды на двор, ды ў карчму, да кабылы барздзей («У судзе»);
Аж пан хап за рукі, трэсь мяне па твары («Скацінная апека»). Імкнучыся
максімальна прыблізіць мову сваіх твораў да мовы селяніна, Багушэвіч шырока
выкарыстоўвае прастамоўную лексіку з грубаватай эмацыянальнай афарбоўкай: А
брахаў дык брахаў і сябе ўсё хваліў («У судзе»); Морду круце набок і за кудлы
трасе («Быў у чысцы»). падобныя лексічныя адзінкі былі патрэбныя аўтару, як
архітэктурная дэталь у збудаванні, — гэта ўзоры народнай словатворчасці,
заснаваныя на канкрэтна-пачуццёвым, а не паняційным успрыманні рэчаіснасці, таму
і абагульненні ў такой мове мастацка-вобразныя, а не абстрактна-паняційныя.

Усё самае выразнае і лепшае ўвабраў пісьменнік з народных моўных глыбінь, з
фальклору. Гэта традыцыйна-народныя эпітэты: Той куртаты зашчыт, як кадзіла,
памог («У судзе»); А кума ж была праворна («Кепска будзе»); разгалінаваная
сістэма метафар: Бедна ж мая хатка расселася з краю («Мая хата»); [Гора] улезла
ў хату («Гора»); каб умеў кіраваць я пяром («Не цурайся»); метанімія і
сінекдаха: Тут кажух. і шынель, і бурнос, лапсардак, // І сурдут, і мундзір… («У
судзе»).

Ф. Багушэвіч часта карыстаўся параўнаннем. Амаль у кожны верш ці апавяданне ён
увёў трапныя і арыгінальныя параўнанні. Сярод іх, як і ў фальклоры, пераважаюць
г. зв. лакальныя адзінкі, пабудаваныя на супастаўленні са з'явамі і прадметамі
навакольнага жыцця: Каб скакалі горы…// Як паны на балі («Мая дудка»); Скрабуць
шкуру нажом, як на боты тавар («Быў у чысцы»). Большасцю параўнанняў мастак
падкрэсліваў сутнасць сацыяльнай вобразнай псіхалогіі. Паэт спачувае селяніну,
які маркотны, як магіла («Кепска будзе»); цянюсенькі, як той кнот («Бог не роўна
дзеле»); паважае чалавека працы, што пры спрыяльных умовах гэтак жа, як і пан,
кніжку б счыркаў, як папар («не цурайся»). Гнеўную, сатырычную накіраванасць
маюць аўтарскія параўнанні пры абмалёўцы пана, у якога рукі, як падушкі, // Як
кісель дрыжыць жывот («Бог не роўна дзеле»), кашуля…// як той снег, як папер
(«Не цурайся»). Багушэвіч выкарыстоўвае менавіта такія параўнальныя звароты,
якія ў цесным узаемадзеянні з іншымі моўнымі сродкамі набываюць дадатковыя
сэнсавыя адценні.

Шырока прадстаўлены ў творах Ф. Багушэвіча фразеалагізмы, якія надаюць мове
сакавітасць, нацыянальную самабытнасць[Крыніца?]. Пераважаюць агульнавядомыя
ўстойлівыя словазлучэнні з ярка выражаным прастамоўным адценнем: У сведкі
ўлезці, ні села — ні пала («Як праўды шукаюць»); Зборшчык, як дым той, лезе ў
вочы («Балада»). Часам у творы арганічна ўключаюцца прыказкі і прымаўкі,
утвараючы адпаведны стылявы каларыт: Смачны жабе гарэх, бо зубоў Бог не даў («У
судзе»). Глыбока авалодаўшы фразеалагічнымі скарбамі роднай мовы, паэт не толькі
выкарыстаў гатовае, але і сам стварыў афарыстычныя выслоўі: І авечка, хоць
дурная, // А воўка ж пазнае! («Воўк і авечка»); Не надта ж свабодна ў гэтай
свабодзе («Быў у чысцы»).

Багацце мовы Багушэвіча ярка праяўляецца ў сінаніміцы. Выкарыстоўваючы цэлую
сістэму найменняў прадметаў і з'яў, аўтар робіць мову дынамічнай,
каларытнай[Крыніца?]. Слова селянін мае эквіваленты — мужык, наш брат, гаспадар,
браце мой, братцы, бядота, дзеці Зямлі-маткі. Надзвычай багатая ў пісьменніка
дзеяслоўная сінанімія. Два і больш блізкія па значэнні словы, а таксама
словазлучэнні пісьменнік часта размяшчае адно за адным (градацыя) ці праз
некалькі лексічных адзінак, каб узмацніць сэнсавае ці эмацыянальна-экспрэсіўнае
значэнне: Іх, закіпеў той князь, аж зароў, // Аж вылупіў вочы, счырванеў ён, як
кроў… («Хрэсьбіны Мацюка»); Каб душа балела, гледзячы на долю, // Каб сэрца
шчымела і рвалася з болю? («Праўда»).

Ф. Багушэвіч жыў і пісаў у той час, калі яшчэ не былі выпрацаваны адзіныя
агульнанацыянальныя моўныя нормы. У яго творах, як і ў творах іншых пісьменнікаў
2-й паловы ХІХ ст., яскрава адлюстраваліся агульныя заканамернасці развіцця
беларускай літаратурнай мовы. Побач з агульнаўжывальнай лексікай сустракаюцца
тэрытарыяльна абмежаваныя словы: наўда (карысць), ройсты (кусты на балоце), ляк
(страх), цёнгле (заўсёды), гілёс (балота) і іншыя. Сустракаюцца таксама
непаслядоўныя напісанні, нематываваныя запазычанні, адхіленні ад
агульнапашыраных фанетычных і марфалагічных з'яў.. Тым не менш, трэба прызнаць,
што творчасць Багушэвіча ў значнай ступені садзейнічала працэсу развіцця
беларускай мовы.

Даследчык гісторыі беларускага нацыянальнага руху ў XIX — пачатку XX ст. Павел
Церашковіч лічыць, што Багушэвіч сфармуляваў беларускую нацыянальную ідэю ці не
ў самай радыкальнай форме. Прадмову да «Дудкі» можна лічыць тыповым нацыянальным
маніфестам.

На думку беларускага гісторыка Алеся Смаленчука літаратурная дзейнасць
Багушэвіча моцна паўплывала на афармленне беларускай культурнай традыцыі. Яго з
поўным правам можна назваць адным з тых «філалагічных падбухторшчыкаў», ролю
якіх у нацыянальных працэсах вельмі ацэньваў Бенедыкт Андэрсан.

Сябар Багушэвіча Зыгмунт Нагродскі, які меў краму сельскагаспадарчых прылад у
Вільні, надзяляў «Дудкай беларускай» сваіх пакупнікоў-сялян.

Будучы кіраўнік польскай дзяржавы Юзаф Пілсудскі (зямляк Нагродскага) у
маладосці асабіста кіраваў кантрабандай «Дудкі беларускай» з Кракава на
Беларусь.

Беларускі дзеяч Лявон Вітан-Дубейкаўскі ў часе адбудовы аднаго з касцёлаў на
Магілёўшчыне пазнаёміўся з маладым мясцовым святаром, які адкрыў для яго
беларускую літаратуру. Першаю беларускаю кнігаю для архітэктара стала «Дудка
беларуская». Захоплены вершамі, Дубейкаўскі, разам са сваім сябрам, перапісваў
іх і завучваў на памяць.

З лёгкай рукі Багушэвіча, пачынаючы з 1891 года, калі з'яўляецца першае выданне
«Дудкі беларускай», штогод з'яўляюцца кнігі на беларускай мове.

Францішак Багушэвіч, акрамя стварэння літаратурных твораў, займаўся і
лексікаграфічнай працай. Па даручэнні Яна Карловіча ён ствараў картатэку
беларускіх слоў.

Польскі даследчык Рышард Радзік адзначае, што ў кніжцы твораў Багушэвіча, якая
налічвае больш за 200 старонак, польскамоўныя тэксты складаюць больш чым палову
аб'ёму. Але ўсяго ў паэтычнай спадчыне Багушэвіча 48 вершаваных твораў, з якіх
толькі 14 на польскай мове. Прычым прыжыццёва выдадзеныя зборнікі «Дудка
беларуская» і «Смык беларускі», якія зрабілі славу Багушэвіча менавіта як
беларускамоўнага паэта, склалі вершы выключна на беларускай мове. З той прычыны
многія сучаснікі (напрыклад, Максім Гарэцкі) і адзначалі, што пісаў Багушэвіч
«толькі па-беларуску».

Сярэдняе і заможнае каталіцкае дваранства паўночна-заходніх губерняў Расійскай
імперыі вызначала сябе і як «літоўцы» (ці па-польску «літвіны»), і як «палякі».
Тэрмін «палякі» быў для іх палітонімам і звязваўся з ідэяй адраджэння
«Польшчы» — былой федэрацыйнай Рэчы Паспалітай. Францішак Аскерка ўспамінаў, што
паўплывала на паэта заняцца творчасцю на беларускай мове: «Багушэвіч, мой блізкі
сусед і добры знаёмы (…) — паўстанец 1863 года, гарачы патрыёт паляк, які ў
асабістых са мной даволі частых размовах сказаў, што адзінай прычынай, якая
падштурнула яго і яго папярэднікаў пісаць на гэтым нарэччы, быў страх перад
магчымай русіфікацыяй мясцовага сялянства». Самавызначэнне «беларусы» было
непапулярным сярод многіх карэнных каталіцкіх дваран, што азначала б факт
абрусення, бо ў Расійскай імперыі «беларусы» (галоўным чынам, сялянскае
праваслаўнае насельніцтва края) паводле афіцыйнай расійскай ідэалогіі і навукі
лічыліся за складовую частку «рускага народа», адзінага ў трох галінах
(«вялікарусах», «беларусах» і «маларусах»). Па той прычыне сын Францішка
Багушэвіча не пагадзіўся са сваім бацькам вызначаць сябе як «беларус», вызначаў
сябе толькі як «паляк», стаў «польскім шавіністам» (г. зн. прыхільнікам ідэй
Польскай нацыянальна-дэмакратычнай партыі) і адмовіўся аддаць зацікаўленым
асобам архіў бацькі.

У Савецкай Беларусі ўпершыню выдадзены ў 1922 («Дудка беларуская»). Аднак у
канцы 1920-х—30-я г. ў БССР творчасць Ф. Багушэвіча была абвешчана
буржуазна-кулацкай, нацыяналістычнай, да 1940 яго кнігі не друкаваліся. 3
чэрвеня 1937 г. Галоўліт БССР выдаў загад № 33, згодна з якім віленскія,
ковенскія і нават БССР-аўскія выданні твораў Ф. Багушэвіча павінны былі
спальвацца

У Заходняй Беларусі імя паэта было сцягам барацьбы за сацыяльнае і нацыянальнае
вызваленне, выходзілі яго кнігі, навуковыя працы пра творчасць паэта. Творы
Францішка Багушэвіча ў Заходняй Беларусі перавыдаваліся пяць разоў, пры гэтым
«Дудка» перавыдавалася чатыры разы (1921, 1927 і два выданні ў 1930 г.) —
большай папулярнасцю карысталіся толькі творы Якуба Коласа. «Смык» і «Дудка»
былі выдадзены ў міжваеннай Літве ў Коўне ў 1922 г. Міністэрствам беларускіх
спраў у Літве. У Вялікую Айчынную вайну вершы Ф. Багушэвіча друкаваліся ў газеце
«Савецкая Беларусь», іх патрыятычныя радкі клікалі змагацца за волю і
незалежнасць Беларусі.

Захаваўся сямейны альбом Багушэвічаў (Нацыянальны музей Беларусі), лісты да Я.
Карловіча (ЦДГА Літвы, Аддзел рукапісаў Львоўскай дзяржаўнай навуковай
бібліятэкі імя В. Стафаніка), Э. Ажэшкі (Інстытут літаратурных даследаванняў
Польскай АН), А. Карповіча (Аддзел рукапісаў Цэнтральнай бібліятэкі АН Літвы).
Гэта важныя дакументальныя сведчанні светапогляду паэта, гісторыі напісання
паасобных твораў і выдання «Дудкі беларускай», матэрыяльных умоў і абставін яго
жыцця.

Аляксандр Памідораў і Лявон Вольскі запісалі песню на словы верша Багушэвіча
«Немец» для таго, каб асучасніць паэзію класіка.

На месцы пахавання Багушэвіча, могілках каля касцёла ў вёсцы Жупраны сям'ёй і
сябрамі паэта быў усталяваны драўляны крыж, які прастаяў да 1940 г.

У 1901 г. у інтэр'еры Жупранскага касцёла ўстаноўлена белая мармуровая пліта,
зробленая віленскім скульптарам Я. Арасімовічам, з надпісам «FRANCISZKOWI
BOGUSZEWICZOWI 1840—1900 PRZYJACIELE» (бел.: Францішку Багушэвічу 1840—1900
сябры).

Камень Багушэвіча знаходзіцца ва ўрочышчы Лысая гара, што непадалёк ад вёскі
Кушляны (Смаргонскі раён). Ля валуна Багушэвіч сустракаўся з сябрамі, хаваў пад
ім рукапісы і забароненыя публікацыі. На бакавой грані каменя сябрамі класіка
беларускай літаратуры быў высечаны надпіс «PAMIECI MACIEJA BURACZKA 1900 R»
(Памяці Мацея Бурачка 1900 г.).

У савецкі час імя Багушэвіча было прысвоена калгасу (зараз — СВК у Ашмянскім
раёне)(1951), Жупранскай сярэдняй школе (1962), Ашмянскаму краязнаўчаму музею
(1953).

У 1958 годзе ў Жупранах устаноўлены бюст Багушэвіча, аўтарам якога з'яўляецца
скульптар Заір Азгур. 22 сакавіка 1970 годзе ў Жупранах адкрыўся Музей Францішка
Багушэвіча, дзе захоўваюцца каля 300 экспанатаў, якія датычацца жыцця
літаратурнага класіка .

У мясцовым касцёле святых апосталаў Пятра і Паўла ў 1990 годзе адкрыта
мемарыяльная дошка памяці Ф.Багушэвіча.

16 чэрвеня 2006 г. адбылося ўрачыстае адкрыццё новага будынку Нацыянальнай
бібліятэкі Беларусі. У мастацкім афармленні ўваходнага партала бібліятэкі на
тэму развіцця сусветнага і славянскага пісьменства выкарыстана таксама вядомая
цытата Багушэвіча з прадмовы да зборніка «Дудка беларуская» — «Не пакідайце ж
мовы нашай беларускай, каб не ўмерлі».

6 верасня 2009 года ў Смаргоні быў усталяваны бронзавы помнік Францішку
Багушэвічу.

С. А. Адашкевіч у 1980-х гадах стварыў бюст «Францішак Багушэвіч».
Я. М. Ціхановіч у 1980 напісаў «Партрэт Францішка Багушэвіча». М. М. Купава
стварыў каляровыя лінарыты «Партрэт зачынальніка новай беларускай літаратуры
Францішка Багушэвіча» (1976) і «Францішак Багушэвіч 1840—1900», таксама лінарыт
«Францішак Багушэвіч» (1976). У. І. Мелехаў для помніка «Змагарам за родную
мову» адліў барэльеф «Францішак Багушэвіч» (2004).

Багушэвічаўскія мясціны ўшаноўваюцца і па-за межамі сучаснай Беларусі. Так, на
Украіне, у горадзе Нежыне, на будынку дзе ён вучыўся, усталяваная мемарыяльная
дошка. Яго іменем названая вуліца ў горадзе Канатопе..

У незалежнай Літве памятныя шыльды былі ўсталяваныя ў вёсках Свіраны і Савічуны
Віленскага раёна, у Савічунах — на будынку размешчанай на вуліцы Багушэвіча (з
1997) бібліятэкі, якая таксама носіць імя Францішака Багушэвіча (з 2001).

У верасні 2010-га года ў Вільні, на будынку па вуліцы Arklių, 18 (Конскай), які
стаіць на месцы былога дома, дзе з 1884 па 1898 гады жыў Францішак Багушэвіч,
адбылося адкрыццё яшчэ адной мемарыяльнай шыльды. Ва ўрачыстай цырымоніі
ўпершыню за многія гады ўзялі ўдзел як беларуская грамада і мэр Вільні, гэтак і
прадстаўнікі афіцыйнага Мінска на чале з міністрам культуры Паўлам Латушкам.



https://be.wikipedia.org/wiki/%D0%A2%D0%B0%D0%BD%D0%B7%D0%B0%D0%BD%D1%96%D1%8F

Танза́нія, Аб'ядна́ная Рэспу́бліка Танза́нія (суахілі: Jamhuri ya Muungano wa
Tanzania, англ.: United Republic of Tanzania) — краіна ва Усходняй Афрыцы,
узнікла ў выніку аб'яднання дзвюх былых калоній Вялікабрытані: Танганьікі і
Занзібара, што сімвалізуе назва краіны ўтвораная з пачаткаў найменняў абодвух
рэгіёнаў. У наш час гэтыя рэгіёны Танзаніі існуюць у складзе федэратыўнай
рэспублікі.

Краіна мае выхад да Індыйскага акіяна. На поўначы мяжуе з Кеніяй і Угандай, на
захадзе з Руандай, Бурундзі і Дэмакратычнай Рэспублікай Конга, на поўдні з
Мазамбікам, Малаві і Замбіяй.

У 1885 годзе на ўзбярэжжа Танзаніі высадзіўся немец Карл Петэрс (яму было тады
29 гадоў). Ён даволі хутка заключыў дагаворы з правадырамі 12 плямёнаў аб
пратэктаратам, гэта значыць аб пераходзе іх пад уладу Германіі, а ў 1888 годзе
ўзяў ў султана Занзібара ўсю прыбярэжную частку Танзаніі ў арэнду на 50 гадоў.
Англічане ў лістападзе 1890 года заключылі з султанам Занзібара дагавор аб
пратэктарат над ім, а ў 1891 года Петерс абвясціў аб стварэнні імперскай калоніі
Германская Усходняя Афрыка.

Немцы хацелі ператварыць Германскую Усходнюю Афрыку ў сваю калонію. Яны стваралі
там плантацыі і апрацоўвалі каучуканосы, кава, бавоўна, сізаль. З 1902 года
сталі будаваць чыгункі, якія злучылі прыбярэжныя парты з глыбіннымі раёнамі. Да
1914 года лік немцаў-пасяленцаў дасягнула 5,4 тыс. У 1905-07 гг. у Танзаніі было
задушана Паўстанне Маджа-Маджа. У жніўні 1914 года пачалася сусветная вайна, і
Танзанія стала тэатрам ваенных дзеянняў. Войскі немцаў і мясцовых жыхароў
ўзначаліў палкоўнік фон Лета-Форбек, які змагаўся разам са сваімі салдатамі
супраць войскаў Брытаніі, Бельгіі і Партугаліі, здзяйсняючы рэйды ў калоніі
гэтых краін, аж да лістапада 1918 года, пакуль яму не паведамілі, што Германія
заключыла перамір'е з Антантай. Пасля сусветнай вайны Танзанія перайшла пад
апеку Брытаніі. Англічане працягнулі развіццё плантацыйнай гаспадаркі, у першую
чаргу сізалю, а таксама бавоўны і кава.

9 снежня 1961 года Брытанія надала незалежнасць Танганьіцы (мацерыковай частцы
цяперашняй Танзаніі), а 10 снежня 1963 года — Занзібар, пакінутаму султанатам.
Аднак ужо 12 студзеня 1964 года на Занзібары выбухнула паўстанне, улада султана
была звергнута і 26 красавіка 1964 года кіраўніцтва Рэспублікі Танганьіка і
Народнай Рэспублікі Занзібара і Пемба абвясцілі аб стварэнні Аб'яднанай
Рэспублікі Танганьікі і Занзібара. 29 кастрычніка 1964 года назва была
скарочана, і краіна стала называцца Танзанія. У Танзаніі, якую ўзначаліў Джуліус
Ньерэрэ, была абвешчана лінія «будаўніцтва нацыі». Па ўсёй краіне пачалася
«добраахвотная кампанія» па ўдзелу моладзі, жанчын, старых у будаўніцтве
грамадскіх аб'ектаў, дарог, мастоў. Гэтая павіннасць спалучалася з навучаннем
ваеннай справы. У той жа час многія з кіраўнікоў кіруючай партыі Тану
(Танганьікскі Афрыканскі Народны Саюз) заняліся асабістым узбагачэннем. У 1966
годзе ўспыхнулі паўстанні студэнтаў, якія адмаўляліся выконваць працоўныя
павіннасці. Улады Танзаніі паспяхова задушылі гэтыя паўстанні ваеннай сілай.

Па тэрыторыі кантынентальнай часткі Танзаніі цягнуцца Цэнтральнаафрыканская і
Усходнеафрыканская лініі разлому зямной кары, якія зыходзяцца ў раёне на поўнач
ад возера Малаві. Яны сфарміраваліся болей за 25 млн гадоў таму ў выніку моцных
тэктанічных штуршкоў, што суправаджаліся актыўнай вулканічнай дзейнасцю. Уздоўж
разломаў утварыліся горныя масівы, у тым ліку гара Кіліманджара (5895 м) —
найвышэйшы пункт усёй Афрыкі. На поўначы краіны на захад ад Усходнеафрыканскага
разлома месціцца нагор'е, сфарміраванае прадуктамі старажытных вывяржэнняў. Яно
вядома дзякуючы вялізарным вулканам з круглымі або авальнымі кальдэрамі. Усяго
такіх вулканаў налічваецца 8. Найбольш вядомы з іх — Нгорангора. Паміж разломамі
на вышыні 1000 - 1500 м знаходзяцца шырокія пагорыстыя пласкагор'і, утвораныя
крышталічнымі пародамі, у тым ліку сланцамі, гранітам і пясчанікам. Тут таксама
маюцца раўніны і нізіны. На паўночным усходзе вядома нагор'е Масаі з яго
знакамітым стэпамі з купалападобнымі грудамі і адкладаннямі старажытных азёр, а
на поўдзень ад возера Вікторыя — нагор'е Ун'ямвезі, якое прыступкамі ўзвышаецца
на паўночны захад. На поўнач ад возера Малаві ўзвышаецца яшчэ адна вулканічная
града Рунгвэ. На ўсход ад Малаві цягнуцца паўднёвыя пласкагор'і. Яны паступова
пераходзяць ва ўсходнюю прыбярэжную нізіну, што прасціраецца ўздоўж Індыйскага
акіяна. Нізіна пашыраецца на поўначы і на поўдні, складзена пераважна глінамі,
пяском і вапняковымі адкладаннямі. Уздоўж берага знаходзяцца некалькі ланцугоў
астравоў.

Найбуйнейшыя астравы Танзаніі ў Індыйскім акіяне — Занзібар (Унгуні), Пемба,
Мафія. Найбуйнейшы азёрны востраў Танзаніі і ўсёй Афрыкі — Укерэвэ на возеры
Вікторыя.

Тэрыторыя кантынентальнай Танзаніі надзвычай багатая на карысныя выкапні. На
захадзе і ў цэнтры краіны здабываюць золата, жалеза, вугаль, медзь, нікель,
тытан, вокіс ніёбія, граніт, лушчак, фосфар, гіпс, графіт, дыяменты і іншыя
каштоўныя і паўкаштоўныя камяні. На ўсходзе і поўначы вядзецца здабыча охры,
магнезіту, фасфатаў, соды, лушчаку, кааліну.

Доля асоб ва ўзросце да 15 гадоў — 44,3 %; асоб ва ўзросце старэйшыя за 65
гадоў — 2,6%. Сярэдні ўзрост складае 17,8 гадоў. Сярэдняя працягласць жыцця на
2011 год — 58 гадоў. Сярэдні прырост насельніцтва — каля 2 %. Нараджальнасць
складае 32,64 на 1000 чалавек; смяротнасць — 12,09 на 1000. Фертыльнасць — 4,16
нараджэнняў на 1 жанчыну.

Крыху больш за палову жыхароў Танзаніі (55% — 60%) з'яўляюцца хрысціянамі. Доля
мусульман ацэньваецца ў 30% — 32 %. Яшчэ прыкладна 12% насельніцтва
прытрымліваецца мясцовых аўтахтонных вераванняў. Сярод этнічных меншасцей ёсць
індуісты, бахаі, будысты, сікхі, джайны і інш.

Афіцыйнымі мовамі Танзаніі з'яўляюцца англійская і суахілі. Суахілі служыць
звычайна мовай міжэтнічных зносін, што асабліва актуальна для краіны з гэтак
багатай этнічнАй і лінгвістычнай разнастайнасцю. Аднак роднай мовай большай
частцы танзанійцаў з'яўляецца мова іх этнічнай групы. Англійская і суахілі
з'яўляюцца ў абсалютнай большасці выпадкаў другім і трэцім мовамі. Згодна з
моўнай палітыкай Танзаніі суахілі павінен выкарыстоўвацца ў сацыяльнай і
палітычнай сферах, пачатковай і дарослай адукацыі, англійская — мова сярэдняй і
вышэйшай адукацыі, тэхналогій і вярхоўнага суда краіны. У апошнія дзесяцігоддзі
існуюць тэндэнцыі да змяншэння ролі англійскай і адпаведна павелічэнню ролі
суахілі ў розных галінах.

Узровень пісьменнасці ў Танзаніі складаў на 2011 год 73%. Абавязковай з'яўляецца
сямігадовая адукацыя, аднак многія навучэнцы перастаюць наведваць школу раней, а
некаторыя дзеці — не наведваюць яе ўвогуле. Паводле дадзеных на 2000 года толькі
каля 57% дзяцей ва ўзросце ад 5 да 14 гадоў наведвалі школу.

Смяротнасць сярод дзяцей да 5 гадоў — 76 на 1000 нованароджаных. Сярэдняя
працягласць жыцця складае 51,45 год (50,06 гадоў у мужчын і 52,88 года — у
жанчын). Каля 5,7% дарослага насельніцтва краіны заражаныя ВІЧ. Найбольш
распаўсюджанай прычынай смерці сярод дзяцей з'яўляецца малярыя. Сярод дарослых
гэтай прычынай з'яўляецца ВІЧ/СНІД. Паводле дадзеных на 2006 год, да палепшаных
крыніц пітной вады мелі доступ каля 55% насельніцтва. 33% маюць доступ да
палепшаных санітарных умоў.

Філберта Баі і Сулейман Нямбуі заваявалі сярэбраныя медалі на Алімпійскіх
гульнях 1980 года, гэта адзіны актыў танзанійскіх спартсменаў на гэтых форумах.
Танзанія ўдзельнічае ў Гульнях Садружнасці. Самай папулярнай гульнёй у краіне
ёсць футбол, які гуляюць па ўсёй краіне, а больш балельшчыкаў маюць два асноўных
клубы краіны, «Янга» (англ.: Young African Sports Club - Yanga) і «Сімба»
(англ.: Simba sports club - Simba). Баскетбол таксама папулярны, але галоўным
чынам у арміі і школах. Танзанія ганарыцца тым, што выхавала аднаго гульца НБА —
Хашым Тгабіт (англ.: Hasheem Thabeet), які гуляе за «Мэмфіс Грызліс», ён
з'яўляецца першым танзанійцам, што гуляе ў лізе НБА. Рэгбі пачалі культываваць у
Танзаніі яшчэ нядаўна, але каманда пачала прагрэсаваць даволі хутка.



https://be.wikipedia.org/wiki/%D0%A1%D1%82%D0%B0%D0%BB%D1%96%D0%BD%D0%B3%D1%80%D0%B0%D0%B4%D1%81%D0%BA%D0%B0%D1%8F_%D0%B1%D1%96%D1%82%D0%B2%D0%B0

Сталінгра́дская бі́тва — бітва паміж войскамі СССР, з аднаго боку, і войскамі
нацысцкай Германіі, Румыніі, Італіі, Венгрыі, Славакіі, з іншага, у ходзе
Вялікай Айчыннай вайны. Бітва была адной з найважнейшых падзей Другой сусветнай
вайны і ў шэразе з бітвай на Курскай дуге была пераломным момантам у ходзе
ваенных дзеянняў, пасля якіх нямецкія войскі страцілі стратэгічную ініцыятыву.
Бітва была спробай вермахту захапіць левабярэжжа Волгі ў раёне Сталінграда
(сучасны Валгаград) і сам горад. Баі ў горадзе, і контрнаступ Чырвонай арміі
(аперацыя «Уран»), у выніку якога 6-я армія вермахта і іншыя сілы саюзнікаў
Германіі ўнутры і вакол горада былі акружаныя і часткова знішчаныя. Агульныя
страты абодвух бакоў у гэтай бітве перавышаюць два мільёны чалавек. Дзяржавы
Восі страцілі вялікую колькасць жывой сілы і ўзбраення і ў далейшым не здолелі
цалкам акрыяць ад паразы.

Для Савецкага Саюза, які пацярпеў вялікія страты ў ходзе бітвы, перамога ў
Сталінградзе азначала пачатак вызвалення краіны, а таксама акупаваных тэрыторыяй
Еўропы, што прывяло да канчатковага паражэння нацысцкай Германіі ў 1945 годзе.

Агульны задума наступу ў летняй кампаніі 1942 года на Усходнім фронце і план
галоўнай аперацыі выкладзены ў дырэктыве Вярхоўнага галоўнакамандавання вермахта
№ 41 ад 5 красавіка 1942 года. Галоўнай мэтай нямецка-нацысцкіх войск на
Усходнім фронце было: цалкам разграміць савецкія войскі на поўдні краіны,
завалодаць нафтавымі раёнамі Каўказу, багатымі сельскагаспадарчымі раёнамі Дону
і [|Кубані]], парушыць камунікацыі, што злучаюць цэнтр краіны з Каўказам і
стварыць умовы для заканчэння вайны на сваю карысць. Галоўную аперацыю
планавалася правесці ў тры этапы ў выглядзе асобных наступаў.

12 мая 1942 году войскі савецкага Паўднёва-Заходняга фронту (камандуючы Маршал
Савецкага Саюза С. К. Цімашэнка) перайшлі ў наступ з мэтаю вызвалення горада
Харкаў. Аднак нямецка-нацысцкія войскі, маючы тут падрыхтаванымі да свайго
запланаванага наступу буйныя сілы і ўмела выкарыстоўваючы недахопы ў арганізацыі
савецкага наступу, ужо 17 мая змянілі абстаноўку ў сваю карысць. У выніку
контратакі з поўначы і поўдня нямецка-нацысцкія войскі атачылі групоўку савецкіх
войск у раёне Харкава.

Захапіўшы стратэгічную ініцыятыву, нямецка-нацысцкія войскі 28 — 30 чэрвеня 1942
пачалі запланаваны вялікінаступ летняй кампаніі на Варонеж і ў Данбасе.

Праз месяц 4-я танкавая армія дасягнула паўднёвага канца калідора і
пераправілася праз Дон на поўнач ад Растова-на-Доне. 6-я палявая армія
падыходзіла да вялікай лукавіны Дона ля Сталінграда. На паўднёвым фланзе 1-я
танкавая армія 25 ліпеня падышла да Дону. 17-я палявая армія на пачатку ліпеня
наступала з раёна Сталіна і 17 ліпеня на левым фланзе заняла Варашылаўград, а
правым выйшла да Дону па абодва бакі Горада Растова-на-Доне. 17 ліпеня пасля
непрацяглых вулічных баёў быў узяты Растоў-на-Доне.

12 чэрвеня 1941 на базе аператыўнага кіравання Паўднёва-Заходняга фронту быў
створаны Сталінградскі фронт, які аб'яднаў 62, 63, 64-ю рэзервовыя арміі, 21-ю
агульнавайсковую і 8-ю паветраныя арміі, якія адыйшлі за Дон.

На досьвітку 23 ліпеня 1942 паўночная групоўка 6-й палявой арміі вермахта,
стварыўшы значную перавагу сіл на напрамку галоўнага ўдару, пры актыўных
дзеяннях авіяцыі перайшла ў наступ супраць правага флангу 62-й арміі савецкіх
войск. 25 ліпеня 1942 пачалося наступленне паўднёвай групоўкі 6-й палявой арміі
вермахта. Намеснік камандуючага 64-й арміяй генерал-лейтэнант В. І. Чуйкоў, які
выконваў абавязкі камандуючага, прыняў рашэнне адвесці на левы бераг Дона 214-ю
стралковую дывізію і 154-ю марскую брыгаду.

Германскае камандаванне да канца ліпеня 1942 пераканалася, што захапіць
Сталінград з ходу сіламі толькі 6-й палявой арміі немагчыма. 31 ліпеня 1942 года
4-я танкавая армія пад камандаваннем генерал-палкоўніка Г. Гота ў складзе 48-га
танкавага корпуса (14-я танкавая і 29-я матарызаваная дывізіі), 4-га армейскага
корпуса (94-я і 371-я пяхотныя дывізіі) і 6-га румынскага корпуса, была
скіравана з каўказскага кірунку на Сталінградскі.

23 жніўня нямецка-нацысцкія войскі пачалі імклівы наступ на Сталінград і
пераадолеўшы супраціў савецкіх войск выйшлі да Волгі на ўскраіне Сталінграда.

1 верасня 1942 года, калі 62-я і 64-я арміі адышлі на сярэдні абвод
Сталінградскіх ўмацаванняў, слаба падрыхтаваных да абароны, нямецка-нацысцкія
войска зноў перайшлі ў наступ з задачай завалодаць Сталінградам. У пачатку
верасня становішча савецкіх войск склалася надзвычай крытычным.

Набліжэнне зімы ўзмацніла імкненне германскага камандавання хутчэй завяршыць
аперацыі па захопе Сталінграду і Каўказу. Днём 28 верасня ізноў разгарэліся
вулічныя баі на тэрыторыі рабочых пасёлкаў. Самалёты люфтвафе нанеслі некалькі
масіраваных удараў па савецкіх пазіцыях, імкнучыся абарваць сувязь 62-й арміі з
усходнім берагам. Аднак у цэлым часьцям вермахта не ўдалося дабіцца вырашальнага
выніку.

З пачатку кастрычніка пачаліся баі за заводы «Красный Октябр», «Баррикады» і
трактарны, размешчаныя на поўнач ад Мамаева кургана. Напрамкам галоўнага ўдару
6-й палявой арміі становіцца раён трактарнага завода. 3 кастрычніка часткі
гермахта прыклалі вялікія намаганні, імкнучыся прарвацца да Сталінградскага
трактарнага заводу. Аднак ім не ўдалося адным ударам зламаць супраціў савецкіх
воінаў.

У кастрычніку 1942 года быў распрацаваны план аперацыі па разгроме
нямецка-нацысцкіх войскаў на Волзе, умоўна названы «Уран». Контрнаступ
планаваўся як стратэгічная аперацыя трох франтоў: Паўднёва-Заходняй (створанага
ў канцы кастрычніка, камандуючы - генерал-лейтэнант М. Ф. Ватуцін), Данскога
(камандуючы - генерал-палкоўнік К. К. Ракасоўскі) і Сталінградскага (камандуючы
- генерал-палкоўнік А. І. Яроменка). Яно разгортвалася адначасова на прасьцягу
400 кіламетраў. Савецкія войскі павінны былі ўзяць суперніка ў абцугі на
тэрыторыі радыусам каля 100 км. Пры гэтым стварылася адначасова два фронту
атачэньня - унутраны і знешні.

Адначасова з войскамі Паўднёва-Заходняга фронту ў наступ перайшлі злучэння
правага крыла Данскога фронту. Удар наносіла 65-я армія ў напрамку на хутар
Вярцячы. 23 лістапада злучэнні 65-й арміі сумесна з 3-м гвардзейскім
кавалерыйскім корпусам адкінулі нямецка-нацысцкія войскі на левы бераг Дона.

Савецкія войскі хутка прасоўваліся на захад і сустрэліся праз два дні недалёка
ад горада Калач, замкнуўшы колца вакол нямецкіх войскаў у Сталінградзе.

10 студзеня пачалося наступленне савецкіх войск з мэтай разгрому акружанай
групоўкі нямецкіх войск. 26 студзеня групоўка была падзелена на дзве часткі.
Паўднёвая частка групоўкі капітулявала 31 студзеня па загадзе Паўлюса. 2 лютага
капітулявала паўночная групоўка.



https://be.wikipedia.org/wiki/%D0%A1%D0%BF%D1%96%D1%81_%D0%BF%D1%80%D1%8D%D0%B7%D1%96%D0%B4%D1%8D%D0%BD%D1%82%D0%B0%D1%9E_%D0%97%D0%A8%D0%90

Паводле Канстытуцыі Злучаных Штатаў Амерыкі Прэзідэ́нт ЗША з'яўляецца кіраўніком
дзяржавы і кіраўніком урада Злучаных Штатаў, а таксама асновай выканаўчай улады
і кіраўніком усяго Федэральнага Урада. Прэзідэнцтва з'яўляецца найвышэйшай
палітычнай пасадай у Злучаных Штатах Амерыкі паводле ўплыву і прызнання. Апроч
таго, Прэзідэнт ЗША з'яўляецца і Вярхоўным Галоўнакамандуючым Узброеных Сіл
Злучаных Штатаў. Прэзідэнты абіраюцца непрамым галасаваннем на тэрмін у чатыры
гады калегіяй выбаршчыкаў[заўв 1]. Пасля ратыфікацыі Дваццаць другой папраўкі да
Канстытуцыі Злучаных Штатаў у 1951 годзе ніводная асоба не можа быць абранай
Прэзідэнтам больш за два разы, а таксама ніводны чалавек, які выконваў абавязкі
Прэзідэнта больш за два гады падчас тэрміну іншага Прэзідэнта, не можа быць
абраны Прэзідэнтам больш за адзін раз. Пасля смерці, адстаўкі або адхілення ад
пасады дзеючага Прэзідэнта, на пасаду ўступае віцэ-прэзідэнт. На пасаду
Прэзідэнта ЗША могуць абірацца грамадзяне старэйшыя за 35 гадоў, якія
нарадзіліся ў Злучаных Штатах і пражывалі там не менш за 14 гадоў да выбараў.

Гэты спіс уключае ў сябе толькі тых асоб, якія былі прыведзены да прысягі ў
якасці Прэзідэнта пасля ратыфікацыі Канстытуцыі Злучаных Штатаў, якая ўступіла ў
сілу 4 сакавіка 1789 года. Амерыканскія лідары да ратыфікацыі Канстытуцыі
з'яўляліся Прэзідэнтамі Кантынентальнага Кангрэса. Апроч таго, спіс не ўключае ў
сябе асоб, якія выконвалі абавязкі Прэзідэнта паводле Дваццаць пятай папраўкі да
Канстытуцыі ЗША.

Дзеючым, 45-м прэзідэнтам, з'яўляецца Дональд Трамп (з 2017 года). Традыцыйна
некалькі паслядоўных тэрмінаў прэзідэнцтва нумаруюцца як адзін, але абодва
прэзідэнцтва Гровера Кліўленда абазначаюцца як 22-е і 24-е, так як яны не
праходзілі запар. Такім чынам, за ўсю гісторыю існавання пасады Прэзідэнта ЗША
яе займалі 44 чалавекі. З усіх прэзідэнтаў ЗША чацвёра памерлі на пасадзе сваёй
смерцю (Уільям Гарысан, Закары Тэйлар, Уорэн Гардзінг і Франклін Рузвельт),
чацвёра былі забіты (Аўраам Лінкальн, Джэймс Гарфілд, Уільям Мак-Кінлі і Джон
Кенэдзі) і адзін падаў у адстаўку (Рычард Ніксан).

Джордж Вашынгтон, першы прэзідэнт, уступіў на пасаду ў 1789 годзе пасля
аднагалоснага галасавання выбаршчыкаў. Самы кароткі час на пасадзе прэзідэнта
правёў Уільям Генры Гарысан (32 дні ў 1841 годзе), а самы доўгі — Франклін
Рузвельт, які быў прэзідэнтам амаль 13 гадоў, але памёр неўзабаве пасля пачатку
свайго чацвёртага тэрміну ў 1945. Ён адзіны прэзідэнт, які займаў пасаду больш
за два тэрміны. Пры наступным прэзідэнце Гары Трумэне была прынята папраўка да
Канстытуцыі, якая забараніла балаціравацца на прэзідэнцкую пасаду больш за два
разы. Найстарэйшым прэзідэнтам на момант абрання стаў Дональд Трамп, які заняў
пасаду ва ўзросце 70 гадоў. Самым маладым прэзідэнтам быў Тэадор Рузвельт, які
заняў пасаду ва ўзросце 42 гадоў і 10 месяцаў. Сёмы прэзідэнт ЗША Эндру Джэксан
стаў першым, які быў абраны белымі мужчынамі ўсіх класаў у 1828 годзе пасля
таго, як большасць законаў, якія забаранялі беззямельным грамадзянам галасаваць,
былі адмененыя. Уорэн Гардзінг стаў першым прэзідэнтам абраным пасля таго, як
жанчыны атрымалі права галасаваць у 1920 годзе. Адзіным каталіком лацінскага
абраду на пасадзе прэзідэнта ЗША быў Джон Кенэдзі, а адзіным цемнаскурым — Барак
Абама.

Па стане на сакавік 2017 года жывыя пяцёра былых Прэзідэнтаў ЗША. З
найстарэйшага да наймалодшага:

Апошняя смерць былога Прэзідэнта Злучаных Штатаў адбылася 26 снежня 2006 года,
калі Джэральд Форд (1974–1977) памёр ва ўзросце 93 гадоў.



https://be.wikipedia.org/wiki/%D0%A1%D0%B5%D0%BB%D1%8C%D1%81%D0%BA%D0%B0%D1%8F_%D0%B3%D0%B0%D1%81%D0%BF%D0%B0%D0%B4%D0%B0%D1%80%D0%BA%D0%B0

Сельская гаспадарка, адна з галін эканомікі, галоўнай мэтай якой з'яўляецца
забеспячэнне харчаваннем. Сельская гаспадарка вырабляе расліннае і жывёльнае
харчаванне, дзякуючы апрацоўцы зямлі, вырошчванню раслін, гадоўлі жывёл.

Развіццём сельскай гаспадаркі займаюцца сельскагаспадарчыя галіны навукі:
агратэхніка, заатэхніка, аграномія, аграбіялогія, аграхімія, аграэкалогія,
аграгеалогія, аграметэаралогія, агракліматалогія.

Сельская гаспадарка належыць да адной з самых старых формаў матэрыяльнай
дзейнасці чалавека – пачатак сельскай гаспадаркі адносяць да неаліту (10—3 тыс.
д.н.э.). Пераход ад збірання да апрацоўкі зямлі прывёў да “рэвалюцыі” у
чалавечых узаемаадносінах. Змяніўся стыль іх жыцця з качавога на аселы, што
прывяло да ўзнікнення болей складаных сацыяльных формаў, якія, у сваю чаргу,
стварылі магчымасці для эвалюцыі чалавечых узаемаадносін. Змяніліся і адносіны
чалавека да прыроды, якую ён пачаў пераўтвараць дзеля ўласных патрэб.

Першыя спробы апрацоўкі зямлі пачаліся каля 8 тыс. д.н.э. на Блізкім Усходзе
(Месапатамія і Егіпет), а потым, амаль адначасова, у трох аддаленых адзін ад
аднаго частках света на абшарах сучасных Кітая, Мексікі і Перу. Першымі
сельскагаспадарчымі раслінамі сталі на Блізкім Усходзе пшаніца, жыта і ячмень, у
Паўднёва-Усходняй Азіі – гарох, бабы, рыс і проса.

У гэты ж перыяд былі асвоеныя некаторыя жывёлы: авечкі і козы – каля 10–7 тыс.
д.н.э., каровы і свінні – каля 6 тыс. д.н.э., спачатку на Блізкім Усходзе, потым
па ўсім Старым Свеце.

Сельская гаспадарка належыць да галін эканомікі з самым шкодным уплывам на
навакольнае асяроддзе. У наш час Еўрапейскі Саюз робіць вялікія намаганні для
абмежавання забруджвання шляхам інтэграцыі сельскагаспадарчай палітыкі і
экалагічнай палітыкі.

Сучасная сельская гаспадарка глабальна нясе вялікую шкоду прыродзе, здароўю
чалавека [Крыніца?] праз:



https://be.wikipedia.org/wiki/%D0%A0%D1%8D%D0%BB%D1%96%D0%B3%D1%96%D1%8F

Рэлі́гія (ад лат. religare — быць злучаным з чымсьці) — сістэма вераванняў,
заснаваная на тым, што чалавек адчувае нейкую сувязь з «чымсьці» альбо з
«кімсьці» вышэйшым. «Штосьці» можа не мець дакладнага азначэння сілаю (духі
прыроды, вышэйшы розум). «Хтосьці» — гэта нейкая нематэрыяльная асоба (Бог,
Элохім, Алах, Буда, Крышна, Кандзі).

Сярод сучасных даследчыкаў няма адназначнага меркавання, што такое рэлігія.
Большасць філосафаў рэлігіі давалі свае ўласныя азначэнні гэтага феномену.
Практычныя даследчыкі рэлігіі, пры напісанні сваіх прац даюць аперацыянальныя
азначэнні рэлігіі, але такія азначэнні не падзяляюцца большасцю навуковага
супольніцтва і выкарыстоўваюцца дзеля вырашэння вузканавуковых задачаў. Такія
азначэнні альбо занадта вузкія, альбо запатрабаваныя толькі ў рэчышчы пэўнага
даследавання, іншымі словамі, падобныя азначэнні выпрацоўваюцца для вырашэння
канкрэтных рэлігіязнаўчых задач. Асноўная праблема пры азначэнні рэлігіі палягае
ў тым, што для навукі выяўленне рэлігіі ўяўляе большую праблему, чым для
штодзённага жыцця.

Даведачная літаратура дае найбольш агульныя азначэнні. Оксфардскі слоўнік
(1990): «Human recognition of superhuman controlling power and especially of a
personal God entitled to obedience» (Прызнанне чалавекам звышчалавечай
кантралюючай сілы і ў прыватнасці асабістая пакорнасць Богу). Падобныя азначэнні
прапаноўваюць шматлікія слоўнікі, але ж яны не разглядаюцца як прымальныя для
навуковых даследаванняў.

К. Джонс выдзяляе два віды азначэння рэлігіі: інклюзіўныя і эксклюзіўныя Пад
інклюзіўнымі ён разумее такія дэфініцыі, якія імкнуцца схапіць універсальную
прыроду рэлігіі, вынайсці так бы мовіць, homo religio. З гэтага гледзішча кожны
чалавек па-свойму можа быць рэлігійным, бо амаль кожны чалавек валодае
маральнымі ідэаламі, меркаваннямі аб тым, што найбольш істотна і мае трывалыя
прынцыпы. Пад эксклюзіўнымі К. Джонс разумее такія дэфініцыі рэлігіі, якія ў
азначэнні рэлігіі, пры ахопе ўсёй шматлікасці вераванняў, за рэлігію ўважаюць
толькі тыя, якія маюць тэалагічны апарат. Пад тэалагічным апаратам разумеецца:
касмалогія, сімволіка, паняцце веры і іншае. Таксама К. Джонс згадвае, што гэты
метад дэфініравання быў папулярны ў часы Асветніцтва. Падобнае разрозненне ў
азначэнні рэлігіі выдзяляў і Г. Гегель, падзяляючы рэлігію на аб'ектыўную і
суб'ектыўную. Пад аб'ектыўнай рэлігіяй Г. Гегель разумеў рэлігію як тэалогію.
«Розум і памяць ёсць сілы, якія дапамагаюць ёй [аб'ектыўнай рэлігіі], якія
ўзважваюць і захоўваюць веды альбо таксама вераць» Спадчына аб'ектыўнай рэлігіі
знаходзіцца ў полі рацыянальнага. Г. Гегель звяртае ўвагу на тое, што
аб'ектыўная рэлігія лёгка выкладаецца, кадуецца ў кнігах, яе можна вызначыць і
растлумачыць.

Аб'ектыўная рэлігія разглядаецца Г. Гегелям як састаўная частка рэлігіі
суб'ектыўнай. Менавіта ў суб'ектыўнай рэлігіі Г. Гегель знаходзіць тыя
анталагічныя сілы, якія дазваляюць рэлігіі называцца рэлігіяй. «Суб'ектыўная
рэлігія выражаецца толькі ў пачуццях і ўчынках, — калі я кажу пра чалавека, што
ў ім ёсць рэлігія, гэта значыць не тое, што ён валодае дастатковымі ведамі яе, а
тое, што яго сэрца адчувае справы, дзіва, блізкасць бажаства, ён пазнае, ён
бачыць бога ў яго прыродзе, у лёсах людзей, ён падае перад ім на калені,
аддзячвае яго і ўшаноўвае яго ў сваіх справах, у сваіх учынках, глядзіць не
толькі ці добрыя і разумныя яны, думка пра тое, што ўчынак гэты ўхвалены богам,
таксама з'яўляецца для яго матывам учынка, часта найбольш моцным».

Следам за Г. Гегелем ідзе і Рудольф Ота. Р. Ота выдзяляе рацыянальную і
бeзрацыянальную рэлігію. Падобна Гегелю, пад рацыянальнай рэлігіяй Р. Ота
разумее ўсё тое, што можа быць растлумачана, дыфініравана, гэта значыць усё тое,
што лёгка функцыянуе ў мове. У той жа час, рацыянальнае, выступае як пэўны
аспект рэлігіі, і калі гэты аспект робіцца вельмі істотным для рэлігіі, то такая
рэлігія разглядаецца Р. Ота як рацыянальная рэлігія. "Прырода бажаства,
апісанага ў толькі што згаданых атрыбутах, то бок, якое мае рацыянальную
прыроду, то рэлігія якае прызнае і падтрымлівае гэтакі пагляд на Бога завецца
«рацыянальнай». (пераклад з англійскай -С. Д.) Да такіх рэлігій можа быць
аднесена Хрысціянства, для якога вельмі істотна тэалогія, якая і адасабляе
Хрысціянства ад іншых рэлігій.

У той жа час, як і для Г. Гегеля, так і для Р. Ота ніякая рэлігія не можа
абыходзіцца рацыянальным аспектам. Рацыянальны аспект не прымаецца Р. Ота як
дастаткова істотны для генезісу рэлігіі. Праз розум рэлігія не можа стварацца, а
значыць у падмурку любой рэлігіі будуць не словы, але пачуцці. У той жа час, як
пачаткам рацыянальнай рэлігіі ёсць артадоксія, гэта значыць пачатак любой
рацыянальнай рэлігіі ёсць барацьба з ерэсямі альбо працэс адасаблення сябе ад
іншых. У той жа час як любая рэлігія, як першапачатковае памкненне бярэ свой
выток ад без-рацыянальнага.

Пытанне генезісу рэлігіі з'яўляецца надзвычай істотным для азначэння гэтага
феномена. Калі для Р. Ота і Г. Гегеля рэлігія ўтвараецца хутчэй з псіхалагічных
прычын, то для К. Маркса генезіс рэлігіі значыць нешта, зусім не звязанае з
пачуццямі ці якімі іншымі рэпрэзентантамі звыштонкіх матэрый.

Маркс зазначае: "Чалавек стварае рэлігію, а не рэлігія стварае чалавека. Рэлігія
ёсць, сапраўды, сама-свядомасць і сама-пачытанне чалавека, які не выйграў праз
сябе, альбо ўжо згубіў сябе зноў. Але чалавек ёсць не абстрактане быццё, якое
існуе па-за светам. Чалавек ёсць светам чалавека — дзяржава, грамадства. Гэтая
дзяржава і гэта грамадства ствараюць рэлігію, якая з'яўляецца інвертаванай
свядомасцю света, таму яна пераварочвае сусвет. Рэлігія з'яўляецца агульнай
тэорыяй гэтага света, яго энцаклапедычны кампендыум, яго логіка ў папулярным
выглядзе, яго духоўная кропка гонару, яго энтузіязм, яго маральная санкцыя, яго
асабісты камплімент, і яго ўніверсальны базіс уцехі і аснавання. Гэта
фантастычная рэалізацыя чалавечай прыроды з таго часу, як чалавечай прыродзе не
бачна ніякай сапраўднай рэальнасці". (Пераклад з англійскай — Д. Смалякова)

Такім чынам, для К. Маркса рэлігія ёсць прадуткам дзейнасці супольніцтва людзей,
у якім выяўлены ўсе недахопы і прадметы гонару згаданай супольнасці. Рэлігія
ёсць вытварэннем, калі можна так сказаць, культуры, прадуктам вытворчасці
соцыума, супольніцтва індывідаў адной культурнай прсторы. З аднаго боку,
пачаткам рэлігіі ёсць самаўзвышэнне, гераізацыі гэтай супольнасці ў сваіх жа
вачах, з іншага боку рэлігія ёсць зборам забабонаў гэтай супольнасці адносна
самой сябе. Але ж як вынік, рэлігія ёсць заўсёды тым феноменам, які знаходзіцца
не ў рэчышчы выкінутага, аднаго, адасобленага індывіда, але таго супольніцтва,
якое ўтварае злітасць пэўнай колькасці індывідаў у адно культурнае цэлае.

З такой пазіцыяй не згодны айцец Аляксандр Мень. А. Мень прапануе шэраг фактаў,
якія на яго думку здольныя аправергнуць пазіцыю К. Маркса, а калі іншымі
словамі, то паставіць яе з галавы на ногі. «… Іншымі словамі, узнікаюць
вераванні на глебе „базіса“, захоўваюцца традыцыяй і змяняюцца таксама пад
уздзеяннем „базіса“. Але канкрэтная гісторыя рэлігіі апракідвае такую схему.
Найбольш яскравыя харызматычныя з'явы духоўнасці выключна не лёгка звязаць з
эканамічнай, а ў стасунку да традыцыі яны часцей за ўсё адкрыта апазіцыйны. Гэта
дастаткова ясна бачна на прыкладзе Буддызма, Хрысціянства Іслама. Вучэнне Буды,
Евангелле і Каран у шмат чым парвалі з агульнапрынятымі вераваннямі, але гэта
зусім не азначае, што іх навізна была абумоўлена змяненнямі ў гаспадарчых
адносінах»

У звязку менавіта з гэтым айцец А. Мень цытуе вядомага сацыолага рэлігіі Дж.
Фрэзера: «Уся культура — з храма». Іншымі словамі, культура, змена палітычных
адносін, змена навуковых парадыгмаў у сваім генетычным зародку маюць пад сабой
рэлігійныя пачаткі, альбо базісную аснову ў рэлігіі. Гэтую ўзаемазалежнасць
заўважае як М. Вебер, так і П. Конелі. Калі першы рост капіталізма ў Германіі
звязваў з пратэстанскай этыкай, то другі заўважыў грунтоўную карэляцыю паміж
асноўнай рэлігіяй і сацыяльнымі, палітычнымі адносінамі ў мясцовай культуры. П.
Конелі піша, што «разуменне вераванняў дае мала ў сувязі з разуменнем асноўнай
рэлігіі, але дае зашмат у стасунку да палітычных і сацыяльных адносін у іх
мясцовай культуры» (пераклад з англійскай — С. Д.).

З пункту гледжання самой рэлігіі, найбольш удалым падаецца разуменне рэлігіі С.
Керкегардам. С. Керкегард разумее рэлігію як тое, на чым чалавек здольны
стварыць сваё вечнае блажэнства. Такім чынам, рэлігія не як рэлігійнасць, не як
феномен у гісторыі, але як цэласны і ўніверсальны феномен з'яўляецца тым, на чым
заснавана вечнае блажэнства, тое, што дазваляе доўжыцца блажэнству бясконца.
Прынамсі, гэткае разуменне рэлігіі зусім не адвяргае навуковага разумення
рэлігіі, але больш таго у сваім, магчыма, літаратурным ці філасофскім выглядзе
з'яўляецца тым жа, што прапануе навуковае азначэнне: «Рэлігія — гэта чалавечая
дзейнасць, якая можа быць лёгка прынята толькі ў рамках рэальнасці, якую яна
стварае для сябе». (Пераклад з англійскай — С. Д.). Іншымі словамі, «вечнае
шчасце» і пошук таго, на чым гэта шчасце можна засноўваць, пераўтвараецца ў
пошук тых рамак рэальнасці, якія чалавек (сама рэлігія?) стварае ў межах рэлігіі
і для патрэбаў самой рэлігіі. У гэтым выпадку рэлігія знаходзіць свае
кампенсаторныя функцыі ў рамках псіхалагічнага, палітычнага, ці культурнага.

Томас Гобс: Для рэлігіі з'яўляецца натуральным два элементы: першы ёсць вера,
гэта значыць упэўненасць, што існуе Бог, другім ёсць культ.

Эміль Дзюркгейм Рэлігія ёсць сістэма звязаных паміж сабой вераванняў і практык,
якія адносяцца да свяшчэнных рэчаў, значыць да рэчаў адасобленых і забароненых,
вераванні і практыкі, якія аб'ядноўваюць асобных людзей у супольнасць, называную
царквой.

Карл Маркс Рэлігія ёсць агульная тэорыя гэтага света, яе энцаклапедычны
кампендыум, яго логіка ў папулярнай форме, яго духоўны point d'honneur, яго
энтузіязм, яго маральная санкцыя, яго святочнае ўзнаўленне, яго ўсеагульная
аснова для суцяшэння і апраўдання.

Людвіг Андрэас Феербах Рэлігія ёсць прызнанне, сцверджанне пачуццяў у
супярэчнасці з пачуццямі.

Згодна з рэлігійным светапоглядам, рэчаіснасцю кіруюць нейкія звышнатуральныя
сілы. У паганстве гэтыя сілы часта падобныя на людзей знешне а таксама/альбо
паводзінамі (гэты падыход называецца антропамарфізмам). У монатэістычных
рэлігіях (пачынаючы з іўдаізму) Бог не антрапаморфны, хоць некаторыя канфесіі
монатэістычных рэлігій і выкарыстоўаюць антропаморфныя вобразы па тых ці іншых
прычынах.

Ранейшыя формы рэлігійнага светапогляду характэрызаваліся політэізмам (сін.
шматбожжа, паганства, ідалапаклонства. Кожны бог (дух, ідал і т.п.) у такой
сістэме адказвае за штось сваё, яны адрозніваюцца адзін ад аднаго цэлым шэрагам
характарыстык і іх адносіны між сабою нярэдка нагадваюць узаемаадносіны ў
чалавечым грамадстве (напрыклад, паганскія богі часцяком б'юцца паміж сабою,
інтрыгуюць і г.д.). Рэлігіі, якія лічаць, што Бог існуе толькі адзін, завуцца
монатэістычнымі. Светапоглядная сістэма, якая лічыць, што Бога (багоў) увогуле
няма і ўсё можна растлумачыць матэрыяльнымі прычынамі, называецца атэізм.

На працягу гісторыі чалавецтва рэлігіёзныя погляды паступова трансфарміраваліся,
пераходзячы ад прымітыўнага абажэння прыродных з'яў і аб'ектаў да абстрактных
канцэпцыяў Вярхоўнага Бажаства, якое нельга ані цалкам зразумець, ані дасягнуць.
Чалавек на шляху разумення навакольнага свету адчувае непераадольную прагу
растлумачыць усё незразумелае ў якіхсці больш-менш прызвычайных тэрмінах, у
выніку чаго такія з'явы, як маланка, вецер, вулканіныя вытокі і г.д. у
старажытныя (і нават адносна нядаўнія) часы тлумачыліся дзейнасцю нейкіх уяўных
істот, знешне падобных да жывёл або людзей, але вялікшых памераў і неверагоднае
моцы. Напрыклад, яшчэ ў XIX стагоддзі шматлікія хрысціяне верылі, нібыта маланка
адбываецца таму, што Прарок Ілля едзе па небе ў сваёй калясніцы і гоніць перад
сабою бесаў з дапамогай маланак. Гэтыя ўяўленні, канечне, ні ў якой ступені не
выцякаюць з вучэнняў хрысціянства, хутчэй тут можна заўважыць спадчыну паганства
(калісь славяне верылі ў бога маланак Перуна, а ўжо потым яго «замянілі» на
Прарока Іллю). Калі ж мы возьмем адну з апошніх па часе фарміравання сусветных
рэлігій (напрыклад іслам), дык убачым, што тут Бог дэкларуецца як абсалютна
недасягальная, неабсяжная Існасць, Стваральнік Сусвету, які існуе па-за межамі
часу і прасторы, вышэй за людcкую прагу зразумець Яго. «Богу належаць Усход і
Заход; куды б Вы не звярнуліся, дык там Аблічча Божае; Бог — Усёаб'емлючы,
Усёведаючы» (Каран II, 109).

Антрапаморфная існасць ідалаў натуральным чынам прадугледжвае, што дасягнуць іх
прыхільнасці можна матэрыяльнымі сродкамі — падарункамі (у тым ліку чалавечымі і
іншымі ахвярамі), угаворамі (то бок звярнуцца да іх з малітваю, якая, у тым
ліку, можа мець характар самаўхвалення ці нават падману) альбо асобымі ўчынкамі,
якія б спадабаліся ідалу. Адной з самых складаных і дасканала распрацаваных
сістэм політэістычнага светапогляду была рэлігія Старажытнай Грэцыі, якую з
цягам часу перанялі рымляне. У старажытных грэкаў існаваў шматлікі, але строга
акрэслены пантэон чалавекападобных багоў (Зеўс, Апалон, Афрадыта, Арэс, Аід і
г.д.) і паўбагоў (герояў), і знутры гэтага пантэона дзейнічала жорсткая
іерархія. Старажытнагрэчаскія багі і паўбагі паводзяць сябе таксама, як і людзі,
і, у залежнасці ад іх паступкаў, адбываюцца тыя ці іншыя здарэнні.

Упершыню канцэпцыя адзінабожжа была сфармулявана ў іўдаізме (першым Прарокам
якога можна лічыць Адама). Галоўны прарок у іўдаізме, Майсей (משה), атрымаў ад
Бога 10 запаветаў на гары Сінай. Гэтыя дзесяць маральных прынцыпаў,
спраектаваныя потым на хрысціянства, сталі моцным фундаментам цывілізацыі, якую
прынята зараз называць «еўрапейскаю». Наколькі гэта было даўно, дае ўяўленне
яўрэйскі каляндар. Увогуле, любая монатэістычная рэлігія распачынае ўласны
каляндар, які звычайна пачынаецца з пераломнага для дадзенай рэлігіі моманту.
Згода з асноўнымі сусветнымі рэлігіямі, хрысціянскаму 2005 года ад Нараджэння
Хрыстова адпавядаюць: іўдаізм — 5765 год ад Стварэння Свету, іслам — 1426 год
Хіджры, будызм — 2549 год эры Нірвана, бахаі — 162 год эры бахаі.

Іўдаізм узнік не сам па сабе, з нічога, а ўвабраў у сябе ўяўленні папярэдніх
рэлігійных канцэпцыяў. У яго ўваходзілі ўсе бакі жыцця чалавечага. Іўдзей — гэта
адначасова і рэлігійная, і нацыянальная прыналежнасць (яўрэй), і абавязковасць
следаваць зводу санітарна-гігіенічных правілаў, які апісвае ўсё штодзённае жыццё
чалавека (кашрут). Іўдаізм звычайна адносяць да сусветных рэлігій (збольшага
таму, што з ім маюць крэўную сувязь хрысціянства і іслам), хоць у ім і няма
некаторых неабходных дзеля акрэслення сусветнае рэлігіі рысаў: адносная
нешматлікасць вернікаў; у іўдаізм цыжка перайсці, дамінуючая большасць вернікаў
належыць да яго ад нараджэння. Тое ж самае можна сказаць і адносна некаторых
іншых рэлігій, якія часам залічваюць да сусветных (напрыклад, зараастрызм),
аднак жа пры надаванні статусу таго ці іншага вучэння трэба ўлічваць усю
сукупнасць яго характарыстык, у тым ліку і пройдзены ім гістарычны шлях. Той жа
зараастрызм калісьці быў адкрыты дзеля людзей любой нацыянальнасці. Тым не менш,
першай сапраўды сусветнай рэлігіяй стала, безумоўна, хрысціянства.

Хрысціянства, якое першапачаткова лічылася сектаю знутры іўдаізму, аддзяліла
ўласна рэлігію ад супутных культурных фактараў, і, такім чынам, з'яўляецца
наступным этапам развіцця рэлігійнага мыслення. Для хрысціянства «няма ні эліна,
ні яўрэя», у тым сэнсе, што хрысціянства, у адрозненне ад іўдаізму, не цікавіць
нацыянальная прыналежнасць чалавека. Няма ў ім і амаль ніякіх
санітарна-гігіенічных прадпісаў кшталту кашруту. Узяўшы з іўдаізму толькі саму
светапоглядную канцэпцыю адзінабожжа, хрысціянства адкінула ўсе архаізмы, што не
тычацца непасрэдна рэлігіі, а гэтым, у сваю чаргу, зняўшы з верніка шмат
абмежаванняў, што і дазволіла еўрапейскай цывілізацыі паступова прагрэсаваць.
Адным з найважнейшых навацыяў хрысціянства трэба лічыць змену канцэпцыі служэння
Богу з досыць фармальнай ідэі прынясення матэрыяльных дароў і ахвяр (дарэчы, у
іўдаізме яшчэ захаваўся звычай прыносіць у ахвяру жывёл альбо іншыя матэрыяльныя
каштоўнасці) на ідэю асабістай ахвяравасці. Хрыстос атаясамляў сябе з ахвярным
ягняткам («агнцам»), які традыцыйна прыносяць на алтар прававернымі іудзеямі з
мэтай заваяваць большую схільнасць Усявышняга. Гэтым Ён прадэманстраваў, што не
трэба «адкупляцца» ад Бога, але неабходна прысвяціць служэнню Богу ўсяго сябе
без рэшты. Гэтая ідэя з'яўляецца фундаментальнаю ў хрысціянстве.

Іслам узнік на Аравійскім паўвостраве, дзе ў той час валадарыла паганства.
Некаторыя заходнія рэлігіяведы схільныя сцвярджаць, што Мухамад (Мухамед) шмат
што пазычыў з іўдаізму і хрысціянства, аднак гэты пункт гледжання ўяўляецца на
дадзены момант даволі хісткім. Хоць да VII стагоддзя нашае эры хрысціянства ўжо
распаўсюдзілася на велізарную тэрыторыю, у тым ліку і паўднёвае ўзбярэжжа
Міжземнага мора, на тэрыторыі Аравійскага паўвострава яго паслядоўнікі былі не
вельмі шматлікія. Адзінае хрысціянскае царства — Емен — якім на момант
нараджэння Мухамада валадарылі эфіопы-монафізіты, пры чым падчас станаўлення
ісламу перайшло пад уладу персаў-маздэанцаў. З іншага боку, кланы і плямёны
аравіі жылі побач з яўрэямі і хрысціянамі на працягу некалькіх стагоддзяў, і
былі добра знаёмыя з ідэяй монатэізму. Прыкладам, Варака, стрыечны брат Хадыджы,
жонкі Мухамада, быў хрысціянінам. Монатэісты ці людзі з монатэістычнымі
схільнасцямі ў светапоглядзе былі ў той час вядомыя як «ханіфы». Лічылася, што
яны ёсць вернікамі Аўраама, што б гэта не значыла. Аднак ніякія ханіфы, што жылі
ў Мецы або ў яе асяроддзях, не ўплывалі істотна на вобраз мысляў жыхароў гэтага
горада.

Іслам прызнае ў якасці Прарокаў заснавальнікаў усіх папярэдніх монатэістычных
рэлігій, упершыню ўводзячы канцэпцыю прагрэсіўнага Адкравення:

Уласна слова «Алах» — гэта арабская форма вымаўлення яўрэйскага слова «Элохім»
(אלוהים), што ў перакладзе значыць Бог (а не імя Бога, як гэта няправільна
пазнчана ў шматлікіх крыніцах). З лінгвістычнага гледжання слова Элохім значыць
«Богі», хоць і мае рэальна значэнне «Бог» у адзіночным ліку. «Ім» (ים) — гэта
прыстаўка, якая азначае множны лік (мужчынскага роду), таму ў ісламе яна і
адкінута, і, у выніку, атрымаўся «Элох», у арабскім вымаўленні «Алах». З
іўдаізму ў іслам перайшлі некаторыя нормы кашруту — напрыклад, абразанне і
забарона на ўжыванне свініны, што магчыма, звязана са сходнасцю кліматычных умоў
Ізраіля і Аравіі. Кашрут увайшоў у іслам толькі часткова, таму прававерны
мусульманін можа есці кашэрную ежу яўрэяў, а вось іўдзей мусульманскую ежу — не.
Але ёсць адна ўласцівасць, прысутная ісламу, але непрысутная іўдаізму. Гэта
строгая забарона на ўжыванне спіртных напояў. Акрамя таго, у ісламе ўведзены
вельмі жорсткія нормы, якія накіраваныя супраць няшлюбных палавых сувязяў.

Вера бахаі — самая маладая з монатэістычных рэлігій, якая зарадзілася ў XIX ст.
ў Персіі ва ўмовах эканамічнага і палітычнага крызісу тагачаснага мусульманства,
які суправаджаўся шырокім распаўсюджаннем маргінальных рэлігійных груп, перш за
ўсё, месіянскага характару. Глебай для веравучэння бахаі стала Адкравенне адразу
двух прарокаў — Баба і Бахаулы. Іх цэнтральнай ідэяй, якая знаходзіць выяўленне
ў канцэпцыі Вечнага Запавету (вечных зносін Бога з чалавецтвам праз Адкрыццё
(Адкравенне) яго пасланнікаў), з'яўляецца адзінства (Бога, чалавецтва і
рэлігій). Бог, згодна з верай бахаі, адзіны і трансцэндэнтны (сутнасць яго ў
поўнай меры не пазнавальная, ведаць аб ім можна толькі праз яго Прарокаў). Пад
адзінствам рэлігій маецца на ўвазе не ідэя аб'яднання рэлігійных арганізацый у
адну (бахаі нейтральна адносяцца да экуменізму), але іх агульная крыніца (Бог) і
сутнаснае адзінства фундаментальных прынцыпаў (пры гэтым сцвярджаецца эвалюцыя
культавых і сацыяльна-этычных аспектаў рэлігіі, якія Бог дае праз сваіх
пасланнікаў для кожнай эпохі).



https://be.wikipedia.org/wiki/%D0%A0%D0%B0%D1%81%D0%BB%D1%96%D0%BD%D1%8B

Раслі́ны (Plantae) — царства жывых арганізмаў. Важнейшае адрозненне раслін ад
іншых жывых арганізмаў — здольнасць да аўтатрофнага харчавання, пры гэтым
зялёныя расліны выкарыстоўваюць энергію сонечных прамянёў, здзяйсняюць
фотасінтэз — працэс, у выніку якога ствараецца асноўная маса арганічнага рэчыва
біясферы і падтрымліваецца газавы стан атмасферы. Такім чынам, расліны —
галоўная першасная крыніца ежы і энергіі для ўсіх іншых формаў жыцця на Зямлі.
Вядома каля 500 тыс. відаў цяпер існуючых раслін. З сярэдзіны XX стагоддзя з
царства раслін вылучаюць самастойнае царства грыбоў. Усе праявы жыццядзейнасці
раслін вывучае батаніка.



https://be.wikipedia.org/wiki/%D0%9A%D0%B0%D0%B1%D0%B0-%D0%92%D0%B5%D1%80%D0%B4%D1%8D

Каба-Вердэ, Рэспубліка Каба-Вердэ (РКВ) — астраўная дзяржава, размешчаная ў
Атлантычным акіяне каля ўзбярэжжа Заходняй Афрыкі. Архіпелаг складаецца з 18
астравоў, з якіх 10 буйных (9 заселеных) і 8 дробных. Тэрыторыя краіны — 4,033
тыс. км 2.

Афіцыйная мова — партугальская (шырока таксама распаўсюджаны крэольская мова,
якой магчыма нададуць статус афіцыйнай).

Некаторыя даследчыкі мяркуюць, што астравы Каба-Вердэ былі вядомыя карфагенскім
і арабскім мараплаўцам, а таксама сярэднявечным заходнеафрыканскім здабытчыкам
солі. Аднак ніякіх прамых доказаў гэтага не існуе.

Да XV стагоддзя астравы не ўзгадваліся еўрапейскімі географамі. Толькі ў 1456 г.
партугальскі кароль Афоншу V атрымаў паведамленне навігатараў, партугальца Дыега
Гомеша і генуэзца Антоніў ды Нолі, аб адкрыцці бязлюднага вострава на захад ад
афрыканскага ўзбярэжжа. Паводле легенды, судна навігатараў пацярпела ад буры,
таму, ўзрадаваныя, яны нараклі востраў Боа-Вішта (Цудоўны Выгляд). У наступныя
некалькі гадоў былі даследаваныя іншыя астравы. Партугальскія картографы злучылі
іх пад адзінай назвай Каба-Вердэ па найменню афрыканскага кантынентальнага мысу
на захад ад астравоў.

У 1462 г. з'явілася першае партугальскае паселішча Рыбейра-Грандэ (зараз
Сідадзі-Велья) на востраве Санцьягу. У 1463 г. астравы Каба-Вердэ былі афіцыйна
абвешчаныя валоданнем Партугальскай Кароны. Некаторы час новыя тэрыторыя служылі
месцам высылкі для непажаданых асоб, у тым ліку шляхецкага паходжання. Да пач.
XVI ст. пераважала дробная плантацыйная гаспадарка, заснаваная на жывёлагадоўлі
і вырошчванні бавоўны і цукровага трыснягу. З-за недахопу таннай працоўнай сілы
з 1466 г. плантатары ўвозілі афрыканскіх неграў-рабоў.

Згодна рапарту, у 1513 годзе на астравах жыло 162 чалавекі, у тым ліку 130
еўрапейцаў (партугальцаў, галісійцаў і італьянцаў) і толькі 32 негра. Але пасля
адкрыцця Амерыкі і ўзнікнення буйных плантацый на поўдні Бразіліі і Антыльскіх
астравах Каба-Вердэ ператварыліся ў транзітную базу для гандляроў чарнаскурымі
рабамі. Гандаль рабамі і каланіяльнымі таварамі спрыяў хуткаму асваенню
незаселеных зямель.

Ужо ў 1582 г. насельніцтва складала 16000 чалавек, у тым ліку 14000 неграў.
Большасць нявольнікаў паходзіла з Гвінейскага ўзбярэжжа, але яны розніліся паміж
сабою па прававому становішчу, заняткам, моўнай і гендарнай прыналежнасці.
Большасць аселых рабоў прымусова працавала на плантацыях, але былі таксама
рабы-слугі, пастухі, рыбаловы, падмайстры, якія карысталіся адноснай свабодай,
мелі сваю прыватную ўласнасць і нават насілі зброю.

Змяніўся і статус астравоў. Яны сталі цэнтрам валоданняў Партугаліі ва ўсёй
Заходняй Афрыцы. У 1550 г. была прызначаная пасада намесніка караля, двор якога
знаходзіўся на востраве Санцьягу.

Багацці партугальскіх пасяленцаў вабілі іншаземных піратаў. Найбольш вядомыя
пірацкія акцыі – рабаванне Рыбейра-Грандэ англіскім капёрам Фрэнсісам Дрэйкам у
1585 г. і французскае ўварванне на Санцьягу ў 1712 г.

Да пач. XVIII ст. партугальцы паступова страцілі вызначальную ролю ў
трансатлантычным гандлі, што абумовіла адток насельніцтва з астравоў і
пераарыентацыю эканомікі на сельскую гаспадарку. Экстэнсіўныя формы земляробства
і засухі (пад час засухі 1685 – 1689 гг. загінула каля 4000 чалавек, у 1773 –
1775 ад галоднай смерці памерла каля 28000 чалавек) прывялі да пераразмеркавання
зямлі на карысць буйных землеўладальнікаў. Але класічная буйная плантацыйная
гаспадарка з-за складаных кліматычных умоў і неўстойлівых коштаў на бавоўну
таксама не прыжылася. Таму землеўладальнікі былі вымушаныя перадаваць дробныя
надзелы ў карыстанне рабам ці ў арэнду вызваленым пасяленцам.

У XIX ст. вытворчасць таварных культур (бавоўны, тытуню, цукровага трыснягу)
паступова пачала саступаць месца вырошчанню зерневых, бабовых, садавіны і
гародніны. Важную ролю адыгрывалі марскі промысел, здабыча пемзы і солі, рамонт
і абслугоўванне суднаў. Пасля адмены рабства і дазволу на абслугоўванне
брытанскіх караблёў галоўны эканамічны цэнтр на некалькі дзесяцігоддзяў
перамясціўся ў порт Міндэлу на востраве Сан-Вісенці, хаця адміністрацыйным
цэнтрам з 1770 г. была Прая на Санцьягу.

У другой палове XIX – пач. ХХ ст. партугальскія ўлады праводзілі рэформы ў сваіх
каланіяльных валоданнях, што адбілася на становішчы Каба-Вердэ: з 1863 г.
развівалася прымусовая эміграцыя ў іншыя афрыканскія калоніі (галоўным чынам на
востраў Прынсіпі для працы на плантацыях какава); у 1878 г. адмененае рабства; у
1879 г. адмененае заходнеафрыканскае намесніцтва, у выніку чаго вылучылася
Партугальская Гвінея (зараз Гвінея-Бісау), а астравы Каба-Вердэ былі
падпарадкаваныя непасрэдна метраполіі; у 1910-ыя гг. прадпрымаліся меры для
аднаўлення таварнай гаспадаркі – вырошчання на продаж бананаў, ананасаў, кавы і
г. д.

Пасля ўсталявання ў 1926 г. у Партугаліі дыктатуры Антоніў ды Алівейры Салазара
эканамічнае і прававое становішча астравіцян пагоршылася. Пад час засухі 1945 –
1949 гг. ад галоднай смерці памерла каля 30000 чалавек. Каля мястэчка Тарафал на
Санцьягу дзейнічаў концлагер, у якім утрымоўваліся палітычныя вязні з Партугаліі
і іншых калоній. З-за высокай смяротнасці яго параўноўвалі з падобнымі
ўстановамі ў нацысцкай Германіі. У 1951 г. пад ціскам нацыянальных рухаў у
Анголе і Мазамбіку партугальскі ўрад зноў правёў рэформы. Каба-Вердэ атрымалі
статус заморскай правінцыі з унутраным самакіраваннем. У 1972 г. яны атрымалі
ўнутраную аўтаномію.

Нацыянальны рух Каба-Вердэ пачаў дзейнічаць толькі ў другой палове ХХ ст. Гэта
тлумачыцца адноснай ізаляванасцю астравоў, нізкім узроўнем пісьменнасці
насельніцтва і прысутнасцю моцнага партугальскага ваеннага і паліцэйскага
кантынгенту. Пачынальнікамі нацыянальнага руху сталі каба-вердыйцы, працаваўшыя
за межамі Каба-Вердэ. У 1960 г. была створаная Афрыканская партыя незалежнасці
Гвінеі-Бісау і Каба-Вердэ (ПАІГК) на чале выхадца з Каба-Вердэ, Амілкара Кабрала
(1924 – 1973 гг.). Пасля яго забойства партыю ўзначаліў Арыстыдаш Перэйра. З
самага пачатку ПАІГК арыентавалася на марксісцкую ідэалогію. У праграме
абвяшчалася культурная і гістарычная еднасць Гвінеі-Бісау і Каба-Вердэ. ПАІГК
вяла ўзброеную барацьбу супраць партугальцаў на тэрыторыі Гвінеі-Бісау. Акрамя
таго, палітычныя групы эмігрантаў з Каба-Вердэ існавалі ў Сенегале і ЗША.

Пасля звяржэння дыктатуры ў Партугаліі 25 красавіка 1974 г. актывізаваўся
палітычны рух на астравах. Адбыліся выступленні ў Прае, Тарафале і Асамадзе.
Былі створаныя палітычныя партыі Саюз народаў астравоў Каба-Вердэ і Дэмакратычны
саюз астравоў Каба-Вердэ. Члены ПАІГК працягвалі дзейнічаць у Каба-Вердэ
нелегальна. Але ў сувязі з небяспекай ПАІГК на кантыненце партугальскі ўрад вёў
перагаворы менавіта з гэтай партыяй. У верасні 1974 г. партугальцы фактычна
прызналі незалежнасць Гвінеі-Бісау. 19 снежня 1974 г. у Лісабоне была падпісаная
дамова паміж партугальскім урадам і ПАІГК аб стварэнні пераходнага ўрада
Каба-Вердэ і падрыхтоўцы выбараў у Нацыянальную народную асамблею. На выбарах 30
чэрвеня 1975 г. ПАІГК перамагла. Яе кандыдаты занялі ўсе дэпутацкія пасады. 5
ліпеня 1975 г. Нацыянальная народная асамблея абвясціла незалежнасць Рэспублікі
Каба-Вердэ. Першым прэзідэнтам стаў А. Перэйра.

З 1975 г. ПАІГК была правячай партыяй адначасова ў дзвюх дзяржавах, таму яе
палітыка арыентацыі на сацыялізм і ўсталяванне аднапартыйнай сістэмы
праводзілася з улікам інтарэсаў урада Гвінеі-Бісау. Але ў 1980 г. у выніку
ваеннага правароту гвінейская частка ПАІГК фактычна перастала ўзгадняць сваю
дзейнасць з Каба-Вердэ. У гэтай сувязі астраўная частка ПАІГК была ператвораная
ў Афрыканскую партыю незалежнасці Каба-Вердэ (ПАІКВ). На І з'ездзе ПАІКВ
канстатавалася, што партыя "кіруе і накіроўвае грамадства і дзяржаву". У 1982 г.
Нацыянальная народная асамблея прыняла першы чатырохгадовы план развіцця
гаспадаркі.

У 1990 г. была адмененая аднапартыйная сістэма. На выбарах 1991 г. перамогу
атрымаў апазіцыйны Рух за дэмакратыю. Яго прадстаўнікі здолелі стабілізаваць
фінансавую сістэму, прыцягнуць знешнія інвестыцыі, развіць сферы абслугоўвання і
турызму. Але ўзровень жыцця застаўся на нізкім узроўні, вырасла колькасць
эмігрантаў.

У 2001 г. ПАІКВ зноў атрымала большасць на выбарах. Яе старшыня і прэзідэнт
рэспублікі П. Пераш абяцаў працягваць рэфармаванне эканомікі з улікам вырашэння
сацыяльных праблем. У вострым палітычным канфлікце 2002 г. з-за паправак у
бюджэт паміж урадам і апазіцыяй Вярхоўны суд прыняў бок апазіцыйных палітыкаў.

Архіпелаг Каба-Вердэ мае вулканічнaе паходжанне, размяшчаецца на шырокім
падводным вулканічным плато, агульнай плошчай звыш 70 тыс. кв. км. Рэльеф
астравоў гарысты. Берагі звілістыя. Глыбіня акіяну каля астравоў часам дасягае
1000 м.

Ён складаецца з 10 адносна буйных і 15 невялікіх астравоў і скал. Агульная
працягласць берагавой лініі - 1053 км. У залежнасці ад становішча ў дачыненні да
пасатаў астравы падзяляюцца на 2 групы - Барлавенту (Наветраныя) і Сатавенту
(Падветраныя).

Клімат — трапічны пасатны, вельмі сухі і спякотны. Сярэднемесячныя тэмпературы
22 — 27 °C. Штогадовая колькасць ападкаў 100—250 мм.

Кліматычныя ўмовы ў значнай ступені залежаць ад сезонных пануючых ветраў.
Паўночна-ўсходнія пасаты прыносяць сухое і халоднае паветра. З кастрычніка па
чэрвень з Сахары дзьмуць усходнія спякотныя вятры харматан, якія часам
фарміруюць пылавую смугу. Са жніўня па кастрычнік пануюць вільготныя паўднёвыя і
паўднёва-заходнія ветры. У жніўні і верасні паветра вельмі душнае, дзённая
тэмпература падымаецца да 36 градусаў і вышэй, а ноччу падае да 18 - 20
градусаў. Найбольш халодная пара ў студзені і лютым.

Раслінны свет наогул бедны. На паўночных схілах гор сустракаюцца невысокія дрэвы
бамбардэйра з шырокім мясістым лісцем. Іх сок выкарыстоўваюць у якасці лека.
Натуральныя лясы захаваліся толькі ў горных раёнах, асабліва на поўначы Фогу.
Большасць астатніх насаджэнняў мае штучны характар. Ля крыніц вады часта
саджаюць какосавую і фінікавую пальму, у населеных пунктах - акацыі, садовыя
дрэвы, трыснягі і хмызняк.

Да з'яўлення еўрапейцаў на астравах не было сысуноў. Нават птушыны свет быў
бедным. Перасяленцы прывезлі з сабою трусоў, малпаў, пацукоў і мышоў, якія хутка
распладзіліся. Звычайнымі сталі аслы, каровы, коні, свінні. У гарах трымаюць
буйвалаў. Вельмі шмат насякомых. Прыбярэжныя воды насяляюць самыя розныя рыбіны,
у тым ліку прамысловыя. Сустракаюцца розныя віды акул, марскія чарапахі,
лангусты.

РКВ — прэзідэнцкая рэспубліка. Кіраўнік дзяржавы — прэзідэнт Жоржы Карлуш
Фансека. Апошнія па часе выбары адбыліся 9 верасня 2011 г.

Выканаўчая ўлада належыць ураду, які валодае досыць шырокімі паўнамоцтвамі і
складаецца з 14 міністраў і 6 дзяржсакратароў. Прэм'ер-міністр Жазэ Марыя Невіш,
які выконвае свае абавязкі з 2001 г.

Эканоміка краіны развітая слаба, першым чынам, з-за недахопу прыродных рэсурсаў
і неспрыяльнага клімату. Па класіфікацыі ПРААН Каба-Вердэ займае 105-е месца па
ўзроўні эканамічнага развіцця. Агульны аб'ём ВУП у 2006 склаў 690 млн дол. ЗША,
што на 6,5 % больш, чым у папярэднім годзе. Доля сельскагаспадарчай вытворчасці
ў ВУП — каля 10 %, прамысловасці — у межах 16 %, на сферу паслуг, уключаючы
гандаль і турызм, прыходзіцца да 74 %. Прыбытак на душу насельніцтва ў 2006—2181
дол. ЗША. Інфляцыя ў 2006 склала 5,6 %. Знешняя дзяржаўная запазычанасць склала
53 % ад агульнай сумы (835 млн дол. ЗША). Аб'ём дзяржбюджэту ў 2006 склаў
561 млн дол. ЗША.

Сельская гаспадарка з'яўляецца нізкапрадукцыйнай (на тэрыторыі краіны
вырабляецца да 30 % неабходных сельгаспрадуктаў). Вырошчваецца цукровы трыснёг,
бананы, кава, клешчавіна, кукуруза, бульба, фасоля, маніёк, таматы і садавіна ў
асноўным на землях з арашэннем. У галіне занята каля 50 % працаздольнага
насельніцтва. Плошча земляў, якія культывуюцца складае 42 тыс. га (10 % ад
агульнай плошчы архіпелага). Больш 80 % харчавання імпартуецца або пастаўляецца
як гуманітарная дапамога. У рыбалоўстве (6 % ад ВУП) занята 3 % актыўнага
насельніцтва краіны. Асноўная частка морапрадуктаў экспартуецца ў краіны Еўропы.

Прамысловасць развітая слаба (16 % ад ВУП краіны) і сканцэнтраваная на трох
астравах: Санцьягу, Сан-Вісэнці, Сал (парадку 80 % прадпрыемстваў). Маюцца
прадпрыемствы харчовай, тэкстыльнай, абутковай прамысловасці, будаўнічых
матэрыялаў. Дзейнічае таксама нацыянальная авіякампанія, будаўнічыя, аўта- і
суднарэмонтныя прадпрыемствы. Здабываецца соль (востр. Сал, востр. Майю),
пуцалан (востр. Майю), гліна, базальт.

Найбольш актыўныя гандлёва-эканамічныя сувязі падтрымліваюцца з Партугаліяй (на
яе долю прыходзіцца 49,7 % экспарту і 31 % імпарту РКВ), Нідэрландамі, ЗША,
Германіяй, Іспаніяй, Францыяй.



https://be.wikipedia.org/wiki/%D0%96%D1%8B%D0%B2%D1%91%D0%BB%D1%8B

Жывёлы (Animalia або Metazoa) — традыцыйна (з часоў Арыстоцеля) вылучаная
катэгорыя арганізмаў, у цяперашні час разглядаецца ў якасці біялагічнага
царства. Жывёлы — асноўны аб'ект вывучэння заалогіі.

Класічнымі прыкметамі жывёл лічацца гетэратрофнасць і здольнасць актыўна
перасоўвацца. Хаця існуе нямала жывёл, якія вядуць нерухомы спосаб жыцця, а
гетэратрофнасць уласцівая таксама грыбам і некаторым раслінам-паразітам.

Да жывёл адносяцца разнастайныя арганізмы: млекакормячыя, паўзуны, земнаводныя,
рыбы, птушкі, насякомыя, малюскі, марскія зоркі, чэрві і інш.

Навука пра класіфікацыю жывёл завецца сістэматыка ці таксанамія. Гэтая навука
вызначае роднасныя сувязі паміж арганізмамі. Ступень сваяцтва далёка не заўсёды
вызначаецца вонкавымі падабенствамі. Справа ў тым, што роднасныя сувязі ў жывёл
вызначаюцца іх паходжаннем. Вывучаючы будову шкілета і зубную сістэму жывёл,
вызначаюць блізкасць жывёл адна да адной, а палеанталагічныя знаходкі
старажытных вымерлых відаў жывёл дапамагаюць усталяваць больш сапраўдныя
роднасныя сувязі паміж іх нашчадкамі. Вялікую ролю ў сістэматыцы мае генетыка —
навука пра законы спадчыннасці.

Цела жывёл складаецца з клетак. У мнагаклетачных жывёл вылучаюцца групы клетак,
якія маюць аднолькавую будову і выконваюць адну і тую ж функцыю. Такія клеткі
ўтвараюць тканкі. Існуюць чатыры асноўныя тыпы тканак: эпітэліяльная, мышачная,
злучальная і нервовая. Розныя віды тканак уваходзяць у састаў больш складаных
утварэнняў — органаў, а апошнія складаюць сістэмы органаў. Напрыклад, шкілет
млекакормячых утвораны двума відамі злучальнай тканкі: касцявой і храстковай.
Разам з мышачнай тканкай шкілет утварае апорна-рухальную сістэму, якая
забяспечвае апору для ўнутраных органаў, выконвае рухальную і ахоўную функцыі.

Актыўную жыццядзейнасць жывёл забяспечвае комплекс сістэм органаў:
стрававальнай, дыхальнай, выдзяляльнай і палавой. Перанос пажыўных рэчываў,
прадуктаў абмену, газаў (кіслароду і вуглякіслага газу) у арганізме жывёл
ажыццяўляе крывяносная сістэма. Нервовая сістэма рэгулюе працэсы жыццядзейнасці
і паводзіны жывёл, аб'ядноўваючы работу ўсіх сістэм органаў як частак адзінага
арганізма.



https://be.wikipedia.org/wiki/%D0%93%D1%80%D1%8D%D1%87%D0%B0%D1%81%D0%BA%D0%B0%D1%8F_%D0%BC%D0%BE%D0%B2%D0%B0

Грэчаская мова — індаеўрапейская мова грэчаскай падгрупы beru. Уваходзіць у
заходнюю зону індаеўрапейскай дыялектнай вобласці, мае найбольш цесныя
генетычныя сувязі з старажытнамакедонскай мовай beru.

Распаўсюджанне: Грэцыя, Кіпр, Егіпет, Расія, Украіна, Албанія, Італія і інш.
Колькасць носьбітаў у свеце: 13,4 млн.ч.; у т.л., 10,7 млн.ч. у Грэцыі (2012).

На грэчаскай мове на ўсіх этапах яе існавання была створана вельмі багатая
літаратура. У Рымскай імперыі веданне грэчаскай мовы лічылася абавязковым для
ўсякага адукаванага чалавека. У лацінскай мове прысутнічае вялікая колькасць
грэчаскіх запазычанняў, а ў грэчаскай — значная колькасць лацінскіх і раманскіх
слоў. У Новы час старажытнагрэчаская мова стала (разам з лацінскай) крыніцай
стварэння новых навуковых і тэхнічных тэрмінаў (так званая міжнародная лексіка).
Ва ўсходнеславянскія мовы грэчаскія словы пранікалі ў асноўным двума шляхамі —
праз міжнародную лексіку і праз царкоўнаславянскую мову.

Прыметнік «грэчаскі» ўтвораны ад назоўніка «грэк», які ўзыходзіць да праслав.:
*grьkъ, запазычанага з лац.: graecus, якое ў сваю чаргу запазычана са
стар.-грэч.: γραικός — назвы аднаго з грэчаскіх плямён. Cаманазва мовы — ἡ
Ἑλληνικὴ γλῶττα — утворана ад Ἕλλην «элін», «грэк», якое не мае адназначнай і
пераканаўчай этымалогіі.

Пісьменнасць на аснове грэчаскай графікі. Найстарэйшыя помнікі пісьменнасці
адносяцца да 14—12 ст. да н. э., і напісаныя складовым крыта-мікенскім пісьмом
beru. Першыя помнікі алфавітнага грэчаскага пісьма адносяцца да 8—7 ст. да н. э.

Апроч новагрэчаскага кайнэ, выдзяляюцца 4 новагрэчаскія дыялекты: панційскі
(старажытна-іанічныя рысы і сярэднегрэчаская марфалогія), кападакійскі (блізкі
да панційскага, але моцна закрануты турэцкім уплывам), цаконскі (адзіны дыялект,
які працягвае традыцыю старажытнага дарыйскага дыялекту); ніжнеіталійскі.

Новагрэчаская літаратурная мова існуе ў дзвюх адменах: кафарэвуса, «ачышчаная»,
якая працягвае традыцыйную атычную норму, і дымоціка, «народная», створаная на
аснове гаворак Цэнтральнай Грэцыі.

Старажытнагрэчаская мова распадалася на мноства дыялектаў. Прынята вылучаць
чатыры дыялектныя групы: усходнюю (іанійскі, атычны дыялекты), заходнюю
(дарыйскі), аркада-кіпрскую (паўднёваахейскую) і эалійскую (паўночнаахейскую).
На аснове атычнага дыялекту пазней у эліністычную эпоху (пасля паходаў
Аляксандра Македонскага) склалася агульнагрэчаскага мова — так званае кайнэ
(κοινή), якое стала размоўнай і адміністрацыйнай мовай на шырокіх тэрыторыях
усходняга Міжземнамор'я. Да кайнэ ўзыходзяць амаль усе сучасныя грэчаскія
дыялекты. Выключэнне складае ізаляваны цаконскі дыялект, ці мова (грэч.
τσακωνικά), якая традыцыйна ўзводзіцца да старажытнага дарыйскага дыялекту.

Граматычны строй старажытнагрэчаскай адрозніваўся значнай складанасцю: тры
асноўныя тыпы скланення назоўнікаў, пяць склонаў, некалькі тыпаў спражэнняў
дзеясловаў, моцна развітая сістэма дзеяслоўных часоў, вялікая колькасць
займеннікаў, прыназоўнікаў і часціц.

Рад змяненняў, пераважна ў фанетыцы, якія адбыліся ў позні старажытнагрэчаскі і
сярэднегрэчаскі перыяды, далі пачатак новагрэчаскай мове. Новагрэчаскае кайнэ
было створана на аснове паўднёвых дыялектаў і шырока распаўсюдзілася ў гарадах
на працягу 18—19 ст.

У XIX і XX стагоддзях у Грэцыі існавала так званая дыглосія, гэта значыць было
два моўныя варыянты: кафарэвуса (καθαρεύουσα) — арыентаваная на грэчаскую
літаратурную традыцыю і на старажытнагрэчаскія нормы пісьма, але з сучасным
вымаўленнем, і ўзнікшая ў XIX стагоддзі дымотыка (δημοτική). З 1976 года
афіцыйным мовай з'яўляецца дымотыка (з некаторымі элементамі кафарэвусы).

Да 1982 года на пісьме выкарыстоўвалася багатая політанічная сістэма дыякрытыкі:
тры віды націску (востры, тупы, пакрыты) і два тыпы прыдыхання (тонкае і
густое), а таксама знак-раздзяляльнік: так званы дыерэзіс, ці трэма́ (¨). У
вуснай мове няма прыдыханняў і не адрозніваюцца тыпы націску, таму з 1982 года
афіцыйна ўжываецца монатанічная сістэма з адным знакам націску і дыерэзісам.

У старжытнагрэчаскай мове іменныя часціны мовы мелі пяць склонаў (назоўны,
родны, давальны, вінавальны, клічны), тры роды (мужчынскі, жаночы, ніякі) і тры
лікі (адзіночны, парны і множны).

Дзеясловы мелі чатыры лады (індыкатыў, імператыў, кан'юнктыў і аптатыў), тры
станы (незалежны, залежны і медыяльны), тры асобы, два тыпы спражэння, дзве
групы часоў: галоўныя (цяперашні час, будучы, перфект) і гістарычныя (аорыст,
імперфект і плюсквамперфект).

У марфалогіі сучаснай грэчаскай мовы страціўся парны лік, скарацілася склонавая
сістэма (засталіся назоўны, родны, вінавальны склоны; клічны склон — толькі для
мужчынскага роду; давальны склон супаў з родным). У сістэме дзеяслоўных часоў
развіліся новыя мадэлі ўтварэння складаных часоў (перфекта, плюсквамперфекта,
будучага часу).



https://be.wikipedia.org/wiki/%D0%93%D1%80%D1%83%D0%BD%D0%B2%D0%B0%D0%BB%D1%8C%D0%B4%D1%81%D0%BA%D0%B0%D1%8F_%D0%B1%D1%96%D1%82%D0%B2%D0%B0

Гру́нвальдская бі́тва, або Бі́тва пад Гру́нвальдам 15 ліпеня 1410 года, — бітва
паміж злучаным войскам Польшчы і Вялікага Княства Літоўскага (Ягайла і Вітаўт;
31,5 тыс.ч.), і войскам Тэўтонскага ордэна (Ульрых фон Юнгінген; 27 тыс.ч.,
гарматы), якая адбылася ў час Вялікай вайны (1409—1411) недалёка ад вёсак
Грунвальд, Таненберг і Ладвігова (Усходняя Прусія, сучасная Польшча).

Бітва адбывалася на землях манаскай дзяржавы Тэўтонскага ордэна ў даліне паміж
трыма вёскамі: Грунфельдэ (ням.: Grünfelde, Грунвальд) на захадзе, Таненберг
(ням.: Tannenberg, цяпер Стэмбарк) на паўночным усходзе і Людвігсдорф (ням.:
Ludwigsdorf, цяпер Ладвігова) на поўдні. Ягайла ўпамінаў гэта месца па-лацінску
як «in loco conflictus nostri, quem cum Cruciferis de Prusia habuimus, dicto
Grunenvelt». Пазнейшыя польскія летапісцы вытлумачылі слова «Grunenvelt» як
«Grünwald» (Грунвальд), што па-нямецку азначае «зялёны лес». Літоўцы
(балтамоўныя) узялі гэта за прыклад і пераклалі назву як «Žalgiris».

Назвы бітвы ў мовах іншых народаў, прадстаўнікі якіх удзельнічалі ў бітве:
чэшск.: Bitva u Grunvaldu, рум.: Bătălia de la Grünwald.

У беларускіх летапісах бітва ўпамінаецца, як пабоішча Ягайлы і Вітаўта з немцамі
і прусамі «межи городы Дубравны и Острада». Верагодна, маецца на ўвазе самы
блізкі да бітвы горад Дуброўна (польск.: Dąbrówno).

Акрамя таго, у беларускай гістарыяграфіі М. Каяловіч і Д. Даўгяла ў сувязі з
бітвай згадвалі летапіснае «Дуброўна», а ў беларускай перыёдыцы 1990-х гадоў
рабілася свядомая спроба прыняць «Дуброўна» за нацыянальны варыянт назвы бітвы ў
форме «Дубровенская бітва».

Існуе няшмат надзейных крыніц аб Грунвальдскай бітве, і большасць з іх польскія.
Самай важнай і надзейнай крыніцай па гэтай тэме з'яўляецца «Cronica conflictus
Wladislai regis Poloniae cum Cruciferis anno Christi 1410», якая была напісана
не пазней чым праз год пасля бітвы яе сведкам. Аўтар хронікі невядомы, але
адносна аўтарства існуе некалькі меркаванняў: аўтарам мог быць польскі канцлер
Мікалай Труба ці сакратар Ягайлы Збігнеў Алясніцкі. Хоць арыгінальная «Cronica
conflictus» не захавалася, з XVI ст. дайшоў кароткі пераказ хронікі. Другой
асноўнай гістарычнай крыніцай пра падзеі Грунвальдскай бітвы з'яўляецца
«Historia Poloniae» польскага гісторыка Яна Длугаша (1415—1480). Гэта ўсебаковы
і падрабязны пераказ падзей напісаны праз некалькі дзесяцігоддзяў пасля бітвы.
Крыніца лічыцца не самай надзейнай і верагоднай не толькі з-за вялікага прамежку
часу паміж падзеямі і даты напісання самой хронікі, але і з-за прадузятасці
Длугаша ў адносінах да літоўцаў. Ёсць яшчэ адзін твор Длугаша — «Banderia
Prutenorum» — рукапіс XV ст. з выявамі і лацінскімі апісаннямі крыжацкіх
штандараў, што былі ўзяты падчас бітвы і пасля выстаўлены ў саборы на Вавелі ў
Кракаве. Іншыя польскія крыніцы ўключаюць у сябе два пісьмы, напісаныя Ягайлам
сваёй жонцы Ганне Цэльскай і пазнаньскаму епіскапу Войцеху Ястрэбцу, а таксама
пісьмы Ястрэбца да палякаў у Святым Прастоле. Нямецкія крыніцы ўключаюць у сабе
кароткае ўпамінанне ў хроніцы Іагана фон Посілге. Шведскім гісторыкам Свенам
Экдалем было знойдзена ананімнае пісьмо, напісанае паміж 1411 і 1413 гадамі на
сярэдневяковай нямецкай мове, у ім апісваюцца важныя дэталі літоўскіх манеўраў.

У 1961 годзе Я. і В. Хайнацкія выдалі бібліяграфію Грунвальдскай бітвы, у якую
былі ўключаны 457 пазіцый. Да гадавіны бітвы, у 1990 годзе ў Польшчы з'явіліся
дзве бібліяграфіі, якія ўключаюць адпаведна па 1162 і 1173 пазіцыі. А ў 1991
годзе з ініцыятывы Польскай Акадэміі навук пачаў выходзіць часопіс «Studia
grunwaldzkie». Аб'ёмную бібліяграфію выпусціла ў 2010 годзе Wojewódzka
Biblioteka Publiczna ў Ольштыне.

У 1230 годзе тэўтонскія рыцары, крыжацкі ваенны ордэн, перамясціліся ў
Хелмінскую зямлю[ru] і распачалі Прускі крыжовы паход[ru] супраць паганскіх
прускіх племянных саюзаў. Пры падтрымцы Папы і імператара Свяшчэннай Рымскай
імперыі тэўтоны заваявалі і перавялі ў хрысціянства большасць прусаў да 1280
года, пасля чаго звярнулі сваю ўвагу на Вялікае Княства Літоўскае. Амаль на
працягу ста гадоў крыжакі рабілі набегі на літоўскія землі, асабліва на Жамойць,
бо яна аддзяляла тэўтонаў ад іх адгалінавання ў Лівоніі. Прыгранічныя рэгіёны
ператварыліся ў незаселеныя пустэчы, але крыжакі дабіліся толькі нязначных
тэрыторый. Князі літоўскія ўпершыню адмовіліся ад Жамойці ў часы Грамадзянскай
вайны ў ВКЛ 1381—1384 гадоў паводле Дубіскага міру. Жамойцкія землі былі
выкарыстаны ў якасці разменнай манеты, каб забеспечыць тэўтонскую падтрымку
аднаму з бакоў ва ўнутранай барацьбе за ўладу.

У 1385 годзе вялікі князь літоўскі Ягайла згодна з умовамі Крэўскай уніі
ажаніўся з польскай каралевай Ядвігай. Ягайла прыняў хрышчэнне і быў каранаваны
каралём польскім пад іменем Уладзіслаў II, тым самым была створана дынастычная
унія паміж Польскім Каралеўствам і Вялікім Княствам Літоўскім. Афіцыйная
хрысціянізацыя Літвы[ru] пазбавіла Ордэн рацыянальнага абгрунтавання сваіх
дзеянняў у рэгіёне. Вялікі магістр Ордэна Конрад Цёльнер фон Ротэнштайн пры
падтрымцы венгерскага караля Жыгімонта Люксембургскага публічна, пры Папскім
двары[ru], паставіў пад сумненне шчырасць Ягайлавага пераходу ў хрысціянства.

У 1389 годзе паміж Ягайлам і Вітаўтам разгарэлася новая міжусобная вайна, якая
закончылася ў 1392 годзе Востраўскім пагадненнем, паводле якога Вітаўт пажыццёва
станавіўся Вялікім князем Літоўскім. У 1398 годзе Вітаўт без удзелу Ягайлы
падпісаў Салінскі дагавор, згодна з якім Вялікае Княства Літоўскае саступала
Ордэну Жамойць, а ўзамен Вітаўт атрымліваў ад рыцараў ваенную дапамогу. Адносіны
ВКЛ з Ордэнам у чарговы раз рэзка абвастрыліся пасля таго, як у 1401 годзе
Вітаўт падтрымаў паўстанцаў у падуладных рыцарам землях Жамойці.

У 1404 годзе паміж ВКЛ, Польскай Каронай і Ордэнам быў заключаны Рацёнжскі
дагавор, які пацвердзіў Вітаўтаву саступку крыжакам Жамойці да Невяжы, а таксама
часткі Судавіі. Аднак, Вітаўт не пакідаў надзеі вярнуць сабе Жамойць. Па гэтым
жа дагаворы Карона за выкуп вярнула сабе Добжынскую зямлю, але яе тэрытарыяльныя
прэтэнзіі да Ордэна наконт Гданьскага Памор'я засталіся незадаволенымі. Тым не
менш, у цэлым дзве дзяржавы знаходзіліся ў перамір'і паводле Калішскага міру
1343 года.

Канфлікт таксама тлумачыўся гандлёвымі меркаваннямі: крыжакі кантралявалі
цячэнне трох найвялікшых рэк (Нёмана, Віслы і Дзвіны) у Польшчы і Вялікім
Княстве Літоўскім.

«Вялікая вайна» 1409—1411 гадоў пачалася з-за імкнення Вялікага Княства
Літоўскага вярнуць балцкія землі (Жамойць) з-пад улады Тэўтонскага ордэна;
Польшча хацела вярнуць сабе спрэчныя землі на польска-ордэнскім памежжы
(Добрынскую зямлю, Памор'е, Новую Марку) і выступала саюзнікам княства ў гэтым
канфлікце.

У маі 1409 года выбухнула паўстанне на падуладнай тэўтонам Жамойці. Вялікае
Княства Літоўскае падтрымала паўстанне, у адказ крыжакі прыгразілі ўварваннем.
Польшча аб'явіла, што падтрымлівае прэтэнзіі ВКЛ і ў сваю чаргу прыгразіла
ўварваннем у землі Ордэна. Як толькі прускія войскі эвакуіраваліся з Жамойці,
тэўтонскі вялікі магістр Ульрых фон Юнгінген 6 жніўня 1409 года аб'явіў вайну
Польскаму Каралеўству і Вялікаму Княству Літоўскаму. Крыжакі спадзяваліся
перамагчы Польшчу і Літву паасобку і пачалі з набегаў на Вялікую Польшчу і
Куявію, захопліваючы палякаў знянацку. Крыжакі спалілі замак у Добрыне
(Добжын-над-Віслай), захапілі Баброўнікі пасля чатырнаццацідзённай аблогі,
заваявалі Быдгашч і разрабавалі некалькі мястэчак. Палякі арганізавалі
контрнаступленне і вярнулі сабе Быдгашч. Жмудзіны напалі на Мемель (Клайпеда).
Аднак ні адзін з бакоў не быў гатоў да поўнамаштабнай вайны.

Рымскі кароль Вацлаў IV згадзіўся стаць пасрэднікам ва ўрэгуляванні канфлікту.
Перамір'е было падпісана 8 кастрычніка 1409 года тэрмінам да 21 чэрвеня 1410
года. Абодва бакі выкарысталі гэты час для падрыхтоўкі да вайны, збіраючы войскі
і займаючыся дыпламатычнымі манеўрамі. Абодва бакі адпраўлялі пісьмы і
пасланнікаў, вінавацячы адзін аднаго ў розных грахах і злачынствах перад
хрысціянскім светам. Вацлаў IV, атрымаўшы ад крыжакоў падарунак у 60 тысяч
флорынаў, абвясціў, што Жамойць паўнапраўна належыць крыжакам, і толькі
Добрынская зямля павінна быць вернута Польшчы. Крыжакі таксама заплацілі 300
тысяч дукатаў імператару Свяшчэннай Рымскай імперыі Жыгімонту Венгерскаму, які
меў віды на Малдаўскае княства, за яго ваенную падтрымку. Жыгімонт паспрабаваў
разбіць польска-літоўскі саюз, прапаноўваючы Вітаўту каралеўскую карону;
прыняцце Вітаўтам такой прапановы парушыла б умовы Востраўскага пагаднення і
выклікала б польска-літоўскія рознагалоссі. Адначасова Вітаўт змог дабіцца
перамір'я з Лівонскім ордэнам.

У пачатку снежня 1409 года Вітаўт з Ягайлам на ваеннай нарадзе ў Берасці
выпрацавалі стратэгічны план будучых ваенных дзеянняў супраць Ордэна: іх арміі
павінны былі аб'яднацца ў адну вялікую сілу і рушыць у напрамку да Марыенбурга
(Мальбарк), сталіцы Тэўтонскага ордэна. Крыжакі, заняўшы абарончую пазіцыю, не
чакалі супольнай польска-літоўскай атакі і пачалі рыхтавацца да двайнога
наступлення — з боку палякаў, уздоўж Віслы ў напрамку да Данцыга (Гданьск), і з
боку літвінаў, уздоўж Нёмана ў напрамку да Рагніта (цяпер горад Нёман у
Калініградскай вобласці). Каб процістаяць такой пагрозе, Ульрых фон Юнгінген
засяродзіў свае сілы ў Швецы (Свеце), у цэнтральным пункце, адкуль тэўтонскія
войскі маглі даволі хутка зрэагаваць на ўварванне з любога боку. Значныя
гарнізоны былі пакінуты ва ўсходніх замках Рагніта, Райна (цяпер Рын) каля
Лётцэна (Гіжыцка) і Мемеля (Клайпеда). Каб утаіць свае планы і ўвесці ў зман
крыжакоў, Ягайла і Вітаўт арганізавалі некалькі набегаў на сумежныя тэрыторыі,
тым самым прымушаючы крыжакоў трымаць іх войскі на месцы.

На першым этапе Грунвальдскай кампаніі ўсе польска-літоўскія войскі сабраліся
пад Чэрвінскам, у вызначаным месцы за 80 км ад прускай мяжы, дзе саюзнае войска
перайшло цераз Віслу па пантоннаму мосту. Гэты манеўр, які патрабаваў
дакладнасці і ўзгодненасці руху шматэтнічнага польска-літоўскага войска, быў
выкананы прыкладна за тыдзень з 24 чэрвеня па 30 чэрвеня 1410 года. Польскія
салдаты з Вялікай Польшчы сабраліся ў Познані, а салдаты з Малой Польшчы — у
Вольбужы. 24 чэрвеня 1410 года Ягайла і чэшскія наёмнікі прыбылі ў Вольбуж. Праз
тры дні польскае войска ўжо знаходзілася ў вызначаным месцы пад Чэрвінскам.

Літоўскае войска выступіла з Вільні 3 чэрвеня 1410 года і злучылася з русінскімі
палкамі ў Гродна. Яны прыбылі ў Чэрвінск у той жа дзень, калі палякі перасяклі
Нёман.

Пасля пераходу цераз раку да польска-літоўскага войска далучыліся мазавецкія
войскі Земавіта IV і Януша Варшаўскага.

3 ліпеня 1410 года вялікае войска пачало свой паход на поўнач у напрамку да
Марыенбурга (Мальбарк), сталіцы Прусіі. 9 ліпеня яно перайшло прускую мяжу.

Пераход цераз Віслу заставаўся тайнай для крыжакоў, пакуль венгерскія
дыпламатычныя прадстаўнікі, якія спрабавалі дагаварыцца аб перамір’і, не
паведамілі пра гэта Вялікаму магістру Ордэна Ульрыху фон Юнгінгену. З'яўленне
саюзнага войска на поўдні Прусіі застала вялікага магістра знянацку. Як толькі
Ульрых фон Юнгінген уразумеў польска-літоўскія намеры, ён пакінуў 3000 рыцараў у
Швецы (Свеце) пад кіраўніцтвам Генрыха фон Плаўэна і адправіў асноўнае войска
арганізоўваць лінію абароны на рацэ Дрвенцы каля Кужэтніка. Пераход цераз раку
быў умацаваны астрогам.

11 ліпеня 1410 года пасля пасяджэння ваеннага савета Ягайла вырашыў не
пераходзіць цераз раку ў такім моцна абароненым месцы. Замест гэтага войска
павінна было абысці раку, павярнуўшы на ўсход, у напрамку да яе вытокаў, дзе
больш ніякіх вялікіх рэк не аддзяляла яго войска ад Марыенбурга. Рушэнне
працягнулася на ўсход у напрамку да Дзялдава без спроб захапіць сам горад.
Тэўтонскае войска ішло па Дрвенцы на поўнач, перасякло яе каля Любавы і пасля
рушыла на ўсход паралельна польска-літоўскаму войску. Апошняе ўжо спустошыла
вёску Гільгенбург (Дуброўна). Фон Юнгінген быў настолькі раз'юшаны жорсткасцю
саюзных войск, што пакляўся перамагчы захопнікаў у бітве.

Устанавіць дакладны лік воінаў, якія ўдзельнічалі ў бітве, даволі складана. Ні ў
адной з тагачасных крыніц не прыведзена дакладнага падліку колькасці воінаў у
атрадах. Ян Длугаш у сваіх працах прыводзіць колькасць харугваў у саюзным
войску: 50 у палякаў і 40 у літвінаў. Але ў «Гісторыі Польшчы» Длугаш наогул не
называе колькасць нямецкіх харугваў, пазней — у Banderia Prutenorum — ён апісвае
51 нямецкую харугву, узятую палякамі пад Грунвальдам. Такім чынам, тэўтонскае
войска налічвала не менш чым 51 харугву. Але пры гэтым няясна, колькі чалавек
было пад кожнай харугвай. Структура і колькасць як пяхотных адзінак
(кап'яносцаў, лучнікаў, арбалетчыкаў), так і артылерыйскіх, таксама невядомыя.
Ацэнкі, зробленыя рознымі гісторыкамі, часта бываюць неаб'ектыўнымі з-за
палітычнай ці нацыянальнай прадузятасці. Нямецкія гісторыкі прыводзяць, як
правіла, меншыя лічбы, тады як польскія звычайна выкарыстоўваюць большыя ацэнкі.
Прафесійныя ацэнкі польскага гісторыка Стэфана Кучыньскага: 39 000
польска-літоўскіх і 27 000 тэўтонскіх воінаў у заходняй літаратуры прыводзяцца
як «агульнапрызнаныя».

Вялікі магістр Ульрых фон Юнгінген прывёў на бітву асноўную армію Ордэна, у якую
ўваходзілі найміты і госці з Еўропы. Сярод тэўтонцаў, акрамя ўласна членаў
ордэна і іх васалаў, былі рыцары з Германіі, Францыі і Англіі, а таксама
наёмнікі швейцарцы, англічане і інш. Арганізацыйна армія складалася не менш чым
з 51 харугвы агульным лікам 21 тыс. конных рыцараў і 6 тыс. пяхоты і
артылерыстаў. Апроч гэтага, у абозе было каля 5 тыс. чэлядзі.

Нягледзячы на меншую колькасць, тэўтонскае войска мела перавагі ў дысцыпліне,
ваеннай падрыхтоўцы і лепшую вайсковую амуніцыю. Іх цяжкая кавалерыя была адной
з найлепшых у Еўропе. Тэўтонскае войска мела бамбарды, якія маглі страляць
свінцовымі і каменнымі ядрамі. Як на тэўтонскім, так і на польска-літоўскім баку
ў бітве ўдзельнічалі атрады з розных краін і зямель, уключаючы шматлікіх
наймітаў; напрыклад, багемскія наёмнікі біліся на кожным з бакоў. Тэўтоны
таксама запрашалі рыцараў-добраахвотнікаў. Прадстаўнікі дваццаці двух розных
народаў, пераважна германскіх і з розных частак Свяшчэннай Рымскай імперыі,
далучыліся да тэўтонцаў. Сярод крыжацкіх рэкрутаў былі прадстаўнікі з Вестфаліі,
Фрызіі, Аўстрыі, Швабіі і Штэтына (Шчэцін). Наёмныя аддзелы крыжакоў
фарміраваліся з чэхаў, мараваў, швейцарцаў. Два венгерскія вяльможы, Міклош
Гараі і Сцібар са Сцібожыц, прыслалі для крыжакоў 200 воінаў, але падтрымка з
боку Жыгімонта Венгерскага была неістотнай.

Агульны лік саюзнага войска дасягаў 31,5 тыс.ч., сярод іх 18 тыс. польскіх
конных рыцараў і 2 тыс. пяхоты, 11 тыс. лёгкай конніцы ВКЛ і 500 пяхоты.
Арганізацыйна войска складалася з 50 польскіх харугваў і 40 харугваў ВКЛ.

Галоўнакамандуючым польска-літоўскага войска быў кароль Ягайла; аднак ён не
ўдзельнічаў непасрэдна ў бітве. Літоўскімі воінамі кіраваў непасрэдна Вялікі
князь Вітаўт, які быў другім у вярхоўным камандаванні і дапамагаў у распрацоўцы
стратэгіі кампаніі. Вітаўт актыўна ўдзельнічаў у самой бітве, кіруючы як
літоўскімі, так і польскімі войскамі.

Паводле Длугаша, Польскае войска складалася з 51 харугвы. У яго склад уваходзілі
ўласна польскія палкі, палкі наёмнікаў з Багеміі і Маравіі, а таксама палкі
«зямлі Леапольскай», «зямлі Падольскай, якая мела тры харугвы, з прычыны
шматлікасці свайго насельніцтва», «зямлі Галіцкай». З чэхаў складаліся дзве
паўнацэнныя харугвы пад камандаваннем Яна Сокала з Ламберка. Магчыма, адным з
воінаў у чэшскім войску быў Ян Жыжка, будучы кіраўнік гусіцкага руху. Аляксандр
I Добры камандаваў малдаўскім войскам.

Войскам ВКЛ камандаваў вялікі князь Літоўскі Вітаўт, стрыечны брат Ягайлы. У
войску ВКЛ было 4 харугвы з літоўскіх (у сучасным сэнсе, балцкіх) зямель, 36 з
зямель Русі (у т.л. 28 з зямель у беларускіх этнічных межах, 8 — з украінскіх).
У склад літвінскага апалчэння ўваходзілі Гарадзенская, Ковенская, Лідская,
Смаленская, Мсціслаўская і Аршанская (пад камандаваннем князя Смаленскага Сямёна
Лугвена Альгердавіча), Полацкая, Віцебская, Кіеўская, Пінская, Наваградская,
Берасцейская, Ваўкавыская, Драгічынская, Медніцкая, Крамянецкая, Старадубская
харугвы. У літоўскае войска таксама ўваходзіў кантынгент татар Залатой Арды пад
камандаваннем хана Джалал ад-Дзіна.

У расійскай і савецкай гістарыяграфіі асобна вылучаліся «тры рускія смаленскія
палкі (харугвы)». Аднак казаць, што гэтыя палкі былі рускімі (велікарускімі) ў
сучасным значэнні слова, няслушна. Бо ўлічваючы тагачасныя этнаграфічныя межы,
гэтыя палкі былі сабраны ў асноўным з крывіцкіх зямель і, відаць, складаліся з
воінаў са Смаленска, Полацка і Мсціслава. Таму, мабыць, істотную долю (калі не
большасць) ў гэтых палках складалі продкі сучасных беларусаў. Князь Ноўгарада
Вялікага Лугвен-Сымон Альгердавіч, які камандаваў і гэтымі трыма палкамі, і
наогул палкамі паўночнай часткі ВКЛ, меў пры сабе і ноўгарадскі атрад.

Рана раніцай 15 ліпеня 1410 года праціўнікі сышліся на раўніне ў трохвугольніку
паміж сёламі Грунвальд, Таненберг (цяпер — Стэмбарк) і Людвігсдорф (цяпер —
Ладвігова). Войскі ордэна пастроіліся фронтам у 2 км паміж Грунвальдам і
Танебергам у два рады. Правае крыло першай лініі ўзначальваў Конрад Ліхтэнштэйн,
левае — Фрыдрых Валенрод, другую лінію — сам вялікі магістр. Саюзнікі
выстраіліся ў тры рады на працягу 2,5 км паміж Грунвальдам і Людвігсдорфам. На
левым крыле знаходзіліся палякі (сумесна з чэхамі, руссю і інш.) пад
камандаваннем кароннага маршала Польшчы Збігнева з Бжэзя, трэцяя лінія — на чале
з самім Уладзіславам, на правым — літоўскія войскі пад кіраўніцтвам Вітаўта, на
крайнім правым флангу — татарская конніца Джалал-ад-Дзіна, старэйшага сына
Тахтамыша.

Абодва войскі выстраіліся ў процілеглыя рады ўздоўж восі паўночны ўсход —
паўднёвы захад. Польска-літоўскае войска размясцілася на ўсход ад Людвігсдорфа і
Таненберга. Польская цяжкая кавалерыя ўтварыла левы фланг, літоўская лёгкая
кавалерыя ўтварыла правы, а наёмніцкія атрады размясціліся па цэнтры. Салдаты
саюзнікаў былі пастроены ў тры рады клінападобных утварэнняў каля 20 чалавек
глыбінёю. Тэўтонскія рыцары сканцэнтравалі сваю элітную цяжкую кавалерыю пад
камандаваннем вялікага маршала Фрыдрыха фон Валенрода насупраць літоўцаў.

Крыжакі, якія першымі падрыхтавалі сваё войска да бітвы, спадзяваліся
справакаваць на атаку палякаў і літоўцаў. Тэўтонскім палкам, апранутым у цяжкую
браню, у чаканні нападзення прыйшлося прастаяць некалькі гадзін пад пякучым
сонцам. У адной хроніцы было выказана меркаванне, што крыжакі выкапалі «воўчыя
ямы», каб нападаючае войска ўвалілася ў іх. Яны таксама паспрабавалі выкарыстаць
гарматную зброю, але невялікі дождж увільгатніў порах, і ў выніку было зроблена
толькі два гарматныя стрэлы. Але Ягайла не спяшаўся пачынаць атаку. Таму Вялікі
магістр адправіў пасланцаў з двума мячамі, «каб памагчы Ягайлу і Вітаўту ў
бітве». Гэты жэст з боку Вялікага магістра азначаў знявагу і правакацыю. Вядомыя
як «Грунвальдскія мячы», яны сталі адным з нацыянальных сімвалаў Польшчы.

Вітаўт пры падтрымцы некалькіх польскіх харугваў пачаў атаку на левы фланг
тэўтонскага войска. Пасля больш чым гадзіны жосткай сечы з крыжакамі літоўская
лёгкая конніца пачала адступаць. Ян Длугаш апісвае такі ход падзей як поўнае
знішчэнне ўсяго літоўскага войска. Паводле Длугаша, крыжакі падумалі, што
перамога ўжо іхняя, і, зламаўшы свой строй, пачалі бязладную пагоню за
адступаючымі літоўцамі, і назбіралі шмат здабычы перад тым, як вярнуцца на поле
бітвы да польскіх атрадаў. Але Длугаш не ўпамянуў пра літоўцаў, якія пазней
вярнуліся на поле бітвы. Такім чынам, Ян Длугаш паказаў бітву, як перамогу
Польшчы без старонняй дапамогі. Такі погляд быў аспрэчаны сучаснымі гісторыкамі.
Яны выказалі меркаванне, што адступленне было спланаваным, стратэгічным
манеўрам. Гэта меркаванне атрымала шырокае прызнанне пасля таго, як у 1963 годзе
шведскі гісторык Свен Экдаль адкрыў і апублікаваў нямецкае пісьмо. У лісце,
напісаным праз пару гадоў пасля бітвы, невядомы аўтар перасцерагаў новага
Вялікага Магістра, каб ён пільнаваўся падманных адступленняў, падобных да тых,
што выкарыстоўваліся ў Вялікай Бітве. Стэфен Торнбул сцвярджаў, што літоўскае
адступленне не зусім падыходзіла пад звычайныя правілы падманнага адступлення.
Такое адступленне звычайна ажыццяўлялася адной ці дзвюма вайсковымі часцямі (у
адрозненне ад усяго астатняга войска) і хутка перацякала ў контратаку.

У той час, як літоўскія войскі адступалі, пачалася сеча паміж польскімі і
тэўтонскімі сіламі. Крыжакі пад камандаваннем вялікага комтура Куна фон
Ліхтэнштайна сканцэнтраваліся на правым польскім флангу. Шэсць харугваў фон
Валенрода не пагналіся за адступаючымі літоўцамі, а далучыліся да атакі на правы
фланг. Асабліва каштоўным трафеем была харугва Кракава. Здавалася, што крыжакі
пачалі браць верх, і ў адзін момант каралеўскі каронны харунжы Марцін з
Врацімавіц выраніў кракаўскую харугву. Але яе тут жа падхапілі, і сеча
прадоўжылася.

Ягайла разгарнуў свае рэзервы — другую лінію свайго войска. Вялікі магістр
Ордэна Ульрых фон Юнгінген асабіста павёў 16 харугваў (прыкладна трэць
крыжацкага войска) да правага фланга палякаў. Ягайла разгарнуў свае апошнія
сілы, трэцюю лінію сваёй арміі. Рукапашны бой дайшоў да польскага камандавання,
і адзін крыжак, пазней ідэнтыфікаваны як Лупольд ці Дыпольд Кёкерыц, кінуўся
прама на караля Ягайлу. Сакратар Ягайлы Збігнеў Алясніцкі выратаваў каралю
жыццё. Атрымаўшы каралеўскую ласку, пазней ён стаў адным з самых уплывовых
людзей у Польшчы.

У гэты час літоўскія атрады перастроіліся і прыйшлі на дапамогу палякам,
ударыўшы па крыжаках з тылу. Пасланыя ў абход польскія аддзелы пачалі акружаць
правы фланг крыжакоў з захаду. Ульрых фон Юнгінген паспрабаваў прабіцца скрозь
літоўскія рады, але быў забіты. Паводле Cronica conflictus, Дабеслаў з Алешніцы
сваёй дзідай прабіў шыю вялікаму магістру. Длугаш сцвярджаў, што магістра забіў
Мшчуй са Скрынна. Геройскую смерць у баі прынялі амаль усе саноўнікі Тэўтонскага
ордэна, за выключэннем трох комтураў, што збеглі з поля бітвы. Акрамя Вялікага
магістра Ульрыха фон Юнгінгена загінуў і вялікі маршал Фрыдрых фон Валенрод.

Пад націскам, страціўшы кіраўніцтва, тэўтонскія рыцары пачалі адступаць да
свайго лагера. Гэта абярнулася супраць саміх крыжакоў, калі абозная чэлядзь
паўстала супраць сваіх гаспадароў і далучылася да аблавы. Рыцары паспрабавалі
пабудаваць т.зв. вагенбург: яны акружылі ўвесь лагер умацаванымі вазамі. Зрэшты,
абарона была хутка разбіта, і лагер быў спустошаны. Паводле Cronica conflictus,
больш рыцараў памерла там, чым на полі бою. Бітва доўжылася дзесяць гадзін.

Тэўтонскія рыцары спісалі паражэнне на здраду Мікалауса фон Рэніса (Мікалая з
Рыньска), камандзіра хелмінскай харугвы, які пазней быў абезгалоўлены без суда.
Ён быў заснавальнікам і лідарам «Саюзу Яшчаркі» — групы крыжакоў, якія
сімпатызавалі Польшчы. Паводле меркавання тэўтонаў, фон Рэніс апусціў сваю
харугву, што было прынята за сігнал да здачы і прывяло да панічнага адступлення.
Легенда, што крыжакоў «ударылі нажом у спіну», адгукнулася пасля Першай
сусветнай вайны ў легендзе пра ўдар нажом у спіну і займала нямецкую
гістарыяграфію аж да 1945 года.

Паражэнне тэўтонскіх рыцараў было нечуваным. Каля 8 тысяч тэўтонскіх воінаў было
забіта і яшчэ 14 тысяч было ўзята ў палон. Паводле тэўтонскай плацёжнай
ведамасці, толькі 1427 чалавек вярнулася ў Марыенбург патрабаваць сваю грашовую
выплату. З 1 200 чалавек, пасланых з Данцыга, вярнулася толькі 300. Паводле
розных крыніц, ад 200 да 400 братоў Ордэна было забіта, уключаючы большасць
тэўтонскага камандавання — вялікі магістр Ульрых фон Юнгінген, вялікі маршал
Фрыдрых фон Валенрод, вялікі комтур Куна фон Ліхтэнштайн, вялікі скарбнік Томас
фон Мергайм, маршал забяспечваючых войск Альбрэхт фон Шварцбург і дзесяць
комтураў.

Пасля бітвы трое рыцараў Ордэна — Марквард фон Зальцбах, комтур Брандэнбурга
(цяпер пасёлак Ушакова), Генрых Шаўмбург, фогт Самбіі, і Юрген Маршалк,
збраяносец вялікага магістра, былі пакараны смерцю па загаду Вітаўта за іх
«абразлівыя паводзіны пасля ўзяцця ў палон». Пра Маркварда фон Зальцбаха вядома,
што аднойчы, яшчэ задоўга да бітвы, ён сказаў непрыстойнасць пра Вітаўтаву маці
ў прысутнасці самога Вітаўта. І цяпер Вітаўт, убачыўшы сярод палонных Маркварда,
звярнуўся да яго і прыпомніў той выпадак, разлічваючы, што крыжак папросіць
прабачэння. Але той пачаў фанабэрыцца і дёрзка сябе паводзіць. Ягайла ўгаворваў
Вітаўта супакоіцца і не караць Маркварда, але крыжак усё роўна працягваў лезці
на ражон. У выніку, комтура адвялі ў жыта і абезгаловілі.

Целы фон Юнгінгена і іншых высокапастаўленых кіраўнікоў Ордэна былі перавезены
для пахавання ў Марыенбургскі замак 19 ліпеня 1410 года. Целы ніжэйшых чыноў
Ордэна і дванаццаці польскіх рыцараў былі пахаваны ў Таненбергскай царкве.
Астатніх памерлых пахавалі ў некалькіх брацкіх магілах. Адзіным прадстаўніком
вышэйшага тэўтонскага камандавання, які ўцёк з поля бою, быў Вернер фон
Тэтынгер, комтур Эльбінга (Эльблонг).

Польскія і літоўскія сілы ўзялі некалькі тысяч палонных. Сярод іх былі князі
Конрад VII Белы з Алесніцы і Казімір V з Памераніі. Большасць простых воінаў і
наёмнікаў была вызвалена неўзабаве пасля бітвы на ўмове, што яны прыбудуць у
Кракаў 11 лістапада 1410 года. У палоне затрымалі толькі тых, ад каго можна было
чакаць выплаты выкупу. Былі назначаны істотныя выкупы: напрыклад, найміт
Гольбрахт фон Лойм павінен быў заплаціць «шэсцьдзесят разоў суму ў 150 пражскіх
грошай», што адпавядала больш чым 30 кілаграмам срэбрам.

Пасля бітвы польскія-літоўскія войскі адклалі сваю атаку на тэўтонскую сталіцу ў
Марыенбургу (Мальбарк), застаўшыся на полі бою яшчэ на тры дні, і толькі пасля
рушылі да сталіцы Тэўтонскай дзяржавы, праходзячы ў сярэднім па 15 км за дзень.
Асноўныя саюзныя сілы прыбылі к добра ўмацаванаму Марыенбургу толькі 26 ліпеня
1410 года. Гэтая затрымка дала Генрыху фон Плаўэну дастаткова часу для
арганізацыі абароны. Ягайла таксама пасылаў свае палкі да іншых тэўтонскіх
замкаў, якія часта здаваліся без супраціўлення, уключаючы такія значныя гарады,
як Данцыг (Гданьск), Торн (Торунь) і Эльбінг (Эльблонг). Толькі восем замкаў
засталіся ў руках тэўтонцаў. Асаджаючыя войскі чакалі скорай капітуляцыі свайго
ворага і не былі падрыхтаваны да працяглай аблогі з-за нястачы амуніцыі, баявога
духу і эпідэміі дызентэрыі. Крыжакі звярнуліся па дапамогу да сваіх саюзнікаў.
Жыгімонт Венгерскі, Вацлаў IV, кароль рымскі і чэшскі, і Лівонскі ордэн
паабяцалі фінансавую падтрымку і ваеннае падмацаванне.

Аблога была знята 19 верасня 1410 года. Польска-літоўскія войскі пакінулі
гарнізоны ў захопленых раней замках і вярнуліся дадому. Але крыжакі скора
адваявалі гэтыя замкі. К канцу кастрычніка ў руках палякаў заставалася толькі
чатыры крыжацкія замкі ўздоўж мяжы. Ягайла сабраў новае войска і нанёс чарговае
паражэнне крыжакам у бітве пад Карановам 10 кастрычніка 1410 года. Пасля
некалькіх драбнейшых стычак абодва бакі згадзіліся на перагаворы.

Торунскі мір быў падпісаны ў 1411 годзе. Згодна з яго ўмовамі крыжакі саступалі
Добрынскую (Добжынскую) зямлю Польшчы і згаджаліся пакінуць свае прэтэнзіі на
Жамойць пры жыцці Ягайлы і Вітаўта, хаця дзве іншыя вайны — Галодная вайна 1414
года і Голубская вайна 1422 года — пасля вяліся да падпісання Мельнскага міру,
які назаўсёды вырашыць тэрытарыяльныя спрэчкі. Палякі і літвіны не змаглі
пераўтварыць сваю ваенную перамогу ў тэрытарыяльную і дыпламатычную выгаду.
Аднак, Торунскі мір лёг цяжкім фінансавым цяжарам на крыжакоў, ад якога яны так
і не акрыялі. Крыжакі павінны былі выплачваць кантрыбуцыю срэбрам. Па ацэнках,
іх сума складала дзесяцікратны гадавы даход караля Англіі, разбіты па чатырох
гадавых выплатах. Каб пакрыць гэтыя выплаты, крыжакі пачалі інтэсіўна пазычаць
грошы, канфіскоўваць золата і срэбра з цэркваў і павышаць падаткі. Два галоўныя
прускія гарады, Данцыг (Гданьск) і Торн (Торунь), паднялі паўстанне супраць
павышэння падаткаў. Пасля паражэння пад Грунвальдам у тэўтонскіх рыцараў было
недастаткова сіл, каб абараніць тыя землі, што засталіся. Пасля таго, як Жамойць
стала афіцыйна хрысціянскай, тады як Польшча і Літва былі хрысціянскімі краінамі
ўжо доўгі час, тэўтонцам стала складаней набіраць новых
крыжакоў-добраахвотнікаў. У выніку, Вялікія Магістры былі вымушаны спадзявацца
на атрады наёмнікаў, што дорага абыходзілася іх і без таго вычарпанаму бюджэту.
Унутраныя канфлікты, эканамічны заняпад і павышэнне падаткаў прывялі да
нестабільнасці краіны і заснавання Прускай канфедэрацыі ў 1441 годзе. Пазней
гэта прывяло да шэрагу канфліктаў, якія выліліся ў Трынаццацігадовую вайну
1454—1466 гадоў.

Падчас бітвы гераічна праявіў сябе рыцар Мацей[be-x-old], за што кароль Ягайла
зрабіў яго каронным харунжым і падарыў землі пад Люблінам, у т.л. вёску
Грушкі[ru], пасля чаго Мацей атрымаў прозвішча Грушэцкі i з'явіўся
родапачынальнікам шляхецкага i дваранскага роду Грушэцкіх.



https://be.wikipedia.org/wiki/%D0%93%D1%80%D0%B0%D0%BC%D0%B0%D0%B4%D1%81%D1%82%D0%B2%D0%B0

Грамадства — сацыяльнае ўтварэнне, якое ўяўляе сабой галоўную ўмову
жыццядзейнасці людзей, увасобленую ў канкрэтна-гістарычных формах і тыпах.
Грамадства — шматзначнае паняцце, якое ў агульнапрынятым сэнсе азначае групу
людзей, што характарызуецца агульнымі інтарэсамі і можа мець адрозненні ў
культуры і адмысловыя ўстановы. Грамадства таксама можна азначыць як
арганізаваную групу людзей, звязаных разам у рэлігійных, дабрачынных,
культурных, навуковых, палітычных, эканамічных і іншых мэтах.

У гісторыі філасофіі, сацыялагічнай і прававой думкі ўсталявалася разуменне
грамадства як сукупнасці людзей, аб'яднаных у адзінае цэлае па аб'ектыўных або
суб'ектыўных прычынах. Геракліт лічыў грамадства адным з выяўленняў усеагульнага
розуму (логасу), Дэмакрыт — штучным прадуктам працяглата натуральна неабходнага
развіцця. Сакрат і Платон імкнуліся адшукаць аснову грамадства ў думцы пра яго,
яго ідэі. Арыстоцель выводзіў паняцце грамадства з неабходнасці зносін свабрдных
і раўнапраўных людзей. Існавалі трактоўкі грамадства як злучэння многіх людзей,
аб'яднаных агульнасцю патрэб, інтарэсаў, згоднасцю ў пытаннях права (Цыцэрон).
Мысляры Н. Макіявелі, Т. Гобс бачылі ў грамадстве сродак сацыяльнага кантролю
над сутнасцю індывіда і яго ўтаймавання. У перыяд буржуазных рэвалюцый у
Заходняй Еўропе моцныя пазіцыі набылі розныя варыянты дагаворнай тэорыі
грамадства (Г. Гроцый, Д. Дзідро). У процівагу грамадскаму дагавору Г. Гегель
прапанаваў у якасці фактара, што фарміруе грамадства, шматбаковую ўзаемную
залежнасць індывідаў у сумесным, найперш эканамічным, жыцці. У другой палове XIX
ст. ўзнікла матэрыялістычная тэорыя грамадства (К. Маркс, Ф. Энгельс, У. Ленін,
Г. Пляханаў). Яна аспрэчвае тое, што ключавое значэнне для грамадства мае
індывід. Паняцце грамадства ў матэрыялістычным разуменні ўключае ўсю сукупнасць
грамадскіх з'яў і інстытутаў, абумоўленых неабходнасцю ўзаемадзеяння людзей, іх
разнастайнымі сувязямі і адносінамі. Грамадства на пэўнай ступені развіцця —
гэта грамадска-эканамічная фармацыя, якая мае ўнутраную структуру і зменьваецца
па аб'ектыўных законах.

У апошняй трэці XX ст. атрымалі прызнанне канцэпцыі, у якіх найважнейшым
фактарам устанаўлення разнастайных сувязей паміж індывідамі і пераўтварэнняў у
грамадстве лічыцца навукова-тэхнічны прагрэс і выкліканыя ім
сацыяльна-эканамічныя вынікі. Асабліва вылучаюцца тэорыі індустрыяльнага
грамадства, дзе асноўнай крыніцай складанага комплексу грамадскіх узаемасувязей
паміж людзьмі выступае індустрыялізацыя, прагрэс навукі і тэхналогій, у
прыватнасці, стварэнне сусветнай сістэмы камунікацыі і ўзнікненне глабальнага
грамадства. Пашыранымі сацыяльна-эканамічнымі версіямі індустрыяльнага
грамадства з'яўляюцца тэорыя дабрабыту і канцэпцыя аб «дзяржаве працвітання».
Лагічным працягам тэорыі індустрыяльнага грамадства з'яўляюцца тэорыі
постіндустрыяяьнага грамадства і інфармацыйнага грамадства. Існуюць таксама
канцэпцыі адкрытых і закрытых грамадстваў.

Грамадства — асноватворная катэгорыя філасофіі і сацыялогіі.
Філасофска-тэарэтычны аналіз грамадства магчымы толькі на базе даследвання яго
ідэальнай мадэлі. На працягу ўсёй гісторыі чалавецтва адбываўся пастаянны пошук
гэтай мадэлі і спробы яе апісаць.



https://be.wikipedia.org/wiki/%D0%93%D0%BE%D1%80%D0%B0%D0%B4_%D0%9F%D1%80%D0%B0%D0%B3%D0%B0

Прага (чэшск.: Praha [ˈpraɦa], мянушка: Прага, маці гарадоў) — сталіца і
найбуйнейшы горад Чэхіі, чатырнаццаты паводле велічыні горад у Еўрапейскім
Саюзе. Горад размяшчаецца ў паўночна-заходняй частцы краіны на рацэ Влтаве ў
гістарычным рэгіёне Багемія, цэнтрам яго з'яўляецца. У Празе пражываюць каля
1,24 млн чалавек, у той час як з улікам прадмесцяў можна налічыць амаль 2
мільёна чалавек. Да цяперашняга выгляду развівалася адзінаццаць стагоддзяў.
Цяпер размяшчаецца на тэрыторыі ў 496 квадратных кіламетраў. Прага ўтварае адзін
з чэшскіх адміністрацыйных рэгіёнаў — край Прага, а таксама з'яўляецца сталіцай
Цэнтральначэшскага края (чэшск.: Středočeský kraj) і двух яго раёнаў,
Прага-Усход і Прага-Захад, пры гэтым у іх склад не ўваходзіць — у ёй размешчаныя
толькі іх адміністрацыйныя органы.

Прага была палітычным, культурным і эканамічным цэнтрам Цэнтральнай Еўропы.
Заснаваны горад быў у эпоху раманскага стылю, а росквіт атрымаў падчас гатычнай
і рэнесанснай эпох, Прага была не толькі сталіцай чэшскай дзяржавы, але і
рэзідэнцяй двух імператараў Свяшчэннай Рымскай імперыі і, такім чынам, сталіцай
гэтай краіны. Горад займаў важнае месца ў часы існавання Аўстра-Венгрыі, а
таксама адыгрываў значную ролю і падчас пратэстанцкай Рэфармацыі,
Трыццацігадовай вайны і ў гісторыі XX стагоддзя, падчас абедзвюх сусветных
войнаў. Пасля Першай сусветнай вайны ў 1918 годзе стаў сталіцай Чэхаславакіі. З
1960 па 1992 год — сталіца ЧССР, з студзеня 1993 года — сталіца Чэшскай
Рэспублікі.

У Празе маецца цэлы шэраг вядомых культурных помнікаў, многія з якіх перажылі
гвалт і разбурэнне апошняга стагоддзя ў Еўропе. Сярод славутасцей горада варта
вылучыць: Пражскі Град, Карлаў мост, Старамесцкая плошча з астранамічнымі
гадзіннікам, яўрэйскі квартал, Сцяна Ленана і ўзгорак Петршын. У 1992 годзе
гістарычны цэнтр Прагі быў уключаны ў спіс аб'ектаў Сусветнай спадчыны ЮНЕСКА.

Назва горада паходзіць ад чэшскага словы «práh», што азначае парог. Паводле
легенды яго заснавальнікам быў князь Крок, дачка якога, Лібуша, паказала месца
для будаўніцтва горада і прадказвала яму вялікую славу. Першыя гістарычныя
звесткі пра паселішча славян на тэрыторыі сучаснай Прагі адносяцца да VI
стагоддзя. Аднак першыя паселішчы на ​​тэрыторыі сучаснага горада датуюцца
палеалітам. У II стагоддзі да н.э. у гэтай мясцовасці пасяліліся кельты, якіх у
I стагоддзі н.э. выціснулі маркаманы, і, магчыма, свевы.

Найстаражытны замак на тэрыторыі горада, Пражскі град, быў пабудаваны на левым
беразе Влтавы ў IX стагоддзі. З X ст. Прага стала сталіцай Чэшскага княства, у
канцы гэтага ж стагоддзя ў горадзе быў пабудаваны рынкавая плошча. У першай
палове XIII стагоддзя вакол каменных пабудоў у раёне плошчы сталі ўзводзіць
гарадскія сцены. Прага ў эканамічным плане была добра развітым горадам, які вёў
ажыўлены гандаль з суседзямі і хутка развіваўся. Перыяд асаблівага росквіту
Прагі ў XIV стагоддзі звязаны з дзейнасцю Карла IV. Пры ім было пабудавана
Нове-Места, каменны мост праз Влтаву, вядомы зараз як Карлавы мост, заснаваны
Карлава ўніверсітэт, пачалося будаўніцтва сабора Святога Віта, Прага стала
сталіцай Свяшчэннай Рымскай імперыі. У 1389 годзе адбыўся яўрэйскі пагром, у
выніку якога была знішчана трохтысячная яўрэйская суполка горада. У Празе
засталося некалькі сінагог, захаваліся, таксама, і частка яўрэйскіх могілак.

Пачатак XV стагоддзя ў Празе адбіўся дзейнасцю прапаведніка і рэфарматара Яна
Гуса, выкладчыка Карлавага ўніверсітэта. У 1419 годзе, праз пяць гадоў пасля яго
пакарання смерцю, адбылася першая пражская дэфенестрацыя, гэта значыць
радыкальныя гусіты выкінулі з вокнаў пяць гарадскіх саветнікаў. Пражане
падтрымлівалі табарытаў падчас гусіцкіх войнаў.

У 1526 годзе каралеўства Багемія перайшло ў рукі Габсбургаў, дбайных каталікоў,
у той час як пражане сімпатызавалі пратэстантам. Пры імператары Рудольфу II
Прага зноў стала сталіцай Свяшчэннай Рымскай імперыі. Рудольф II быў мецэнатам,
запрашаў да сябе астролагаў, чараўнікоў, навукоўцаў, музыкантаў і мастакоў, а
таму Прага стала культурным цэнтрам Еўропы. У той час у Празе жылі астраномы
Ціха Брагэ і Іаган Кеплер, мастак Джузэпэ Арчымбольда і іншыя прадстаўнікі
навукі і мастацтва. У 1618 годзе адбылася другая пражская дэфенестрацыя, якая
паклала пачатак Трыццацігадовай вайне. Пасля паражэння ў бітве на Белай гары ў
1621 годзе на Старамесцкай плошчы пакаралі смерцю 27 прадстаўнікоў чэшскай
шляхты, многія іншыя былі высланы з горада. З прычыны саксонскай і шведскай
акупацыі насельніцтва Прагі зменшылася з 60 да 20 тысяч.

У 1689 годзе горад пацярпеў ад моцнага пажару, аднак пасля пажару пачалася
інтэнсіўная аднаўленне. У 1713—1714 гадах у Празе прайшла эпідэмія чумы, якая
прывяла да страты горадам ад 12 да 13 тысяч чалавек. Зрэшты, у XVIII стагоддзі
насельніцтва горада працягвала расці, і ў 1771 годзе ў ім налічвалася ўжо 80
тысяч жыхароў. У 1757 годзе падчас бітвы пад Прагай горад пацярпеў ад абстрэлу
прусаў. У 1784 годзе чатыры асобныя муніцыпалітэты: Мала-Страна, Нова-Места,
Стара-Места і Градчаны аб'ядналіся ў адзін горад. Яўрэйскі квартал Ёзафаў
далучыўся да Прагі ў 1850 годзе. У 1817 годзе ўтварылася першае прадмесце —
Карлін.

З пачаткам прамысловай рэвалюцыі Прага імкліва развівалася. Змяніўся і
нацыянальны склад насельніцтва горада. Да 1848 года большасць пражанаў былі
немцамі, а ў 1880 годзе немцы складалі толькі 14 %, у 1910 годзе — 6,7 %.
Прычынай такой змены стаў прыток чэшскага насельніцтва з Маравіі. У 1861 годзе
чэхі атрымалі большасць у гарадскім савеце.

Пасля распаду ўвосень 1918 года Аўстра-Венгерскай імперыі і ўтварэння незалежнай
Чэхаславацкай Рэспублікі Прага стала яе сталіцай. У той час яна была высока
індустрыялізаваным горадам. У 1930-я гады насельніцтва дасягнула 850 тысяч
чалавек.

Горад існаваў адносна спакойна да пачатку Другой сусветнай вайны ў 1939 годзе.
Вызваленая Прага была 9 мая 1945 савецкімі войскамі падчас Пражскай аперацыі. На
шчасце, вайна не пакінула ў горадзе сур'ёзных разбурэнняў. У 1960 годзе Прага
стала сталіцай ЧССР і прабыла ёй да 1993 года, калі пасля «аксамітнага разводу»
Чэхаславацкай федэрацыі стала сталіцай Чэхіі.

Прага раскінулася ўздоўж абодвух берагоў ракі Влтавы. Працягласць ракі ў чарце
горада — 29,8 км, сярэдняя глыбіня — 2,75 м, максімальная — 10,5 м. У яе на
тэрыторыі Прагі ўпадае адна рака (Бераунка, левы прыток), 5 раўчукоў на левым
беразе і 4 — на правым. На Влтаве 8 астравоў. Горад размешчаны на пяці пагорках.
Клімат умерана кантынентальны, зімы адносна мяккія, маласнежныя. Сярэдняя
тэмпература паветра ў студзені складае -1,7 °C, у ліпені +18,3 °C. Сумарная
сярэдняя гадавая колькасць ападкаў складае каля 485 мм, самыя дажджлівыя
месяцы — май, чэрвень і жнівень, самыя сухія — студзень і люты . Горад багаты
зялёнымі насаджэннямі, яны складаюць крыху менш за палову тэрыторыі горада.

Прага ў сучаснасці падраздзяляецца на 22 адміністрацыйныя акругі (чэшск.: obvod)
і 57 гарадскіх частак (асноўны суб'ект мясцовага самакіравання) у іх складзе.
Аднак з пункта гледжання паштовага, выбарчага, судовага і паліцэйскага
адміністрацыйнага заканадаўства яна па-ранейшаму (з 1960 года) дзеліцца на 10
гарадскіх акруг.

На сёння горад мае больш 1 240 000 жыхароў, акрамя таго ў 2011 годзе ў сталіцу
ездзілі штодня 217 686 людзей за працай ці навучаннем, пераважна з
Сярэднячэшскага края. Такім чынам, горад займае 14 месца ў ЕС паводле колькасці
насельніцтва. Прага з'яўляецца важным турыстычным цэнтрам і ў пік турыстычнага
сезона яе насельніцтва павялічваецца прыкладна ўдвая.

Паводле ўзроставага складу 12,3 % жыхароў Прагі знаходзяцца ў веку 0-15 гадоў,
72,1 % у веку 15-65 гадоў і 15,6 % старэйшыя за 65 гадоў. Амаль 900 жыхароў
Прагі маюць век большы за 100 гадоў. У структуры насельніцтва да 40 гадоў
невялікую лікавую перавагу маюць мужчыны, пасля 45 гадоў — жанчыны.

З другой паловы 1990-х гадоў расце колькасць замежнікаў. У 2001 годзе ў Празе
пражывала 61 477 замежнікаў, у 2011 годзе — ужо 178 177, якія складалі 14%
насельніцтва горада. Па стане на 31 снежня 2009 года ў Празе пражывала 50 138
грамадзян Украіны, 17 967 грамадзян Славакіі, 17 509 грамадзян Расіі і 10 699
грамадзян В'етнама. Пераважная большасць грамадзян Украіны складаюць мужчыны,
якія прыехалі на працу, многія з маюць сталае месца жыхарства.

У горадзе ёсць некалькі цыганскіх суполак, перш за ўсё ў Лібні, заходняй частцы
Смехава і Жыжкаве. Дзель цыганаў ніжэй за сярэднестатыстычны ўзровень у Чэхіі.
Падчас перапісу насельніцтва ў 2001 годзе працэнт насельніцтва, які аднёс сябе
да цыганскай нацыянальнасці, складаў палову ў параўнанні з агульнадзяржаўным
сярэднестатыстычным паказчыкам, ніжэй толькі ў краі Высачына. Паводле
даследавання Міністэрства працы і сацыяльных спраў і Еўрапейскага сацыяльнага
фонду праведзенага ў 2006 годзе ў Празе ёсць 6 сацыяльна маргіналізаваных
цыганскіх суполак, якія налічваюць прыкладна 9 тысяч чалавек. Паводле перапісу
гарадскога магістрата, праведзенага ў 2007 годзе, у горадзе пражываюць прыкладна
2 тысячы бамжоў.

Прага мае высокі ўзровень эміграцыі і іміграцыі. Паміж эмігрантамі высокую доля
складаюць замежнікі. Жыхары Прагі часцей перасяляюцца ў Сярэднячэскі край,
канкрэтна ў раёны Прага-Усход і Прага-Захад, якая зараз налічвае каля 200 000
чалавек і стала расце. У мінулым у Празе пражывала змяшанае насельніцтва, акрамя
чэхаў, немцаў і яўрэяў, з Сярэднявечча ў горадзе налічвалася некаторая колькасць
італьянцаў. Архітэктурныя помнікі італьянскага характару складаюць большую
частку Мала-Страны.

Дзяржаўнай мовай з'яўляецца чэшская, ёю валодае практычна ўсё насельніцтва
горада, шырокае распаўсюджанне таксама маюць славацкая (яе разумее абсалютная
большасць чэхаў), нямецкая, руская і англійская. Вялікая частка вернікаў — каля
70 % — вызнае каталіцызм. Па дадзеных перапісу 2001 г. больш за 67 % жыхароў
Прагі з'яўляюцца атэістамі, а яшчэ каля 8 % не змаглі адназначна адказаць на
дадзенае пытанне.

Прага з'яўляецца важным транспартым вузлом не толькі ў самой Чэхіі, але і для
Цэнтральнай Еўропы. Пражскі аэрапорт Рузіне (чэшск.: Ruzyně) з'яўляецца самым
вялікім у Чэхіі. Вялікую ролі ў местскай інфраструктуры адыгрывае галоўны вакзал
(чэшск.: Hlavní nádraží), адкуль можна дабрацца да вялікіх мест заходняй і
ўсходняй Еўропы. Рачны транспарт у Празе, у асноўным, мае вызнам толькі ў якасці
забаўкі для турыстаў. Акрамя гэтага Прага мае інтэграваную транспартную сістэму
Пражскага метрапалітэну, Пражскую трамвайную сістэму, аўтобусныя маршруты,
фунікулёры і шэсць паромаў. Прага мае адзін з самых высокіх паказчыкаў
выкарыстання грамадскага транспарту ў свеце. За год ажыццяўляецца каля 1,2 млрд
пасажырскіх перавозак.

Звычайны базавы квіток (чэшск.: jízdenka) на грамадскі транспарт каштуе 32
чэшскія кроны. Гэты квіток перасадачны, ён дзейнічае на працягу 90 хвілін, днём
ці ноччу, на ўсіх відах гарадскога транспарту (ў метро, трамваі, аўтобусе,
фунікулёры, на пароме, а таксама ў прыгарадных цягніках у межах горада),
незалежна ад таго, колькі перасадак зрабіў пасажыр. Можно набыць таксама квіток
са зніжкай, які каштуе 24 кроны і дзейнічае толькі 30 хвілін. Квіток павінны
быць пазначаны з дапамогай кампосцеру жоўтага колеру пры пасадцы ў транспартны
сродак ці перад эскалатарам метро, альбо на чыгуначным вакзале (калі паездка
пачынаецца на цягніку). Таксама існуюць квіткі на содні, трое содняў, на месяц і
г. д.

Першая частка метро ў Празе пачала працаваць у 1974 годзе. Гэта быў атрэзак
чырвонай лініі Флоранц-Качараў (9 станцыяў). Паступова сістэма пражскага
метрапалітэна пашырылася ў тры лініі, і на сённяшні дзень мае 53 станцыі. Самая
доўгая — жоўтая лінія, самая кароткая — зялёная, але апошняя заложана пад самым
цэнтрам горада. У чэрвені 2010 года пачалося пашырэнне зялёнай лініі далей у
паўночна-заходнім напрамку Прагі бліжэй да аэрапорту. Таксама плануецца
ажыццявіць чыгуначнае паведамленне з аэрапортам. Ёсць план па будаўніцтву
чацвёртай лініі метро, які злучыць цэнтр горада з яго паўднёвай часткай. У
якасці цягнікоў выкарыстоўваюцца цягнікі «81-71M», гэта значыць мадэрнізаваны
варыянт савецкага «81-71», а з 1998 года пачалі эксплуатаванне новыя цягнікі
«M1», вырабленыя кансорцыумам ČKD Praha, ADtranz і Siemens. Станцыя метро
Намесці міру з'яўляецца самай глыбокай станцыяй пражскага метрапалітэна, якая
абсталявана самым доўгім эскалатарам у Еўрапейскім Саюзе.

У Празе працаваў беларускі першадрукар Францішак Скарына, навучаліся, працавалі
і жылі Ларыса Геніюш і Янка Геніюш, Мікола Вяршынін. У Празе знаходзіцца
беларуская рэдакцыя Радыё Свабода. На Ольшанскіх могілках у Празе пахаваныя
прэзідэнты БНР Пётр Крачэўскі і Васіль Захарка, а таксама спявак Міхась
Забейда-Суміцкі.

Выдаецца беларуская газета «Крывія». Выдаўцом з'яўляецца аб'яднанне «Пагоня»,
якое з 2006 года ў Празе адчыніла беларускую клубоўню, якая збірае беларускую
грамаду падчас розных культурных і грамадскіх мерапрыемстваў.



https://be.wikipedia.org/wiki/%D0%93%D0%BE%D1%80%D0%B0%D0%B4_%D0%9F%D0%BE%D0%BB%D0%B0%D1%86%D0%BA

По́лацк (афіц. транс.: Polack) — горад у Віцебскай вобласці Беларусі,
адміністрацыйны цэнтр Полацкага раёна, на рацэ Заходняя Дзвіна пры ўпадзенні ў
яе ракі Палата. У 100 км ад Віцебска. Вузел чыгунак, лініі на Маладзечна,
Віцебск, Невель (Расія), Даўгаўпілс (Латвія) і аўтамабільных дарог. Насельніцтва
85 078 чал. (2016). Знаходзіцца непадалёк ад Наваполацка, разам з якім складае
так званы Полацкі рэгіён.

Тапонім «Полацк» утварыўся ад імя ракі Палата па самай старажытнай мадэлі —
уласная назва ракі + -ск. У сваю чаргу назва рэчкі, відаць, мае балцкае
паходжанне ад асноў «pal» або «palte» — балота, лужына, з далейшай славянскай
асіміляцыяй. У старабеларускіх пісьмовых помніках назва горада зафіксавана ў
формах Полоцк, Полоцъкъ, Полотскъ, Полотескъ, Полтескъ, Плтескъ, Полческъ, у
нямецкіх хроніках Плоцэке, у скандынаўскіх сагах Pallteskiuborg, Palteskia.

У айканіміі беларускіх зямель суфікс -ск (-цк) з'яўляецца глыбока традыцыйнай
рэліктавай з'явай, якая падкрэслівае самабытнасць беларускага народа і
старажытнасць тэрыторыі яго рассялення. Такі суфікс адзначаецца з IX—X стст., у
тым ліку ў назве яшчэ аднаго са старажытнейшых гарадоў — Смаленска, засведчанай
летапісамі пад 863 годам. Звыш паловы гарадоў з назвамі на -ск, згаданых у
летапісах XI ст., прыпадае менавіта на зону фармавання беларусаў, дзе гэты
суфікс выяўляе прадуктыўнасць і ў наступныя стагоддзі. Кожны трэці беларускі
горад з ліку тых, што занесены ў «Спіс рускіх гарадоў далёкіх і блізкіх» канца
XIV ст., заканчваецца на -ск (-цк).

Варыянт Полацак не вытлумачваецца фанетычнымі законамі беларускай мовы і на
працягу многіх стагоддзяў практычна не выходзіў за межы вуснага ўжытку. Пачатак
яго пісьмовага выкарыстання адносіцца да канца XIX ст. Форма Полацак даволі
актыўна выкарыстоўвалася пазней, у 1920-х гадах, у БССР (гл., напрыклад,
Кайгарадаў А. І. Кліматычны атляс Беларусі. Менск, 1927), а таксама ў Заходняй
Беларусі да часу яе ўваходжання ў склад БССР.

У наш час па-ранейшаму дамінуе форма на -цк, хоць у асобных выданнях і цяпер
ужываецца варыянт Полацак.

Упершыню Полацк згадваецца ў «Аповесці мінулых гадоў» пад 862—865 гг. Але гэтая
дата, відаць, не вельмі дакладная, бо летапіс пісаўся праз 200—250 гадоў пасля
падзей. Звычайна першую згадку Полацка звязваюць з паведамленнем «В лето 6370
[862] и прия власть Рюрик, и раздал мужем своим грады, овому Полотеск, овому
Ростов, другому Белоозеро…», але гэта, відаць, устаўка пазнейшага летапісца, бо
ў IX ст. яшчэ не існавала Растова (з'явіўся ў канцы X ст.), які тут згадваецца
разам з Полацкам. Іпацьеўскі летапіс паказвае Рурыка і яго «мужоў» у якасці
заснавальнікаў гарадоў:

Верагоднае ўпамінанне Полацка датычыць паходу на палачан, паводле «Аповесці
мінулых гадоў», кіеўскіх князёў Аскольда і Дзіра, які адбыўся ў тыя ж 862—865
гады «Того же лета воеваша Асколд и Дир Полочан и много зла сътвориша».

Але дзе знаходзіўся Полацк у IX ст., летапісы не паведамляюць. Адказ на гэта
пытанне паспрабаваў даць беларускі археолаг А. М. Ляўданскі, які ў 1928 заклаў
некалькі шурфоў на гарадзішчы. У выніку раскопак ім былі знойдзены археалагічныя
матэрыялы, у першую чаргу ляпная кераміка IX—X стст. Гэта дазволіла яму зрабіць
выснову, што старажытнны Полацк знаходзіўся на гарадзішчы. З высновай
А. М. Ляўданскага пагадзіліся вядомыя беларускія археолагі Г. В. Штыхаў і
С. В. Тарасаў. Яны лічылі, што Полацк развіваўся як цэнтр племяннога аб'яднання
крывічоў у IX ст. знаходзіўся на гарадзішчы.

У 9 ст. Полацк размяшчаўся на гарадзішчы (плошча часткі, якая захавалася каля 1
га) на правым беразе Палаты (адсюль назва). Хуткаму развіццю Полацка спрыяла яго
выгаднае размяшчэнне на гандлёвым шляху з Рыжскага заліва да Кіева і Чорнага
мора, праз вярхоўі Заходняй Дзвіны і Волгі да краін Усходу (частка шляхоў з
вараг у грэкі і з вараг у арабы). У 10—13 ст. цэнтр Полацкага княства. У 11 ст.
на тэрыторыі сённяшняга Верхняга замка пабудаваны Полацкі Сафійскі сабор. У 12
ст. сфарміравалася самабытная школа дойлідства, пабудаваныя Полацкі княжацкі
храм і княжацкі палац, Бельчыцкі Барысаглебскі манастыр, заснаваны Полацкія
Спаскі і Багародзіцкі манастыры і інш. У 12 ст. тут працавалі майстар-ювелір
Лазар Богша (стварыў крыж Еўфрасінні Полацкай) і дойлід Іаан, які пабудаваў
Полацкую Спаскую царкву. З сярэдзіны 13 ст. Полацк у складзе ВКЛ, самы вялікі
яго горад у 14—16 ст., меў адмысловыя правы («Полацкія прывілеі»). Тут былі
створаныя Полацкія Евангеллі 12—14 ст., у горадзе пры Сафійскім саборы з 11 ст.
была бібліятэка. Каля 1490 у Полацку нарадзіўся дзеяч культуры эпохі Адраджэння
Францыск Скарына. У 1498 г. Полацк атрымаў магдэбургскае права. З 1504 цэнтр
Полацкага ваяводства. З 16 ст. горад меў свой герб. Падчас вайны 1654—1667
заняты рускімі войскамі, паводле Андрусаўскага перамір'я (1667) вернуты Рэчы
Паспалітай. У 2-й пал. 17 — 1-й пал. 18 ст. прыйшоў у заняпад. У 1772 да Расіі
адыйшла правабярэжная, у 1793 — левабярэжная частка горада. З 1776 цэнтр
Полацкай губерніі, у 1778—1796 — намесніцтва, з 1796 цэнтр павета Беларускай, з
1802 Віцебскай губерніі. З 1924 Полацк — цэнтр раёна, у 1924—1930 і 1935—1938
цэнтр акругі. З 1938 у Віцебскай вобласці. У 1944—1954 цэнтр Полацкай вобласці.
У 1989 Полацк стаў першым у Беларусі гісторыка-культурным горадам-запаведнікам.

Прадпрыемствы хімічнай, машынабудаўнічай і металаапрацоўчай, лёгкай, харчовы,
будаўнічых матэрыялаў, паліграфічнай прамысловасці. Полацкая ЦЭС. Полацк —
перспектыўны цэнтр турызму Беларусі міжнароднага значэння. Гасцінічны комплекс
«Славянскі», гасцініца «Дзвіна».

У горадзе створаны Нацыянальны Полацкі гісторыка-культурны музей-запаведнік, які
ўключае пастаянна дзеючыя музеі: Полацкі краязнаўчы музей, Музей беларускага
кнігадрукавання, Полацкі музей-бібліятэку Сімеона Полацкага, Полацкі музей
традыцыйнага ручнога ткацтва Паазер'я, Полацкі музей баявой славы, Полацкі музей
гісторыі архітэктуры Сафійскага сабора, Полацкі дзіцячы музей, музей
Тусналобавай-Марчанка, Полацкую стацыянарную выстаўку «Прагулка па
Ніжнепакроўскай», прыродна-экалагічны музей Мастацкую галерэю.

У Полацку размяшчаецца гісторыка-філалагічны факультэт Полацкага дзяржаўнага
ўніверсітэта (астатнія — ў Наваполацку). Працуюць Полацкі дзяржаўны лясны
каледж, Полацкі дзяржаўны аграрна-эканамічны каледж, Полацкі
гандлёва-тэхналагічны каледж.



https://be.wikipedia.org/wiki/%D0%93%D0%BE%D1%80%D0%B0%D0%B4_%D0%9E%D1%80%D1%88%D0%B0

О́рша (трансліт.: Orša) — горад у Віцебскай вобласці Беларусі, адміністрацыйны
цэнтр Аршанскага раёна, на Дняпры пры ўпадзенні ў яго ракі Аршыцы. За 93 км ад
Віцебска. Вузел чыгунак (лініі на Мінск, Магілёў, Крычаў, Смаленск, Віцебск,
Лепель) і аўтамабільных дарог. Насельніцтва 116 552 чал. (2016).

На думку географа В. Жучкевіча, тапонім «Орша» ўтварыўся ад назвы ракі Ршы (так
першапачаткова называлі цяперашнюю Аршыцу). Тым часам гідронім можна
прымеркаваць да часта ўжываных назваў Ржа, Ржанка. Таксама існуе меркаванне, што
тапонім мае балцкае (ад наймення ляшчыны) або фіна-ўгорскае паходжанне (у
перакладзе «вада, якая бяжыць у рэчышчы» — рака).

Да нашага часу адбылася натуральная трансфармацыя назвы горада: пачатковае «Рша»
праз форму «Арша́» і далейшы перанос націску на першы склад аформілася ў
мясцовых гаворках і альтэрнатыўнай норме беларускай мовы з прыстаўным зычным
«в» — «Ворша». У акадэмічным правапісе прыстаўное «в» не пішацца, паколькі
тапонім мае няяснае паходжанне.

Дзядзінец старажытнай Оршы (плошча 0,57 га) размяшчаецца каля сутокаў рэк Аршыцы
і Дняпра, дзе археолагі выявілі паселішчы бронзавага і жалезнага вякоў. Як адзін
з пагранічных фарпостаў на ўсходных рубяжах Полацкай зямлі Орша ўзнікла,
імаверна, каля 1021 года, калі кіеўскі князь Яраслаў Мудры саступіў полацкаму
князю Брачыславу Ізяславічу Віцебск і Усвяты.

Лічыцца, што ўпершыню Орша згадваецца ў «Аповесці мінулых гадоў» пад 1067 годам
як Ръша: 10 ліпеня сюды прыехаў Усяслаў Чарадзей на перагаворы з кіеўскімі
князямі, аднак яны парушылі дамоўленасці і ўзялі полацкага князя ў палон. Аднак,
калі меркаваць па будове летапіснага сказа, верагодней мелася на ўвазе рака
Аршыца, бо паводле археалагічных даследаванняў тады на тым месцы не было горада,
а толькі невялікае паселішча вясковага тыпу, якое верагодна абслугоўвала шлях з
вараг у грэкі. Імаверна, горад пабудаваны ў 1101—1116 гг. князем Глебам Менскім

З XII ст. — у складзе Смаленскага княства. У XIII ст. у сваім маёнтку каля Оршы
жыў князь Андрэй Кабыла[ru], далёкім нашчадкам якога (паводле меркавання М.
Карамзіна і У. Караткевіча) быў маскоўскі гаспадар Міхаіл Фёдаравіч —
заснавальнік дынастыі Раманавых.

З пачатку княжання ў Віцебску Альгерда (1320 год) Орша ў складзе Віцебскага
княства далучана да Вялікага Княства Літоўскага як цэнтр намесніцтва ў Віцебскім
княстве. У першай палове XIV ст. у сувязі з прыгранічным размяшчэннем горада
вялікім князем Альгердам вакол горада былі ўзведзены абарончыя ўмацаванні, а ў
1398—1407 гадах ужо па загадзе Вітаўта на месцы гарадзішча быў пабудаваны
мураваны замак. Аршанская харугва брала ўдзел у Грунвальдскай бітве (15.7.1410).
З дакументаў XV ст. вядома, што ў месце дзейнічала мытня.

У 1505 годзе левым беразе Дняпра насупраць замка ўзведзена драўляная царква
Святога Ільі — самая ранняя культавая пабудова з вядомых на тэрыторыі Оршы.
Паводле падання яна была пабудавана пасля пажару на месцы папярэдняга
аднаіменнага драўлянага храма 1460 г., узведзенага па загадзе вялікага князя
літоўскага і караля польскага Казіміра IV. Вакол царквы развілася слабада, якая
ад яе атрымала назву Ільінскай.

У першай палове XVI ст. Орша неаднаразова была занята маскоўскімі войскамі. У
час вайны Маскоўскай дзяржавы з Вялікім Княствам Літоўскім (1512—1522) непадалёк
ад Оршы 8 верасня 1514 года адбылася адна з найбуйнешых бітваў пачатку XVI ст.
на тэрыторыі Еўропы, у выніку якой абаронцы Вялікага Княства Літоўскага
перамаглі колькасна большае войска маскоўскіх захопнікаў. Пра гэту перамогу ў
1520—1530-я гады невядомы мастак напісаў першую ва Усходняй Еўропе батальную
карціну (захоўваецца ў Нацыянальным музеі Польшчы).

З 1560-х гадоў горад стаў цэнтрам Аршанскага павета Віцебскага ваяводства. У
1555 годзе вядомы палітычны і рэлігійны дзеяч Мікалай Радзівіл «Чорны» заснаваў
у Оршы першы на тэрыторыі сучаснай Беларусі пратэстанцкі кальвінскі збор. Горад
меў гандлёвыя сувязі з Расіяй, Польшчай, Прыбалтыкай, Украінай, быў транзітным
цэнтрам, важным пунктам вялікага гандлёвага шляху з Расіі ў Польшчу i
Прыбалтыку, які праходзіў па тэрыторыі Вялікага княства Літоўскага з усходу на
захад.

У 1558 годзе картограф Мацей Струбіч надрукаваў карту «Апісанне Вялікага Княства
Літоўскага, Лівоніі і Масковіі», на якой упершыню значылася Орша. У наступным
1559 годзе горад атрымаў частковае самакіраванне (абраны войт і 6 памочнікаў), а
ў 1577 годзе аршанцы дамагліся права збудаваць гасціны двор і васкабойню, а
прыбыткі ад іх пускаць на «потребы местские». У 1573 годзе ў Оршы з'явіліся
езуіты. З 1592 года існавала праваслаўнае брацтва, зацверджанае вялікім князем
Жыгімонтам Вазам.

23 лістапада 1593 года кароль і вялікі князь Жыгімонт Ваза надаў Оршы грамату аб
гарадскім органе самакіравання, а 13 снежня 1620 года горад атрымаў
Магдэбургскае права, пячатку і герб «у блакітным полі залаты паўмесяц, паміж
рагамі якога сярэбраны крыж» (гэты герб мае афіцыйны статус і ў наш час). У 1616
годзе пры дапамозе Льва Сапегі езуіты адкрылі тут свой калегіум.

3 мая 1621 года аршанцы зацвердзілі ўласны гарадскі статут, выпрацаваны на
аснове магдэбургскае права. Атрымаўшы Магдэбургскае права, гараджане пабудавалі
гандлёвыя рады і ратушу з вежай, гадзіннікам і вялікім звонам, у якой праходзілі
пасяджэнні магістрата і суда. У 1649 годзе ў горадзе пры царкве Раства
Багародзіцы пачала працаваць брацкая праваслаўная школа.

У вайну Маскоўскай дзяржавы з Рэччу Паспалітай (1654—1667) маскоўскае войска
зруйнавала Оршу. У 1661 годзе Вальны сойм вынес адмысловую пастанову аб наданні
палёгак гораду ў сувязі з ваеннымі спусташэннямі, якія дзейнічалі да 1614 года.

У 1623 годзе ў некаторай аддаленасці ад сярэдневяковай Оршы, у Куцеінскай
слабадзе на сродкі магілёўскага праваслаўнага брацтва пабудаваны праваслаўны
мужчынскі Богаяўленскі манастыр. У 1631 годзе заснаваны жаночы Куцеінскі
Прачысценскі манастыр. У 1691 годзе пабудавана саборная царква Раства
Багародзіцы. У XVII ст. заснаваны кляштары бернардзінцаў (1636), дамініканцаў
(1649), францысканцаў (1680), базыльянак, у XVIII стагоддзі — трынітарыяў
(1714), Пакроўскі базыльянскі манастыр (1758, 1774). Дзейнічалі кляштары
місіянераў (1752), марыявітак (18 ст.), цэрквы Ушэсця (1757), Іаана Багаслова
(1790) і інш.

У XVII ст. Орша была адным з найбуйнейшых мастацкіх цэнтраў Беларусі, у горадзе
існавалі 26 відаў рамёстваў. Тут працавалі разьбяры Іпаліт, Герасім i Арсеній,
цесляры Восіп Андрэеў і Андрэй Фёдараў, гравёр Паісій, ювелір і чаканшчык
Афанасій Воўчак, майстры-збройнікі і мастакі. З Оршы паходзяць рукапісныя
помнікі беларускага пісьменства «Лісты» (1567—1587) Ф. С. Кміты-Чарнабыльскага,
«Збор польскіх і рускіх вершаў» (канец XVII ст.), «Аршанскі кодэкс» (да 1693), у
1812 г. у Оршы знойдзена «Аршанскае Евангелле» (кан. 12 — пач. 13 ст.). У
1630—1655 гадах пры Куцеінскім Богаяўленскім манастыры дзейнічала друкарня
асветніка Спірыдона Собаля, у якой выйшла больш за 20 кніг на кірыліцы. Наклад
некаторых выданняў дасягаў 500 экзэмпляраў. Найбольш вядомыя кнігі: «Букварь»,
«Молитвослов», «Псалтырь».

З 1740 года езуіцкі калегіум атрымаў статус вышэйшай навучальнай установы. Тут
выкладалі філасофію, граматыку, паэтыку, рыторыку, логіку. Пры калегіуме
працавала музычная бурса і школьны тэатр. Аршанскі калегіум езуітаў дзейнічаў да
1820 года.

У XVII—XVIII стагоддзях Орша мела аблічча манастырскага горада. Амаль палову яе
зямель займалі кляштары і манастыры, частка з якіх знаходзілася па-за межамі
горада. 11 кляштараў і манастыроў з велічнымі вежамі касцёлаў і бліскучымі
купаламі цэркваў надавалі Оршы асабліва ўзнёслы выгляд. Двухпавярховыя камяніцы
для жылля манахаў панавалі над драўлянымі аднапавярховымі дамамі аршанцаў. Для
невялікага горада такое архітэктурнае спалучэнне было рэдкай адметнасцю.

У выніку першага падзелу Рэчы Паспалітай у 1772 годзе Орша ўвайшла ў склад
Расійскай імперыі, дзе з'яўлялася цэнтрам Аршанскай правінцыі да 1775 года. У
1776 годзе расійскія ўлады пазбавілі горад Магдэбургскага права. У гэты час тут
налічвалася 309 будынкаў. У 1778 годзе з'явіўся праект перапланіроўкі Оршы, які
прадугледжваў рэгуляванне вулічнай сеткі, узбуйненне кварталаў, стварэнне
непадалёк ад цэнтра новай плошчы з гасціным дваром і адміністрацыйнымі
ўстановамі. 16 жніўня 1781 года гораду даравалі новы расійскі герб «верхняя
частка гербу на залатым полі герб Расіі, ніжняя частка — на блакітным полі пяць
стрэл». З 1802 года Орша стала цэнтрам Аршанскага павета Магілёўскай губерні. У
1812 годзе ў Оршы выявілі ўнікальны помнік пісьменнасці — «Аршанскае Евангелле»,
якое датуецца XII—XIII стагоддзямі.

У час вайны 1812 года французы занялі Оршу і пры адступленні спалілі яе.
Гарадскім інтэндантам у час французскага панавання быў Анры Бейль, пазней ужо
вядомы як французскі пісьменнік Стэндаль. У часы вайны ў Оршы былі ўзведзены 2
масты цераз Дняпро. Новы план забудовы горада зацвердзілі толькі ў 1848 годзе.

28 жніўня 1863 года паводле прысуду расійскага ваеннага суда ў Оршы расстралялі
Ігната Будзіловіча — кіраўніка паўстанцкага аддзела, які дзейнічаў у Аршанскім
павеце ў часе нацыянальна-вызваленчага паўстання. Па задушэнні паўстання
расійскія ўлады закрылі ўсе кляштары, а большасць касцёлаў перадалі Рускай
праваслаўнай царкве для перабудовы пад цэрквы з мэтай русіфікацыі края.

У другой палове XIX ст. Орша — буйны чыгуначны вузел. У 1880 годзе ў Оршы
працавала 5 навучальных устаноў, а ў пачатку XX ст. — ужо 9 (657 навучэнцаў). У
1880—1881 гг. дзейнічала Аршанская пенькатрапальная мануфактура, у якой
працавала 75 чалавек. З 1881 года пачаўся рэгулярны пасажырскі рух ракой да
Магілёва. У гэты час у Оршы было 815 драўляных і 22 мураваныя будынкі, 163 крам.
У пачатку 1890 года ў горадзе працавала 15 прамысловых прадпрыемстваў
(пенькатрапальнае, гарбарнае, крухмальнае, цагельнае, піваварнае і інш.), 9
навучальных устаноў (657 вучняў у 1894 годзе), бальніца, 6 лекараў, 2 аптэкі, 3
бібліятэкі, 2 кнігарні, друкарня. Адкрыліся новыя ўстановы: тэлеграфная станцыя
(1869 год) і гарадская публічная бібліятэка (1899 год), з 1906 года — рэальнае
вучылішча, з 1911 года — жаночая настаўніцкая семінарыя.

У канцы XIX — пачатку XX стагоддзяў у Оршы апрацоўвалі лён і скуру, выраблялі
крухмал, цэглу, піва, працавалі механічныя і жалезаліцейныя майстэрні. У месце
вялася здабыча вапняку. Орша славілася вапнай так, што аршанцы доўгі час мелі
мянушку «вапеннікі». На Дняпры працавала прыстань, якая мела вялікае значэнне ў
жыцці горада. Праз прыстань праходзілі грузавыя і пасажырскія параходы (штогод
каля 100 суднаў). Існавалі рэгулярныя кірункі руху да Магілёва.

У час рэвалюцыі 1905—1907 гг. на Аршаншчыне ў 1906 г. адбылася Аршанская
канферэнцыя сялян, якая стала пэўным крокам у палітычнай барацьбе. З 1915 года
выдавалася газета «Оршанский вестник».

У Першую сусветную вайну ў лютым — кастрычніку 1918 года Оршу займалі нямецкія
войскі. У 1917—1920 гадах у горадзе дзейнічалі органы і арганізацыі розных
палітычных сіл.

25 сакавіка 1918 года згодна з Трэцяй Устаўной граматай Орша абвяшчалася часткай
Беларускай Народнай Рэспублікі. 1 студзеня 1919 года ў адпаведнасці з пастановай
I з'езду КП(б) Беларусі яны ўвайшлі ў склад Беларускай ССР, аднак 16 студзеня
Масква адабрала горад разам з іншымі этнічна беларускімі тэрыторыямі ў склад
РСФСР. Толькі ў 1924 годзе ў выніку ўзбуйнення БССР Орша вярнулася ў склад
Беларусі, дзе стала цэнтрам раёна. У 1924—1930 гг. цэнтр Аршанскай акругі. З
1938 года ў Віцебскай вобласці.

У часы Вялікай Айчыннай вайны, 14 ліпеня 1941 года савецкая армія паспяхова
ўжыла каля Оршы новую зброю — устаноўку залпавага агню «Кацюша». Камандаваў
батарэяй «Кацюш» капітан І. Флёраў. 16 ліпеня 1941 года Оршу занялі нямецкія
войскі. У горадзе дзейнічала патрыятычнае падполле. Існавала група
партызан-падпольшчыкаў на чале з Канстанцінам Заслонавым, якая дзейнічала ў
аршанскім чыгуначным дэпо. Гэтая група зрабіла 93 падрывы цягнікоў за 3 месяцы
1942 года. У сакавіку таго ж года К. Заслонаў быў вымушаны схавацца ў лесе ад
праследавання нямецкай акупацыйнай улады, аднак ён не спыніў сваёй дзейнасці;
партызан загінуў 14 лістапада 1942 года. 27 чэрвеня 1944 года Оршу занялі войскі
Трэцяга Беларускага фронту. За гады вайны акупанты знішчылі прамысловыя
прадпрыемствы і больш 75 % жыллёвага фонду горада.

У 1950—1970-я гады савецкія ўлады знішчылі царкву Пакрова Багародзіцы і манастыр
базыльян, царкву Раства Багародзіцы, францысканскі касцёл Святога Антонія,
Куцеінскі манастыр Прачыстай Багародзіцы, іншыя помнікі сакральнай архітэктуры,
амаль цалкам зруйнавалі гістарычную забудову XVII—XX стагоддзяў. На месцы
старажытнага горада паўстала пустэча.

11 сакавіка 1971 года савецкія ўлады зацвердзілі новы савецкі герб Оршы,
аўтарамі якога былі Гаранскі і Янкоўскі. У чэрвені 1984 года за мужнасць і
стойкасць, выяўленыя ў гады Вялікай Айчыннай вайны, Оршу ўзнагародзілі ордэнам
Айчыннай вайны I ступені.

19 верасня 2008 года ў Оршы прайшоў штогадовы фестываль «Дажынкі». У рамках
падрыхтоўкі да мерапрыемства горад значна ўпарадкавалі. Агулам было ўзведзена
альбо рэканструявана больш за 500 аб'ектаў. Рамантаваліся гарадскія гасцініцы,
мост цераз Аршыцу, чыгуначны і аўтамабільны вакзалы. Былі ўзведзены стадыён і
лазня. Уздоўж берага Дняпра ўтварыўся дзіцячы парк з атракцыёнамі і невялікім
паўкругам. Праводзілася добраўпарадкаванне жыллёвага фонду цэнтра горада,
Цэнтральнай плошчы і гарадскага парку, дзе праходзілі асноўныя мерапрыемствы
свята. Частку старых дамоў знішчылі, каб пашырыць цэнтральныя вуліцы. На
падрыхтоўцы Оршы да свята працавала больш за 800 прадпрыемстваў з усёй краіны.
Работы на аршанскіх помніках гісторыі і архітэктуры пачаліся яшчэ ў 2007 годзе:
рамонт даху ў езуіцкім калегіуме (помнік архітэктуры XVII ст.), рэканструкцыя
30-метровай вежы гэтага комплекса, на якой паставілі купал і гадзіннік. Па
заканчэнні работ тут адкрыўся гістарычны музей і бібліятэка. Пры рэканструкцыі
комплексу Аршанскага езуіцкага калегіума будаўнікі неаднаразова знаходзілі
чалавечыя косці і чарапы. У часы СССР у гэтых будынках размяшчалася вязніца.
Мяркуецца, што знойдзеныя рэшткі належаць ахвярам камуністычнага рэжыму.

14 студзеня 2013 г. Указам Прэзідэнта Рэспублікі Беларусь за нумарам 27 «Аб
аб'яднанні раёнаў і гарадоў абласнога падпарадкавання Рэспублікі Беларусь, якія
маюць агульны адміністрацыйны цэнтр» Орша была пазбаўлена статусу горада
абласнога падпарадкавання.

Дэмаграфія Оршы значна залежала ад гістарычных абставін. Спрыяльнае геаграфічнае
становішча заўсёды ўплывала на павелічэнне колькасці жыхароў. Найбольшы рост
насельніцтва ў горадзе прыпадае на перыяды мірнага жыцця. У сваю чаргу, войны
значна памяншалі колькасць жыхароў.

Горад з'яўляецца апорным шматфункцыянальным цэнтрам трансеўрапейскай
транспартнай сеткі з развітой прамысловасцю і адносна развітой
сацыяльна-культурнай сферай. Прадпрыемствы машынабудавання (Аршанскі
станкабудаўнічы завод «Чырвоны барацьбіт») і металаапрацоўкі (Аршанскі камбінат
зборных жалезабетонных вырабаў і канструкцый), лёгкай (РУВГП «Аршанскі
льнокамбінат», фірма «Світанак», Аршанская фабрыка мастацкіх вырабаў і інш.),
харчовы (ААТ «Аршанскі мясакамбінат», ААТ «Аршанскі мясакансервавы камбінат»),
будаўнічых матэрыялаў прамысловасці, Аршанскі інструментальны завод.

Чыгуначныя станцыі: Орша-Паўночная, Орша-Заходняя, Орша-Усходняя,
Орша-Цэнтральная.

З 1573 года ў Оршы знаходзіліся езуіты, якія на той час шырока займаліся
асветай. У заснаваным імі калегіуме (1616) навучанне праводзілася на еўрапейскім
узроўні. З 1740 года калегіум меў статус вышэйшай навучальнай установы. Тут
выкладалі філасофію, граматыку, паэтыку, рыторыку, логіку. Пры калегіуме
працавала музычнае вучылішча і школьны тэатр. Аршанскі калегіум езуітаў
дзейнічаў да 1820 года.

У 1880 годзе ў Оршы працавала 5 навучальных устаноў, а ў пачатку XX ст. — ужо 9
(657 навучэнцаў), у ліку якіх гарадское рэальнае вучылішча, духоўнае вучылішча,
жаночая гімназія, жаночая настаўніцкая семінарыя.

15 кастрычніка 1906 г. — дзень адкрыцця рэальнага вучылішча (ліквідавана ў
1918), у якім да 1910 г. працаваў вядомы рэвалюцыянер, бальшавік
П. М. Лепяшынскі. 3 1911 да 1919 г. працавала жаночая настаўніцкая семінарыя.

Прафесійную адукацыю даюць Аршанскі дзяржаўны прафесійны ліцэй лёгкай
прамысловасці, ГПТВ-110 будаўнікоў, ГПТВ-122 машынабудавання, Аршанскі дзяржаўны
прафесійны ліцэй тэкстыльшчыкаў імя Г. Сямёнава, і 4 сярэднія спецыяльныя
ўстановы: педагагічны каледж, медыцынскае вучылішча, механіка-эканамічны каледж
і тэхнікум чыгуначнага транспарту.

Выхаванцамі гарадскіх фізкультурных устаноў з'яўляюцца шасцікратны чэмпіён
свету, прызёр Алімпійскіх гульняў па канькабежным спорце Ігар Жалязоўскі, якому
ў 1994 годзе было прысвоена званне «Ганаровы грамадзянін горада Оршы»,
шматкратныя чэмпіёны свету і Еўропы па барацьбе самба Святлана Селіханава,
Людміла Бядрыцкая і Анжаліка Савейка, чэмпіён па веласіпедным спорце Ігар
Сумнікаў, першы ў гісторыі беларускага дзюдо чэмпіён свету сярод юніёраў Дзяніс
Кунцэвіч і чэмпіён Сусветнай універсіяды па дзюдо Дзяніс Калтанюк.

Магутнасць амбулаторна-паліклінічных устаноў складае 333,8 наведванняў у змену
на 10 тыс. насельніцтва. Маецца 1145 ложкаў кругласутачнага прыбывання.

Геамарфалагічныя ўмовы гарадской тэрыторыі адзначаны двума фактарамі —
размяшчэннем горада Оршы ў межах Аршанскага ўзвышша і адначасова, даліны ракі
Днепр і яго прытокаў р. Аршыцы і Адрова. Гэтыя фактары абумоўліваюць узгорысты
рэльеф з вялікімі перападамі вышынь, якія дасягаюць у заходняй частцы горада
12—13 м, ва ўсходняй — 20 м.



https://be.wikipedia.org/wiki/%D0%93%D0%BE%D1%80%D0%B0%D0%B4_%D0%9C%D0%B0%D0%B4%D1%80%D1%8B%D0%B4

Мадры́д (ісп.: Madrid) — сталіца і найбуйнейшы горад Іспаніі. Насельніцтва
горада складае каля 3,3 млн чалавек, а ўсяго ў агламерацыі налічваецца каля 6
271 000 чалавек. Гэта трэці па велічыні горад Еўрапейскага саюза, пасля Лондана
і Берліна, а яго сталічная агламерацыя з'яўляецца трэцяй па велічыні ў ЕС пасля
Лондана і Парыжа.. Горад ахоплівае ў агульнай складанасці 604,3 км².

Мадрыдская гарадская агламерацыя валодае трэцім найбуйным ВУП ў Еўрапейскім
Саюзе. Горад моцна ўплывае на палітыку, адукацыю, сферу забаў, пытанні захавання
навакольнага асяроддзя, СМІ, моду, навукі і мастацтва, што робіць вялікі ўнёсак
у яго статус як аднаго з асноўных глабальных гарадоў свету. З-за сваёй
эканамічнай моцы, высокага ўзроўню жыцця і памеру рынку, Мадрыд лічыцца буйным
фінансавым цэнтрам Паўднёвай Еўропы і Пірэнейскага паўвострава, ён месціць
галаўныя офісы большасці асноўных іспанскіх кампаній. Мадрыд з'яўляецца самым
наведавальным сярод турыстаў горадам Іспаніі і чацвёртым на кантыненце, а
таксама займае 10-ы радок у спісе гарадоў з прыдатнымі ўмовамі для жыцця ў свеце
паводле дадзеных часопісу «Манокль», які быў апублікаваны ў 2010 годзе. Мадрыд
таксама знаходзіцца ў спісе 12 зялёных гарадоў Еўропы паводле дадзеных на 2010
год. Горад у цяперашні час змагаецца за права правядзення летніх Алімпійскіх
гульняў 2020 года.

Горад размешчаны на рацэ Мансанарэс у цэнтры краіны. З'яўляючыся сталіцай
Іспаніі, горад месціць рэзідэнцыю ўрада, а таксама рэзідэнцыю іспанскага
манарха, Мадрыд таксама з'яўляецца палітычным цэнтрам Іспаніі. Нягледзячы на
тое, што Мадрыд валодае сучаснай інфраструктурай, горад захаваў гістарычны
знешні выгляд. Яго славутасці ўключаюць Каралеўскі палац у Мадрыдзе, Тэатр Рэал
(Каралеўскі тэатр) з адрэстаўраваным у 1850 годзе Оперным тэатрам; парк Буэна
Рэтыра, заснаваны ў 1631 годзе, будынак Нацыянальнай бібліятэкі XIX стагоддзя,
якая змяшчае некаторыя з гістарычных архіваў Іспаніі, археалагічны музей, а
таксама Залаты трохвугольнік мастацтваў, размешчаны ўздоўж Пасэа дэль Прада і
які складаецца з трох мастацкіх музеяў: музей Прада, Нацыянальны цэнтр мастацтва
каралевы Сафіі і музей Тысена-Барнемісы.

Нягледзячы на тое, што тэрыторыя сучаснага Мадрыда была заселена з дагістарычных
часоў, у рымскую эпоху гэтая тэрыторыя належала дыяцэзіі Камплутум. Да нашых
часоў захаваліся археалагічныя астанкі маленькай вёскі, якая існавала ў час
эпохі вестготаў, чыё імя, магчыма, было прынята пазней арабамі. Заснаванне
сучаснага горада прыходзіцца з IX стагоддзе, калі Мухамад I заказаў будаўніцтва
невялікага палаца ў тым жа месцы, дзе сёння размяшчаецца каралеўскі палац. Вакол
гэтага палаца была пабудавана невялікая цытадэль, аль-Мудайна. Цытадэль была
заваявана ў 1085 годзе хрысціянскім каралём Леона і Кастыліі Альфонса VI падчас
яго прасоўвання да Таледа. Ён перабудаваў мячэць горада ў царкву Дзевы
Альмудэны. У 1329 годзе генеральныя картэсы менавіта ў Мадрыдзе сабраліся на
сваё першае пасяджэнне, каб даць параду каралю Альфонса XI. Сефардскія яўрэі і
маўры працягвалі жыць у горадзе ў часы хрысціянскага панавання, пакуль не былі
выгнаны ў канцы XV стагоддзя. Пасля буйнога пажару, Энрыке III Кастыльскі
перабудаваў горад і ўсталяваў добра ўмацаваныя звонку сцены ў Эль-Парда.

Каралеўства Кастыліі, са сталіцай у Таледа, і Каралеўства Арагон, са сталіцай у
Сарагосе, былі злучаны ў сучасную Іспанію каталіцкімі манархамі, каралевай
Ізабелай Кастыльскай і каралём Фердынандам II Арагонскім. Нягледзячы на тое, што
іх ўнук Карл I Іспанскі жыў у Севільі, сын Карла, Філіп II пераехаў у Мадрыд у
1561 годзе. Нягледзячы на тое, што афіцыйна горад не з'яўляўся сталіцай, але
дэ-факта гэта мела месца быць. Севілья працягвала кантраляваць гандаль з
калоніямі Іспаніі, але Мадрыд кантраліраваў Севілью. Акрамя кароткага перыяда
1601—1606 гадоў, калі Філіп III перанёс свой двор у Вальядалід, Мадрыд стаў
галоўным горадам Іспаніі.

Падчас іспанскага залатога стагоддзя ў XVI—XVII стагоддзях у Мадрыдзе быў
пабудаваны Эскорыал, вялікі каралеўскі манастыр, дзякуючы намаганням караля
Філіпа II, які прыцягнуў на працу ў краіну некаторых з найвялікшых архітэктараў
і мастакоў Еўропы. Дыега Веласкес, адзін з самых уплывовых мастакоў еўрапейскай
гісторыі і вельмі паважаны мастак у свой час, доўгі час жыў і працаваў у
Мадрыдзе пры каралеўскім двары. Эль Грэка, іншы паважаны мастак таго перыяду,
які надаў іспанскаму мастацтву стыль італьянскага рэнесансу і зрабіў важкі
ўнёсак у іспанскі стыль жывапісу, таксама працаваў у Мадрыдзе.

Мадрыд быў адным з культурных цэнтраў падчас іспанскага залатога стагоддзя.
Іспанскі двор прыцягваў шматлікіх папулярных іспанскіх мастакоў і пісьменнікаў
да горада, у тым ліку Мігеля дэ Сервантэса. Акрамя таго, у горадзе нарадзіліся
шматлікія вялікія пісьменнікі гэтага перыяда: Лопэ дэ Вега, Франсіска дэ Кеведа,
Кальдэрона дэ ла Баркі і Тырса дэ Маліна, і апошні з выбітных мастакоў залатога
стагоддзя, Клаўдзіа Каэлья. Вядомы архітэктар рэнесанса Хуан дэ Эрэра, які
распрацаваў праект Пляса Маёр, які быў пабудаваны ў горадзе ў перыяд панавання
Габсбургаў у якасці цэнтральнай плошчы. Ён размешчаны недалёка ад іншай вядомай
плошчы, Пуэрта дэль Соль.

Новыя палацы, як Рэал-дэ-Мадрыд, былі пабудаваны падчас панавання Філіпа V. Але
сапраўдным сучасным горадам Мадрыд стаў у часы панавання Карла III, які быў
адным з самых папулярных каралёў у гісторыі краіны, прыказка: «лепшы мэр —
кароль» стала папулярнай у тыя часы. Калі Карл IV стаў каралём у горадзе
пачалося паўстанне. Пасля паўстання Аранхуэс, якое ўзначаліў яго ўласны сын
Фердынанд VII, Карл IV выракся ад стальца, але панаванне Фердынанда VII было
вельмі кароткім, бо ўжо ў маі 1808 года напалеонаўскія войскі ўвайшлі ў горад.

2 мая 1808 года насельніцтва Мадрыда паўстала супраць акупацыі горада
французскімі войскамі, што прывяло да рэпрэсій з боку французскіх імперскіх сіл
і пачатку іспанскай вайны за незалежнасць. Пасля сканчэння вайны за незалежнасць
у 1814 годзе Фердынанд VII вярнуўся на трон, але пасля ліберальнай ваеннай
рэвалюцыі, генерал Рафаэль дэль Рыега прысіліў караля вярнуць канстытуцыю 1812
года. Гэта быў пачатак перыяду, калі ліберальныя і кансерватыўныя ўрады
чаргаваліся, і які скончыўся разам з каранацыяй Ізабелы II у 1830 годзе. Аднак
яна не здолела падавіць палітычную напружанасць, якая прывяла да яшчэ аднаго
паўстання і стварэння Першай Іспанскай рэспублікі. Аднак праз нейкі час манархія
была рэстаўрыравана і зноў скасаваная, пры стварэнні Другой Іспанскай
рэспублікі, якая папярэднічала іспанскай грамадзянскай вайне.

Мадрыд стаў адным з найбольш пацярпелых гарадоў краіны падчас грамадзянскай
вайны ў 1936—1939 гадах. Горад быў апорай рэспубліканцаў з ліпеня 1936 года. Яго
заходнія прыгарады сталі арэнай татальнай бітвы ў лістападзе 1936 года, і ў гэты
час Мадрыд стаў першым еўрапейскім горадам, які бамбардзіралі з самалётаў
(Японія была першай, хто бамбардзіраваў грамадзянскае насельніцтва ў сусветнай
гісторыі ў Шанхаі ў 1932 годзе), спецыяльна накіраваныя супраць грамадзянскіх
асоб.

Падчас эканамічнага буму ў Іспаніі з 1959 па 1973 гады, горад перажыў
беспрэцэдэнтны рост колькасці насельніцтва і багацця, стаўшы найбуйнейшым
паводле колькасці ВУП горадам у краіне, і займаючы трэцяе месца ў Заходняй
Еўропе. Паступова рос і сам горад, прымаючы ў свой склад суседнія раёны, і
дасягнуўшы такім чынам пашырэння да 607 км². Поўдзень Мадрыда стаў вельмі
прамыслова развіты, і там назіраліся масавыя міграцыі з сельскіх раёнаў Іспаніі
ў горад. У паўночна-заходняй частцы горада пачалі сяліцца людзі сярэдняга класу,
які з'явіўся ў выніку эканамічнага буму 1960-х гадоў, у той час як у
паўднёва-ўсходняй частцы пражывала пераважна працоўны клас.

Пасля смерці Франка новыя дэмакратычныя партыі, у тым ліку левыя і
рэспубліканскія партыі, прынялі караля Хуана Карласа I у якасці пераемніка
Франка, у мэтах забеспячэння стабільнасці ў краіне. Гэта прывяло да змены
дзяржаўнага ладу на канстытуцыйную манархію, са сталіцай у Мадрыдзе. Дзякуючы
павышэнню дабрабыту насельніцтва ў 1980-х і 1990-х гадах горад умацаваў свае
пазіцыі ў якасці важнага эканамічнага, культурнага, прамысловага, адукацыйнага і
тэхналагічнага цэнтра на еўрапейскім кантыненце.

Мадрыд размешчаны ў цэнтры Іспаніі на вышыні 667 м над узроўнем мора. Праз горад
цячэ невялікая рака Мансанарэс. Раней Мадрыд належыў гістарычнай вобласці
Кастылія. У паўночна-заходняй частцы гораду ўзвышаецца горны масіў
Сьера-дэ-Гуадарама з яго найвышэйшай кропкай Пеньялара (2430 м).

Дзякуючы вышыні ў 667 метраў над узроўнем мора і кантынентальнаму клімату лета ў
Мадрыдзе спякотнае з малой колькасцю ападкаў, а зімы нашмат халадней, чым у
гарадах на міжземнаморскім узбярэжжы. У некаторыя гады выпадае шмат снегу, а
невялікія навалы снегу здараюцца практычна кожную зіму. Сярэдняя студзеньская
тэмпература складае 2—4 °C, ліпеньская 24—25 °C. Сярэдняя гадавая колькасць
ападкаў складае каля 400 мм.

Горад кіруецца Гарадскім саветам, прадстаўнікі якога абіраюцца раз на чатыры
гады шляхам усеагульнага галасавання ўсіх грамадзян, якім на той момант
споўнілася 18 гадоў. Мэра сталіцы краіны, таксама абіраюць праз агульныя
муніцыпальныя выбары. Мадрыд адміністрацыйна падзелены на 21 акругу, якія, у
сваю чаргу, падзеленыя на раёны. Кожны раён знаходзіцца ў падпарадкаванні
раённага муніцыпальнай рады, членам якіх дэлегуюць свае прадстаўнічыя функцыі
жыхары канкрэтнага раёна. Горад падзяляецца на наступныя акругі:

Нягледзячы на тэндэнцыю да пераносу індустрыяльных цэнтраў у прамысловыя паркі,
размешчаныя па-за гарадской мяжой, Мадрыд з'яўляецца другім паводле істотнасці
пасля Барселоны прамысловым цэнтрам Іспаніі. У апошні перыяд узрасла значнасць
аэрапорта Барахас і яго ўклад у адміністрацыйную і фінансавую дзейнасць. Істотна
ўзрасло ў апошнія гады будаўніцтва дарог і пашырэнне чыгуначнага транспарту.
Аднак Мадрыд, як і ўся Іспанія, адстае ад астатняй Еўропы ў развіцці новых
тэхналогій. У прыгарадах — некалькі аўтамабільных заводаў.

Акрамя таго, інфляцыя ў Іспаніі вышэй за сярэднееўрапейскі ўзровень. Пачынаючы з
1998 года кошты на жыллё ўзраслі на 150 працэнтаў, чаму садзейнчіала ўвядзенне
еўра. Адбылася страта канкурэнтназдольнасці з асноўнымі гандлёвымі партнёрамі.
Дэфіцыт гарадскога бюджэта ў 67 мільярдаў еўра з'яўляецца другім паводле памеру
ў свеце. Мадрыд развівае турыстычную дзейнасць, з'яўляючыся найбольш
наведвальным замежнымі турыстамі горадам краіны. Абвяшчэнне Мадрыда ў 1992 годзе
«Горадам еўрапейскай культуры» было істотным крокам у развіцці гэтага працэсу.

У Мадрыдзе знаходзяцца Каралеўская іспанская акадэмія (з 1713), 6 універсітэтаў,
у т.л. Мадрыдскі ўніверсітэт, Каталіцкі ўніверсітэт (з 1860), каралеўская
акадэмія прыгожых мастацтваў Сан-Фернанда, кансерваторыя (з 1830). У 1952-60 пры
Цэнтры абмену еўрапейскай культуры дзейнічаў Інстытут беларусаведы імя Льва
Сапегі.

Тэатры: «Рэаль», «Сарсузла», «Лара», «Эспаньёль». 32 музеі, у т.л. музей Прада,
Нацыянальны археалагічны, іспанскага народа, сучаснага мастацтва і інш.

У 2009 годзе Мадрыд заняў другое месца паводле вынікаў галасавання за права
прыняць летнія Алімпійскія гульні 2016 года, саступіўшы Рыа-дэ-Жанэйра.



https://be.wikipedia.org/wiki/%D0%93%D0%BE%D1%80%D0%B0%D0%B4_%D0%94%D0%B0%D0%BA%D0%B0

Да́ка (бенг.: ঢাকা) — сталіца і найбуйнейшы горад Бангладэш. Размешчаны ў дэльце
Ганга, на левым беразе Бурыганга. Дака была сталіцай Бенгаліі ў 1608—1717 гадах,
сталіца Бангладэш з 1971 года. Насельніцтва горада — 11 872 119 жыхароў (2011) .

Заснаваны ў VII стагоддзі. Назва горада паходзіць па адной версіі, ад імя
індуісцкай багіні ўрадлівасці Дургі, па іншай, ад назвы трапічнага дрэва, якое
дае каштоўную смалу.

Дака размешчана на беразе ракі Бурхі-Ганга, каля зліцця рэк Падмы і Мегхны.
З'яўляецца рачным портам у дэльце Ганга і Брахмапутры, а таксама цэнтрам воднага
турызму.

Узнікненне паселішча на тэрыторыі, якую цяпер займае Дака, адносіцца да VII
стагоддзя. Тэрыторыя горада знаходзілася пад уладай будыйскага царства Камарупа
і імперыі Пала, перш чым перайшла пад кантроль індуісцкай дынастыі Сена ў IX
стагоддзі. Назва горада, магчыма, з'явілася ў выніку заснавання храма багіні
Дхакешвары царом Балал Сенай у XII стагоддзі. Дака і яе наваколлі ў гэты перыяд
вызначаліся як Бенгала. Сам горад складаўся з некалькіх рынкаў, такіх як кірмаш
Лакшмі, кірмаш Шанкхары, Кумартулі і інш. Пасля дынастыі Сена ў Дацы паслядоўна
кіравалі цюркскія і пуштунскія губернатары Дэлійскага султаната, перш чым яна
ўвайшла ў Імперыю Вялікіх Маголаў у 1608 годзе. Развіццё паселішча, у тым ліку
за кошт павелічэння жыллёвага будаўніцтва, прывяло да значнага росту
насельніцтва, у выніку чаго горад быў абвешчаны сталіцай (раджмахал) Бенгаліі ў
перыяд кіравання Вялікіх Маголаў у 1608 годзе. Магольскі субадар Іслам-хан быў
першым кіраўніком горада. Хан даў імя гораду «Джахангір Нагар» (জাহাঙ্গীর
নগর;Горад Джахангіра) у гонар імператара Вялікіх Маголаў Джахангіра, аднак гэта
імя было прыбрана з назвы неўзабаве пасля смерці Джахангіра. Асноўнае
павелічэнне горада мела месца падчас кіравання Шайста-хана. Горад меў плошчу 19
на 13 кіламетраў (12 на 8 міль), з насельніцтвам каля аднаго мільёна чалавек.

Брытанская Ост-Індская кампанія ў 1765 годзе атрымала права збіраць падаткі
(права дзівані), а ў 1793 годзе ўзяла на сябе кіраванне горадам, калі
бенгальскія навабы былі вымушаны адмовіцца ад сваёй улады над Бенгаліяй, Біхарам
і Арысай. Такім чынам, горад перайшоў пад поўны брытанскі кантроль. Насельніцтва
горада рэзка скарацілася ў гэты перыяд, у той час як размешчаная побач Калькута
развівалася. Неўзабаве Дака таксама стала развівацца. Сучасная сістэма
водазабеспячэння была ўведзена ў эксплуатацыю ў 1874 годзе, а
электразабеспячэнне з'явілася ў 1878 годзе. Побач з горадам з'явіўся кантонмент
Дака, які служыў ваеннай базай для брытанскіх і бенгальскіх салдатаў.

У 1905 годзе ў выніку няўдалага першага падзелу Бенгаліі Дака была абвешчана
сталіцай зноў створанай дзяржавы Усходняя Бенгалія, але ўжо ў 1911 годзе
Бенгалія зноў аб'ядналася. У 1947 годзе пасля падзелу Брытанскай Індыі Дкка
стала сталіцай Усходняга Пакістана. Пасля гэтага паміж абшчынамі горада сталі
адбывацца сутыкненні. Большая частка індускага насельніцтва горада адправілася ў
Індыю, у той час як у Даку прыехала мноства мусульман. У горадзе, які з'яўляўся
цэнтрам рэгіянальнай палітыкі пачасціліся забастоўкі і акты гвалту. Прызнанне
урду адзінай афіцыйнай мовай Пакістана прывяло да маштабных акцый пратэсту. У
выніку прыгнечання дэманстрацыі ў падтрымку бенгальскай мовы паліцыяй было
застрэлена некалькі студэнтаў. На працягу 1950-х і 1960-х гадоў, Дака
заставалася цэнтрам палітычнай дзейнасці, узмацняліся патрабаванні аўтаноміі для
бенгальскага насельніцтва.

У 1970 годзе разбуральны цыклон Бхола паразіў большую частку рэгіёна, у выніку
чаго загінулі каля паўмільёна чалавек. Больш паловы горада было затоплена. З-за
недастатковых высілкаў улад, накіраваных на праўхіленне наступстваў цыклона, а
таксама праз этнічную дыскрымінацыю грамадская незадаволенасць стала ўзрастаць.
7 сакавіка 1971 года бенгладэшскі палітык Муджыбур Рахман арганізаваў
нацыяналістычны мітынг на іпадроме Рамна. У выніку 26 сакавіка была абвешчана
незалежнасць Бангладэш. У адказ на гэта пакістанская армія пачала ваенную
аперацыю па ўсталяванні кантролю над Усходнім Пакістанам, у выніку чаго было
забіта мноства мірных бангладэшцаў. У канфлікт умяшалася Індыя і 16 снежня ў
выніку пасля яе перамогі ў вайне Бангладэш здабыў незалежнасць. У Дацы, якая
стала сталіцай краіны, пачаўся значны рост насельніцтва, туды пераязджалі
шматлікія рабочыя з сельскай мясцовасці. Рост гандлю і прамысловасці, а таксама
насельніцтва горада стварыла дадатковыя праблемы для інфраструктуры і сферы
паслуг. За пашырэннем межаў горада рушыў услед будаўнічы бум.

Дака з'яўляецца горадам з гарачым, душным і вільготным трапічным кліматам. Па
класіфікацыі Дака мае трапічны вільготны і сухі клімат. Праз горад праходзяць
мусоны. Сярэднгегадавая тэмпература 28 °С і вагаецца ад 20 °C у студзені і да 32
°C у маі. Амаль 80 % сярэднегадовай колькасці ападкаў ад 1854 мм выпадаюць у
перыяд з мая па верасень. Павелічэнне забруджвання паветра і вады, якія
вынікаюць з аўтамабільных коркаў і прамысловых выкідаў - гэта сур'ёзная
праблема, якае ўплывае на грамадскае здароўе і якасць жыцця ў горадзе. Водныя
аб'екты і балоты вакол Дакі могуць быць знішчаны, паколькі на іх месцы будуюць
шматпавярховыя дамы і іншыя аб'екты нерухомасці. Звязаная з забруджваннем
навакольнага асяроддзя, эрозія натуральных месцаў рассялення пагражае знішчыць
большую частку рэгіянальнай біяфаўны.

Насельніцтва горада ў яго адміністрацыйных межах складае каля 7 млн чалавек,
насельніцтва разрослай агламерацыі — каля 12,8 млн чалавек (на 2008 год).
Штогадовы рост насельніцтва — каля 4,2 % (адзін з самых высокіх паказчыкаў сярод
гарадоў Азіі), тлумачыцца велізарным прытокам мігрантаў з сельскіх раёнаў
краіны. Паводле даных часопіса Far Eastern Economic Review, да 2025 годзе
насельніцтва горада можа дасягнуць 25 млн чалавек.

Узровень пісьменнасці насельніцтва — 68,3 %. Каля 90 % вызнаюць іслам, другі па
распаўсюджанасці — індуізм (9 %). 1 % прыпадае на хрысціян і будыстаў, доля якіх
прыкладна роўная. Абсалютная большасць насельніцтва гаворыць на бенгальскай
мове, з прычыны мігрантаў з усіх канцоў Бангладэш, бенгальская мова тут з
вялікімі рэгіянальнымі варыяцыямі, уключаючы сіялхецкі і чытагонгскі дыялекты. У
сферы бізнесу распаўсюджана англійская мова, маецца досыць вялікая дыяспара,
якая размаўляе на урду (па афіцыйных дадзеных каля 40 тыс. чалавек, насамрэч,
хутчэй за ўсё больш).

У горадзе размешчана большая частка прамысловасці краіны, прадстаўленая
вытворчасцю джутавага валакна, баваўнянай, металаапрацоўчай, харчовы і іншымі
галінамі. Маецца вытворчасць мусліну. Рэгіён, у якім размешчана Дака,
спецыялізуецца на гадоўлі джуту і рысу.

Дака — важны транспартны вузел, які злучае многія часткі краіны і суседнія
рэгіёны Індыі. Порт Дакі — адзін з найбуйнейшых рачных портаў у свеце, злучае
горад з унутранымі абласцямі краіны ўздоўж ракі Бурыганга і іншых рукавоў дэльты
Ганга.

Аэрапорт Дакі (Shahjalal International Airport) — самы буйны і самы загружаны ў
краіне, размешчаны ў 15 км ад цэнтра горада. На гэты аэрапорт прыпадае да 52 %
усіх міжнародных і ўнутраных рэйсаў Бангладэш.

У Дацы размешчана 52 універсітэта, найстарэйшы з іх — Dhaka College, які таксама
з'яўляецца адной з найстарэйшых навучальных устаноў Брытанскай Індыі, быў
заснаваны ў 1840 годзе. Тутака ж размешчаны найбуйнейшы ўніверсітэт Бангладэш —
University of Dhaka, дзе навучаюцца больш 30 тыс. студэнтаў. Іншыя важныя
выбітныя навучальныя ўстановы Дакі ўключаюць: Jahangirnagar University,
Bangladesh University of Engineering and Technology (BUET), The Dhaka Medical
College, Sir Salimullah Medical College і інш.

У Дацы выдаюцца найбуйнейшыя і найстарэйшыя газеты краіны, сярод іх: Daily
Ittefaq, Daily Azad, Manabzamin, Daily Janakantha, Daily Prothom Alo, Amar Deshі
інш. Асноўныя англамоўныя газеты ўключаюць The Daily Star, The Independent, New
Age і The Financial Express.

У Дацы размешчана штаб-кватэра бангладэшскага дзяржаўнага тэлебачання BTV.
Прыватныя каналы, якія базуюцца ў горадзе, ўключаюць Bangla Vision, RTV, ATN
Bangla, Channel I, NTV, Ekushey Television, Banglavision. Дзяржаўная
радыёстанцыя Bangladesh Betar і такія прыватныя радыёстанцыі як Radio Foorti,
Radio Today, Radio Amar і іншыя таксама маюць свае штаб-кватэры ў Дацы.

Крыкет і футбол — самыя папулярныя віды спорту . У моладзевых камандах гуляюць
выхаванцы школ, каледжаў і прыватныя асобы. Mohammedan Sporting Club і Abahani
Krira Chakra з'яўляюцца двума з самых вядомых футбольных каманд, якія
падтрымліваюць жорсткую канкурэнтную барацьбу .

Дака праводзіла першы афіцыйны турнір па крыкеце, падчас якога Пакістан ў 1954
годзе гуляў супраць Індыі . Нацыянальны стадыён Bangabandhu National Stadium
раней быў галоўным стадыёнам Індыі для ўнутраных і міжнародных спаборніцтваў па
крыкеце, але цяпер на ім праводзяцца выключна футбольныя матчы . У 2011 ў Індыі,
Шры—Ланцы і Бангладэш быў праведзены X Чэмпіянат свету па крыкеце (14
краін-удзельніц, золата дасталася камандзе Індыі), шэсць матчаў якога было
згуляна ў Дацы і два — у Чытагонгу (другім па велічыні (4 мільёны жыхароў)
горадзе Бангладэш) . У Дацы знаходзіцца бангладэшскі Спартыўны савет, які
адказвае за садзейнічанне ў правядзенні спартыўных мерапрыемстваў па ўсёй
краіне. Дака таксама мае стадыёны, якія ў асноўным выкарыстоўваецца для
ўнутраных спаборніцтваў — такія, як Sher — e — Bangla Mirpur Stadium (у Mirpur)
і Dhanmondi Cricket Stadium а таксама Outer Stadium Ground . Універсітэт Дакі
праводзіць мноства турніраў паміж ВНУ горада .



https://be.wikipedia.org/wiki/%D0%93%D0%BE%D1%80%D0%B0%D0%B4_%D0%90%D1%84%D1%96%D0%BD%D1%8B

Афіны (грэч. грэч.: Αθήνα) — сталіца Грэцыі, нома Атыка і намархіі (прэфектуры)
Афін. Размяшчаецца ў Цэнтральнай Грэцыі, буйны эканамічны, культурны і
адміністрацыйны цэнтр краіны. Тэрыторыя Афінскай агламерацыі — 412 000 кв.км.
Гэтая тэрыторыя акружаная горамі: Эгалео (Αιγάλεω), Парніта (Πάρνηθα), Пендэлі
(Πεντέλη) і Іміта (Υμηττό). Агульная колькасць насельніцтва складае 1/3 ад
агульнай колькасці насельніцтва Грэцыі, паводле перапісу (2001) — 3361,806 тыс.
чал. Такім чынам на 1 кв.км. прыпадае 8160 чал. Вышыня цэнтра горада над
узроўнем мора — 20 м, але рэльеф тэрыторыі горада вельмі разнастайны, з
раўнінамі і горамі. Лічыцца за адзін з найболей багатых у гістарычным плане
гарадоў Еўропы, вядомы свету дзякуючы гістарычным помнікам, якія захоўваюцца тут
на працягу некалькіх тысячагоддзяў. Гістарычным портам горада з’яўляецца Пірэй.
Старажытныя Афіны, як горад-дзяржава, быў вельмі магутным у класічны перыяд
антычнасці. Горад быў цэнтрам мастацтва, адукацыі і філасофіі. У Афінах
з'явіліся Платонаўская Акадэмія і Ліцэй Арыстоцеля. Афіны часта ўзгадваюць як
калыску заходняй цывілізацыі і месца з'яўлення дэмакратыі, у асноўным за кошт
яго культурных і палітычных дасягненняў на працягу V і IV стагоддзяў да н.э. у
наступныя стагоддзі на астатніх вядомай на той час частцы еўрапейскага
кантынента. Сёння Афіны з'яўляюцца касмапалітычным мегаполісам, а сучасны горад
займае цэнтральнае месца ў эканамічнім, фінансавым, прамысловым, палітычным і
культурным жыцці ў Грэцыі.

Спадчына класічнай эпохі па-ранейшаму праяўляецца ў горадзе, у асобе старажытных
помнікаў і твораў мастацтва, самым вядомым з якіх з'яўляецца Партэнон, які
лічыцца галоўнай славутасцю горада эпохі ранняй Заходняй цывілізацыі. У горадзе
таксама захоўваюцца старажытнарымскія і візантыйскія помнікі, а таксама меншы
лік асманскіх помнікаў.

У старажытнасці назва горада існавала ў множным ліку — (грэч.: Ἀθῆναι)
[atʰɛ̑ːnaɪ]. Але ў 70-х гадах XX стагоддзя назва набыла сваё сучаснае
напісанне — Αθήνα [aˈθina].

З міфалогіі вядома, што горад атрымаў сваю назва ў гонар багіні Афіны. Легенда
сцвярджае, што першы цар Афінаў Кекроп, які быў напалову чалавекам, напалову
змяёй, павінен быў вырашыць, хто будзе апекуном горада. Сярод кандыдатур былі
толькі Афіна і Пасейдон. Было вырашына правесці спаборніцтва — хто зробіць самы
лепшы падарунак, той і будзе апекуном. Першым грукнуў сваім трызубцам Пасейдон,
і з зямлі выбілася крынічка. Але вада аказалася салёнай.

Іншая версія распавядае, што назва горада пайшла ад слова Афон (άθος), што
блізка да «кветкі» (άνθος).

Афіны — старажытная сталіца Атыкі, галоўны цэнтр грэчаскай цывілізацыі. Паводле
падання, горад быў заснаваны Кекропасам у 15 ст. да н.э., легендарным
заснавальнікам яго магутнасці лічыцца Тэзей — адзій са славутых герояў
міфалагічнага перыяду антычнай Грэцыі.

У архаічную эпоху горадам кіравалі васілеўсы (цары), потым архонты, з канца 6
ст. да н.э. усталявалася рабаўладальніцкая дэмакратыя. Найбольшага росквіту
Афіны дасягнулі ў так званы залаты век Перыкла (5 ст. да н.э.). У канцы 4 ст. да
н.э. апылуліся пад уладай Македоніі, у 1 ст. да н.э. захоплены рымлянамі.
Багатая культурная спадчына Старажытнай Грэцыі і яе сталіцы Афін паслужыла
асновай еўрапейскай культуры. Глыбокія язычніцкія традыцыі, высокі ўзровень
навукі і адукаванасці ў Афінах не спрыялі хуткаму распаўсюджанню хрысціянства
сярод гараджан, таму прапаведніцкая дзейнасць сярод афінян першых прапагандыстаў
новай веры, у тым ліку апостала Паўла, асаблівага поспеху не мела.

Філасофскія школы былі зачынены ў 529 годзе па загадзе імператара Візантыі
Юстыніяна I. З цягам часу Афіны страцілі сваю велічнасць і ператварыліся ў
правінцыяльнае мястэчка. З XIII па XV стагоддзі на горад прэтэндавалі
візантыйскія, італьянскія і французскія рыцары з Лацінскай імперыі, але ў 1458
годзе, горад быў падпараткаваны турэцкім войскам і ўвайшоў у склад Асманскай
імперыі. Насельніцтва горада скарацілася ў сувязі з пагаршэннем умоў жыцця пасля
падзення грэчаскай імперыі. Многія раёны горада (у тым ліку і старадаўнія
будынкі) былі знішчаны на працягу XVII—XIX стагоддзяў, а горад кантралявалі
некалькі груповак. Неспрыяльна адбіліся на Афінах і частыя войны паміж Турцыяй і
Венецыянскай рэспублікай у гэты перыяд. Так, падчас штурму горада войскамі
венецыянскага генерала Франчэска Маразіні 22 верасня 1687 года артылерыяй
венецыянцаў быў разбураны Парфенон.

Афіны былі пустынымі і амаль бязлюднымі, калі яны сталі сталіцай новага
Грэчаскага Каралеўства ў 1833 годзе. У наступныя дзесяцігоддзі горад, адпаведна
статусу, буйнеў і развіваўся. У 1923 годзе горад зведаў буйное пашырэнне пасля
Малаазійскай катастрофы, калі хаатычна былі створаны новыя раёны для бежэнцаў з
Малой Азіі.

Падчас Другой сусветнай вайны горад быў акупаваны нямекім войскам. А 21
красавіка 1967 года адбыўся ўзброены пераварот, калі ў краіне ўсталяваўся ваены
рэжым. У 1974 годзе ў Грэцыі зноўку аднавіўся дэмакратычны лад.

Афіны маюць субтрапічны засушлівым клімат у той час, калі паўднёвай частка
гораду знаходзіцца ў паўпустыні, з надзвычай доўгім перыядам сонечнай актыўнасці
на працягу года (2884 сонечных гадзін у год) і са значнай колькасцю ападкаў,
якія адбываюцца ў асноўным з сярэдзіны кастрычніка да сярэдзіны красавіка. У
летні час ападкі звычайна прымаюць форму ліўняў з навальніцай. Дзякуючы свайму
размяшчэнню ў дажджавым цені за гарой Парніта, афінскі клімат значна больш сухі
ў параўнанні з іншымі месцамі Міжземнаморскай Еўропы. У гарыстых паўночных
прыгарадах, у сваю чаргу, існуе некалькі іншая кліматычная мадэль, якая мае, як
правіла, больш нізкія тэмпературы напряцягу ўсяго сезону. Туман вельмі
незвычайная з'ява для цэнтра горада, але часцей за ўсё мае месца на ўсходзе, за
хрыбтом Іміта.

Горад сумна вядомы сваёй моцнай спякотай, якая пануе ў цэлым на працягу ліпені і
жніўня, калі гарачыя паветраныя масы перамяшчаюцца па ўсёй Грэцыі з поўдня ці
паўднёвага-захаду. Пры такім раскладзе тэпература ў такой час падымаецца вышэй
за 38 °C.

Афіны трымаюць рэкорд самай высокай тэмпературы ў Еўропе, калі 10 ліпеня 1977
года была зафіксавана тэмпература роўная 48.0 °C.

Афіны месцяцца ў цэнтральнай раўніне Атыкі. З усіх бакоў горад акружаюць горы:
Эгалеў (з захаду), Парніта (з поўначы), Пендэлі (з паўночнага ўсходу) і Іміта (з
усходу). З паўднёвага захаду амываецца залівам Сароніка. Горад падзелены ракой
Кіфіса, што цячэ з масіва Пендэлі-Парніта, яна аддзяляе Пірэй ад астатняй часткі
Афінаў.

Асаблівасці мясцовасці выклікаюць эфект тэмпературнай інверсыі, з-за якой
утвараецца павышанае забруджванне. Амерыканскі горад Лос-Анджэлес мае
аналагічныя цяжкасці з забруджванннем атмасферы.

Горад з'яўляецца адным з асноўных сусветных цэнтраў археалагічных даследаванняў.
Акрамя нацыянальных устаноў, такіх як Афінскі ўніверсітэт, Археалагічнае
таварыства, некалькіх археалагічных музеяў (у тым ліку Нацыянальны археалагічны
музей, Эпіграфічны музей, Візантыйскі музей, а таксама музеі ў старажытных
Агоры, Акропалі і Керамейкаса), горад таксама з'яўляецца домам для Дэмакрытавай
лабараторыі Археаметрыі, а таксама шэрагу рэгіянальных і нацыянальных
археалагічных устаноў, якія з'яўляюцца часткай грэчаскага дэпартамента культуры.
Акрамя таго, Афіны месцяць 17 замежных археалагічных інстытутаў, якія
заахвочваюць вучоных са сваіх родных краін і садзейнічаюць правядзенню
даследаванняў. У выніку, Афіны маюць больш за дзесятак археалагічных бібліятэкаў
і тры спецыялізаваныя археалагічныя лабараторыі, акрамя таго гэта месца
некалькіх сотняў спецыялізаваных канферэнцый і семінараў на год, а таксама ў
Афінах праходзяць дзесяткі археалагічных выставак.

Найбольш важныя музеі Афінаў уключаюць у сябе: Нацыянальны археалагічны музей,
найбуйнейшы археалагічны музей у краіне і адзін з найбольш важных міжнародных
музеяў, так як ён утрымлівае шырокую калекцыю старажытнасцей, яго экспанаты
ахопліваюць перыяд больш за 5000 гадоў, пачынаючы з позняга неаліту і
заканчваючы рымскай Грэцыяй; Музей Бенакі з некалькімі філіяламі, дзе ў кожным
ёсць свая калекцыя, у тым ліку рэчаў старажытнага часу, візантыйскай і асманскай
эпохаў і кітайскае мастацтва; Візантыйскі і хрысціянскі музей, адзін з самых
знакамітых музеяў візантыйскага мастацтва; Нумізматычны музей, дзе сабрана
ўнікальная калекцыя старажытных і сучасных манет, Музей Кікладскага мастацтва,
дзе размяшчаецца шырокая калекцыя кікладскага мастацтва, у тым ліку знакамітыя
фігуркі з белага мармуру, і, нарэшце, Новы Музей Акропаля, адчынены ў 2009
годзе, замяніўшы стары музей на Акропалі. Новы музей стаў значна больш
папулярным, амаль аднаго мільёна чалавек наведалі яго ўлетку 2009 года. Малыя і
прыватныя музеі таксама засяроджаны на грэчаскай культуры і мастацтве.

Афіны з'яўляюцца домам для 148 тэатральных пляцовак, больш, чым у любым іншым
горадзе свету. Самая знакамітая з іх — старажытны Адэон Герода Атычнага, дзе
праходзіць Афінскі фестываль, які доўжыцца з мая па кастрычнік кожнага года.
Акрамя таго ў горадзе размяшчаецца значная колькасць кінатэатраў на адчыненым
паветры, якія зроблены ў антычным стыле. Таксама ў Афінах маецца велізарная
колькасць канцэртных заляў, у тым ліку «Афінская канцэртная зала» (Megaron
Moussikis), якая прыцягвае сусветнавядомых артыстаў цэлы год. Афінскі планетарый
ёсць адзін з найбуйнейшых і самых сучасных планетарыяў у свеце.

Афіны былі папулярным месцам для турыстаў яшчэ з часоў антычнасці. За апошняе
дзесяцігоддзе, інфраструктура горада і сацыяльна-бытавое забяспячэнне горада
значна палепшылася, у прыватнасці ў сувязі з паспяховаму правядзенню Алімпійскіх
гульняў 2004 года. Грэчаскі ўрад, абапіраючыся на Еўрапейскі Саюз, фінансуе
буйныя інфраструктурныя праекты, як мадэрнізацыя Афінскага Міжнароднага
аэрапорта, пашырэнне сістэмы Афінскага метрапалітэна, будаўніцтва новай
аўтамагістралі.

У горад магчыма патрапіць дзвюма дарогамі: нацыянальнай аўтастрадай Афіны—Ламія,
якая ўваходзіць у горад з поўначы, і нацыянальнай аўтастрадай Афіны—Карынф, якая
вядзе на захад горада. Афіны таксама даступныя праз порты Пірэй, Рафіна і
Лаўрыён. Каля горада працуе сучасны міжнародны аэрапорт «Элефтэрыёс Венізелас»
(«Ελευθέριος Βενιζέλος»), ён знаходзіцца з усходу ад Афінаў і звязаны з горадам
чыгункай і аўтадарогай.

Сістэма грамадскага транспарту ў Афінах складаецца з тралейбусаў, аўтобусаў, а
таксама рэйкавага транспарту, як метрапалітэн, прыгарадныя электрацягнікі і
трамвай, дарэчы Афіны — першы грэчаскі горад, у якім дзейнічае метрапалітэн.
Увесь грамадскі транспарт абсталяваны кандыцыянерамі.

У Афінах функцыянуе вялікая колькасць таксі, якія дапамагаюць разгрузіць
грамадскі транспарт. Афінскае таксі таннейнае за таксі іншых краін, але
прадастаўляюць паслугі больш нізкай якасці.



https://be.wikipedia.org/wiki/%D0%93%D0%B5%D0%BD%D0%B0%D0%B4%D0%B7%D1%8C_%D0%9F%D1%8F%D1%82%D1%80%D0%BE%D0%B2%D1%96%D1%87_%D0%9F%D0%B0%D1%88%D0%BA%D0%BE%D1%9E

Гена́дзь Пятро́віч Пашко́ў (руск.: Генна́дий Пашко́в; 23 сакавіка 1948, в.
Ліпавічы, Чашніцкі раён, Віцебская вобласць, БССР) — беларускі паэт,
перакладчык, публіцыст.

Нарадзіўся ў вёсцы Ліпавічы Чашніцкага раёна Віцебскай вобласці ў сям'і служачых
Пятра Трафімавіча і Марыі Харытонаўны Пашковых. У 1953 годзе разам з бацькамі
пераехаў у Смаргонскі раён Гродзенскай вобласці.

Пасля сканчэння Войстамскай сярэдняй школы ў 1966 годзе паступіў на факультэт
журналістыкі Беларускага дзяржаўнага ўніверсітэта. У 1971—1972 гг. працаваў
рэдактарам літаратурна-драматычных перадач для дзяцей і юнацтва на Беларускім
радыё. З 1972 года ў часопісе «Полымя» — загадчык рэдакцыі, затым адказны
сакратар, з 1979 года — намеснік галоўнага рэдактара. З 1989 года быў таксама
кансультантам гуманітарнага аддзела ў апараце ЦК КПБ, працаваў намеснікам
галоўнага рэдактара часопіса «Тэатральная Беларусь», рэдагаваў «Цэнтральную
газету». З лютага 1996 года да 2008 года — дырэктар выдавецтва «Беларуская
энцыклапедыя» імя Петруся Броўкі. З 2008 года да 2016 года — першы сакратар
Саюза пісьменнікаў Беларусі.

Член Саюза пісьменнікаў БССР з 1977 года. З 1996 года — член-карэспандэнт
Міжнароднай Славянскай Акадэміі навук, адукацыі, мастацтва і культуры.

У друку выступае з 1967 года. Выдаў зборнік паэзіі «Кляновік» (1975), «Дыстанцыя
небяспекі» (1979), «Гравюры дарог» (1981), «Зямлю слухаю» (1983), «Маналог на
кастрышчы» (1986), «Крокі» (1988), «Люблю, спадзяюся, жыву» (1990), «Журавінавы
востраў» (1998), «Тваім святлом благаславёны» (2006). Выйшаў зборнік паэзіі для
дзяцей «Дзяўчынка з блакітным мячыкам» (1986), «Пціч» (1991), «Зорнае поле»
(1999), кнігі нарысаў «Будзень як свята» (1977), «Палескія вандроўнікі» (1998).
З'яўляецца аднім з аўтараў дакументальнага фільма «Я зямлю люблю так…».

У 1980 годзе стаў лаўрэатам прэміі Ленінскага камсамола Беларусі за паэтычныя
зборнікі «Красный жаворонок» (Масква, 1977), «Дыстанцыя небяспекі». Лаўрэат
Дзяржаўнай прэміі Рэспублікі Беларусь (1998).



https://be.wikipedia.org/wiki/%D0%92%D0%B0%D0%B4%D0%B0

Вада́, або дыяксід вадароду (H2O) — найпрасцейшае ўстойлівае злучэнне вадароду з
кіслародам.

Старажытныя філосафы лічылі ваду адным з чатырох першасных элементаў. Такія
ўяўленні існавалі і ў Сярэднявеччы. Утварэнне вады пры згаранні вадароду было
даведзена Г. Кавендышам (1781). Хімічная формула была канчаткова ўстаноўленая С.
Каніцара (1860).

Фізічна пры нармальных умовах: празрыстая бясколерная (у тоўстым слоі блакітная)
вадкасць, без паху і смаку. Тэмпература замярзання 0 °C, кіпення 100 °C.
Найбольшая шчыльнасць 1000 кг/м³ (пры 4 °C). Распад малекул адбываецца пры
1000 °C.

Пры павялічэнні або памяншэнні тэмпературы ў вадкім стане шчыльнасць
памяншаецца. Пры наяўнасці ў вадзе раствораных нелятучых злучэнняў (як соль ці
цукар) ціск пары і тэмпература замярзання паніжаюцца, а тэмпература кіпення
павышаецца.

Актыўна рэагуе з металамі. Акісляе металы, вышэйшыя за волава ў электрахімічным
радзе напружанняў, удзельнічае такім чынам у працэсах карозіі.

Дзейнічае як аднаўляльнік у шэрагу біяхімічных працэсаў, у т.л. пры фотасінтэзе.

Найбольш распаўсюджанае хімічнае злучэнне на Зямлі. Агульная маса вады на
планеце дасягае 1018 т, і ёю пакрытыя каля 4/5 зямной паверхні. Неабходнае
рэчыва для існавання жыцця. Чалавечае цела на 2/3 складаецца з вады, пераважна з
вады складаюцца шмат якія харчовыя прадукты. Прэсная вада складае каля 3 %
зямных запасаў, з гэтага каля 80 % недаступныя для выкарыстання, бо знаходзяцца
ў палярных шапках.

Вада мае шэраг досыць незвычайных для хімічных рэчываў асаблівасцей, напрыклад,
досыць высокія тэмпературы замярзання і кіпення, высокі каэфіцыент паверхневага
нацягнення, найбольшую шчыльнасць у вадкім агрэгатным стане, большую за
шчыльнасць у цвёрдым. Гэта тлумачыцца існаваннем у вадзе вадародных сувязяў,
якія звязваюць малекулы між сабой як у вадкім так і ў цвёрдым станах. Вада
з'яўляецца кавалентным малекулярным злучэннем.



https://be.wikipedia.org/wiki/%D0%91%D0%B0%D1%80%D0%B0%D0%BA_%D0%90%D0%B1%D0%B0%D0%BC%D0%B0

Барак Хусейн АБАМА II (англ.: Barack Hussein Obama II [bəˈrɑːk hʊˈseɪn
oʊˈbɑːmə]; 4 жніўня 1961 у Ганалулу, Гаваі) — амерыканскі палітык, 44-ы
Прэзідэнт ЗША (з 20 студзеня 2009 года). Першы цемнаскуры прэзідэнт у гісторыі
Злучаных Штатаў. Лаўрэат Нобелеўскай прэміі міру 2009 года.

Сенатар-дэмакрат ад штату Ілінойс. З 27 жніўня 2008 афіцыйны кандыдат у
Прэзідэнты ЗША ад Дэмакратычнай партыі. Па выніках прэзідэнцкіх выбараў 4
лістапада 2008 (дзе яго асноўным супернікам быў Джон Сідні Макейн) Барак Хусейн
Абама абраны 44-м Прэзідэнтам ЗША. 20 студзеня 2009 ўступіў на пасаду
Прэзідэнта.

Прыняў шэраг законаў для стымулявання эканомікі ва ўмовах эканамічнага крызісу,
у тым ліку закон аб амерыканскім уздыме і рэінвеставанні 2009 года (англ.:
American Recovery and Reinvestment Act of 2009) і закон аб падатковых льготах,
падаўжэнні тэрміна страхавання па беспрацоўі і стварэнні працоўных месцаў 2010
года (англ.: Tax Relief, Unemployment Insurance Reauthorization, and Job
Creation Act of 2010). За намаганні ў сферы міжнароднай дыпламатыі атрымаў
Нобелеўскую прэмію міру 2009 года. Вясной 2010 года рэалізаваў маштабную рэформу
аховы здароўя, у выніку якой істотна павялічыўся доступ амерыканцаў да
медыцынскага страхавання. Выступаў за «спыненне дыскрымінацыі» ў дачыненні да
супольнасці ЛГБТ, а яго адміністрацыя заклікала Вярхоўны суд прызнаць закон аб
абароне шлюбу (англ.: Defense of Marriage Act, DOMA) і Каліфарнійскую прапанову
8 (англ.: Proposition 8) незаконнымі. Павялічыў кантроль над агнястрэльнай
зброяй у сувязі са стральбой у пачатковай школе «Сэндзі-Хук» (англ.: Sandy
Hook). Пры Абаме адбылася ваенная інтэрвенцыя НАТА ў Лівіі, а таксама аперацыя,
у выніку якой быў забіты Усама бін Ладэн. У 2011 годзе вывеў амерыканскія войскі
з Іраку.

На прэзідэнцкіх выбарах 2012 года Абама апярэдзіў кандыдата ад Рэспубліканскай
партыі Міта Ромні, набраўшы 332 галасы ў калегіі выбаршчыкаў (51,1% галасоў
выбаршчыкаў) супраць 206 у Ромні.

У сувязі з актывізацыяй тэрарыстаў Ісламскай Дзяржавы пачаў новую ваенную
кампанію ў 2014 годзе. Працягнуў працэс спынення баявых дзеянняў у Афганістане,
істотна палепшыў палітычныя адносіны з Кубай, а таксама імкнуўся знайсці баланс
у ядзерных перамовах з Іранам.



https://be.wikipedia.org/wiki/%D0%90%D1%9E%D1%81%D1%82%D1%80%D0%B0-%D0%92%D0%B5%D0%BD%D0%B3%D1%80%D1%8B%D1%8F

Аўстра-Венгрыя (ням.: Österreich-Ungarn, венг.: Ausztria-Magyarország) —
дуалістычная манархія і шматнацыянальная дзяржава ў Цэнтральнай Еўропе, якая
існавала ў 1867—1918. Найбуйнейшая дзяржава Еўропы свайго часу (акрамя Расійскай
імперыі).

Афіцыйна дзяржава мела назву Каралеўства і землі, прадстаўленыя ў Рэйхсраце, і
землі венгерскай кароны Св. Іштвана, аднак фактычна больш распаўсюджанымі
поўнымі назвамі былі Аўстра-Венгерская манархія, Аўстра-Венгерская імперыя,
Дунайская манархія або Дуалістычная манархія. Для вызначэння органаў дзяржаўнай
улады выкарыстоўваўся прыметнік K. und k. або k. u. k. — kaiserlich und
königlich, імператарскі і каралеўскі. Вымаўленне скарачэння прывяло да з'яўлення
сярод шматнацыянальнага народа дзяржавы жартоўных назваў Кук-імперыя і Каканія.

На поўначы Аўстра-Венгрыя межавала з Саксоніяй, Прусіяй і Расіяй, на ўсходзе — з
Румыніяй і Расіяй, на поўдні — з Румыніяй, Сербіяй, Турцыяй, Чарнагорыяй і
Італіяй і абмывалася Адрыятычным морам, а на захадзе — з Італіяй, Швейцарыяй,
Ліхтэнштэйнам і Баварыяй. (З 1871 г. Саксонія, Прусія і Баварыя — у складзе
Германскай імперыі).

Як дуалістычная дзяржава, Аўстра-Венгрыя падзялялася на дзве асобна кіруемыя
часткі — Цыслейтанію (аўстрыйскую), пад уладай кайзера і Рэйхсрата, і
Транслейтанію (венгерскую), пад уладай венгерскага караля і будапешцкага
Парламента. Такім чынам, у аўстрыйскую частку ўваходзілі землі, населеныя
немцамі, чэхамі, славакамі, украінцамі, славенцамі і палякамі, а ў Транслейтаніі
жылі венгры, румыны і харваты. Пры гэтым, пасады і кайзера, і караля займала
адна асоба, якая і з'яўлялася аўстра-венгерскім імператарам. Імперскім
намеснікам у Аўстрыі быў міністр-прэзідэнт, а ў Венгрыі - прэм'ер-міністр.
Анексаваная ў 1908 Боснія кіравалася асобна і не падпадала пад гэты падзел.

Аўстра-Венгрыя з'явілася ў 1867 г. у выніку двухбаковай дагаворы, рэфармаваннай
Аўстрыйскую імперыю (якая, у сваю чаргу, была створана ў 1804 г.).

У замежнапалітычным стаўленні Аўстра-Венгрыя ўваходзіла ў Саюз трох імператараў
з Германіяй і Расіяй, затым у Траісты саюз з Германіяй і Італіяй. У 1914 у
складзе блока Цэнтральных дзяржаў (Германія, Турцыя, пазней таксама Балгарыя)
уступіла ў Першую сусветную вайну.

Забойства Гаўрылам Прынцыпам («Млада Босна») эрцгерцага ў Сараева паслужыла
падставай для развязвання Аўстра-Венгрыяй вайны супраць Сербіі, што непазбежна
вяло да канфлікту з Расійскай імперыяй, якая заключыла з апошняй абарончы саюз.

Адначасова з паражэннем у вайне Аўстра-Венгрыя распалася (лістапад 1918):
Аўстрыя (у складзе нямецкамоўных земляў) абвясціла сябе рэспублікай, у Венгрыі
кароль з дынастыі Габсбургаў быў зрынут, а Чэшскія землі і Славакія ўтварылі
новую незалежную дзяржаву — Чэхаславакію. Славенскія, харвацкія і баснійскія
землі ўвайшлі ў склад Каралеўства сербаў, харватаў і славенцаў (з 1929 —
Югаславія). Кракаўская зямля і тэрыторыі з пераважным украінскім насельніцтвам
(вядомыя ў складзе Аўстра-Венгрыі як Галіцыя) адышлі да яшчэ адной новай
дзяржавы — Польшчы. Трыест, паўднёвая частка Ціроля, а некалькі пазней і Фіуме
(Рыека) былі анексіраванны Італіяй. Трансільванія і Букавіна ўвайшлі ў склад
Румыніі.



https://be.wikipedia.org/wiki/World_Wide_Web

World Wide Web (скарачэнне: WWW, таксама вядома як Сусветнае Павуцінне або
вэб) — гэта сістэма узаемазвязаных гіпертэкставых дакументаў, даступных праз
Інтэрнэт.

З дапамогай вэб-браўзера, можна праглядаць старонкі Сеціва, якія могуць
утрымліваць тэкст, выявы, відэа і іншае, і перамяшчацца паміж імі з дапамогай
гіперспасылак. Выкарыстоўваючы канцэпцыі ранніх сістэм гіпэртэксту, англійскі
інжынер і навуковец Цім Бернерс-Лі, у цяперашні час дырэктар World Wide Web
Consortium, у сакавіку 1989 напісаў прапанову таго, што з цягам часу стала
сусветным павуціннем. У 1990 годзе ў CERN у Жэневе, Швейцарыя, Бернерс-Лі і
бельгійскі вучоны Роберт Кайо прапанавалі да выкарыстання «гіпэртэкст […] для
спасылання і доступу да інфармацыі розных відаў у выглядзе вэб-вузлоў, якія
карыстальнік можа праглядаць па жаданні», і публічна прадставілі праект у снежні
таго ж года.

«World-Wide Web (W3) быў распрацаваны, каб быць сховішчам чалавечых ведаў, і
чалавечай культуры, якое дазволіць супрацоўнікам у аддаленых раёнах дзяліцца
сваімі ідэямі і ўсімі аспектамі агульнага праекта».



https://be.wikipedia.org/wiki/Windows

Microsoft Windows (/?w?ndo?z/) — сямейства прапрыетарных аперацыйных сістэм
карпарацыі Майкрасофт (Microsoft), якія базуюцца на аснове графічнага інтэрфейсу
карыстальніка. З'яўленне іх з'явілася вырашальным крокам у шырокім пасоўванні і
развіцці перспектыўных спосабаў узаемадзеяння сістэм чалавек-машына і
машына-машына, стварэнні дружалюбнага асяроддзя для ўзаемадзеяння як
карыстальніка з камп'ютарнымі прыкладаннямі, так і апаратных сродкаў усярэдзіне
вылічальнага комплексу.

У наш час пад кіраваннем аперацыйных сістэм сямейства Windows працуе каля 90 %
персанальных камп'ютараў .

Аперацыйныя сістэмы Windows працуюць на платформах x86, x86-64, IA-64, ARM.
Існавалі таксама версіі для DEC Alpha, MIPS, PowerPC і SPARC.

Гэтыя версіі Windows не былі паўнавартаснымі аперацыйнымі сістэмамі, а
з'яўляліся надбудовамі да аперацыйнай сістэмы MS-DOS і з'яўляліся ў сутнасці
шматфункцыянальным пашырэннем, дадаючы падтрымку новых рэжымаў працы працэсара,
падтрымку шматзадачнасці, забяспечваючы стандартызацыю інтэрфейсаў апаратнага
забеспячэння і аднастайнасць для карыстальніцкіх інтэрфейсаў праграм. Падавалі
ўбудаваныя сродкі (GDI) для стварэння графічнага інтэрфейсу карыстача. Яны
працавалі з працэсарамі пачынальна з Intel 8086.

Windows 95 была выпушчана ў 1995 годзе. Яе адметнымі асаблівасцямі з'яўляюцца
новы карыстальніцкі інтэрфейс, падтрымка доўгіх імёнаў файлаў, аўтаматычнае
вызначэнне і канфігурацыя перыферыйных прылад Plug and Play, і здольнасць
выконваць 32-бітныя прыкладанні. Windows 95 выкарыстоўвае што выцясняе
шматзадачнасць і выконвае кожнае 32-бітнае прыкладанне ў сваёй адраснай
прасторы.

Аперацыйныя сістэмы гэтага сямейства не з'яўляліся бяспечнымі
шматкарыстальніцкімі сістэмамі як Windows NT, паколькі строгі падзел якія
выконваюцца прыкладанняў не было рэалізавана ў ядры. Праграмны інтэрфейс быў
падмноствам Win32 API падтрымоўваным Windows NT, але меў падтрымку юнікода ў
вельмі абмежаваным аб'ёме. Таксама ў ім не было належнага забеспячэння бяспекі.

Аперацыйныя сістэмы гэтага сямейства ў наш час працуюць на працэсарах з
архітэктурамі x86, x64, і Itanium. Раннія версіі (да 4.0 улучна) таксама
падтрымлівалі некаторыя RISC-працэсары: Alpha, MIPS, і Power PC. Усе аперацыйныя
сістэмы гэтага сямейства з'яўляюцца цалкам 32-бітнымі аперацыйнымі сістэмамі, і
не маюць патрэбу ў MS-DOS нават для загрузкі.

Толькі ў гэтым сямействе прадстаўлены аперацыйныя сістэмы для сервераў. Да
версіі Windows 2000 улучна яны выпускаліся пад тым жа назвай што і аналагічная
версія для працоўных станцый, але з даданнем суфікса, напрыклад «Windows NT 4.0
Server» і «Windows 2000 Datacenter Server». Пачынальна з Windows Server 2003,
серверныя аперацыйныя сістэмы завуцца па-іншаму.

Сямейства Windows NT ставіцца да аперацыйных сістэм з што выцясняе
шматзадачнасцю. Падзел працэсарнага чакай паміж струменямі адбываецца па
прынцыпе «каруселі». Ядро аперацыйнай сістэмы вылучае квант чакай (у Windows
2000 квант роўны прыкладна 20 мс) кожнаму са струменяў па чарзе пры ўмове, што
ўсе струмені маюць аднолькавы прыярытэт. Струмень можа адмовіцца ад вылучанага
яму кванта часу. У гэтым выпадку сістэма перахапляе ў яго кіраванне (нават калі
вылучаны квант часу не скончаны) і перадае кіраванне іншаму струменю. Пры
перадачы кіравання іншаму струменю сістэма захоўвае стан усіх рэгістраў
працэсара ў адмысловай структуры ў аператыўнай памяці. Гэта структура завецца
кантэкстам струменя. Захаванне кантэксту струменя досыць для наступнага
аднаўлення яго працы.

Гэта сямейства аперацыйных сістэм рэальнага часу было адмыслова распрацавана для
ўбудавальных сістэм. Падтрымліваюцца працэсары ARM, MIPS, SuperH і x86. У
адрозненне ад астатніх аперацыйных сістэм Windows, аперацыйныя сістэмы гэтага
сямейства прадаюцца толькі ў складзе гатовых прылад, такіх як смартфоны,
кішэнныя камп'ютары, GPS навігатары, MP3 прайгравальнікі, і іншыя.

У наш час пад тэрмінам «Windows CE» разумеюць толькі ядро аперацыйнай сістэмы.
Напрыклад Windows Mobile 5.0 складаецца з ядро Windows CE 5.0, хоць у некаторых
прыладах ядро Windows CE выкарыстоўваецца і без Windows Mobile.

Windows Embedded — гэта сямейства аперацыйных сістэм рэальнага часу, было
адмыслова распрацавана для ўжывання ў розных убудавальных сістэмах. Ядро сістэмы
агульнае з сямействам АС Windows CE і падтрымлівае працэсары ARM, MIPS, SuperH і
x86. Windows Embedded уключае дадатковыя функцыі па ўбудаванні, сярод якіх
фільтр абароны ад запісу (EWF і FBWF), загрузка з флэш-памяці, CD-ROM, сеткі,
выкарыстанне ўласнай абалонкі сістэмы і т. п.

У адрозненне ад астатніх аперацыйных сістэм Windows, аперацыйныя сістэмы гэтага
сямейства прадаюцца толькі ў складзе гатовых прылад, такіх як: банкаматы,
медыцынскія прыборы, навігацыйнае абсталяванне, «тонкія» кліенты,
VoIP-тэрміналы, медиапроигрыватели, лічбавыя рамкі (альбомы), касавыя тэрміналы,
аплатныя тэрміналы, робаты, гульнявыя аўтаматы, музычныя аўтаматы, і іншыя.

Пакет Microsoft Windows складаецца са стандартных прыкладанняў, такія як браўзер
(Internet Explorer), паштовы кліент (Outlook Express ці Windows Mail), музычны і
відэа прайгравальнік (Windows Media Player). З дапамогай тэхналогій COM і OLE іх
кампаненты могуць быць скарыстаны ў прыкладаннях іншых вытворцаў. Гэтыя прадукты
бясплатныя і могуць быць вольна запампаваны з афіцыйнага сайта Microsoft, аднак
для ўсталявання некаторых з іх неабходна мець ліцэнзійную версію Microsoft
Windows. Запуск гэтых праграм пад іншымі аперацыйнымі сістэмамі магчымы толькі з
дапамогай эмулятараў асяроддзя Windows (Wine), хоць такое іх выкарыстанне
парушае карыстальніцкую дамову.

Вакол факту ўключэння такіх стандартных прадуктаў у АС Windows разгараецца шмат
дыскусій і юрыдычных спрэчак, паколькі ёсць меркаванне, што гэта стварае
перашкоды для распаўсюду канкуруючых прадуктаў. Часта ставяць Шаблон:Хто пад
сумнеў якасць браўзера Internet Explorer, тлумачачы яго папулярнасць
уваходжаннем у пакет Windows і дрэннай дасведчанасцю карыстальнікаў пра
наяўнасць альтэрнатыў.

У 1997 г. кампанія Sun Microsystems падала ў суд на кампанію за выкарыстанне
тэхналогій Java. У 2001 г. Microsoft выплаціла штраф і выключыла віртуальную
машыну Java са складу сваіх прадуктаў.

У сакавіку 2004 г. Еўрапейская камісія аштрафавала Майкрасофт, у адказ на гэта
Microsoft выпусціла для продажу ў Еўропе «Windows XP N», версію Windows XP без
Windows Media Player. У снежні 2005 г. Еўрапейская камісія зноў аштрафавала
Майкрасофт за тое, што кампанія адкрыла толькі зыходныя коды, дастатковыя для
стварэння канкурэнта Windows Media Services, але не дакументацыю.

У наш час Microsoft Windows усталявана прыкладна на 93 % персанальных
камп'ютараў і працоўных станцый. Па дадзеных кампаніі Net Applications, у
лістападзе 2009 года доля Windows на рынку складала ▼92,52 %, Mac — ▲5,27 %,
Linux — ▲1,00 % іншыя — менш 1 %. Таксама заўважны рост колькасці карыстальнікаў
аперацыйнай сістэмы GNU/Linux (па дадзеных Net Applications — c 0,68 % у маі
2008 гады да 0,93 % у жніўні 2009, а па дадзеных w3schools — з 3,6 % да 4,2 % за
той жа перыяд), займальнай трэцяе месца ў рэйтынгах папулярнасці.

Сярод розных версій Microsoft Windows па дадзеных w3schools на лістапад 2009
найбольш папулярная Windows XP



https://be.wikipedia.org/wiki/GNU_Free_Documentation_License

Ліцэнзія GNU на свабодную дакументацыю, распрацаваная і рэкамендаваная Фондам
Свабоднага праграмнага забеспячэння дзеля выкарыстання пры распаўсюджанні
дакументацыі, кніг і іншых крыніц інфармацыі.

Усе матэрыялы, размешчаныя ў Вікіпедыі, аўтаматычна ліцэнзуюцца згодна з умовамі
Ліцэнзіі GFDL, калі не пазначана іншае. Далей пададзены пераклад гэтае Ліцэнзіі
на беларускую мову. Гэты пераклад не з'яўляецца афіцыйным перакладам Ліцэнзіі
GFDL і не мае юрыдычнай сілы. Гэты пераклад створаны толькі для знаёмства з
агульнымі прынцыпамі дзеяння гэтае Ліцэнзіі, але аўтар гэтага перакладу
рэкамендуе пры ўзнікненні пытанняў звяртацца непасрэдна да афіцыйнага тэксту
Ліцэнзіі GFDL: http://www.gnu.org/licenses/fdl.txt

Фонд Свабодных Праграм можа апублікоўваць новыя, змененыя версіі Свабоднай
Ліцэнзіі для Дакументацыі GNU. Новыя версіі будуць заўсёды заставацца падобнымі
на ранейшыя па духу, але могуць адрознівацца ў дэталях, якія вынікаюць з новых
праблем і ўмоў. Падрабязней гл. тут: http://www.gnu.org/copyleft/.



https://be.wikipedia.org/wiki/%D0%A6%D1%8D%D0%BD%D1%82%D1%80%D0%B0%D0%BB%D1%8C%D0%BD%D0%B0-%D0%90%D1%84%D1%80%D1%8B%D0%BA%D0%B0%D0%BD%D1%81%D0%BA%D0%B0%D1%8F_%D0%A0%D1%8D%D1%81%D0%BF%D1%83%D0%B1%D0%BB%D1%96%D0%BA%D0%B0

Цэнтральнаафрыканская Рэспубліка, ЦАР (фр.: République Centrafricaine) —
дзяржава ў Цэнтральнай Афрыцы. Мяжуе на захадзе і паўднёвым захадзе з Камерунам,
на поўдні — з Рэспублікай Конга і ДРК, на паўночным захадзе — з Чадам, на
паўночным усходзе — з Суданам. Плошча 623 тыс.км². Афіцыйная мова — французская,
найбольш пашырана — санго. Сталіца — горад Бангі. Нацыянальнае свята — Дзень
абвяшчэння рэспублікі (1 снежня).

ЦАР — рэспубліка. Дзейнічае канстытуцыя ад 2016 года. Кіраўнік дзяржавы —
прэзідэнт, які выбіраецца ўсеагульным прамым галасаваннем на 6 гадоў.
Заканадаўчая ўлада належыць Нацыянальнаму сходу — парламенту (85 дэпутатаў,
выбіраюцца на 5 гадоў). Выканаўчую ўладу ажыццяўляе прэзідэнт і ўрад.

Паверхня краіны ўяўляе сабой хвалістае пласкагор'е вышынёй ад 600 да 900 метраў,
што раздзяляе басейны ракі Конга і возера Чад. У яго межах вылучаюць ўсходнюю і
заходнюю часткі. Усходняя частка мае агульны ўхіл на поўдзень, да рэк Мбому
(Бому) і Убангі. Большая частка тэрыторыі занята ўзвышшам Азандэ (сярэднія
вышыні 600-900 метраў). На ім узвышаюцца астанцовыя гранітныя масівы Ядэ на
захадзе і Фертыт на ўсходзе (вышыня да 1388 метраў, гара Нгаўі). На поўначы
ўзвышша паступова пераходзіць у забалочаную раўніну паўднёвай ускраіны ўпадзіны
Чад. Галоўныя рэкі на ўсходзе краіны — Шынкі і Мбар — суднаходныя ў ніжніх
плынях; вышэй праходжання суднаў перашкаджаюць парогі. Карысныя выкапні: алмазы,
уранавыя, медныя, жалезныя, нікелевыя і кобальтавыя руды, нафта.

Клімат і расліннасць змяняюцца з поўначы на поўдзень. Толькі на паўднёвым
захадзе захаваліся густыя вільготныя трапічныя лясы; па кірунку на паўночны
ўсход лясы па далінах рэк змяняюцца саваннымі рэдкалессямі і злакоўнікамі. На
поўначы сярэдняя гадавая колькасць ападкаў складае 1250 мм у год, яны выпадаюць
пераважна з ліпеня па верасень, а таксама ў снежні-студзені. Сярэдняя гадавая
тэмпература 27 ° С, а на поўдні — 25 ° С. Сярэдняя гадавая колькасць ападкаў
перавышае 1900 мм; вільготны сезон доўжыцца з ліпеня па кастрычнік; снежань і
студзень — сухія месяцы. Нацыянальныя паркі: Андрэ-Фелікс, Бамінгі-Бангоран,
Сен-Флорыс.

Большасць насельніцтва належыць да банту і адамаўа-усходніх падгруп. Паўсюдна
жывуць бая (33 %), банда (27 %), манджыа (13 %), на поўначы — сара (10 %),
уздоўж ракі Убангі — бубангі, на захадзе — зандэ, у лясных раёнах пігмеі бінга і
іншыя. Еўрапейцаў 6,5 тысяч, у тым ліку 3,5 тысяч французаў. Сярод вернікаў
прыхільнікаў мясцовых традыцыйных вераванняў 35 %, пратэстантаў і каталікоў па
25 %, мусульман 15 % (2002). Сярэдняя шчыльнасць — 5,8 чал./км². Больш заселены
паўднёвыя і паўднёва-заходнія раёны — каля 10 чал./км². Гарадское насельніцтва —
20 %. Найбуйнейшыя гарады: Бангі, Бамбары, Бербераты, Буар, Басангоа.

Найстаражытная гісторыя народаў ЦАР мала вывучана. З-за аддаленасці ад акіянаў і
існавання цяжкадаступных раёнаў гэтая краіна аж да XIX ст. заставалася невядомай
еўрапейцам. Выяўленыя пры здабычы алмазаў у басейне ракі Убангі прылады
каменнага веку даюць падставу лічыць, што ў старажытнасці многія
Цэнтральна-Афрыканскія раўніны былі заселены. Знойдзеныя ў пачатку 60-х гадоў XX
стагоддзя антраполагам П'ерам Відалем на паўднёвым захадзе краіны камяні вышынёй
3 м ставяцца да эпохі неаліту. Сярод народа гбая яны вядомыя пад назвай
«таджуну», гэта значыць стаячыя камяні.

Здаўна па тэрыторыі краіны праходзілі шляхі шматлікіх міграцый афрыканскіх
народаў, і гэта ў значнай ступені паўплывала на яе засяленне. Першымі жыхарамі
на гэтай тэрыторыі, відаць, былі пігмеі. Аб існаванні зямель да захаду ад
вытокаў Ніла, населеных цёмнаскурымі народамі, было вядома старажытным
егіпцянам. Расшыфраваныя надпісы на егіпецкіх манументах распавядаюць аб краіне
Уам (у раёне рэк Мобу і Кембэ), населенай «чорнымі карлікамі - пігмеямі». На
старажытнаегіпецкіх картах рэкі Убангі і Уэле зваліся Чорным Нілам і былі
злучаныя з Белым Нілам ў адну раку.

Першы абраны пасля атрымання незалежнасці прэзідэнт Давід Дако быў зрынуты ў
1966 годзе ў выніку ваеннага перавароту. Да ўлады прыйшоў Жан-Бэдэль Бакаса, які
абвясціў ЦАР імперыяй, а сябе — імператарам. У 1979 годзе пры ваеннай падтрымцы
Францыі да ўлады вярнуўся Дако, краіне была вернута ранейшая назва. У 1981 годзе
ў выніку чарговага ваеннага перавароту прэзідэнтам стаў генерал Андрэ Калінгба.

У пачатку 1990-х гадоў пад уплывам агульных дэмакратычных тэндэнцыяў у Афрыцы і
палітыка-эканамічнага ціску з боку заходніх донараў ваенныя ўлады абвясцілі, што
прыступаюць да стварэння ўмоў для вяртання краіны да грамадзянскага кіравання.
Аднавілася дзейнасць палітычных партыяў, быў прыняты Закон аб выбарах. У 1993
годзе на прэзідэнцкіх выбарах, прызнаных міжнароднымі назіральнікамі вольнымі і
дэмакратычнымі, перамог Анж-Фелікс Патасэ. У верасні 1999 года ён быў
перавыбраны на новы шасцігадовы тэрмін.

На працягу некалькіх гадоў сітуацыя ў ЦАР заставалася вельмі нестабільнай і
выбуханебяспечнай, рэжым Патасэ трымаўся ў асноўным за кошт прамой ваеннай
падтрымкі лівійцаў і фактычна кантраляваў толькі сталіцу ЦАР.



https://be.wikipedia.org/wiki/%D0%A4%D0%BE%D0%BD%D0%B4_%D0%92%D1%96%D0%BA%D1%96%D0%BC%D0%B5%D0%B4%D1%8B%D1%8F

Фонд Вікімедыя (англ.: Wikimedia Foundation Inc.) — некамерцыйная арганізацыя,
якая забяспечвае матэрыяльную аснову для шэрага інтэрнэт- супольнасцяў, што
ствараюць свабодна распаўсюджваемы кантэнт, найболей вядомае з якіх —вольная
энцыклапедыя «Вікіпедыя». Дзейнасць Фонду ажыццяўляецца дзякуючы добраахвотным
ахвяраванням. Саму працу па стварэнні « вольнага кантэнту» (тэкстаў і малюнкаў,
якія распаўсюджваюцца пад ліцэнзіямі GFDL, CC-BY(-SA), ці ж змешчаных у
грамадскім набытку) і « вольнага кода» (праграмнага кода, што распаўсюджваецца
па ліцэнзіі GPL) робяць добраахвотнікі з усяго свету.

Пра ўстанову фонду 20 чэрвеня 2003 года абвясціў заснавальнік ужо існавалай тады
Вікіпедыі Джымі Вэйлз.

Натхнёныя поспехам Вікіпедыі, яе ўдзельнікі прапанавалі адкрыць іншыя сайты,
якія працавалі б на падобных прынцыпах для стварэння іншых выглядаў адукацыйных
і даведкавых выданняў:



https://be.wikipedia.org/wiki/%D0%A4%D0%B0%D1%88%D1%8B%D0%B7%D0%BC

Фашы́зм (па-італьянску: fascismo) у вузкім сэнсе — палітычны рух у Італіі першай
паловы XX стагоддзя, які ўзначальвалася Беніта Мусаліні. Пазней фашызмам сталі
зваць любыя праявы таталітарызму ў спалучэнні з ідэяй нацыянальнай кансалідацыі
або расавай выключнасці.

Фашызм у сучасным разуменні — дзяржаўны лад, заснаваны на ідэі вяршэнства
дзяржавы над нацыяй, аб'яднання народа вакол ідэі нацыянальнага выратавання,
дэлегаванне шырокіх, а часта і надзвычайных паўнамоцтваў улады. Адпаведна, гэта
першым чынам моцны дзяржаўны апарат, сфармаваны па ідэалагічнай і палітычнай
прыкмеце, цвёрдая або ваенная дысцыпліна. Фашызм можна таксама тлумачыць як
форму папулісцкага ультранацыяналізму, заснаванага на звароце да мінулага, яго
рамантызацыі і ідэалізацыі.

Ідэя перавагі дзяржаўнага, расавага на асабістым і індывідуальным — адна з
базавых ідэй фашызму. Для фашызму характэрна моцнае імкненне да «аднастайнасці»
і «нацыянальнай кансалідацыі»; адгэтуль паходзіць нетрывальнасць фашыстаў да
любога іншадумства, а таксама да нацыянальных, рэлігійных і іншых меншасцей.

Слова «фашысты» зараз часцей за ўсё асацыюецца з нямецкімі
нацыянал-сацыялістамі, хоць сябе яны фашыстамі ніколі не звалі. Гэта не зусім
правільнае ўжыванне назвы пачалося з «піўнога путчу» 1923 годзе, калі
амерыканскія газеты назвалі путчыстаў «баварскімі фашыстамі», праводзячы
паралелі з дзяржаўным пераваротам, ажыццяўлёным Мусаліні ў Італіі ў 1922 годзе.
Гэтая назва, асабліва ў краінах былога СССР, больш за ўсё асацыюецца з
нямецка-фашысцкімі захопнікамі, распачаўшымі Другую сусветную вайну, іх
зверствамі, цынізмам і катаваннямі, якія на шмат вякоў застануцца ў памяці
народаў як твар фашызму.

Трэба адрозніваць фашызм ад нацызму, ідэі якога выраслі з ідэалогіі італьянскага
фашызму. Калі фашызм абвяшчае ідэю нацыянальнай кансалідацыі, то нацызм
грунтуецца на палітыцы расавай выключнасці.



https://be.wikipedia.org/wiki/%D0%A2%D1%80%D0%BE%D0%B9%D1%86%D0%B0

Тро́йца (грэч.: Αγία Τριάδα, лац.: Trinitas) — цэнтральны хрысціянскі догмат,
паводле якога Госпад Бог адзіны па сваёй сутнасці, але існуе ў трох асобах
(іпастасях) — Айца, і Сына, і Святога Духа.

Вучэнне аб Святой Тройцы бярэ вытокі ў Старым Запавеце, аднак канчаткова
выяўлена ў Новым Запавеце. Маючы прадпасылкі ў Святым Пісанні, гэта догмат
патрабаваў канчатковай фармулёўкі і пачаў распрацоўвацца Сусветнай Царквою ў
канцы II ст. у сувязі з фарміраваннем Царквы пад адзіным духоўным узначальваннем
Папы Вікарыя. У перыяд фарміравання вучэння аб Святой Тройцы вяліся вострыя
дыскусіі, так званыя трынітарныя спрэчкі. Адносную тэалагічную завершанасць
догмат аб Святой Тройцы атрымаў у III ст. і быў замацаваны на 1-м (325 г.) і 2-м
(381 г.). У 381 г. уведзена свята Святой Тройцы.

Пачатак багаслоўскага раскрыцця догмату Тройцы пачынае св. Юсцін Філосаф († 166
г.). У слове "Логас" Іўсцін знаходзіць эліна-філасофскі сэнс «розуму». У гэтым
сэнсе Логас з'яўляецца ўжо чыста іманентным Боскім прынцыпам. Але так як
прадметам Боскага мыслення ў Юсціна з'яўляецца толькі знешні свет, то і выходны
ад Айца Логас становіцца ў сумніўнае стаўленне да светастварэння. «Сын
нараджаецца, калі Бог напачатку ўсё стварыў праз Яго». Нараджэнне Сына, такім
чынам, хоць і папярэднічае стварэнню, але знаходзіцца з ім у цесных суадносінах
і прадстаўляецца здзейсненым перад самым стварэннем; а так як прычынаю
нараджэння прадстаўляецца Воля Айца і Сын называецца слугою гэтай Волі, дык Ён
становіцца ў стаўленне рашучай субардынацыі — έν δευτέρα χώρα (на другім месцы).
У гэтым поглядзе можна ўжо ўгледзець памылковыя напрамкі, у барацьбе з якімі ў
рэшце рэшт здзейснілася належнае раскрыццё догмату. І іўдзейска-рэлігійнае
меркаванне, выхаванае на старазапаветным адкрыцці, і грэчаска-філасофскае
аднолькава імкнуліся да прызнання абсалютнай манархіі ў Богу. Адрозненне
заключалася толькі ў тым, што іўдзейскі монатэізм выходзіў з паняцця аб адзінай
Боскай Волі, а філасофская разумовасць (што знайшло сваё завяршэнне ў
неаплатанізму) разумела абсалютнае быццё ў сэнсе чыстай субстанцыі.

Хрысціянскае вучэнне аб Збавіцелю як ўцелаўлёным Сыне Божым ставіла багаслоўскай
разумовасці цяжкую задачу: як прымірыць вучэнне аб Боскай прыродзе Хрыста з
прызнаннем абсалютнага адзінства Боскасці. У вырашэнні гэтай задачы можна было
пайсці дваякім шляхам. Зыходзячы з паняцця пра Бога як субстанцыю, можна было
пантэістычна або дэістычна прадставіць Логас датычным да Боскага быцця;
зыходзячы з паняцця Бога як асабістай Волі, можна было мысліць Логас як
падпарадкаваную гэтай Волі прыладу. У першым выпадку прадстаўлялася небяспека
ператварыць Логас ў безасабовую сілу, у просты прынцып, неаддзельны ад Бога; у
другім выпадку Логас з'яўляецца асобнай ад Бога-Айца асобай, але перастае быць
прычаснікам ўнутранага Боскага жыцця і істоты Айца. Бацькамі і настаўнікамі
данікейскага перыяду належнай пастаноўкі дадзенага пытання дадзена не было.
Замест высвятлення ўнутранага, іманентнага стаўлення Сына да Айца, яны спыняліся
больш на высвятленні стаўлення Яго да Свету, недастаткова раскрываючы думка пра
самастойнасць Сына як асобнай Боскай іпастасі, яны слаба адцянялі думку аб
поўнай Яго адзінасутнасці з Айцом. Тыя дзве плыні, якія назіраюцца ў Юсціна, — з
аднаго боку, прызнанне іманентнасці і роўнасці Сына з Айцом, з другога, рашучае
пастаўленне Яго ў падпарадкаванне Айцу, — яшчэ ў больш рэзкай форме назіраюцца і
ў іх. За выключэннем св. Ірынея Ліёнскага, усе пісьменнікі дадзенага перыяду да
Арыгена ў раскрыцці вучэнню аб адносінах Сына да Айца трымаюцца тэорыі
адрознення Λόγος ένδιάθετος і Λόγος προφορικός — Слова ўнутранага і Слова
вымаўленага. Так як гэтыя паняцці запазычаныя былі з філасофіі Філона, дзе яны
мелі характар ​​не чыста багаслоўскіх, а, хутчэй, касмалагічных паняццяў, то і
Царкоўныя пісьменнікі, аперуючы гэтымі паняццямі, звярталі больш увагі на апошні
— касмалагічны іх бок. Вымаўленне Айцом Слова, якое разумеецца як нараджэнне
Сына, мысліцца імі не як момант ўнутранага самааб'яўлення Бога, а як пачатак
адкрыцця ad extra. Падстава для гэтага нараджэння пакладаецца не ў самой істоце
Бога, а ў Яго дачыненні да свету, прычым самое нараджэнне ўяўляецца справай Волі
Айца: захацеў Бог стварыць свет і спарадзіў Сына — прамовіў Слова. Яснага
ўсведамлення той думкі, што нараджэнне Сына ёсць не толькі generatio aeterna,
але і sempiterna (заўсёды сучаснае) у гэтых пісьменнікаў не выяўлена: нараджэнне
ўяўляецца актам прадвечным, але яно адбываецца, так бы мовіць, на мяжы канечнага
жыцця. З гэтага моманту нараджэння Логас і становіцца сапраўды асобнай
іпастассю, тады як у першы момант свайго быцця як Λόγος ένδιάθετος ён мысліцца
больш як уласцівасць толькі духоўнай прыроды Айца, у сілу якога Айцец ёсць
істотай разумнай.



https://be.wikipedia.org/wiki/%D0%A1%D1%83%D1%81%D0%B2%D0%B5%D1%82

Сусвет — паняцце ў астраноміі і філасофіі, якое не мае строгага вызначэння. Яно
падзяляецца на дзве прынцыпова адрозныя сутнасці: абстрактна (філасофскую) і
матэрыяльную, даступную назіранням у цяперашні час або ў агляднай будучыні. Калі
аўтар адрознівае гэтыя сутнасці, то паводле традыцый, першую называюць Сусветам,
а другую — астранамічным Сусветам, або Метагалактыкай (у апошні час гэты тэрмін
практычна выйшаў з ужывання). Сусвет з'яўляецца прадметам даследавання
касмалогіі.

Любое даследаванне, любое назіранне, няхай гэта будзе назіранне фізіка за тым,
як расколваецца ядро атама, дзіцяці за коткай або астранома, які вядзе назірання
за далёкай-далёкай галактыкай, — усё гэта назіранне за Сусветам, дакладней, за
асобнымі яго часткамі. Гэтыя часткі служаць прадметам вывучэння асобных навук, а
Сусвету ў максімальна вялікіх маштабах, і нават Сусветам як адзіным цэлым
займаюцца астраномія і касмалогія; пры гэтым пад Сусветам разумеецца або
вобласць свету, ахопленая назіраннямі і касмічнымі эксперыментамі, або аб'ект
касмалагічнfq экстрапаляцыі — фізічны Сусвет як цэлае.

Прадстаўляючы Сусвет як увесь навакольны свет, мы адразу робім яго унікальным і
адзіным. І разам з гэтым пазбаўляем сябе магчымасці апісаць яго ў тэрмінах
класічнай механікі: з-за сваёй унікальнасці Сусвет ні з чым не можа
ўзаемадзейнічаць, ён — сістэма сістэм, і таму ў яго дачыненні губляюць свой
​​сэнс такія паняцці, як маса, форма, памер. Замест гэтага прыходзіцца звяртацца
да мовы тэрмадынамікі, ужываючы такія паняцці як шчыльнасць, ціск, тэмпература,
хімічны склад.

Аднак Сусвет мала падобны на звычайны газ. Ужо на самых буйных маштабах мы
сутыкаемся з пашырэннем Сусвету і рэліктавы фонам. Прырода першай з'явы —
гравітацыйнае ўзаемадзеянне ўсіх існуючых аб'ектаў. Іменна яго развіццём
вызначаецца будучыня Сусвету.

Другое ж з'ява гэта спадчыну ранніх эпох, калі святло гарачага Вялікага выбуху
практычна перастаў ўзаемадзейнічаць з матэрыяй, аддзяліўся ад яе. Цяпер з-за
пашырэння Сусвету з бачнага дыяпазону большасць выпрамененых тады фатонаў
перайшлі ў мікрахвалевы радыёдыяпазон.

Пры пераходзе да маштабаў менш 100 Мпк выяўляецца выразная ячэістая структура.
Унутры ячэек пустата — войды. А сценкі ўтвораны са звышскопішчаў галактык. Гэтыя
звышскопішчы — верхні ўзровень цэлай іерархіі, затым ідуць скопішчы галактык,
потым лакальныя групы галактык, а самы ніжні ўзровень (маштаб 5-200 кпк) — гэта
велізарная разнастайнасць самых розных аб'ектаў. Вядома, усе яны — галактыкі,
але ўсе яны розныя: гэта і лінзападобныя, няправільныя, эліптычныя, спіральныя,
з палярным кольцамі, з актыўнымі ядрамі і г. д.

З іх асобна варта згадаць квазары, якія адрозніваюцца вельмі высокай
свяцільнасцю і настолькі малым вуглавым памерам, што на працягу некалькіх гадоў
пасля адкрыцця іх не ўдавалася адрозніць ад «кропкавых крыніц» — зорак.
Боламетрычная свяцільнасць квазараў можа дасягаць 1046 — 1047 эрг/с.

Пераходзячы да складу галактыкі, мы выяўляем: цёмную матэрыю, касмічныя прамяні,
міжзоркавы газ, шаравыя скопішчы, рассеяныя скопішчы, падвойныя зоркі, зорныя
сістэмы большай кратнасці, звышмасіўная чорныя дзіркі і чорныя дзіркі зорнай
масы, і, нарэшце, адзінкавыя зоркі рознага насельніцтва.

Іх індывідуальная эвалюцыя і ўзаемадзеянне адзін з адным спараджае мноства з'яў.
Так, мяркуецца, што крыніцай энергіі ў згаданых ужо квазараў служыць акрэцыя
міжзоркавага газу на звышмасіўную цэнтральную чорную дзірку.

Асобна варта згадаць і пра гама-ўсплёск — гэта раптоўныя кароткачасовыя
павышэнні інтэнсіўнасці касмічнага гама-выпраменьвання з энергіяй ў дзесяткі і
сотні кэВ. З адзнак адлегласцей да гама-ўсплёскаў можна зрабіць выснову, што
энергія, якая выпраменьваецца імі, ў гама-дыяпазоне дасягае 1050 эрг. Для
параўнання, свяцільнасць усёй галактыкі ў гэтым жа дыяпазоне складае «ўсяго»
1038 эрг/c. Такія яркія ўспышкі бачныя з самых далёкіх куткоў Сусвету, так, у
GRB 090423 чырвонае зрушэнне z = 8,2 .

Найбольш складаным комплексам, што ўключае ў сябе мноства працэсаў, з'яўляецца
эвалюцыя галактыкі.

У падставе ўсіх гэтых ланцужкоў ляжыць метад трыганаметрычнага паралаксу —
базавы, адзіны, дзе адлегласць вымяраецца геаметрычна, з мінімальным
прыцягненнем дапушчэнняў і эмпірычных заканамернасцей. Іншыя метады, у большасці
сваёй, для вымярэнні адлегласці выкарыстоўваюць стандартную свечку — крыніцу з
вядомай свяцільнасцю. І адлегласць да яе можна вылічыць:

Паралакс — гэта вугал, які ўзнікае дзякуючы праекцыі крыніцы на нябесную сферу.
Адрозніваюць два віды паралакса: гадавы і групавы.

Гадавы паралакс — вугал, пад якім быў бы бачны сярэдні радыус зямной арбіты з
цэнтра мас зоркі. З-за руху Зямлі па арбіце бачнае становішча любой зоркі на
нябеснай сферы пастаянна зрушваецца — зорка апісвае эліпс, вялікая паўвось якога
аказваецца роўнай гадавому паралаксу. Па вядомым паралаксе з законаў еўклідавай
геаметрыі адлегласць ад цэнтра зямной арбіты да зоркі можна знайсці як:

дзе D — шуканая адлегласць, R — радыус зямной арбіты, а набліжаная роўнасць
запісана для малога вугла (у радыянах). Дадзеная формула добра дэманструе
асноўную цяжкасць гэтага метаду: з павелічэннем адлегласці значэнне паралакса
меншае па гіпербалу, і таму вымярэнне адлегласцей да далёкіх зорак спалучана са
значнымі тэхнічнымі цяжкасцямі.

Сутнасць групавога паралакса наступная: калі нейкае зорнае скопішча мае
прыкметную хуткасць адносна Зямлі, то паводле законаў праекцыі бачныя напрамкі
руху яго членаў будуць сыходзіцца ў адным пункце, які называецца радыянтам
скопішча. Радыянт скопішча вызначаецца з уласных рухаў зорак і зняцця іх
спектральных ліній, які ўзнік з-за эфекту Доплера. Тады адлегласць да скопішча
знаходзіцца з наступных суадносін:

дзе μ і Vr — адпаведна вуглавая (у секундах дугі у год) і прамянёвая (ў км/с)
хуткасць зоркі скопішча, λ — вугал паміж прамымі Сонца-зорка і зорка-радыянт, а
D — адлегласць, выражаная ў парсеках. Толькі Гіяды маюць прыкметны групавы
паралакс, але да запуску спадарожніка Hipparcos толькі такім спосабам можна
адкалібраваць шкалу адлегласцей для старых аб'ектаў.

На цэфеідах і зорках тыпу RR Ліры адзіная шкала адлегласцей разыходзіцца на дзве
галіны — шкалу адлегласцей для маладых аб'ектаў і для старых. Цэфеіды
размешчаны, у асноўным, у абласцях нядаўняга зоркаўтварэння, і таму з'яўляюцца
маладымі аб'ектамі. Пераменныя тыпу RR Ліры імкнуцца да старых сістэм,
напрыклад, асабліва іх шмат у шаравых зорных вялікай колькасці ў гало нашай
Галактыкі.

Абодва тыпы зорак з'яўляюцца пераменнымі, але калі цэфеіды — гэта аб'екты, што
нядаўна ўтварыліся, то зоркі тыпу RR Ліры сышлі з галоўнай паслядоўнасці —
гіганты спектральных класаў A-F, размешчаныя, у асноўным, на гарызантальнай
галіне дыяграмы «колер-велічыня» для шаравых скопішчаў. Аднак, спосабы іх
выкарыстання як стандартных свечак розныя:

Успышка звышновай — каласальны выбухны працэс, які адбываецца па ўсім целе
зоркі, пры гэтым колькасць энергіі, што вылучылася, ляжыць у дыяпазоне ад 1050
да 1051 эрг. А таксама звышновыя тыпу Ia маюць аднолькавую свяцільнасць ў
максімуме бляску. Разам гэта дазваляе вымяраць адлегласці да вельмі далёкіх
галактык.

Іменна дзякуючы ім ў 1998 годзе дзве групы назіральнікаў адкрылі паскарэнне
пашырэння Сусвету. На сённяшні дзень факт паскарэння амаль не выклікае
сумненняў, аднак, па звышновым немагчыма адназначна вызначыць яго велічыню: усё
яшчэ вельмі вялікія памылкі для вялікіх z.

Звычайна, акрамя агульных для ўсіх фотаметрычных метадаў, да недахопаў і
адкрытым праблемах адносяць:

Адной з праблем з'яўляецца нявызначанасць у значэнні пастаяннай Хабла і яе
ізатрапіі. Адна група даследчыкаў сцвярджае, што значэнне пастаяннай Хабла
флуктуіруе на маштабах 10-20°. Магчымых прычын гэтай з'явы некалькі:

Гэта таксама вядзе да перагляду касмалагічнай мадэлі, але магчыма, не такі
значнай. У сваю чаргу, многія іншыя агляды і іх тэарэтычная інтэрпрэтацыя не
паказваюць анізатрапіі, якая перавышае лакальна абумоўленую ростам
неаднастайнасці, у якую ўваходзіць і наша Галактыка, у ізатропным у цэлым
Сусвеце.



https://be.wikipedia.org/wiki/%D0%A1%D1%83%D0%B4%D0%B0%D0%BD

Судан (араб. السودان‎‎), афіцыйна Рэспубліка Суда́н (араб. جمهورية
السودان‎‎‎‎) — краіна, якая знаходзіцца ў Паўночна-Усходняй Афрыцы. З'яўляецца
трэцяй краінай Афрыкі па плошчы (пасля Алжыра і ДР Конга) і трэцяй краінай
арабскага свету (пасля Алжыра і Саудаўскай Аравіі). Па дадзеных перапісу 2015
года насельніцтва Судана перавышае 40 млн. жыхароў. Хартум — сталіца, а таксама
палітычны, культурны і гандлёвы цэнтр краіны, Амдурман — другі па велічыні
горад.

Судан мае сухапутныя межы з Егіптам на поўначы, Эрытрэяй і Эфіопіяй на ўсходзе,
Паўднёвым Суданам на поўдні, Цэнтральна-Афрыканскай Рэспублікай на паўднёвым
захадзе, Чадам на захадзе і Лівіяй на поўночным захадзе. На ўсходзе краіна
абмываецца Чырвоным морам. Рака Ніл дзеліць краіну на заходнюю і ўсходнюю
часткі.

Судан быў домам для многіх старажытных цывілізацый, такіх як царства Куш, Керма,
Набадыя, Алодыя, Макурыя, Мероэ і іншыя, большасць з якіх рассяляліся ўздоўж
Ніла. Падчас дадынастычнага перыяду Нубія (сённяшнія тэрыторыі паўднёвага Егіпта
і паўночнага Судана) і Верхні Егіпет былі амаль культурна ідэнтычнымі, і сістэма
кіравання фараонаў адначасова развілася там да 33 стагоддзя да н.э. З-за сваёй
блізкасці да Егіпта Судан прымаў удзел у больш шырокай гісторыі Блізкага Усходу,
быў хрысціянізаваны ў 6 стагоддзі і ісламізаваны ў 15 стагоддзі. У выніку
хрысціянізацыі старажытнанубійская мова стала самай ранняй з запісаных
ніла-сахарскіх моў (раннія запісы адносяцца да 9 стагоддзя).

У 19 стагоддзі Судан знаходзіўся пад кантролем Егіпта, пасля чаго ў 1899 годзе
быў заснаваны Англа-Егіпецкі Судан, які з'яўляўся кандамініумам Вялікабрытаніі і
Егіпта, але фактычна кіраваўся як Брытанская калонія. У 1956 годзе дзяржава
атрымала незалежнасць, але рэлігійныя і этнічныя канфлікты паміж
араба-мусульманскім насельніцтвам паўночнай часткі Судана і анімістычным
насельніцтвам поўдня прывялі да першай грамадзянскай вайны (1955–1972), у выніку
якой паўднёвы Судан стаў аўтаномным рэгіёнам, а пазней да другой грамадзянскай
вайны (1983–2005). У сувязі з палітычным і ваенным дысбалансам у 1989 годзе быў
здзейснены дзяржаўны пераварот на чале з палкоўнікам Амарам аль-Башырам, які
абвясціў сябе прэзідэнтам у 1993 годзе і ўтрымлівае ўладу па сённяшні дзень.
Другая грамадзянская вайна скончылася Найвашскім пагадненнем 2005 года, якое
прывяла да рэферэндуму 2011 года і аддзялення Паўднёвага Судана ад паўночнай
часткі краіны, якая да гэтага была найбуйнейшай дзяржавай Афрыкі па плошчы.

Нягледзячы на тое, што афіцыйна дзяржава пазіцыянуе сябе як прэзідэнцкая
прадстаўніча-дэмакратычная федэратыўная рэспубліка, на міжнародным узроўні
суданская палітыка разглядаецца як аўтарытарны рэжым з-за кантролю, які партыя
Нацыянальны кангрэс Судана на чале з аль-Башырам ажыццяўляе над выканаўчай,
заканадаўчай і судовай галінамі ўлады з моманту свайго заснавання ў 1996 годзе.
Суданскі ўрад падтрымліваў выкарыстанне арабскіх апалчэнцаў Джанджавід падчас
Дарфурскага канфлікту, у выніку чаго тысячы людзей былі дэпартаваныя і забітыя,
а патрэба ў гуманітарнай дапамозе ў Дарфуры прыцягнула да сябе ўвагу міжнароднай
супольнасці. У 2009 і 2010 гадах Міжнародны крымінальны суд выдаў два ордэры на
арышт Амара аль-Башыра, які абвінавачваецца ў здзяйсненні генацыду, злачынствах
супраць чалавечнасці і ваенных злачынствах.

Судан з'яўляецца членам Арганізацыі Аб'яднаных Нацый, Афрыканскага саюза, Лігі
арабскіх дзяржаў, Арганізацыі ісламскага супрацоўніцтва і Руху недалучэння, а
таксама назіральнікам у Сусветнай гандлёвай арганізацыі.

Тэрыторыя Судана заселена чалавекам з глыбокай старажытнасці. Земляробства і
жывёлагадоўля ўзніклі на мяжы V — IV-га тыс. да н.э. У 2-й палове III — II-м
тысячагоддзі да н.э. паўночная частка Судана — Нубія ўваходзіла ў склад
Старажытнага Егіпта.

З гэтага часу ў Нубіі ўзнікла цывілізацыя Куш, якая існавала да IV ст. да н.э. У
V — VI стст. правіцелі паўночнага Судана прынялі хрысціянства. Аднак пад
націскам арабаў-мусульман да XV ст. тут знікалі апошнія хрысціянскія дзяржавы.

У 1504 г. у Сенары створана першая мусульманская дзяржава — султанат Фундж. Да
пачатку XIX ст. большасць насельніцтва Судана ісламізавана, некаторыя народы
паўднёвага Судана захавалі традыцыйныя вераванні і культуру.

У 1821 г. Судан заваяваны правіцелем Егіпта Мухамедам Алі. У 1881 г. прапаведнік
Мухамед Ахмед абвясціў сябе махдзі і ўзначаліў паўстанне махдзістаў, якое
паклала канец турэцка-егіпецкаму панаванню і стварыла ў Судане тэакратычную
незалежную дзяржаву. Паўстанне ў 1898 — 1899 гг. задушылі англічане.

У 1899 — 1955 гг. Судан — калонія Вялікабрытаніі (да 1951 г. фармальна лічыўся
англа-егіпецкім кандамініумам). У 1940-я гг. склаліся партыі аль-Ума (стаяла за
незалежнасць Судана) і нацыянал-юніянісцкая (НЮП; стаяла за саюз з Егіптам).

1 студзеня 1956 г. абвешчана незалежнасць Судана. З 1958 г. усталяваўся рэжым
ваеннай дыктатуры генерала І.Абуда, які скінуты ў 1964 г. Аднак і новыя ўрады
1964 і 1965 гг. не здолелі вырашыць наспелыя праблемы. У 1969 г. ваенныя на чале
з Дж.Німейры ажыццявілі дзяржаўны пераварот; краіна атрымала назву Дэмакратычная
Рэспубліка Судан; яе прэзідэнтам з 1971 г. стаў Німейры. У 1972 г. падпісана
пагадненне з прадстаўнікамі паўстанцаў паўднёвых правінцый Судана аб пашырэнні
самакіравання. У 1973 г. прынята канстытуцыя, якая дазваляла толькі адну
палітычную партыю — Суданскі сацыялістычны саюз (ССС). Увядзенне ў 1983 г.
ісламскага заканадаўства выклікала незадаволенасць немусульманскага насельніцтва
поўдня, дзе аднавіла ўзброенную барацьбу Суданская нацыянал-вызваленчая армія. У
1985 г. ваенныя на чале з генералам С. ад-Дагабам скінулі Німейры, ССС
распушчаны, адноўлена дзейнасць іншых палітычных партый; краіна перайменавана ў
Рэспубліку Судан. Па выніках парламенцкіх выбараў у 1986 г. створаны кааліцыйны
ўрад на чале з лідарам партыі аль-Ума С. аль-Махдзі. Няздольны вырашыць
складаныя эканамічныя праблемы краіны, гэты ўрад скінуты 30 чэрвеня 1989 г. у
выніку ваеннага перавароту з удзелам ісламскіх фундаменталістаў; дзейнасць
канстытуцыі і палітычных партый прыпынена. Улада перайшла да Савета камандавання
рэвалюцыяй на чале з генералам А.Х. аль-Башыра (з 1998 г. прэзідэнт Судана).
Значны ўплыў на ўрад мае ісламская фундаменталісцкая арганізацыя Нацыянальны
ісламскі фронт.

Сцяг Судана ўяеўляе сабой прамавугольнае палотнішча, якое складаецца з трох
гарызантальных палос аднолькавай шырыні (чырвонага, белага і чорнага колераў) і
зялёнага трохкутніка, накладзенага па-над імі злева. Ён заснаваны на сцягу
арабскага вызвалення і з'яўляецца падобным на сцягі Егіпта, Ірака, Сірыі і
Емена, якія таксама выкарыстоўваюць стандартныя панарабскія колеры, сярод якіх
зялёны з'яўляецца менш значным. Чырвоны, белы, чорны і зялёны колеры гістарычна
звязаны з арабскім народам і ісламскай рэлігіяй на працягу многіх стагоддзяў і
сімвалізуюць арабскае адзінства і незалежнасць. Да ваеннага перавароту Джафара
Німейры ў 1969 годзе ў краіне выкарыстоўваўся трыкалор з блакітна-жоўта-зялёны
трыкалор, які быў абраны як нейтральны паміж рознымі этнічнымі групамі і
палітычнымі партыямі і сімвалізаваў раку Ніл (блакітны), пустэльню Сахару
(жоўты) і сельскагаспадарчыя землі (зялёны).

Цяперашні сцяг быў прыняты 20 мая 1970 года. Чырвоная паласа на ім сімвалізуе
барацьбу Судана за незалежнасць, а таксама ахвяры многіх пакутнікаў краіны.
Белая паласа сімвалізуе мір, святло і аптымізм, а таксама звязана з Лігай белага
сцяга, нацыяналістычнай арганізацыяй, якая паўстала супраць каланіяльнага
панавання ў 1924 годзе. Чорны колер сімвалізуе саму назву краіны: у перакладзе з
арабскай мовы «судан» азначае «чорны». Ён таксама ўяўляе сабой чорны сцяг
нацыяналістаў, якія ваявалі супраць каланістаў падчас Махдысцкай вайны ў канцы
19 стагоддзя. Зялёны колер сімвалізуе іслам, сельскую гаспадарку і росквіт
зямлі.

Сучасны нацыянальны герб Судана быў прыняты ў 1985 годзе. Ён уяўляе сабой
птушку-сакратара, якая нясе шчыт часоў Мухамада Ахмада, самаабвешчанага Махдзі,
які кароткі час кіраваў Суданам у 19 стагоддзі. Апроч таго, на гербе змешчаныя
два скруткі: верхні з нацыянальным дэвізам, «النصر لنا» («Перамога за Намі»), і
ніжэй з назвай дзяржавы, «جمهورية السودان» («Рэспубліка Судан»). Птушка-сакратар
была абраная як суданскі варыянт Арла Саладзіна і Ястраба Куарэша, якія
прысутнічаюць у эмблемах некаторых арабскіх дзяржаў і звязаны з арабскім
нацыяналізмам. Выява нацыянальнага герба таксама з'яўляецца прэзідэнцкай
пячаткай і размяшчаецца ў залатым колеры на сцягу прэзідэнта дзяржавы і на
транспартных сродках прэзідэнцкай рэзідэнцыі. Да 1970 года выкарыстоўваўся герб
з выявай насарога і дзвюх пальм і аліўкавых галін па баках, а таксама са
скруткай з назвай дзяржавы, «جمهورية السودان» («Рэспубліка Судан»), размешчанай
ніжэй.

Нацыянальны гімн Судана, «Мы — войска Алаха, войска айчыны» (араб. «السلام
الجمهوري: نحن جند الله جند الوطن»‎‎), быў прыняты адразу пасля абвяшчэння
незалежнасці краіны. Да гэтага ён з'яўляўся гімнам Сілаў аброны Судана.

Пасля аддзялення Паўднёвага Судана ў 2011 годзе больш за 97% насельніцтва краіны
прытрымліваюцца ісламу. Большасць мусульман з'яўляюцца членамі дзвюх ісламскіх
груп: суфізму і салафізму.



https://be.wikipedia.org/wiki/%D0%A1%D0%BD%D0%B5%D0%B6%D0%B0%D0%BD%D1%8C

Снежань — апошні, дванаццаты месяц Грыгарыянскага календара. Складаецца з 31
дня. Галоўныя святы ў снежні: Перша Каляда і Новы год.

Назва месяца ў многіх еўрапейскіх мовах паходзіць ад лацінскай December —
дзясяты месяц.

Народная назва падаецца ў выданнях Ф. Скарыны — прасинець, у «Храналогіі» А.
Рымшы (1581) згадваецца як просинецъ. Назва, ужываная ў сучаснай беларускай
літаратурнай мове, узнікла ў асяроддзі газеты «Наша ніва» і набыла больш-менш
канчатковую форму ў 1912, калі ў календары «Нашай нівы» былі пададзеныя
прапанаваныя назвы месяцаў з тлумачэннямі. Паслядоўна ў «Нашай ніве» ўжываліся
варыянты назвы: у 1907 — грудзень, у 1908 — грудзень (дзекабр), у 1909 — снежань
(дзекабр), у 1910—1912 — снежань; у далейшым — снежань («ад снегу»).



https://be.wikipedia.org/wiki/%D0%A1%D0%B0%D0%BA%D0%B0%D0%B2%D1%96%D0%BA

У выданнях Ф. Скарыны падаецца народная назва сакавіка — марець, у «Храналогіі»
А. Рымшы (1581) згадваецца як марецъ. Назва, ужываная ў сучаснай беларускай
літаратурнай мове, узнікла ў асяроддзі газеты «Наша ніва» і набыла больш-менш
канчатковую форму ў 1912, калі ў календары «Нашай нівы» былі пададзеныя
прапанаваныя назвы месяцаў з тлумачэннямі. Паслядоўна ў «Нашай ніве» ўжываліся
варыянты назвы: у 1907—1909 — марац, у 1910—1912 — сакавік (март); у далейшым —
сакавік («дрэвы пачынаюць сок пускаць»). Але яшчэ ў 1913—1915 у газеце «Наша
ніва» ўжывалася назва марац.



https://be.wikipedia.org/wiki/%D0%9F%D0%BE%D0%BB%D0%B0%D1%86%D0%BA%D0%B0%D0%B5_%D0%BA%D0%BD%D1%8F%D1%81%D1%82%D0%B2%D0%B0

Полацкае княства — сярэдневяковая дзяржава ва Усходняй Еўропе з цэнтрам у
горадзе Полацку.

Княства сфарміравалася вакол протадзяржаўнага ўтварэння крывічоў не пазней за IX
ст. Займаючы важнае месца на шляху «з вараг у грэкі» княства ў XI — XIII стст.
было адной з буйных дзяржаў Еўропы. Адзначаюць значныя для таго часу сацыяльныя
і культурныя дасягненні. У перыяд найбольшага росквіту Полацкае княства займала
цэнтральную і паўночную частку сучаснай Беларусі, частку на захадзе Смаленскай
вобласці Расіі, басейн Заходняй Дзвіны ў Латвіі, паўднёва-ўсходнюю частку
сучаснай Літвы. Найстаражытнейшае вядомае дзяржаўнае ўтварэнне на тэрыторыі
Беларусі.

Полацк сфарміраваўся на базе гарадзішча, якое знаходзілася на беразе р. Палаты,
каля месца яе ўпадзення ў Заходнюю Дзвіну. Да V—VI ст. насельніцтва гарадзішча
было балцкім, потым сюды прыйшлі славян. Побач з гарадзішчам былі паселішчы на
правым і левым берагах Палаты. Росту Полацка спрыяла яго стратэгічнае
размяшчэнне на гандлёвым шляху «З варагаў у грэкі». На думку некаторых
даследчыкаў ужо ў VI—IX ст. існавала протадзяржаўнае ўтварэнне крывічоў —
Полацкае княжанне, з якога потым і сфарміравалася княства.

Упершыню Полацк згадваецца ў «Аповесці мінулых часоў» пад 862 г., калі князь
Рурык раздаў гарады сваім "мужам", але гэтыя звесткі лічацца пазнейшай устаўкай.
У 865 годзе паводле летапісу кіеўскія князі Аскольд і Дзір здзейснілі паход на
зямлю крывічоў -- «ваявалі палачанаў і шмат зла ўчынілі».

У той час Полацк уключаў умацаваны драўляным частаколам цэнтр — дзядзінец
(плошчай болей за 1 га) і неўмацаваны пасад (каля 7,5 га), які насялялі
рамеснікі. Яны сяліліся каля дзядзінца і крыху далей, дзе цяпер знаходзіцца
стадыён. Насельніцтва горада складала каля 5 тысяч жыхароў — трохі менш за
тагачасны Кіеў і Ноўгарад, але больш за кожны іншы ўсходнеславянскі горад.

Пад 907 годам у "Аповесці мінулых гадоў" Полацк называецца сярод гарадоў, на
якія Візантыя мусіла выплаціць даніну пасля паходу Алега на Канстанцінопаль
(Царград). Аднак у тэксце руска-візантыйскага дагавора на праўдзе Полацк не
названы, таму лічыцца, што ўзгадванне Полацка -- пазнейшае рэдагаванне, якое
мела мэту паказаць залежнасць Полацка ад Кіева. У трактаце Канстанціна
Парфірароднага называецца шэраг гарадоў, ад якіх Кіеў атрымліваў даніну, і сярод
іх не згадваецца Полацк.

Пад 980 у летапісах упершыню ўзгадваецца першы князь Рагвалод, які «прыйшоў з-за
мора».

На той час два князі-браты Яраполк і Уладзімір Святаславічы, якія валодалі
Кіевам і Ноўгарадам адпаведна, змагаліся паміж сабой. Абодва дамагаліся дапамогі
ад Полацка. Уладзімір жадаў замацаваць магчымы саюз шлюбам з дачкой Рагвалода
князёўнай Рагнедай. Але яму было адмоўлена, бо выбраны ўжо быў Яраполк.
Уладзімір захапіў Полацк, а потым і Кіеў. Рагвалод з жонкай і сынамі быў забіты,
Рагнеда стала адной з жонак Уладзіміра, а Полацк часткай яго ўладанняў.

Калі Уладзімір прыняў хрысціянства і ажаніўся з візантыйскай прынцэсай Ганнай,
Рагнедзе быў вернуты Полацк. Сын Уладзіміра і Рагнеды - Ізяслаў Уладзіміравіч
спачатку атрымаў ва ўдзел Ізяслаўль (цяпер Заслаўе), а пасля смерці ў 1000 годзе
Рагнеды ўспадкаваў і Полацк.

Пра княжацкую дзейнасці Ізяслава амаль нічога невядома, але думаюць, што пад час
яго кіравання на Полацкай зямлі распаўсюдзілася хрысціянства. Акрамя таго ён
узгадваецца як князь-кніжнік. Ізяслаў пакінуў пасля сябе двух сыноў — Усяслава і
Брачыслава. Усяслаў памёр рана — у 1003 г., і Брачыслаў застаўся адзіным
спадчыннікам княства і кіраваў да сваёй смерці ў 1044 г.

Верагодна, што да 1015 г. Брачыслаў Ізяславіч займаўся вырашэннем пытанняў
выключна ўнутранай палітыкі, якая не закранала інтэрэсаў суседніх дзяржаў.
Магчыма, у той час Брачыслаў быў яшчэ падлеткам. Па-другое, многія гарады
старажытнай Усходняй Еўропы (у адрозненні ад Полацкай Зямлі) не мелі сваіх
княжацкіх дынастый — Уладзімір Кіеўскі пасадзіў туды на княжанне сваіх сыноў,
якія адразу б задушылі любое свавольства з боку Полацка.

Але пасля смерці Уладзіміра Кіеўскага (1015 г.) дзяржава была дэстабілізавана:
сыны Вялікага князя змагаліся за ўладу. Гэты стварыла ўмовы дзеля вырашэння
Полацкам уласных пытанняў. Асноўным прадметам спрэчак былі так званыя «волакі» —
сухапутныя шляхі паміж рэкамі Заходняя Дзвіна і Днепр на шляху «З вараг у
грэкі». У 1021 г. Брачыслаў захоплівае Ноўгарад, але, вяртаючыся са здабычаў,
быў разбіты дружынай кіеўскага князя Яраслава Мудрага (які, дарэчы, быў другім
сынам Рагнеды і Уладзіміра, дзядзькам Брачыслава). Але, паводле мірнай дамовы,
Брачыслаў атрымаў гарады Віцебск і Усвяты, якія кантралявалі волакі паміж
Дняпром і Заходняй Дзвіной. Яраслаў меў няцвёрдае становішча ў Кіеве, таму,
магчыма, вырашыў пайсці на саступкі полацкаму князю. Полайкае княства фактычна
замацоўвае сваю эканамічную незалежнасць.

Гэтыя падзеі згадваюцца ў скандынаўскай «Сазе аб Эдмундзе», якая сцвярджае,
нібыта пасля дамовы полацкі князь Брачыслаў 3 гады княжыў у Кіеве. Адны
даследчыкі лакалізуюць гэты магчымы перыяд у 1019-1021 гг., іншыя адносяць яго
да 1024-1026 гг. Л. Аляксееў наогул выключае магчымасць кароткатэрміновага
Брачыслава Кіевам. Але дадзенае пытанне досей застаецца не вырашаным.

Адна з гіпотэз сведчыць, што менавіта Брачыслаў заснаваў беларускі горад Браслаў
на мяжы пражывання старажытнабеларускага і балцкага насельніцтва. Археялагічныя
даследванні датыруюць узнікненне горада ХІ ст., не ўказваючы на дакладны перыяд
яго заснавання. Разам з тым паходжанне горада ад Браслава выглядае лагічным.
Магчыма, месца заснавання горада сведчыла аб паступовым распаўсюджанні Полацкай
улады на балцкія землі Латвіі і Літвы. Археолагі зафіксавалі пажарышча ў
гарадзішчы Браслава, якое датыравалі першай паловай ХІ ст. і часовае спыненне
жыццядзейнасці ва ўмацаваным паселішчы Гарадзец, якое адбылася ў той жа перыяд.
Гэта можа сведчыць пра ваенныя сутыкненні паміж полацкімі крывічамі і балцкімі
плямёнамі. Трохі пазней на мяжы з балцкімі землямі вырастае абарончая лінія
паселішчаў — Дрысвяты, Маскавічы і Рацюнкі.

Даволі спрэчны момант перыяду кіравання Брачыслава — магчымасць далучэння ім
Менскай зямлі да Полацкага княства. Некаторыя даследчыкі лічаць, што Полацк
абклаў данінай паўночных дрыгавічоў (пераважная частка насельніцтва Менскага
рэгіёну) ужо ў Х ст. Іншыя, наадварот, мяркуюць, што Менскія землі яшчэ доўга
заставаліся рэгіёнам спрэчак паміж Полацкім і Тураўскім княствам і былі
канчаткова падпарадкаваны Полацку толькі пры Ўсяславе Чарадзее трохі раней 1063
г. Ю. Заяц здолеў даказаць ваенную прысутнасць полацкіх крывічоў у Менскай зямлі
ўжо ў Х ст. Пасля захаплення Полацка князем Ўладзімірам рэгіён часова адыходзіць
да Кіева; Уладзімір будуе тут крэпасць Замэчак, на базе якой пазнеў было
заснавана Заслаўе. Калі Ізяслаў робіцца князем Полацка, Заслаўе, а разам з ім
значная частка Менскай зямлі адыходзіць да Полацка, а астатняя частка, як
мяркуецца, — пасля мірнай дамовы Яраслава Кіеўскага і Полайкага князя
Брачыслава. Іншая версія сведчыць, што Менская Зямля магла быць аддадзена Полацу
князем Яраславам у 1038-44 гг., калі той здзесніў шэраг паходаў супраць яцвягаў
і Літвы. Некаторыя навукоўцы дапушчаюць удзел Брачыслава ў гэтым паходзе.

У 1044 полацкім князям стаў Усяслаў Брачыславіч. Пры ім Полацкае княства
дасягнула свайго росквіту. Полацк ператварыўся ў адносна вялікі горад з плошчай
каля 20 га і насельніцтвам да 15 тыс. чалавек. У 11 ст. Полацк спаборнічаў з
Кіевам і Ноўгарадам за тэрыторыі, да паловы стагоддзя адносна мірна (гл. дагавор
Брачыслава з Яраславам Уладзіміравічам), пазней ва ўзброеным процістаянні (гл.
паход Кіева на Полацк, 1067, паход Кіева на Полацк, 1071, паход Кіева на Полацк,
1077, паход Кіева на Полацк, 1084, кіеўскі палон Усяслава). У гэты час Полацк
стаў асноўным супернікам Кіева, а ў 1066 Усяслаў нават захапіў Ноўгарад.

У 1067 пад Мінскам адбылася Нямігская бітва, у якой супраць Усяслава выступілі
амаль усе князі Русі. Усяслаў быў пераможаны, і на Дняпры, ля датоку ў яго ракі
Аршыцы (Ръши), быў узяты падманам у палон і адвезены ў Кіеў. У Полацку на сталец
быў пасаджаны сын Ізяслава Мсціслаў, які неўзабаве памёр, і тады Ізяслаў
пасадзіў у Полацк іншага свайго сына — Святаполка. 15 верасня 1068 ў Кіеве
гараджане паднялі мяцеж супраць свайго князя Ізяслава. Гараджане вызвалілі
Усяслава з турмы (поруба) і запрасілі яго на кіеўскае княжанне. Усяслаў стаў
вялікім князям кіеўскім — de jure гаспадаром усёй Русі. Але ў 1069 Ізяслаў з
войскам польскага князя Баляслава рушыў на Кіеў. Кіеўляне сабралі войска, але
Усяслаў уцёк у Полацк. Хутка ён быў выгнаны з Полацка і знаходзіўся ў невядомым
месцы, магчыма ў Водзі, бо на чале водскага войска ён хадзіў на Ноўгарад, але
быў разбіты ў бітве на р. Гзені найгародцамі на чале з Глебам Святаславічам.
Пасля гэтага Усяслаў на два гады знік з гістарычнай сцэны. Але ў 1071 ён
нечакана з'явіўуся ля Полацка і выгнаў адтуль Святаполка і зноў пачаў княжыць у
Полацкім княстве. Пасля гэтага хадзіў супраць Яраполка, але той каля Галацічаска
разбіў полацкае войска. У 1078 Усяслаў напаў на Смаленск і спаліў яго. Уладзімір
Манамах, каб адпомсціць Усяславу, разрабаваў Лукомль, Лагойск і Друцк. У 1084/85
Уладзімір Манамах разам з качэўнікамі-полаўцамі захапіў Менск і забраў усё
насельніцтва горада ў палон. Усяслаў Чарадзей памёр у 1101. У летапісах гэтай
з'яве прысвечаны асобныя радкі: «…преставился Всеслав, полоцкий князь, месяца
априля въ 14 день, в 9 часъ дне, в среду». Гэта сведчыць аб тым, якое значэнне
надавалі Усяславу сучаснікі.

Яшчэ пры жыцці Ўсяслаў Чарадзей падзяліў Полацкае княства паміж сваімі сынамі
(іх было 6). Пасля яго смерці пачалася хуткая дэцэнтралізацыя дзяржавы. Крыху
пазней ужо дзеці Ўсяслава дзялілі свае надзелы паміж сваімі нашчадкамі. Такім
чынам Полацкая дзяржава перастала быць моцнай пагрозай для Кіева. У 1127 годзе
палачане выгналі з Полацка князя Давыда Усяславіча і пасадзілі на княжанне
Рагвалода ІІІ-Васіль Барысавіча. Пачалася міжусобная барацьба. У яе ўмяшаўся
князь кіеўскі Мсціслаў Уладзіміравіч. Пад яго кіраўніцтвам кааліцыя рускіх
князёў спустошыла Полацкую дзяржаву. Мсціслаў Уладзіміравіч зацвердзіў Рагвалода
Барысавіча ў якасці князя. Але з-за адсутнасці мясцовай падтрымкі ўжо ў 1128
годзе князем зноў стаў Давыд Усяславіч. Тады Мсціслаў Уладзіміравіч зноў
здейсніў новы паход на Полацкую землю ў 1129 годзе, падчас якога узяў у палон
(Давыда, Святаслава і Расціслава) і ўсіх іх родных, а Полацкае княства
анексаваў: сюды быў перакладзены на княжанне Ізяслаў Мсціславіч.

Пасля смерці Мсціслава Уладзіміравіча ў 1132 годзе Рагвалодавічы пачалі вяртацца
ў Полацкую зямлю. У 1132 годзе полацкае веча выгнала пастаўленага з Кіева
Святаполка Мсціславіча і выбрала князем Васільку Святаславіча. Такім чынам
Полацкае княства аднавіла незалежнасць . Але працягваўся працэс драблення
дзяржавы. Князь полацкі Уладзімір у 1186 годзе дазволіў немцу Мейнарду —
каталіцкаму манаху, прапаведаваць хрысціянства сярод полацкіх даннікаў ліваў у
вусці Дзвіны. У 1201 годзе ў вусце Дзвіны немцамі быў заснаваны горад Рыга. У
1203 годзе пачаўся адкрыты канфлікт з немцамі ў Лівоніі, верагодна, з-за адмовы
біскупа Альбертам плаціць даніну, якую, напэўна, плацілі яго папярэднікі. Відаць
войска Уладзіміра складалася з уласнай дружыны і дружын Усевалада Герцыкскага і
Вячкі Кукенойскага. Спачатку ім спрыяла, пасля аблогі замка Ікскюль(руск.) бел..
Але пад Гольмам нямецкія рыцары з самастрэлаў паранілі ў палачан шмат коней і
Уладзімір не рызыкнуў пад абстрэлам перапраўляцца цераз Дзвіну. Палачане
адступілі ад Гольма, але Усевалад Герцыкскі з літоўцамі зрабіў напад на Рыгу і
парабаваў рыжскія ваколіцы. Відаць, Уладзімір, хацеў толькі напалохаць немцаў і
гэта ў яго атрымалася, але часткова — біскуп Альберт прызнае Уладзіміра ўладаром
ліваў і выплачвае за іх даніну. Аднак, біскуп не згадзіўся плаціць даніну за
сябе, т. б. адмовіўся прызнаць сябе падданым Полацка. У 1207 годзе ўся краіна
ліваў — Лівонія, апынулася ва ўладзе крыжакоў, яны падступілі да межаў
Кукейноскага княства. Вячка Кукенойскі перадае палову свайго княства біскупу.
Але хутка Вячка, даведаўшыся што крыжацкае войска адплыла на караблях у
Германію, распраўляецца з немцамі, які былі ў той палове замка што ён перадаў
біскупу. Трафеі(руск.) бел. ён адпраўляе Уладзіміру, паведамляючы, што крыжакі
сышлі з Лівоніі і прапануючы аднавіць наступ. Але сустрэчны вецер затрымаў
крыжакоў у вусці Дзвіны. Крыжакі даведаўшыся пра ўчынак Вячкі вярнуліся каб
адпомсціць. Вячка, не чакаючы падыходу крыжакоў, спаліў свой горад і сышоў на
Русь, а крыжакі апанавалі Кукенойскім княствам. Пасля гэтага пад націскам
крыжакоў апынуўся Усевалад Герцыкскі. Восенню 1209 года разбіўшы каля Герцыке
Усеваладаву дружыну крыжакі захапілі горад, герцыкскі князь выратаваўся на
супрацьлеглым беразе Дзвіны і адтуль назіраў як гарыць замак і пасад,
усеваладава жонка і дачка трапілі ў палон. Біскуп Альберт прапанаваў Усеваладу
мір, а таксама вярнуць палонных і нарабаванае дабро, але той павінен быў
перадаць яму частку княства, пазбягаць зносін з паганцамі — літоўцамі,
паведамляць пра планы русінаў. Усеваладу не было іншага выйсця, як згадзіцца з
гэтымі ўмовамі. У 1216 годзе да Уладзіміра Полацкага з звярнуліся эсты, каб ён з
войскам прыйшоў ваяваць Рыгу. Самі эсты абяцалі адначасова пачаць вайну супраць
ліваў і летаў, а таксама закрыць гавань у Дзюнамюндэ(руск.) бел.. Напэўна такога
прыдатнага моманту і чакаў Уладзімір, ён пачаў збіраць войска з Полацка, Менска,
Літвы, Смаленска, Віцебска і Друцка. Сабралася вялікае войска, але Уладзімір ужо
ўзышоўшы на карабель раптоўна памёр. Такім чынам Полацкае княства канччаткова
страціла свае землі Лівоніі. Вусце Дзвіны апынулася пад кантролем крыжакоў, што
былюча адбілася на эканоміцы Полацкай дзяржавы.

Літва доўгі час знаходзілася ў залежнасці ад Полацкага княства. Пачынаючы з ХІ
ст. літоўцы часта прымалі удзел у паходах Полацкай дзяржавы. Полацкі князь
Брачыслаў (уладарыў каля 1232-1242) выдаў сваю дачку за літоўскага князя
Таўцівіла, які пасля смерці Брачыслава стаў полацкім князем. Пасля Полацк быў у
"волі Войшалкай". Пазней Полацк быў у саюзе з Трайдзенем, прынамсі ў яго войскі
былі "рускія стралкі", якіх лічаць палачанамі. Полацкі епіскап Якаў называў
"сваім сынам" вялікага князя Віценя і кіраваўся яго меркаваннем датычна адносін
з Рыгай. Урэшце, полацкім князем стаў брат Віценя і Гедзіміна -- Воін. Такім
чынам Полацкае княства канчаткова ўвайшло ў склад ВКЛ.

Афіцыйная савецкая гістарыяграфія адмаўляла існаванне дзяржаўнасці Беларусі ў
эпоху сярэднявечча, звязваючы набыццё яе толькі з вынікамі Кастрычніцкай
рэвалюцыі і ўстанаўленнем дыктатуры бальшавікоў. Таму не ўзнікала нават пытання
аб існаванні феадальных дзяржаў у беларусаў. Частка дарэвалюцыйных расійскіх
гісторыкаў лічыла, што адзінай дзяржавы Кіеўскай Русі не існавала, бо ва
ўсходніх славян існавалі самастойныя княствы — землі. Першым сярод беларускіх
гісторыкаў Полацкае княства назваў даўнім і моцным В. Ластоўскі.



https://be.wikipedia.org/wiki/%D0%9F%D0%B0%D0%BD%D0%B0%D0%BC%D0%B0

Пана́ма, Рэспубліка Панама (ісп.: República de Panama) — краіна ў Цэнтральнай
Амерыцы. Мяжуе з Коста-Рыкай на захадзе і Калумбіяй на ўсходзе, з поўдню
амываецца Ціхім акіянам, а з поўначы — Карыбскім морам. Сталіца — Горад Панама.

Рэльеф, галоўным чынам, круты, няроўны, горы і раўніны. Самая высокая кропка —
вулкан Бару (3475 м), які знаходзіцца ў правінцыі Чырыкі.

Натуральныя рэсурсы — медзь, драўніна, морапрадукты, маецца магчымасць
будаўніцтва гідраэлектрастанцый.

Рэкі забруджваюцца сельскагаспадарчымі адкідамі, якія наносяць шкоду рыбным
рэсурсам. Бескантрольная высечка трапічных лясоў прыводзіць да дэградацыі зямлі,
змываючы ўрадлівыя пласты зямлі дажджамі, што таксама наносіць шкоду Панамскаму
каналу.

Тэрыторыя Панамы заселена чалавекам каля 10 тысяч гадоў назад. Карэннае
насельніцтва — індзейцы плямён карыбаў і чыбча. У пачатку XVI ст. заваявана
іспанскімі канкістадорамі. У 1519 заснаваны горад Панама, які даў назву ўсёй
краіне. З 1542 у складзе віцэ-каралеўства Перу, з 1560 генерал-капітанства
Гватэмала, у 1718—1723 і 1740—1810 віцэ-каралеўства Новая Гранада. У ходзе вайны
за незалежнасць іспанскіх калоній у Амерыцы 1810—1826 Панама 28 лістапада 1821
абвясціла незалежнасць ад Іспаніі і ўвайшла ў склад федэратыўнай рэспублікі
Вялікая Калумбія. З 1831 Панама — дэпартамент Новай Гранады (з 1886 Калумбія). У
2-й палове XIX ст. панамцы неаднаразова (1885, 1895, 1899, 1900) узнімалі
антыкалумбійскія паўстанні. 3 лістапада 1903 пры ваеннай дапамозе ЗША абвешчана
незалежная Панамская Рэспубліка, яе першым прэзідэнтам (1904—1908) стаў М.А.
Герэра. Далейшыя адносіны з ЗША вызначаліся амерыкана-панамскімі дагаворамі
1903, 1936, 1955, 1977. Паводле дагавора 1903 ЗША атрымалі ў бестэрміновую
арэнду паласу тэрыторыі краіны ад Атлантычнага да Ціхага акіянаў для будаўніцтва
і наступнай эксплуатацыі Панамскага канала (у 1879—1902 яго будавала Францыя,
дабудаваны ЗША у 1904—1914). Паводле Канстытуцыя 1904 ЗША мелі права высаджваць
войскі ў любой частцы Панамы.

У Другую сусветную вайну Панама фармальна абвясціла вайну Японіі, Германіі і
Італіі. З канца 1950-х пад уплывам рэвалюцыі на Кубе і нацыяналізацыі Суэцкага
канала (1956) адносіны Панамы з ЗША пагоршыліся, узмацніліся патрабаванні
перадачы Панаме канала і яго зоны. У 1968 годзе ваенны пераварот прывёў да ўлады
патрыятычную хунту на чале з генералам А. Тарыхасам Эрэрам, які нацыяналізаваў
уласнасць кампаній ЗША і мясцовых буйных уласнікаў. Амерыкана-панамскія дагаворы
1977 прадугледжвалі паэтапную перадачу Панаме Панамскага канала і яго зоны,
ліквідацыю амерыканскіх ваенных баз. Пасля гібелі ў 1981 Тарыхаса Эрэры ўлада
сканцэнтравалася ў руках генерала М. Нар'егі Марэны.



https://be.wikipedia.org/wiki/%D0%9C%D1%96%D0%BD%D1%81%D0%BA%D1%96_%D0%BC%D0%B5%D1%82%D1%80%D0%B0%D0%BF%D0%B0%D0%BB%D1%96%D1%82%D1%8D%D0%BD

Мі́нскі метрапалітэ́н — метрапалітэн у горадзе Мінску. З'яўляецца рэйкавым
па-завулічным (цалкам падземным) гарадскім грамадскім транспартам на электрычнай
цяге.

Храналагічна з'яўляецца дзявятым адкрытым метрапалітэнам у постсавецкай
прасторы, а таксама адзінай на дадзены момант сістэмай метро на тэрыторыі
Рэспублікі Беларусь. Па колькасці пасажыраў у год займае чацвёртую пазіцыю сярод
краін СНД (пасля Маскоўскага, Санкт-Пецярбургскага і Кіеўскага метрапалітэнаў
адпаведна).

Складаецца з 29 станцый на дзвюх лініях: Аўтазаводскай (14 станцый) і Маскоўскай
(15 станцый). На дадзены момант (2016 год) будуецца першы ўчастак трэцяй лініі,
у якой у сукупнасці плануецца 14 станцый, а таксама праектуюцца станцыі
чацвёртай лініі.

Гісторыя мінскага метрапалітэна пачынаецца ў канцы 1960-х. У мінскіх уладаў
з'явілася ідэя пабудаваць у горадзе новы від грамадскага транспарту. У той час у
СССР метро будавалі ў гарадах з насельніцтвам не менш за мільён чалавек. Пасля
заканчэння Вялікай Айчыннай вайны Мінск рос хутчэй за ўсе іншыя буйныя гарады
СССР галоўным чынам дзякуючы хуткаму развіццю прамысловасці. У выніку ужо ў 1972
у горадзе нарадзіўся мільённы жыхар. Напачатку 1970-х гадоў беларуская сталіца
сутыкнулася з істотнымі цяжкасцямі ў перавозцы людзей (вычарпаў сваю прапускную
здольнасць шэраг асноўных магістраляў). Разглядаліся тры варыянты развіцця
транспартнай сістэмы: аўтобус «экспрэс», хуткасны трамвай і метрапалітэн, які і
быў абраны.

План будаўніцтва Мінскага метро быў зацверджаны Саветам Міністраў БССР 4 лютага
1974. 3 мая 1977 пачалося будаўніцтва, а 29 чэрвеня 1984 пачаўся рэгулярны рух
цягнікоў ад станцыі «Маскоўская» да станцыі «Інстытут культуры» Маскоўскай
лініі. У 1985 пачалося будаўніцтва адрэзку другой лініі метро ад станцыі
«Фрунзенская» да станцыі «Трактарны завод». У 1990 па гэтай лініі пачалі хадзіць
цягнікі.

Усе лініі і станцыі мінскага метро падземныя, дробнай закладкі. Уваход на
падземныя вестыбюлі ў большасці выпадкаў сумешчаны з падвулічнымі пешаходнымі
пераходамі. Тры станцыі — Купалаўская, Кастрычніцкая і Плошча Леніна маюць
уваходы, убудаваныя ў будынкі. На апошняй з іх па доўгім падземным пераходзе
можна выйсці ў будынак чыгуначнага вакзала і да чыгуначных платформаў.

З-за невялікай глыбіні спуск на большасць станцый ажыццяўляецца пры дапамозе
лесвічных маршаў. Эскалатары ўсталяваныя толькі на 9 станцыях (і толькі ў
выпадку станцыі «Кастрычніцкая» такое абсталяванне маецца на абодвух выхадах да
вестыбюляў), усяго — 31 машына. Тры эскалатары, усталяваныя на станцыі
Маладзёжная, не эксплуатаваліся да восені 2011. Большасць эскалатараў
аднапралётныя, трохніткавыя, на станцыі Кастрычніцкая ў 2008 падчас
рэканструкцыі быў усталяваны чатырохніткавы эскалатар.

На «Пушкінскай», а таксама на ўсіх станцыях, уведзеных у эксплуатацыю пасля 2001
года — «Магілёўская», «Спартыўная», «Кунцаўшчына», «Каменная Горка», «Барысаўскі
тракт», «Уручча», «Грушаўка», «Міхалова», «Пятроўшчына» і «Малінаўка» маюцца
ліфты для людзей з праблемамі апорна-рухальнай сістэмы.

Будаўніцтва першай лініі Мінскага метрапалітэна пачалося 3 мая 1977 года. Першая
чарга будаўніцтва ўключала 8 станцый. Рэгулярны рух цягнікоў на гэтым участку
распачаўся 30 чэрвеня 1984 года. Адкрываў лінію першы сакратар ЦК КПБ Мікалай
Слюнькоў.

Пазней лінія яшчэ чатыры разы падаўжалася і зараз мае даўжыню 19,2 км і
складаецца з 15 станцый (Малінаўка,Пятроўшчына, Міхалова, Грушаўка, Інстытут
Культуры, Плошча Леніна, Кастрычніцкая, Плошча Перамогі, Плошча Якуба Коласа,
Акадэмія Навук, Парк Чалюскінцаў, Маскоўская, Усход, Барысаўскі тракт, Уручча).
Лінію абслугоўвае Маскоўскае электрадэпо.

Праектаванне другой лініі Мінскага метро пачалося ў пачатку 1980-х гадоў.
Планавалася звязваць Заводскі раён з Чырвоным борам. Будаўніцтва першай чаргі
Аўтазаводскай лініі, у склад якой уваходзіла 6 станцый, пачалося ў 1984 годзе.
31 снежня 1990 года пяць з іх, уключаючы перасадачны пункт, звязаны з першай
лініяй, былі аддадзены да ўжытку. Праз тры месяцы — у сакавіку 1991 года — была
аддадзена да ўжытку станцыя «Першамайская». Пасля гэтага лінія падаўжалася
чатыры разы і зараз мае даўжыню 18,1 км і складаецца з 14 станцый (Магілёўская,
Аўтазаводская, Партызанская, Трактарны Завод, Пралетарская, Першамайская,
Купалаўская, Няміга, Фрунзенская, Маладзёжная, Пушкінская, Спартыўная,
Кунцаўшчына, Каменная Горка). Лінію абслугоўвае Магілёўскае электрадэпо.

Будаўніцтва трэцяй лініі (працоўная назва — Зялёны Луг) пачалося ў 2014 годзе.
Яна злучыць Курасоўшчыну з Зялёным Лугам і пройдзе праз новы гарадскі раён
Мінск-Сіці. Першая чарга новай лініі павінна складацца з 7 станцый: Слуцкі
Гасцінец, Немаршанскі сад, Аэрадромная, Кавальская Слабада, Вакзальная, Плошча
Францішка Багушэвіча, Юбілейная плошча.

У перспектыве плануецца будаўніцтва чацвёртай лініі. Яна пройдзе пад Другім
кальцом ад Вяснянкі да Серабранкі і Чыжоўкі.

Самы доўгі перагон — Пралетарская — Трактарны Завод, 2 км. Самы кароткі
перагон — Купалаўская — Няміга, 800 м. Самая глыбокая станцыя — Кастрычніцкая —
−15 м.



https://be.wikipedia.org/wiki/%D0%9C%D0%B0%D1%82%D1%8D%D0%BC%D0%B0%D1%82%D1%8B%D0%BA%D0%B0

Матэма́тыка (стар.-грэч.: μᾰθημᾰτικά < стар.-грэч.: μάθημα — вывучэнне, навука)
— навука аб колькасных адносінах і прасторавых формах рэчаіснага свету.
Традыцыйна матэматыка лічыцца асаблівай у сваім родзе навукай.

Ідэалізаваныя ўласцівасці доследных аб'ектаў альбо фармулююцца ў выглядзе
аксіём, альбо пералічваюцца ў азначэнні адпаведных матэматычных аб'ектаў. Затым
па строгіх правілах лагічнага вываду з гэтых уласцівасцей выводзяцца іншыя
праўдзівыя ўласцівасці (тэарэмы). Гэтая тэорыя ў сукупнасці ўтварае матэматычную
мадэль доследнага аб'екта. Такім чынам, першапачаткова, зыходзячы з прасторавых
і колькасных суадносін, матэматыка атрымлівае больш абстрактныя суадносіны,
вывучэнне якіх таксама з'яўляецца прадметам сучаснай матэматыкі.

Традыцыйна матэматыка дзеліцца на тэарэтычную, якая выконвае паглыблены аналіз
унутрыматэматычных структур, і прыкладную, якая прадстаўляе свае мадэлі іншым
навукам і інжынерным дысцыплінам, прычым некаторыя з іх займаюць пагранічнае з
матэматыкай становішча. У прыватнасці, фармальная логіка можа разглядацца і як
частка філасофскіх навук, і як частка матэматычных навук; механіка — і фізіка, і
матэматыка; інфарматыка, камп'ютэрныя тэхналогіі і алгарытміка адносяцца як да
інжынерыі, так і да матэматычных навук і т. д. У літаратуры было прапанавана
шмат розных азначэнняў матэматыкі.

Слова «матэматыка» пайшло ад стар.-грэч.: μάθημα, што азначае вывучэнне, веды,
навука, і стар.-грэч.: μαθηματικός, якое першапачаткова азначала ўспрыімлівы,
паспяваючы, пазней звязаны з вывучэннем, пасля звязаны з матэматыкай. Між іншым,
μαθηματικὴ τέχνη, на латыні ars mathematica, азначае мастацтва матэматыкі.
Тэрмін стар.-грэч.: μᾰθημᾰτικά у сучасным значэнні «матэматыка» сустракаецца ўжо
ў працах Арыстоцеля (IV ст. да н. э.).

У беларускую мову слова прыйшло праз лацінскую (лац.: mathematica) і
старапольскую (польск.: matematyka). У помніках на старабеларускай мове слова
«математикъ», ці «математыкъ» сустракаецца ўжо ў канцы XVI — першай палавіне
XVII ст.

Падобным шляхам слова «матэматыка» трапіла і ў рускую мову. У тэкстах на рускай
мове слова «математика», ці «маѳематика» сустракаецца прынамсі з XVII стагоддзя,
напрыклад, у Мікалая Спафарыя ў «Книге избранной вкратце о девяти мусах и о
седмих свободных художествах» (1672 год).

Гэта азначэнне Энгельса; праўда, далей Калмагораў тлумачыць, што ўсе
выкарыстаныя тэрміны трэба разумець у самым шырокім і абстрактным сэнсе.

Герман Вейль песімістычна ацаніў магчымасць даць агульнапрынятае азначэнне
прадмета матэматыкі:

Паводле акадэміка А. М. Калмагорова гісторыя матэматыкі дзеліцца на наступныя
перыяды:

Развіццё матэматыкі пачалося разам з тым, як чалавек стаў выкарыстоўваць
абстракцыі колькі-небудзь высокага ўзроўню. Простая абстракцыя — лікі;
асэнсаванне таго, што два яблыкі і два апельсіны, нягледзячы на ўсе іх
адрозненні, маюць нешта агульнае, а іменна займаюць абедзве рукі аднаго
чалавека, — якаснае дасягненне мыслення чалавека. Акрамя таго, што старажытныя
людзі даведаліся, як лічыць канкрэтныя аб'екты, яны таксама зразумелі, як
вылічаць і абстрактныя колькасці, такія, як час: дні, поры года, гады. З
элементарнага лічэння натуральным чынам пачала развівацца арыфметыка: складанне,
адніманне, множанне і дзяленне лікаў.

Развіццё матэматыкі абапіраецца на пісьменнасць і ўменне запісваць лікі.
Напэўна, старажытныя людзі спачатку запісвалі колькасць шляхам малявання рысачак
на зямлі ці выдрапвалі іх на драўніне. Старажытныя інкі, не маючы іншай сістэмы
пісьменнасці, прадстаўлялі і захоўвалі лікавыя дадзеныя, выкарыстоўваючы
складаную сістэму вяровачных вузлоў, так званыя кіпу. Існавала мноства розных
сістэм злічэння. Першыя вядомыя запісы лікаў былі знойдзены ў папірусе Ахмеса,
створаным егіпцянамі Сярэдняга царства. Індская цывілізацыя распрацавала
сучасную дзесятковую сістэму злічэння, якая ўключае паняцце нуля.

Гістарычна асноўныя матэматычныя дысцыпліны з'явіліся з-за неабходнасці весці
разлікі ў камерцыйнай сферы, пры вымярэнні зямель і для прадказання
астранамічных з'яў і, пазней, для рашэння новых фізічных задач. Кожная з гэтых
абласцей адыграла вялікую ролю ў шырокім развіцці матэматыкі, якое заключаецца ў
вывучэнні структур, прастор і змен.



https://be.wikipedia.org/wiki/%D0%9C%D0%B0%D0%BB%D1%96

Малі (фр.: Mali), афіцыйна — Рэспу́бліка Малі (фр.: République du Mali) —
дзяржава ў паўночна-заходняй Афрыцы. Мяжуе на захадзе з Сенегалам, на поўначы —
з Маўрытаніяй і Алжырам, на ўсходзе — з Нігерам, на паўднёвым усходзе — з
Буркіна-Фасо, на поўдні — з Кот-д'Івуарам і Гвінеяй. Тэрыторыя — 1248,5 тыс. км²
з адміністрацыйна-тэрытарыяльным падзелам на 7 абласцей і сталічны раён.
Насельніцтва — 13,4 млн чал., больш 20 этнічных груп. Сталіца — г. Бамако (каля
1 млн жыхароў). Нацыянальная валюта — франк КФА.

Дзяржаўная мова — французская. Асноўная рэлігія — іслам, які вызнаюць больш 90 %
насельніцтва, каля 2 % — хрысціяне, астатнія — анімісты.

Па Канстытуцыі ад 12 мая 1992 г. — прэзідэнцкая рэспубліка. Першым прэзідэнтам
стаў М. Кейта. У чэрвені 2002 года абраны Амаду Тумані Турэ (перавыбраны 29
красавіка 2007).

Вышэйшы заканадаўчы орган — аднапалатны парламент (Нацыянальны Сход) у складзе
147 дэпутатаў, абіраецца на 5 гадоў. Апошнія парламенцкія выбары адбыліся ў
ліпеню 2002, перамогу атрымаў блок партый «Надзея 2002», які мае ў цяперашні час
63 мандаты. Старшыня НС — Ібрагім Бубакар Кейта, глава партыі «Аб'яднанне за
Малі» (РПМ), якой належыць 46 дэпутацкіх мандатаў. Першы тур чарговых
парламенцкіх выбараў адбыўся 1 ліпеня 2007.

Вышэйшы орган выканаўчай улады — урад (усяго 28 чал.) на чале з
Прэм'ер-міністрам, якім з 29 красавіка 2004 з'яўляецца Усман Ісуфі Майга.

Старажытная гісторыя Малі вывучана слаба. З 3-га тысячагоддзя да н.э.
развівалася земляробства. У сярэднія вякі на тэрыторыі сучаснага Малі існавалі
дзяржаўныя ўтварэнні Гана (III — XIII стст.), Малі (VIII — XVII стст.), Сангай
(XV — XVI стст.); пануючай рэлігіяй стаў іслам. Дзяржава Сангай пасля разгрому
яе ў 1591 г. мараканскімі войскамі распалася на шэраг дробных княстваў, якія ў
3-й чвэрці XIX ст. ўвайшлі ў склад дзяржавы тукулераў Хадж Амара, а ў канцы XIX
ст. заваяваны Францыяй. У 1890 г. большая частка тэрыторыі Малі аб'яднана ў
калонію Французскі Судан (у 1899 г. скасавана, у 1920 г. адноўлена), з 1895 г. —
у складзе Французскай Заходняй Афрыкі. З 1945 г. Малі — «заморская тэрыторыя»
Францыі. У 1946 г. у Малі заснавана палітычная партыя Суданскі саюз на чале з
М.Кейтам (з 1959 г. адзіная партыя ў краіне), якая ўзначаліла
нацыянальна-вызаленчы рух. З 28 верасня 1958 г. Малі пад назвай Суданская
Рэспубліка — аўтаномная дзяржава ў складзе Французскай супольнасці. У красавіку
1959 г. Малі аб'ядналася з Сенегалам у Федэрацыю Малі, якая 20 чэрвеня 1960 г.
абвясціла сваю незалежнасць. У жніўні 1960 г. федэрацыя распалася.

22 верасня 1960 г. абвешчана Рэспубліка Малі. Выбраны прэзідэнтам Кейта пачаў
ажыццяўляць курс на некапіталістычнае развіццё краіны. У 1967 г. ва ўмовах
эканамічнага крызісу Кейта стварыў Нацыянальны камітэт абароны рэвалюцыі, які
засяродзіў у сваіх руках усю ўладу (парламент быў распушчаны). У выніку ваеннага
перавароту (лістапад 1968 г.) да ўлады прыйшоў Ваенны камітэт нацыянальнага
вызвалення на чале з М.Траарэ. У 1974 г. прынята новая Канстытуцыя, якая
ўстанавіла аднапартыйную дыктатуру. У 1979 г. створана кіруючая і адзіная ў
краіне партыя Дэмакратычны саюз малійскага народа, адбыліся прэзідэнцкія
(выбраны Траарэ) і парламенцкія выбары. У 1990 г. у Малі пачаўся шырокі
дэмакратычны рух супраць аўтарытарнага рэжыму Траарэ. Пасля масавых дэманстрацый
прыхільнікаў дэмакратыі 26 сакавіка 1991 г. Траарэ скінуты і ўлада перайшла да
Савета нацыянальнай згоды на чале з А. Т. Турэ; распушчаны парламент і
Дэмакратычны саюз малійскага народа, уведзена шматпартыйнасць. У студзені
1992 г. прынята новая Канстытуцыя Малі, якая абвясціла прынцып падзелу ўлад. На
выбарах у парламент у студзені — лютым 1992 г. перамог Альянс за дэмакратыю ў
Малі (АДЭМА), яго лідар А.У.Канарэ ў красавіку 1992 г. выбраны прэзідэнтам
краіны.

Аб'ём ВУП у 2006 годзе ў параўнанні з папярэднім годам вырас на 5,9 % і дасягнуў
амаль 4,5 млрд. еўра. Узровень інфляцыі — 3 %. Знешняя запазычанасць складала
каля 2,7 млрд. еўра. Малі адносіцца да ліку найменш развітых краін свету,
займаючы па класіфікацыі ПРААН 175 месца з 177 краін. Гадавы прыбытак на душу
насельніцтва не перавышае 260 еўра.

Аснова эканомікі — сельская гаспадарка, у якой занята каля 75 % працаздольнага
насельніцтва краіны. Вядучая культура — бавоўна (штогадовы ўраджай — больш 500
тыс. тон). Яна прыносіць 40 % валютных прыбыткаў краіны. Жывёлагадоўля
ўтрымлівае трэцюю пазіцыю ў экспарце і, у цэлым, дае 12 % ВУП. У 2006 у Малі
налічваецца 7,9 млн. галоў буйнарагатай жывёлы, 17 млн. коз і авечак, 70 тыс.
свінняў, 25 млн. галоваў хатняй птушкі. Вылаў рачной рыбы складае каля 120 тыс.
тон і прыносіць 4,2 % ВУП. Удзельная вага земляробства, жывёлагадоўлі, лясной
гаспадаркі і рыбалоўства ўвогуле аб'ёме ВУП дасягае 43 %, прамысловасці,
будаўніцтва і энергетыкі — 18,6 %, гандлю і паслуг — 38,4 %.

Галоўныя галіны прамысловасці — перапрацоўчая і горнарудная. Вырабляецца
баваўняны і арахісавы алей, вядзецца перапрацоўка баваўнянага валакна. Малі —
трэці вытворца (пасля ПАР і Ганы) золата ў Афрыцы (да 50 т. штогод).

З 1991 года ўрадам Малі ўзяты курс на лібералізацыю нацыянальнай эканомікі,
заахвочванне і прыцягненне прыватных капіталаўкладанняў, прыватызацыю дзяржаўных
прадпрыемстваў. Аб'ём знешняй фінансавай дапамогі складае 170—200 млн. долараў
ЗША ў год. Асноўнымі крэдыторамі застаюцца МВФ і Сусветны банк.



https://be.wikipedia.org/wiki/%D0%9C%D0%B0%D0%BA%D1%81%D1%96%D0%BC_%D0%86%D0%B2%D0%B0%D0%BD%D0%B0%D0%B2%D1%96%D1%87_%D0%93%D0%B0%D1%80%D1%8D%D1%86%D0%BA%D1%96

Максі́м Іва́навіч Гарэ́цкі (18 (6) лютага 1893, в. Малая Багацькаўка,
Мсціслаўскі павет, Магілёўская губерня[A 1] — 10 лютага 1938, Вязьма[A 2]) —
беларускі пісьменнік, дзеяч беларускага нацыянальна-дэмакратычнага адраджэння,
літаратуразнаўца, лексікограф, фалькларыст. Адзін з пачынальнікаў нацыянальнай
мастацкай прозы. Зрабіў вялікі ўклад у развіццё беларускай культуры і
фарміраванне нацыянальнай самасвядомасці. Ахвяра сталінскіх рэпрэсій. Брат
Гаўрылы Гарэцкага.

Аўтар аповесці «Дзве душы», дакументальна-мастацкіх запісак «На імперыялістычнай
вайне», раманаў «Віленскія камунары» і «Камароўская хроніка». Напісаў першую
«Гісторыю беларускае літаратуры», аўтар літаратурна-крытычнай працы «Маладняк»
за пяць гадоў. 1923—1928», «Хрэстаматыі беларускае літаратуры. XI век — 1905
г.», «Руска-беларускага слоўніка» (з Г. Гарэцкім), «Беларуска-расійскага
слоўнічка», «Практычнага маскоўска-беларускага слоўніка (з М. Байковым).

Карыстаўся літаратурнымі псеўданімамі Максім Беларус, М. Б. Беларус, М. Г., А.
Мсціслаўскі, Дзед Кузьма, Мацей Мышка, Мізэрыус Монус і іншымі; у сваіх творах
таксама выступаў як Кузьма Батура і Лявон Задума.

Максім Гарэцкі нарадзіўся ў сялянскай малазямельнай сям'і. Бацька — Іван Кузьміч
Гарэцкі (1856—1945), многія гады служыў кухарам у пана Цэкерта ў
Лонніцы(руск.) бел. на Смаленшчыне. Маці — Ахрасіння Іванаўна, у дзявоцтве
Папова (1864—1935), дачка панскага ткача з сяла Слаўнае, сям'я лічылася
заможнай. Калі адбыўся шлюб, Івану Кузьмічу было 28 гадоў, а Ахрасінні Іванаўне
20. Абое былі непісьменнымі. Іван, які ўвесь час працаваў у паноў, стараўся і
навучыўся размаўляць па-руску, Ахрасіння гаварыць па-руску саромелася, і так і
не навучылася. Праз кароткі час пасля шлюбу Іван зноў паехаў служыць да пана
Цэкерта. Ахрасіння ездзіла да мужа толькі ў госці, але зрэдку, бо было далёка.

У Івана і Ахрасінні нарадзіўся першы сын, якому далі імя Васіль, але крыху больш
чым праз год ён памёр. Праз два гады нарадзіўся Іван (1880—1939). Наступнай была
Марына, але хутка памерла з водры. У 1893 годзе нарадзіўся Максім. Пасля
нарадзіліся блізняты Панас (памёр праз 4 тыдні) і Парфір (1896—1980), Гаўрыла
(1900—1988), Ганна (1902—1922).

У 1919 годзе ў Вільні Максім Гарэцкі пабраўся шлюбам. Жонка, Леаніла Усцінаўна
Чарняўская-Гарэцкая (1893—1976) — празаік, перакладчык, педагог, працавала
настаўніцай у I Віленскай беларускай гімназіі.

Сын Леанід (1922—1944), загінуў у баях пад Ленінградам. Вядомыя яго «Пісьмы з
фронту» да сям’і. Дачка Галіна (1921—2006) — захавальніца літаратурнага архіва
сям’і Гарэцкіх, аўтарка шэрагу прац, прысвечаных жыццю і творчасці бацькі і
маці, успамінаў пра іх і пра свайго дзядзьку — акадэміка Гаўрылу Гарэцкага.

Першую навуку Максім Гарэцкі спасцігаў у школе граматы ў вёсцы Вялікая
Багацькаўка. Потым некалькі гадоў ён вучыўся ў сяле Вольша Аршанскага павета ў
царкоўна-прыходскай школе. Ужо ў той час Гарэцкі пачынае цікавіцца беларускай
літаратурай і пачынае свядома карыстацца беларускай мовай. У 1908 г. Гарэцкі
скончыў вучобу ў двухкласнай настаўніцкай школе ў Вольшы і атрымаў магчымасць
быць настаўнікам, вучыць грамаце сялянскіх дзяцей. Аднак праз малы ўзрост Максім
пакуль працуе на бацькоўскай гаспадарцы. У кастрычніку 1908 г. прыехаў у Горкі,
каб рыхтавацца да паступлення ў вучэльню. Жыў на вуліцы Зялёнай (цяпер вуліца
Максіма Гарэцкага), дом Якаўлева. У Горках займаўся з рэпетытарам Крэерам. А.
Крэер быў адным з арганізатараў у горадзе групы РСДРП, адзін з актыўных
удзельнікаў рэвалюцыйнага руху ў Горках у 1903—1907 гг., аднак пасля Рускай
рэвалюцыі 1905—1907 гг. адышоў ад руху і заняўся рэпетытарствам. Крэер меў
вялікую бібліятэку, якой карысталіся не толькі вучні, але і навучэнцы
сельскагаспадарчых вучэльняў, часам у яго праводзіліся літаратурныя вечары. У
1909 г. Максім Гарэцкі паступіў у каморніцка-агранамічную вучэльню ў
Горы-Горках, якую скончыў у 1913 г. У вучэльні пад кіраўніцтвам Максіма было
створана невялікае таварыства аматараў беларускай літаратуры. Сябры гуртка
пісалі невялікія допісы ў «Нашу Ніву». Гарэцкі адзін з першых пачаў пісаць
па-беларуску карэспандэнцыі і малыя апавяданні з жыцця магілёўскіх сялян.
Атрымаў у атэстаце наступныя адзнакі: агульнаадукацыйныя прадметы — выдатна,
сельская гаспадарка — выдатна, землеўпарадкаванне — выдатна, прыродазнаўчыя
прадметы — добра. У атэстаце таксама адзначаецца, што Максім Гарэцкі праявіў
асаблівую цікавасць і аказаўся дасведчаным у геадэзіі і карэнным паляпшэнні
ўгоддзяў. Па размеркаванні накіраваны ў Вільню, куды ён едзе ўвосень 1913 г.

Чарцёжнік, каморнік землеўпарадкавальных камісій Віленскай губерні (Вільня,
1913—1914). На пасадзе каморніка Гарэцкі правёў толькі адзін год. Ён меў намер
авалодаць замежнымі мовамі, атрымаць атэстат сталасці і паступіць на
гісторыка-філалагічны факультэт. Аднак, яму не ўдалося здзейсніць гэтыя планы.
На той час адтэрмінаванне ад вайсковай службы каморнікам ужо скасавалі. Каб не
ісці на службу звычайным салдатам на 3 гады, Гарэцкі пачынае адбыванне вайсковай
павіннасці ў якасці «вальнапісанага» царскай арміі 1 ліпеня 1914 года, яго
накіравалі ў артылерыйскую брыгаду ў Вільню (2-я батарэя 27-й артылерыйскай
брыгады). Гэта супала з пачаткам Першай сусветнай вайны. Максім трапіў на фронт
ужо 24 ліпеня і ўдзельнічаў у жорсткіх баях. Найбольш страшны бой быў 27 жніўня
пад Аленбургам(руск.) бел. (Прусія), за гэты бой Максім быў узнагароджаны
Георгіеўскім крыжам 4-й ступені. 25 кастрычніка пад Герытэнам быў паранены,
ляжаў у шпіталі яўрэйскай абшчыны «Мішмэрэс хойлем» у Вільні, дзе яго наведалі
бацька і брат Іван. У той час там працавала міласэрнай сястрой Алаіза Пашкевіч
(Цётка). Праляжаў у шпіталі больш за два месяцы. Пасля Новага года паехаў у
Багацькаўку. Пасля месяца дома паехаў у Мсціслаў, пазней у Маскву, дзе працаваў
чарцёжнікам. Рана на назе зажывала дрэнна, гнаілася. Пазней быў накіраваны ў
шпіталь у Ляфортаве(руск.) бел.. Атрымаў накіраванне ў шпіталь Магілёва. Перад
тым як легчы ў шпіталь, вырашыў пабыць у Багацькаўцы, дзе пражыў з 3 красавіка
да 20 мая 1915 г. Тры месяцы праляжаў у шпіталі, дзе яму была зробленая аперацыя
— хірург без наркозу шчыпцамі выцягнуў асколак з раны. Прыйшоў загад эвакуяваць
усіх раненых у Маскву. Максіма накіравалі ў шпіталь Маскоўскага біржавога і
купецкага таварыства. Камісія прызнала яго здаровым і накіравала на фронт.

З Масквы павезлі ў Пскоў, дзе ён пражыў тры тыдні. У канцы кастрычніка пагналі
праз Старую Русу, Гомель, Жлобін, Бабруйск, Асіповічы да Урэчча, а адтуль
пехатой у Слуцк і далей — па 20 км у дзень — у сваю батарэю, куды дабраўся 15
лістапада.

У студзені 1916 г. пасланы вучыцца ў Паўлаўскае ваеннае вучылішча(руск.) бел. ў
Петраградзе, дзе атрымаў чын прапаршчыка. Па заканчэнні вучылішча (пачатак
чэрвеня) накіраваны ў Іркуцк. Па дарозе на некалькі дзён заехаў у Малую
Багацькаўку, пасля ў Смаленск да брата Парфіра, якога тут рыхтавалі на фронт.
Адпраўлены ў Гжацк, дзе тры месяцы чакаў адпраўкі на пазіцыю.

У канцы 1916 г. адпраўлены на фронт, трапіў у раён пінскіх балот, дзе сустрэў
Лютаўскую рэвалюцыю. Там быў прызначаны ў камісію па рэквізіцыі сена ў сялян,
але не любіў гэтай працы і адпрасіўся ў акопы. Вясной 1917 г. захварэў на востры
гастрыт, месяц быў у палявым шпіталі, потым эвакуяваны ў Арол, адтуль у Маскву,
дзе праляжаў усё лета, а ўвосень адпраўлены на лячэнне ў Жалезнаводск.

У лістападзе 1917 г. прыехаў у Смаленск, дзе камісіяй вызначаны нестраявым. Тут
сустрэў Кастрычніцкую рэвалюцыю. Па сумяшчальніцтве пачаў працаваць у газеце
«Известия Смоленского Совета депутатов», потым перайшоў туды на сталую працу.
Лета і пачатак восені прабыў у Багацькаўцы. У кастрычніку вярнуўся ў Смаленск. У
Смаленску тады жыў Янка Купала, які часта запрашаў Максіма ў госці. Разам з
Янкам Купалам у кастрычніку 1918 г. запісаўся слухачом факультэта гісторыі
мастацтваў Смаленскага аддзялення Маскоўскага археалагічнага інстытута. Вучобу
хутка кінуў, бо не было часу хадзіць на лекцыі. Адзначаецца яго добрае знаёмства
з В. Кнорыным у Смаленскім савеце. Працуе ў Смаленску камендантам жыллёвага
аддзела, дзе кіраваў рэквізіцыяй «лішкаў жытла ў буржуазіі» (1918), паралельна,
потым і стала супрацоўнічаў у мясцовых газетах «Западная коммуна», «Звязда» (з
жніўня 1918, запрошаны на сталую працу ў «Звязду» Кнорыным пасля абвяшчэння
БССР). Супрацоўнічаў з газетай « Дзянніца(бел. (тар.)) бел.».

Разам з рэдакцыяй «Звязды» пераехаў у Менск, потым у Вільню (пачатак студзеня
1919). Пры раптоўным захопе Вільні польскім войскам (21 красавіка 1919) апынуўся
на акупаванай тэрыторыі. Настаўнік беларускай мовы і літаратуры Віленскай
беларускай гімназіі, таксама выкладчык Беларускіх настаўніцкіх курсаў і Вышэйшых
літоўскіх педагагічных курсаў. У гімназіі пазнаёміўся з будучай жонкай, Леанілай
Чарняўскай, настаўніцай пачатковых класаў. 16 ліпеня 1919 г. яны павянчаліся ў
Прачысценскім саборы. Максім спачатку жыў на кватэры ў Леанілы на Антокалі(бел.
(тар.)) бел., дзе яна жыла з маці, а потым яны атрымалі кватэру на
Вастрабрамскай вуліцы каля будынка Беларускай гімназіі.

Супрацоўнічаў з газетай «Беларускія ведамасці», «Беларускі звон». Рэдактар і
выдавец газеты «Наша думка» (снежань 1920 — ліпень 1921), «Беларускія ведамасці»
(з верасня 1921). Максім Гарэцкі быў сябрам Таварыства беларускай школы,
Беларускага навуковага таварыства, Беларускага выдавецкага таварыства. Разам з
Сымонам Рак-Міхайлоўскім, Антонам Луцкевічам, Аркадзем Смолічам, Францішкам
Аляхновічам і іншымі беларускімі дзеячамі стаў ініцыятарам скаўцкага руху ў
Віленскай беларускай гімназіі. У 1919 г. пачала дзейнічаць Народная Рада БНР,
старшынёй якой стаў Пятро Крачэўскі. Максім Гарэцкі ўвайшоў у склад прэзідыума
Рады БНР.

12 ліпеня 1920 г. у Маскве быў падпісаны Маскоўскі дагавор РСФСР з Літвой,
згодна з якім Літве перадаваліся этнаграфічныя беларускія землі: Віленскі край з
Вільняй, а таксама Горадня, Ліда, Смаргонь, Ашмяны, Нарач, Браслаўскія азёры.
Максім Гарэцкі напісаў «Пісьмо беларускага дзеяча т. Міцкевічу-Капсукасу»,
спадзеючыся, што ён будзе адстойваць беларуская інтарэсы, ведучы змаганне з
«ковенскімі імперыялістамі». У стрыманай форме Гарэцкі крытыкуе маскоўскіх
бальшавікоў, якія «крамсаюць Беларусь», пры ўсякай нагодзе квапяцца на
беларускія землі. Вельмі вострую крытыку аўтар скіроўвае на «ковенскіх
імперыялістаў», «літоўскіх акупантаў» і «іх пісак-публіцыстаў, якія цынічна
гавораць аб беларускі адраджэнцах». Гарэцкі даказваў, што ні «ковенскія
імперыялісты», ні «польскія паны» не маюць права на беларускія землі.

У 1921 г. найбольш уплывовай беларускай арганізацыяй Сярэдняй Літвы быў Віленскі
беларускі нацыянальны камітэт, які імкнуўся да стварэння Вялікага Княства
Беларуска-Літоўскага. Сярод найбольш вядомых сяброў лічыўся Максім Гарэцкі.
Таксама ў 1921 г. быў створаны Беларускі дзяржаўны камітэт, старшынёй якога стаў
Антон Луцкевіч, сакратаром — Браніслаў Тарашкевіч, сябрамі — Адам Станкевіч,
Фабіян Ярэміч, Максім Гарэцкі, Сымон Рак-Міхайлоўскі, Аркадзь Смоліч, Эдвард
Будзька.

У студзені 1922 г. перад выбарамі ў Віленскі сойм, быў арыштаваны польскімі
ўладамі як цяжкі палітычны злачынца. Быў абвінавачаны ў прыналежнасці да партыі
камуністаў, арганізацыі замаху на дзяржаўную ўладу, друкаванай і вуснай
агітацыі, атрыманні грошай ад камуністаў. Такія дзеянні паводле польскага КК
маглі карацца смерцю або катаргай. Зняволены ў Лукішскай турме ў Вільні. У
выніку пратэстаў за мяжой супраць масавых арыштаў беларускіх і літоўскіх дзеячоў
прымусова з іншымі арыштаванымі дзеячамі высланы ў Літву. Сябры Беларускага
нацыянальнага камітэту Гарэцкі, Карабач, Краскоўскі, Пракулевіч і іншыя
накіраваліся ў Коўна. Ковенскі ўрад і ўрад Вацлава Ластоўскага прынялі іх
добразычліва. Літоўцы прапанавалі Краскоўскаму заняць пасаду міністра беларускіх
спраў пры ковенскім урадзе, але супраць гэтага быў Ластоўскі. На пасадзе
беларускага міністра Ластоўскі хацеў бачыць Гарэцкага, але Гарэцкі, так і
Краскоўскі не прынялі прапанаванай пасады і выехалі ў Латвію.

Максім жыў 4 месяцы ў Дзвінску, дзе выкладаў на Беларускіх настаўніцкіх курсах.
У Дзвінску Максіма паўторна арыштавалі, даставілі ў Вільню, дзе трымалі пад
вартай каля трох тыдняў, пасля чаго адпусцілі пад заклад у 10 тыс. польскіх
марак. У пачатку 1923 г. Гарэцкі ў якасці сябра Арганізацыйнага камітэта актыўна
ўдзельнічаў у падрыхтоўцы правядзення з'езда беларускіх настаўнікаў сярэдніх
школ, які рыхтавала Беларуская цэнтральная школьная рада. 11—14 красавіка ў
памяшканні Віленскай беларускай гімназіі адбыўся з'езд, на якім былі Максім і
Леаніла Гарэцкія. На II пленарным пасяджэнні Максім Гарэцкі выступіў з дакладам
як выкладчык беларускай мовы і літаратуры Віленскай праваслаўнай духоўнай
семінарыі, а на IV пленарным пасяджэнні — як выкладчык Віленскай беларускай
гімназіі.

У канцы кастрычніка 1923 г. Гарэцкі з сям'ёй пераехаў з Вільні ў Менск. Сям'я
Гарэцкіх пасялілася на Савецкай вуліцы, насупраць гарадскога сквера. Жылі ў
невялікай камунальнай кватэры на трэцім паверсе, дзе мелі два пакоі. Па прыездзе
ў Менск адразу паехаў у Малую Багацькаўку, вярнуўся ў Менск разам з маці і павёз
яе ў Маскву, каб наведаць магілу Ганны (сястры Максіма).

Рэктар БДУ Уладзімір Пічэта запрасіў Максіма Гарэцкага выкладаць беларускую мову
і літаратуру на рабочым факультэце, Гарэцкі пачаў працаваць там ў лістападзе
1923 г. Пазней Гарэцкі разам з Якубам Коласам, выкладчыкам беларускай мовы і
літаратуры педагагічнага факультэта, па жаданні студэнтаў стварае гурток
беларускай культуры на рабфаку БДУ. Гарэцкі выкладае беларускую мову і
літаратуру ў Камуністычным універсітэце БССР, спачатку па сумяшчальніцтве, а з
верасня 1925 г. як на асноўнай працы. Чытае лекцыі па літаратуры ў ветэрынарным
тэхнікуме. Ездзіў у Віцебск і Хоцімск з лекцыямі па фальклоры, беларускай
літаратуры і мове. Друкуе артыкулы ў Савецкай Беларусі і Звяздзе.

У 1925 г. пастановай Наркамасветы БССР зацверджаны новы склад Інбелкульта, у які
ўвайшоў Максім Гарэцкі. Ён узначальвае Слоўнікавую камісію, затым мовазнаўчую і
літаратуразнаўчую секцыі, удзельнічаў у працы правапісна-тэрміналагічнай і
літаратурнай камісій, чытаў лекцыі на першых Калінінскіх акруговых настаўніцкіх
курсах, разам з Якубам Коласам — цыкл лекцый у Мсціслаўскім педагагічным
тэхнікуме, на курсах павышэння кваліфікацыі настаўнікаў. Гарэцкі неаднаразова
прывозіў у Менску сваю маці, а кампазітары Мікалай Аладаў і А. Ягораў запісалі
ад Ахрасінні Міхайлаўны і пераклалі на ноты многія беларускія песні.

У лютым 1926 г. пераязджае ў Горкі. Загадчык кафедры беларускай мовы, літаратуры
і гісторыі Горацкай сельгасакадэміі. Удзельнік Беларускай акадэмічнай
канферэнцыі па рэформе беларускага правапісу і азбукі, дакладчык па пытаннях
мастацкай літаратуры. Улетку 1926 г. для збору матэрыялаў ездзіў у Сібір і на
Далёкі Усход. Рэктарам акадэміі яму 24 чэрвеня 1926 г. выдаецца пасведчанне з
маршрутам навуковай экспедыцыі: Горкі-Масква-Томск-Благавешчанск і назад. 10
лістапада 1926 г. піша ліст-хадатайніцтва ў падтрымку Францішка Аляхновіча. 15
снежня 1927 г. падпісаў разам з вялікай групай прафесараў, дацэнтаў і іншых
навуковых супрацоўнікаў Беларускай дзяржаўнай акадэміі сельскай гаспадарскі
«Пратэст», які быў пасланы польскаму консулу пра Урадзе БССР, у якім было
адзначана, што яны, спачуваючы змаганню працоўных Заходняй Беларусі за свае
спецыяльныя і нацыянальныя правы, гнеўна пратэстуюць супраць суда над Беларускай
сялянска-работніцкай грамадой і пасламі Сойму. У ліпені 1928 г. ездзіў на
лячэнне ў Крым. Па дарозе спыняўся ў Смаленску, Маскве, Харкаве. Па запрашэнні
Беларускага студэнцкага зямляцтва ў Смаленску наведаў выпускную вечарыну
студэнтаў педагагічнага факультэта Смаленскага ўніверсітэта.

Правадзейны сябра Інбелкульта, навуковы сакратар Літаратурнай камісіі (да 10
чэрвеня 1925), вучоны спецыяліст (2 кастрычніка 1928) Інстытута навуковай мовы
Інбелкульта. З сярэдзіны верасня 1928 г. жыве і працуе ў Менску.

10 снежня 1928 г. разам з Якубам Коласам, Змітраком Бядулем, Вацлавам
Ластоўскім, Сцяпанам Некрашэвічам, Язэпам Дылам, Уладзіславам Галубком,
Фларыянам Ждановічам, Міхайлам Грамыкам напісалі хадатайніцтва ў абарону
Францішка Аляхновіча.

Разам з іншымі беларускімі дзеячамі стаў аб'ектам кампаніі «крытыкі» ў друку
(1929).

Арыштаваны 19 ліпеня 1930 г. у Менску па адрасе вул. Заслаўская, д. 5, кв. 1.
Абвінавачаны па сфабрыкаванай справе Саюза вызвалення Беларусі, у красавіку —
маі 1931 асуджаны да высылкі на пяць гадоў у горад Вятку. У Вятцы спачатку
працаваў землякопам, потым чарцёжнікам (17 жніўня 1931 — 1 сакавіка 1932),
тэхнікам-каштарыснікам мясцовай фабрыкі вучэбных дапаможнікаў і
землеўладкавальнікам. Год жыў адзін. У пачатку лета 1932 г. Леаніла Усцінаўна
разам з дзецьмі пераехала ў Вятку, і ўжо 3 чэрвеня 1932 г. Гарэцкі жыў разам з
сям'ёй. Спачатку жылі ў малым (9м²) прахадным пакойчыку, пазней атрымалі яшчэ
адзін. Жонка пачала працаваць сакратаркай, у ў хуткім часе перайшла ў дзіцячы
сад выхавацелькай. З харчаваннем было цяжка, аднойчы сям'я варыла суп з грака. У
Вятцы сустракаліся з іншымі сасланымі беларускімі «нацдэмамі», якіх выслалі ў
Вятку і суседнія месцы: Адамам Бабарэкам, Уладзімірам Пічэтам, Нічыпарам
Чарнушэвічам. 21 ліпеня 1935 г. Максіму Гарэцкаму выдадзена даведка аб яго
вызваленні, на наступны дзень ён атрымаў пашпарт. Можна было ехаць бліжэй да
граніцы Беларусі. Ехаць у Менск ён не адважыўся, бо ведаў адносіны ўладаў да
сябе.

У жніўні 1935 г. Гарэцкі паехаў у Смаленск. Там атрымаў накіраванне і з 1
верасня 1935 г. стаў настаўнікам рускай мовы і літаратуры ў сярэдняй школе
гарадскога пасёлка Пясочня (з 1936 — г. Кіраў Смаленскай, потым Калужскай
вобласці). Чытаў лекцыі ў заводскім клубе і ваенкамаце, вёў заняткі па лікбезу.
Увесь гэты час займаўся літаратурнай працай.

Улетку 1936 г. разам з дачкой наведаў Багацькаўку. З Багацькаўкі Гарэцкі на
адзін дзень завітаў у Менск, каб даведацца пра лёс рукапісу «Віленскіх
камунараў». Але была нядзеля, ён нікога не пабачыў, апрача Алеся Вечара, якога
выпадкова сустрэў на вуліцы. Вярнуўся ў Кіраў у прыгнечаным настроі. У канцы
жніўня 1936 г. з сынам Лёнем ізноў наведаў Багацькаўку, верагодна, у той візіт
запісаў «Камароўскі парад» — пералік усіх трыццаці пяці двароў у вёсцы і
кароткія звесткі аб гаспадарах і іх сем'ях.

Узімку 1937 г. да Гарэцкіх прыехаў пагасцяваць Максімаў бацька. Пісьменнік
удакладняў свае запісы «Камароўскай хронікі», распытваючы бацьку пра старадаўняе
жыццё. Летам Гарэцкі накіраваўся ў Смаленск. Падаў заяву ў педінстытут, каб яму
дазволілі здаць экстэрнам экзамены на атрыманне дыплома аб сканчэнні інстытута.
Ён меў навуковыя працы, але гэта не лічылі за вышэйшую адукацыю. Са Смаленску
паехаў у Маскву, зайшоў да Пічэты, але быў сустрэты сцюдзёна і насцярожана.
Летам ізноў быў у Багацькаўцы.

Арыштаваны ў ноч з 3 на 4 лістапада 1937 г. 21 снежня этапаваны ў Вятку.
Абвінавачаны ў варожасці да савецкай улады і контррэвалюцыйнай рабоце,
выказванні тэрарэстычных намераў. 5 студзеня 1938 г. адбылося пасяджэнне
«тройкі», на якім Максім Гарэцкі прысуджаны да расстрэлу і канфіскацыі маёмасці.
Прысуд прыведзены ў выкананне 10 лютага 1938 г. а 15-й гадзіне. Жонцы
паведамілі, што памёр ад кровазліцця ў мозг 20 сакавіка 1939 года.

Рэабілітаваны 15 лістапада 1957 г. Першая публікацыя паводле сапраўдных фактаў
расстрэлу 10 лютага 1938 г. ў Вязьме з'явілася ў кастрычніку 1992 г. ў газеце
«Літаратура і мастацтва».

Пасля рэпрэсій 1930-х гадоў і далейшага замоўчвання, публікацыі і даследаванні
творчасці пісьменніка былі ўзноўленыя ў 1960-х гадах. У іх ліку — манаграфіі
Дзмітрыя Бугаёва «Максім Гарэцкі» (Мінск, 1968), Алеся Адамовіча «Браму скарбаў
сваіх адчыняю…» (Мінск, 1980), Івана Чыгрына «Паміж былым і будучым» (Мінск,
1994), артыкулы і прадмовы да выданняў Дзмітрыя Бугаёва, Максіма Лужаніна,
Міхася Мушынскага, Юльяна Пшыркова, Івана Чыгрына і інш.

У наш час Максім Гарэцкі прызнаецца класікам беларускай літаратуры. Фактычна,
пачынальнік твораў маральна-этычнай праблематыкі ў беларускай літаратуры. Адзін
з пачынальнікаў эпічнага жанру, інтэлектуальна-філасофскай, лірычнай,
дакументальнай прозы ў беларускай літаратуры. Пачынальнік даследаванняў гісторыі
беларускай літаратуры. Адзначаецца шматграннасць здольнасцей пісьменніка —
літаратурных, матэматычных, музычных.

Ваенныя творы Гарэцкага былі заўважаны крытыкай за мяжой, напрыклад,
Т. Н. Браран (Н.Рандаў) у ГДР. У вышыні антываеннага духу апавяданні «Генерал» і
«Рускі» параўноўваюцца крытыкамі з творамі Васіля Быкава «Мёртвым не баліць» і
«Адна ноч», аповесць «На імперыялістычнай вайне» — з ваеннымі творамі Рэмарка,
Барбюса(бел. (тар.)) бел., Дзюамеля.

Літаратурная творчасць Гарэцкага пачалася з невялічкіх твораў, нататак,
фельетонаў, якія друкаваліся на старонках «Нашай Нівы». Падпісваўся тады Гарэцкі
такімі псеўданімамі: М. Б., Беларус, М. Беларус, Максім Беларус. Першая такая
нататка з'явілася ў «Нашай Ніве» 26 верасня 1912 года. Першыя фельетоны выявілі
талент Гарэцкага як сатырыка, аднак, у сваёй далейшай творчасці ён рэдка
вяртаўся да гэтага.

Першае апавяданне Гарэцкага «У лазні» было змешчанае ў «Нашай Ніве» 25 студзеня
1913 г. пад псеўданімам Максім Беларус. Напісанае было 31 снежня 1912 г.. Пасля
яго пачалі з'яўляцца новыя мастацкія творы: апавяданні «Стогны душы», «Роднае
карэнне», «У панскім лесе», драматычны абразок «Атрута». Усё гэта было
апублікавана на працягу 1913 года ўсё ў той жа «Нашай Ніве» пад псеўданімамі
Максім Беларус і М. Г.. Сваім сапраўдным прозвішчам Гарэцкі падпісаўся толькі ў
1914 годзе, калі Беларускім выдавецкім таварыствам у Вільні была выдадзеная
кніга «Рунь».

Гарэцкі востра адчуваў патрэбы літаратурнага развіцця беларусаў, аб чым сведчаць
яго артыкулы «Наш тэатр» і «Развагі і думкі», апублікаваныя ў 1913-14 гг. У іх
аўтар выявіў сябе як тэарэтык, публіцыст, зацікаўлены праблемамі развіцця
нацыянальнай культуры, мовы, тэатру.

22 лютага 1914 г. з'явілася кніга Гарэцкага «Антон». Надрукаваная яна была
толькі ў 1918 годзе ў віленскай газеце «Гоман». У 1919 годзе выйшла асобнае
выданне. Твор мае падзагаловак «Абразы жыцця» і складаецца з 15 асобных
абразкоў. Франтавыя ўражанні і назіранні 1916—1917 гг. пісьменнік акуратна
заносіў у дзённік, матэрыялы якога ён пазней выкарыстаў для напісання
дакументальна-мастацкай аповесці «На імперыялістычнай вайне». Пасля 1917 года
шмат піша на тэму рэвалюцыі. У 1918—1919 у палемічных допісах рэзка крытыкуе
«буржуазных беларускіх дзеячоў», услаўляе бальшавізм; адначасова, крытыкуе
«новую (камуністычную) буржуазію», кладзе выразны націск на неглыбокую
далучанасць «буржуазных дзеячоў» да нацыянальнага руху.

У 1918 годзе Максім разам з братам Гаўрылам працаваў над «Руска-беларускім
слоўнікам», які быў выдадзены ў Смаленску ў 1918 годзе, а ў 1921 годзе ў Вільні.
Гэта быў першы беларускі слоўнік такога тыпу, надрукаваны пасля Кастрычніцкай
рэвалюцыі, і першы вопыт самога пісьменніка ў галіне лексікаграфіі. Яшчэ
Гарэцкаму належыць «Невялічкі беларуска-маскоўскі слоўнік», выдадзены ў Вільні ў
1919 годзе, які меў тры выданні, апошняе пад назвай «Беларуска-расійскі
слоўнічак» выйшла ў Савецкай Беларусі ў 1925 годзе. На год раней у Менску
з'явіўся складзены Гарэцкім разам з Міколам Байковым «Практычны
расійска-беларускі слоўнік», які ахоплівае каля 20000 словаў.

На працягу 1919—1923 гг. ён напісаў больш за 20 твораў: апавяданні, аповесць
«Дзве душы», крытычныя артыкулы. Звяртаўся да жыцця беларускіх перасяленцаў у
Сібіры («Сібірскія абразкі», апавяданні «Хадзяка», «Моцнае каханне», «Хоцімка» і
інш.). У групе апавяданняў, створаных у 1921—1922 гг., Гарэцкі наблізіўся да
асэнсавання вобразу інтэлігента як усвядомленага суб'екта ў гістарычным быцці
свайго народу. Здарылася гэта пад уплывам вайны, якая ў 1914 годзе абрынулася на
беларускія землі, рэвалюцыяў 1917 года, абвастрэнняў нацыянальнай барацьбы ў
краі.

У 1926 годзе ў Менску быў выдадзены зборнік апавяданняў «Досвіткі». У гэты час
Гарэцкі прымаў удзел у розных дыскусіях, выступаў з навуковымі дакладамі па
літаратуразнаўстве і фалькларыстыцы, друкаваў артыкулы пра творчасць многіх
савецкіх пісьменнікаў, рабіў фальклорныя запісы. У 1928 годзе выйшаў зборнік
«Народныя песні з мелодыямі», падрыхтаваны Гарэцкім у суаўтарстве з кампазітарам
Ягоравым. Там змешчана 318 беларускіх песень, запісаных Гарэцкім ад маці. У
канцы 20-х гадоў пісьменнік займаўся таксама перакладамі мастацкай прозы:
«Разгром» Фадзеева(руск.) бел., апавяданні Горкага «Канавалаў», «Чалкаш».
Пераклады былі падпісаныя псеўданімам А. Мсціслаўскі, але іх прыналежнасць
Гарэцкаму не выклікае сумнення. У 1928 годзе Гарэцкі падрыхтаваў да выдання
вялікую кнігу сваіх выбраных твораў, нанова адрэдагаваўшы некаторыя з іх. Гэтая
кніга не пабачыла свет.

У творчасці Гарэцкага вызначаюцца наступныя перыяды (так, як іх акрэсліў Г.
Гарэцкі ў лісце да А. Адамовіча):

Творы Гарэцкага перакладзеныя на рускую, украінскую, балгарскую, латышскую,
літоўскую, нямецкую, польскую мовы.

Пасля высылкі М. Гарэцкага ў Вятку, ён атрымліваў ад жонкі матэрыялы па пошце, а
ў канцы чэрвеня 1932 у Вятку быў прывезены і архіў цалкам. Архіў пасля 4 снежня
1937 перахоўвала жонка Гарэцкага (у Пясочні, Кіраве, Ленінградзе). 12 сакавіка
1971 амаль усе рукапісы былі перададзеныя ў Фундаментальную бібліятэку Акадэміі
навук БССР (архіў № 7, 119 адзінак захавання). Рэшта рукапісаў знаходзіцца ў
Беларускім дзяржаўным архіве-музеі літаратуры і мастацтва.

У 1993 годзе ў роднай вёсцы да 100-годдзя з дня народзінаў пісьменніка, што
адзначалася таксама ў рамках Арганізацыі Аб'яднаных Нацый па пытаннях адукацыі,
навукі і культуры, адкрылі Літаратурны музей Максіма Гарэцкага. У 1993 годзе да
стагоддзя з дня нараджэння Максіма Гарэцкага беларуская пошта выпусціла ў
абарачэнне паштовую марку. З 1997 года дзейнічае Міжнародны фонд братоў
Гарэцкіх. Яго імя носяць бібліятэка ў Горках, вуліцы ў Мінску, Мсціславе і
Горках. У Мінску і Вязьме пастаўлены помнікі. Рэгулярна ладзяцца Гарэцкія
чытанні. У 2007 годзе была адкрытая памятная дошка на будынку Віленскай
беларускай гімназіі. 24 мая 2013 года ў горадзе Кіраве (Расія) на будынку былой
Пясочанскай сярэдняй школы № 1 (цяпер у будынку размяшчаецца школа-інтэрнат для
дзяцей з праблемамі слыху) была адкрытая памятная дошка. Таксама памятная дошка
ўсталяваная ў Горках на вучэбным корпусе № 4.

У 2012 годзе пры падрыхтоўцы да рэспубліканскага свята «Дажынкі» ў Горках,
нягледзячы на пратэсты грамадства, быў знесены дом, у якім у 1926—1928 гг. жыў
Максім Гарэцкі, на доме была ўсталяваная памятная дошка.

У красавіку 2016 года ў Нацыянальным акадэмічным тэатры імя Янкі Купалы адбылася
прэм'ера спектакля «Дзве душы» паводле аповесці Максіма Гарэцкага ў пастаноўцы
Мікалая Пінігіна, аўтарамі інсцэніроўкі аповесці з'яўляюцца Максім Клімковіч і
Уладзіслаў Ахроменка.



https://be.wikipedia.org/wiki/%D0%9B%D1%8E%D0%B4%D0%B7%D1%96_%D0%86%D0%BA%D1%81

Людзі Ікс (англ.: X-Men) — каманда мутантаў-супергерояў у сусвеце Marvel.
Створана аўтарам Стэнам Лі і мастаком Джэкам Кірбі, упершыню з'явіўшыся на
старонках коміксу The X-Men #1 у верасні 1963 года. Асноўная ідэя «Людзей Ікс»
заключаецца ў тым, што ў той час, як у свеце растуць анты-мутантавыя настроі,
прафесар Ксаўер стварыў рай для мутантаў у сваім Уэстчэстэрскам асабняку, каб
навучаць маладых мутантаў выкарыстоўваць свае сілы на карысць чалавецтва і
даказаць, што мутанты могуць быць героямі. Ксаўер працаваў з Цыклопам (англ.:
Cyclops), Чалавекам-лёдам (англ.: Iceman), Архангелам (англ.: Angel), Зверам
(англ.: Beast) і Фенікс (англ.: Phoenix), называючы іх «Людзі Ікс» (англ.:
X-Men) з-за наяўнасці ў іх звыш-сіл, звязаных з прысутнасцю ў іх арганізме гена
Ікс (англ.: X-gene), гена, які звычайныя людзі не маюць і які дае мутантам іх
здольнасці. Аднак, першапачаткова «Ікс» (англ.: X) у «Людзях Ікс» (англ.: X-Men)
азначаў наяўнасць у мутантаў «звыш» (англ.: extra) сілы, якой не маюць звычайныя
людзі. Былі таксама спасылкі на тое, што мутацыі адбыліся ў выніку радыяцыйнага
апраменьвання. Комікс часткова натхнёны рухам за грамадзянскія правы чарнаскурых
у 1960-х гадах.

У першым выпуску коміксу таксама з'явіўся і закляты вораг каманды, Магнета
(англ.: Magneto), які працягваў змагацца супраць Людзей Ікс цягам дзесяцігоддзяў
на працягу ўсёй гісторыі коміксу, як у адзіночку так і ў сваім Братэрстве
Мутантаў (англ.: Brotherhood of Mutants) (з'явілася ў чацвёртым выпуску
коміксу). Сусвет Людзей Ікс уключае таксама такіх вядомых герояў як Расамаха
(англ.: Wolverine), Шторм (англ.: Storm), Калос (англ.: Colossus), Эма Фрост,
Гамбіт (англ.: Gambit), Начны Змей (англ.: Nightcrawler), Роўг (англ.: Rogue),
Псайлак (англ.: Psylocke) і Прывідная Кошка (англ.: Shadowcat). Акрамя
Братэрства Мутантаў, ворагамі Людзей Ікс былі такія злодзеі як Вартавыя (англ.:
the Sentinels), Апакаліпсіс (англ.: Apocalypse), Злавесны (англ.: Mister
Sinister), Марадзёры (англ.: the Marauders), Акаліты (англ.: the Acolytes), Клуб
Пякельнага Полымя (англ.: the Hellfire Club) і Чысцільшчыкі (англ.: the
Purifiers).

Коміксы пра Людзей Ікс былі таксама адаптаваны ў мультсерыяле, відэагульнях і
камерцыйна паспяховай серыі фільмаў.



https://be.wikipedia.org/wiki/%D0%9A%D1%83%D0%BB%D1%8C%D1%82%D1%83%D1%80%D0%B0

Культура (ад лац. cultura — уробліванне, апрацоўка, выхаванне, шанаванне) —
цэласная, сістэмна арганізаваная сукупнасць матэрыяльных і духоўных каштоўнасцей
(культурных каштоўнасцей), якія былі створаны чалавецтвам у працэсе яго
гістарычнага развіцця і спрыяюць нармальнаму, шчасліваму жыццю чалавека.

Вывучэннем феномена займаецца культуралогія. Налічваецца не меней за 250
азначэнняў паняцця культуры. Такая шматзначнасць абумоўліваецца не толькі
складанасцю з'явы, але і шматлікасцю падыходаў да яе разгляду. Апроч таго,
феномен культуры спарадзіў у працэсе развіцця мноства даччыных феноменаў,
азначаных такім самым тэрмінам, як заходняя культура, культура народа,
нацыянальная культура, класавая культура, культура харчавання, фізічная
культура, некаторыя з якіх выходзяць за рамкі прадмета культуралогіі, як,
напрыклад, асабістая культура.

Галоўная рыса ўсякай культуры наогул — яе штучнасць, створанасць чалавекам, у
выніку чаго культура, як такая, процістаіць дзікай прыродзе. Апроч гэтага,
чалавек стварае культуру не проста як жывая, дзейная істота, а як істота
мыслячая, духоўная, інфармацыйная, што надае культуры яшчэ адну важную рысу —
семантыку культуры (або духоўнасць у найшырэйшым яе разуменні).

З асноўных рыс культуры вынікаюць дзве найбольш распаўсюджаныя канцэпцыі
разгляду яе: дзейнасная і семіятычная (тэарэтыка-інфармацыйная). Гэтыя падыходы
не выключаюць адзін аднаго, хоць нярэдка і проціпастаўляліся ў мінулым.
Найважнейшай канцэпцыяй разгляду культуры лічыцца каштоўнасная (аксіялагічная)
канцэпцыя, г.зн. разуменне культуры як пэўнай каштоўнасці, што дазваляе
перадаваць унтурнаую структуру, будову культуры, у той час, як дзейнасная
канцэпцыя акрэслівае толькі вонкавыя межы культуры.



https://be.wikipedia.org/wiki/%D0%9A%D0%B0%D0%BD%D0%B4%D1%80%D0%B0%D1%82_%D0%9A%D1%80%D0%B0%D0%BF%D1%96%D0%B2%D0%B0

Кандра́т Крапіва́, сапр.: Кандра́т Кандра́тавіч Атраховіч (5 сакавіка 1896, в.
Нізок, цяпер Уздзенскі раён — 7 студзеня 1991, Мінск) — беларускі пісьменнік,
паэт, сатырык, драматург, перакладчык, грамадскі дзеяч, літаратуразнавец.

Народны пісьменнік Беларусі (1956). Герой Сацыялістычнай Працы (1975). Лаўрэат
дзвюх Сталінскіх прэмій (1941, 1951) і Дзяржаўнай прэміі СССР (1971). З 1940 —
член-карэспандэнт, а з 1950 — акадэмік АН БССР. Доктар філалагічных навук.

Нарадзіўся ў сялянскай сям'і. Вучыўся ў царкоўнапрыходскай школе ў вёсцы Нізок,
уздзенскім народным вучылішчы, 4-класным гарадскім вучылішчы ў Стоўбцах, з якога
перавёўся ў такое ж вучылішча ў Койданава (цяпер г. Дзяржынск). Пасля заканчэння
ў 1913 здаў экстэрнам экзамен на званне народнага настаўніка. Восенню 1914
атрымаў месца настаўніка ў пачатковай земскай школе ў вёсцы Мнішаны на Міншчыне.
Адпрацаваў год і быў мабілізаваны ў армію для ўдзелу ў Першай сусветнай вайне. У
сакавіку 1916 года скончыў Гатчынскую школу прапаршчыкаў. Удзельнічаў у баях на
Румынскім фронце. Як настаўнік у лютым 1918 дэмабілізаваны. Настаўнічаў у вёсцы
Каменка на Уздзеншчыне. У 1920—1923 — камандзір у Чырвонай Арміі. З 1924 зноў
настаўнічаў на Уздзеншчыне ў пасёлку Астравок.

У 1925 пераехаў у Мінск. Быў членам літаб'яднання «Маладняк» (да 1926), потым
«Узвышша». Скончыў літаратурна-лінгвістычнае аддзяленне педагагічнага факультэта
БДУ ў 1930. Працаваў інструктарам Цэнтральнага бюро краязнаўства пры Інбелкульце
(1925—1926), загадчыкам аддзела ў часопісе «Полымя рэвалюцыі» (1932—1936).
Удзельнічаў у паходзе Чырвонай Арміі ў Заходнюю Беларусь (1939), у
савецка-фінскай вайне (1939—1940). На пачатку Вялікай Айчыннай вайны працаваў у
франтавых газетах «За Савецкую Беларусь», «Красноармейская правда», у 1943—1945
рэдагаваў сатырычную газету-плакат «Раздавім фашысцкую гадзіну». У 1945—1947 —
рэдактар часопіса «Вожык», у 1947—1952 загадчык сектара мовазнаўства Інстытута
мовы і літаратуры АН БССР, дырэктар Інстытута мовазнаўства АН БССР (1952-1956).

У 1946 у складзе дэлегацыі БССР удзельнічаў у рабоце I сесіі Генеральнай
асамблеі ААН. У 1956 — студзені 1982 — віцэ-прэзідэнт АН БССР. Са студзеня 1982
па сакавік 1989 — вядучы навуковы супрацоўнік-кансультант у аддзеле лексікалогіі
і лексікаграфіі Інстытута мовазнаўства імя Якуба Коласа АН БССР. Доктар
філалагічных навук, акадэмік АН БССР. Неаднаразова абіраўся дэпутатам
(1947—1990), старшынёй ВС БССР. Член Саюза пісьменнікаў СССР (з 1934).

Яго першы друкаваны твор — фельетон у вершах «Жылі-былі», быў апублікаваны ў
газеце «Красноармейская правда» у 1922 годзе. Першы твор Крапівы на беларускай
мове — сатырычны верш «Сваты» — з'явіўся ў газеце «Савецкая Беларусь» 23 мая
1922 года. Да гэтага часу ён паспеў пабыць і сельскім настаўнікам, і
прапаршчыкам на франтах Першай сусветнай вайны, і камандзірам РСЧА. І вось цяпер
ён шукаў сваё месца ў новым жыцці, уладкоўваючы яе дзейсным словам сатыры.
Сатырычная накіраванасць, востры гумар, актуальнасць, выразная класавая пазіцыя
выявіліся ў кнігах малых сатырычных формаў.

Кандрат Атраховіч становіцца Кандратам Крапівой. Вершаваныя фельетоны,
сатырычныя куплеты, байкі ўсё часцей з'яўляюцца на старонках беларускіх газет і
часопісаў пад гэтым псеўданімам. Неўзабаве ён становіцца майстрам камедыйнага
жанру, яго п'есы «Хто смяецца апошнім» і «Спяваюць жаўрукі» ідуць па ўсёй
краіне, па іх здымаюцца кінафільмы. На працягу ўсяго свайго творчага жыцця
Кандрат Крапіва, шчодра адзначаны шматлікімі ўзнагародамі, званнямі і прэміямі,
будзе яшчэ не раз, адрываючыся ад «высокіх» акадэмічных спраў і грамадскіх
заняткаў, вяртацца да жанру сваёй маладосці — байкі.

У ранні перыяд сваёй літаратурнай творчасці Крапіва паспяхова працаваў і ў
галіне літаратурнай прозы. У гэтым кірунку яго асноўным жанрам стаў сатырычны
аповед.

У пачатку 1930-х гадоў Кандрат Крапіва звярнуўся да драматургіі. Першым
драматычным творам пісьменніка была псіхалагічная драма «Канец дружбы», у якой
падымаліся складаныя маральна-этычныя праблемы.

У прадмове да апошняй прыжыццёвай кнігі Кандрата Крапівы «Калючы строй», якая
выйшла ў 1989 годзе ў выдавецтве «Мастацкая літаратура», вядомы беларускі
пісьменнік і літаратуразнаўца Іван Навуменка пісаў: "Калі б Кандрат Крапіва
нават не напісаў сваіх драм і сатырычных камедый, рамана «Мядзведзічы», то
аднымі толькі сваімі байкамі, сатырычнымі вершамі ён заняў бы адно з першых
месцаў у беларускай літаратуры ". І крыху ніжэй растлумачыў: «Гэта такі згустак
вострага народнага розуму, варожага смеху, абсмейвання зла і зацвярджэння дабра,
якіх да Крапівы не ведала беларуская літаратура».

Творы Кандрата Крапівы перакладзены на многія мовы свету. Сам пісьменнік шырока
вядомы як перакладчык рускай і замежнай класікі. Ён пераклаў на беларускую мову
асобныя працы К. Маркса, Фрыдрыха Энгельса, Уладзіміра Леніна, творы Уільяма
Шэкспіра, Дзяніса Фанвізіна, Івана Крылова, А. С. Пушкіна, Мікалая Гогаля,
Аляксандра Астроўскага, Антона Чэхава, Уладзіміра Маякоўскага,
Аляксандра Твардоўскага, Тараса Шаўчэнка і іншых.

Аўтар п'ес «Канец дружбы» (апублікавана і пастаўлена ў 1934), «Партызаны»
(апублікавана і пастаўлена ў 1937), «Хто смяецца апошнім» (апублікавана і
пастаўлена ў 1939, па сцэнарыі аўтара пастаўлены ў 1954 г. аднайменны
кінафільм), «Проба агнём» (апублікавана і пастаўлена ў 1943), «Валодзеў
гальштук» (1945, пастаўлена ў 1946, аднаактоўка), «Мілы чалавек» (1945, 1956,
пастаўлена ў 1946), «З народам» (апублікавана і пастаўлена ў 1948), «Пяюць
жаваранкі» (апублікавана і пастаўлена ў 1950, па сцэнарыі аўтара пастаўлены ў
1953 г. аднайменны кінафільм), «Зацікаўленая асоба» (апублікавана і пастаўлена ў
1953), «Людзі і д'яблы» (апублікавана і пастаўлена ў 1958), «Брама неўміручасці»
(1973, пастаўлена ў 1974), «На вастрыі» (1982, пастаўлена ў 1983).

Аўтар літаратуразнаўчых і крытычных артыкулаў, лінгвістычных прац, адзін з
навуковых рэдактараў (з Я.Коласам і П.Глебкам) «Русско-белорусского словаря»
(1953), навуковы рэдактар «Беларуска-рускага слоўніка» (1962, выданне 2-е
перапрацаванае і дапоўненае ў 1988—1989), «Русско-белорусского словаря» (выданне
2-е, перапрацаванае і дапоўненае, 1982), «Тлумачальнага слоўніка беларускай
мовы» ў 5 тамах (1977—1984) і інш. Выбітны знаўца беларускай мовы, Крапіва
ўзначальваў Тэрміналагічную камісію Беларускай Савецкай Энцыклапедыі, непасрэдна
займаўся распрацоўкай тэрміналогіі ў розных галінах навукі. Кандрат Крапіва —
акадэмік НАН Беларусі, доктар філалагічных навук.

Разам з Р. І. Аванесавым і Ю. Ф. Мацкевіч выпусціў працу «Лінгвістычная
геаграфія і групоўка беларускіх гаворак» (1968—1969).

Герой Сацыялістычнай Працы (1975). Узнагароджаны чатырма ордэнамі Леніна,
ордэнамі Кастрычніцкай Рэвалюцыі, Чырвонага Сцяга, Працоўнага Чырвонага Сцяга,
Айчыннай вайны II ступені, Чырвонай Зоркі, Дружбы народаў і медалямі. Народны
пісьменнік БССР (1956). Заслужаны дзеяч навукі БССР (1978). Тройчы лаўрэат
Дзяржаўнай прэміі СССР: у 1941 за п'есу «Хто смяецца апошнім», у 1951 за п'есу
«Пяюць жаваранкі», у 1971 — за комплекс прац у галіне беларускай
лінгвагеаграфіі. Лаўрэат Дзяржаўнай прэміі БССР імя Янкі Купалы (1974) за п'есу
«Брама неўміручасці».



https://be.wikipedia.org/wiki/%D0%9A%D0%B0%D0%BC%D0%B1%D0%BE%D0%B4%D0%B6%D0%B0

Камбоджа — дзяржава ў Паўднёва-Усходняй Азіі на поўдні Індакітайскага
паўвострава. Плошча — 181 035 км². Мяжуе з В'етнамам, Лаосам і Тайландам.
Сталіца — Пнампень (1,3 млн чал.). Нацыянальнае свята — 9 лістапада — Дзень
незалежнасці (1953). Афіцыйная мова — кхмерская. Грашовая адзінка — рыель (больш
4100 рыелей = 1 дол. ЗША).

Большую частку краіны займае Камбаджыйская раўніна, размешчаная ў ніжнім цячэнні
р. Меконг. На захадзе — горы Кравань вышынёй да 1813 м (г. Араль), на поўначы —
паўднёвыя адгор'і куэставага ўступа Дангрэк, на ўсходзе — заходнія адгор'і
Чыангшон. Карысныя выкапні: жалезныя і марганцавыя руды, фасфарыты, каменны
вугаль, баксіты, алавяныя, свінцова-цынкавыя і вальфрамавыя руды, золата,
будаўнічыя матэрыялы, запасы каштоўных камянёў (сапфір, рубін, цыркон).

Насельніцтва — каля 14 млн чал. 90 % яго складаюць кхмеры. Дзяржаўная рэлігія —
будызм, каля 4 % карэнных жыхароў вызнаюць іслам (чамы).

Камбоджа — канстытуцыйная манархія. Кароль Нарадом Сіхамоні абраны Саветам
кароны 29 кастрычніка 2004. Паводле Канстытуцыі 1993 манарх «уладарыць, але не
кіруе».

Заканадаўчая ўлада належыць парламенту, які складаецца з двух палат — Сената і
Нацыянальнай Асамблеі (НА). Старшыня Сената — Чэа Сім — у адсутнасць караля
з'яўляецца в.а. кіраўніка дзяржавы. Старшыня ніжняй палаты парламента — Хенг
Самрын.

Вышэйшы орган судовай улады — Вярхоўны Суд. Маюцца Канстытуцыйны савет і Вышэйшы
савет суддзяў.

З'яўляючыся членам ААН з 1955, Камбоджа мае дыпадносіны з 118 дзяржавамі, а
таксама Еўрасаюзам і Мальтыйскім ордэнам. З 30 красавіка 1999 з'яўляецца членам
АСЕАН. У верасні 2003 на міністэрскай сустрэчы СГА у Канкуне (Мексіка) Камбоджа
стала 146-м членам гэтай арганізацыі. У кастрычніку 2004 упершыню прыняло ўдзел
у форуме «Азія-Еўропа» у Ханоі (В'етнам)..

Дыпламатычныя адносіны паміж Рэспублікай Беларусь і Каралеўствам Камбоджа
ўстаноўлены 25 студзеня 1995 года. У траўні 1999 г. адбыўся візіт у Рэспубліку
Беларусь дэлегацыі Міністэрства нацыянальнай абароны Каралеўства Камбоджа на
чале з першым намеснікам Міністра Пор Бун Сро.

Сельская гаспадарка, дзе занята больш 80 % працаздольнага насельніцтва,
з'яўляецца асноўнай галіной эканомікі. Галоўная харчовая культура — рыс,
тэхнічная — гевея. Вырошчваецца таксама кукуруза, батат, соя, арахіс, алейная
пальма, спецыі. Важнае месца ў эканоміцы належыць рыбалоўству.

Транспартная сетка развітая досыць слаба. Асноўныя перавозкі здзяйсняюцца
аўтамабільным і водным транспартам. Камбоджа мае авіязносіны з В'етнамам,
Кітаем, Лаосам, Малайзіяй, Сінгапурам, Тайландам, Тайванем, Паўднёвай Карэяй і
Японіяй (з 2007 пачаліся авіярэйсы ў Камбоджу з Еўропы — «Finnair» і з Японіі —
«Japan Airlines»). Каралеўства валодае марскім портам — Сіануквілем і рачным —
Пнампенем.

Найбуйнейшыя інвестары: Рэспубліка Карэя, Кітай, ЗША, Малайзія, Тайвань,
Сінгапур і Тайланд. Прамыя замежныя капіталаўкладанні ў 2007 склалі больш 1 млрд
дол.

Галоўныя донары — Японія, Францыя, Аўстралія, ЗША, АЗБР, МВФ, Сусветны банк,
ПРААН і ЕС. На першым паседжанні Форума супрацоўніцтва па развіцці Камбоджы
(былая Кансультатыўная група донараў) у Пнампені ў чэрвені 2007 прынята рашэнне
аб вылучэнні Каралеўству 689 млн дол. у выглядзе нізкапрацэнтных крэдытаў і
бязвыплатнай дапамогі.



https://be.wikipedia.org/wiki/%D0%94%D1%8B%D0%BD%D0%B0%D1%81%D1%82%D1%8B%D1%8F_%D0%A0%D0%B0%D0%BC%D0%B0%D0%BD%D0%B0%D0%B2%D1%8B%D1%85

Раманавы — рускі баярскі род, які насіў такое прозвішча з канца XVI стагоддзя, з
1613 — дынастыя рускіх цароў і з 1721 года — імператараў усерасійскіх, а пасля —
цароў Польшчы, вялікіх князёў Літвы і Фінляндыі, герцагаў Альденбурга і
Гольштэйн-Готарпа і вялікіх магістраў Мальтыйскага Ордэна. Прамая галіна роду
Раманавых на ўсерасійскім троне спынілася пасля смерці імператрыцы Лізаветы
Пятроўны, з 5 студзеня 1762 г імператарскі трон перайшоў да дынастыі
Гольштэйн-Готарп-Раманаўскай, сыну Ганны Пятроўны і герцага Карла-Фрыдрыха
Гольштэйн-Готарпскага, паводле дынастычнага дагавора іх сын Карл Петэр Ульрых
Гольштэйн-Готарпскі (будучы імператар усерасійскі Пётр III) прызнаваўся членам
імператарскага Дома Раманавых. Такім чынам, па генеалагічных правілах
імператарскі род (дынастыя) называецца Гольштэйн-Готарп-Раманаўскай, а
імператарскі дом — Раманавых.



https://be.wikipedia.org/wiki/%D0%93%D1%80%D0%B0%D0%BC%D0%B0%D0%B4%D0%B7%D1%8F%D0%BD%D1%81%D0%BA%D0%B0%D1%8F_%D0%B2%D0%B0%D0%B9%D0%BD%D0%B0_%D1%9E_%D0%97%D0%A8%D0%90

Грамадзянская вайна ў ЗША (вайна Поўначы і Поўдня; англ.: American Civil War)
1861 – 1865 гадоў — вайна паміж абаліцыянісцкімі штатамі Поўначы і 11
рабаўладальніцкімі штатамі Поўдня.

Прычына вайны — сецэсія паўднёвых штатаў, стварэнне імі Канфедэрацыі, на
тэрыторыі якой меркавалася захаваць рабства «навечна». Улады ЗША абвясцілі
паўднёвыя штаты ў стане мяцежа, арганізавалі марскую блакаду і атакавалі
сухапутнымі войскамі. З боку Злучаных Штатаў прымалі ўдзел у вайне 2 млн. 100
тыс. чал., з боку Канфедэратыўных Штатаў — 1 млн 64 тыс. чал. Падчас вайны
адбылося каля 2 тыс. бітваў, агульныя страты — 620 тыс. забітых, 412 тыс.
параненых. Лічыцца, што прэзідэнт ЗША А.Лінкальн сваім загадам ад 1 студзеня
1863 г1. забараніў рабства на ўсей тэрыторыі Злучаных Штатаў, але фактычна ен
аб'явіў свабоду рабам толькі на землях, якія яшчэ кантралявалі канфедэраты, і
захаваў нявольніцтва ў рабауладальніцкіх штатах, якія падтрымалі Поўнач, а
таксама на тэррыторыях паўдневых штатаў, якія ужо былі заняты войскамі
Лінкальна.

Вайна скончылася перамогай паўночных штатаў. Забарона рабства была замацаваная
13-й папраўкай да Канстытуцыі ЗША. Улада ў краіне замацавалася за буржуазіяй
паўночна-ўсходніх штатаў. У ЗША былі створаны ўмовы для ўмацавання ўнутранага
рынку, асваення заходніх земляў, паскоранага развіцця прамысловай і
сельскагаспадарчай вытворчасці.

Вайна часткова вырашыла сацыяльна-эканамічныя праблемы ЗША. Іх далейшае
вырашэнне працягвалася ў ходзе Рэканструкцыі Поўдня, якая доўжылася да канца
1870-х. Многія праблемы, такія як праблема роўнасці правоў чорнага і белага
насельніцтва, заставаліся нявырашанымі многія дзесяцігоддзі.

На Поўначы ЗША канцэнтраваліся прадпрымальнікі і асноўная маса эмігрантаў. У
гэтым рэгіёне сканцэнтраваны прадпрыемствы машынабудавання, металаапрацоўкі,
лёгкай прамысловасці. Тут асноўнай працоўнай сілай былі шматлікія эмігранты з
іншых краін, якія працавалі на фабрыках, заводах і іншых прадпрыемствах. Рабочых
рук на Поўначы было дастаткова, дэмаграфічная сітуацыя тут была стабільнай і
ўзровень жыцця здавальняючым. Абсалютна супрацьлеглая сітуацыя склалася на
поўдні. ЗША ў ходзе амерыкана-мексіканскай вайны атрымалі велізарныя тэрыторыі
на поўдні, дзе была вялікая колькасць свабодных зямель. На гэтых землях
абгрунтаваліся плантатары, атрымалі велізарныя зямельныя надзелы. Менавіта таму
ў адрозненне ад Поўначы Поўдзень стаў аграрных рэгіёнам. Аднак на Поўдні была
адна вялікая праблема: не хапала рабочых рук. Пераважная большасць эмігрантаў
ехалі на Поўнач, таму з Афрыкі, пачынаючы яшчэ з XVII стагоддзя, завозіліся
рабы-негры. Да пачатку сецэсіі 1⁄4 частка белага насельніцтва Поўдня была
рабаўладальнікамі.

Страты Поўначы склалі амаль 360 тыс. чалавек забітымі і памерлі ад ран і больш
275 тыс. параненых. Канфедэраты страцілі, адпаведна, 258 тыс. і каля 100 тыс.
чалавек. Толькі ваенныя выдаткі ўрада ЗША дасягнулі 3 млрд долараў. Вайна
прадэманстравала новыя магчымасці ваеннай тэхнікі, уплыў на развіццё ваеннага
мастацтва. Яна завяршылася перамогай Саюза. Забарона рабства была замацаваная
трынаццатай папраўкай да Канстытуцыі ЗША, якая ўступіла ў сілу 18 снежня 1865
года (зрэшты, штат Місісіпі ратыфікаваў гэтую папраўку толькі ў 1995 годзе). У
краіне былі створаны ўмовы для паскоранага развіцця прамысловай і
сельскагаспадарчай вытворчасці, асваення заходніх зямель, умацаванне ўнутранага
рынку. Вайна не вырашыла ўсіх праблем, якія стаялі перад краінай. Некаторыя з іх
знайшлі рашэнне пры рэканструкцыі Поўдня, якая доўжылася да 1877 года. Іншыя
праблемы, у тым ліку прадастаўленне каляровым насельніцтву роўных правоў з
белымі, заставаліся нявырашанымі многія дзесяцігоддзі.



https://be.wikipedia.org/wiki/%D0%93%D0%BE%D1%80%D0%B0%D0%B4_%D0%A2%D0%BE%D0%BA%D1%96%D0%B0

Токіа(яп. 東京, «Усходняя сталіца», афіцыйная назва — сталічная акруга Токіа (яп.
東京都)) — сталіца Японіі, яе адміністрацыйны, фінансавы, культурны і прамысловы
цэнтр. Размешчаны ў паўднёва-ўсходняй частцы вострава Хансю, у раўніне Канта ў
бухце Такійскага заліва Ціхага акіяна. Плошча — 2 187 км². Насельніцтва на 1
кастрычніка 2008 года — 12 898 939 чалавек. Шчыльнасць насельніцтва самая
высокая сярод прэфектур Японіі.

Токіа — месца размяшчэння Урада Японіі і Імператарскага Палаца, а таксама
з'яўляецца домам Японскай Імператарскай сям'і.

Токіа з'яўляецца вядучым горадам Японіі крыху больш 400 гадоў. Першапачаткова
названы Эда (江戸, «ўваход у заліў»), горад пачаў працвітаць пасля таго, як Іэясу
Такугава зрабіў яго цэнтрам сягуната ў 1603 годзе. Але не ўсе ў гісторыі горада
было гладка. У 1657 годзе распачаўся вялікі пажар, «Вялікі агонь Эда», які ўнёс
100000 жыццяў і знішчыў замак горада, які будаваўся 180 гадоў і быў скончаны к
1637 году за 20 гадоў да пажару. У 1707 годзе Эда пакрывае попелам вулкан Фудзі,
а ў 1855 годзе ў горадзе адбываецца «Вялікае Землетрасенне».

У эпоху Мэйдзі (明治時代, 1868—1912) Эда стаў афіцыйнай сталіцай і атрымаў новую
назву — Токіа, ці Усходняя сталіца.

Горад шмат пакутаваў таксама і ў 1-ай палове XX стагоддзя. Першы раз — ад
моцнага землетрасення 1923 года, а другі — ў часы Другой сусветнай вайны. Але
нягледзячы на гэта Токіа аднавіўся і зараз з'яўляецца адным з вядучых
метраполісаў усяго свету.

Сімвал сталіцы складаецца з трох дуг, якія нагадваюць ліст гінкга які таксама
адлюстроўвае літару Т, як Токіа. Ён сімвалізуе чароўнасць, росквіт у будучыні і
спакой Токіа. Сімвал быў афіцыйна прыняты 1 чэрвеня 1989 года.

Птушка Токіа — чорнагаловая чайка (Larus ridibundus). Кожны год у канцы
кастрычніка яны прылятаюць з поўдня ў Токіа і знаходзяць часовае жыллё ў партах
і рэках вакол Токіа да наступнага красавіка. Была прынята афіцыйная птушкай 1
кастрычніка 1965 года.

Гінкга двухлопасцевы (лац.: Ginkgo biloba) — ліставае дрэва, родам з Кітая,
дасягае ў вышыню аж да 30 метраў, было прынята афіцыйным дрэвам сталіцы 8
лістапада 1996 года. Дрэвы гінкга бываюць жаночага і мужчынскага полу, і іх
адметныя веерападобныя верхавіны змяняюць свой колер ад светла-зялёнага да
ярка-жоўтага ўвосень. Дрэвы гінкга звычайна растуць уздоўж такійскіх вуліц і
праспектаў.

Сомэй Ёшына Сакура (染井吉野桜)- афіцыйная кветка Токіа. Была прынята 22 чэрвеня 1984
года. Была выведзена садоўнікамі Эда як вынік дзікага культывавання вішнёвага
дрэва. Атрымліваць асалоду ад яе светла-ружовых кветак параўнаўча нядоўга, што
робіць яе надзвычай папулярнай для фруктовага саду ва ўсей Японіі. Таму сакура —
сімвал не толькі Токіа, але і ўсей краіны.

У 1872 годзе, калі феадальная сістэма была скасавана і былі ўсталяваны
прэфектуры, Токіа стаў горадам-прэфектурай (東京府) і да 1898 года не меў свайго
мэра ці муніцыпальнай рады: губернатар прэфектуры быў таксама і мэрам горада,
але кожны раён Токіа (тады 15) меў свой орган самакіравання. З 1898 года
пачаліся праводзіцца выбары на пост мэра, але самастойнасць раёнаў Токіа
засталася і існуе па гэты дзень у выглядзе 23 спецыяльных раёнаў, кожны з якіх
мае свайго мэра і гарадскую раду.

1 мая 1889 года быў створаны горад Токіа (東京市), гістарычныя межы якога супадаюць
з сённяшнімі спецыяльнымі раёнамі і які існаваў разам з прэфектурай Токіа па 1
ліпеня 1943 года. У 1943 годзе горад Токіа быў адменены і аб'яднаны з
прэфектурай, утварыўшы сталіцу (сталічную акругу) Токіа (東京都). Адміністрацыйная
структура аналагічная той, якая і ў іншых прэфектурах Японіі. Токіа — гарадскі
кангламерат, і складаецца з 62 муніцыпальных утварэнняў: 23 спецыяльных раёнаў
(特别区), 26 гарадоў (市), 5 правінцыяльных гарадоў (町), 8 вёсак (村). Урад Токіа
ўзначальвае публічна абраны губернатар і гарадскія сходы. Штаб-кватэра ўрада
знаходзіцца ў аддзяленні Сіндзюку. Яны рэгулююць увесь Токіа, уключаючы азёры,
рэкі, дамбы, фермы, аддаленыя востравы, нацыянальныя паркі.

Токіа знаходзіцца ў зоне Гуміднага клімату (па класіфікацыі кліматаў Кеппена) з
гарачым вільготным летам і мяккай зімою. Штогадовая колькасць ападкаў у сярэднім
1380 мм. Снегапад з'яўляецца спарадычнай з'явай, але адбываецца практычна
штогод. Колькасць жыхароў Токіа ўплывае на клімат. Токіа — пераканаўчы прыклад
узаемасувязі паміж ростам гарадоў і кліматам.

На Токіа часта прыходзяць тайфуны, хоць моцных з іх — адзінкі. Апошнім быў Fitow
у 2007 годзе. Токіа перанёс некалькі магутных землетрасенняў у 1703, 1782, 1812,
1855, 1923 гадах.

Да пачатку XVII стагоддзя Токіа (Эда) быў невялікім горадам. Значную ролю ён
пачаў іграць пасля таго, як Іэясу Такугава зрабіў яго сваёй рэзідэнцыяй у 1603
годзе. Насельніцтва горада пачало хутка расці і к сярэдзіне XVIII стагоддзя
стала больш за мільён чалавек.

К дзесятаму году эпохі Мэйдзі (1877 год) насельніцтва Токіа складала 877 027
чалавек, што на 3 381 больш, чым у прошлым 1876 годзе. У 1884 годзе яно зноў
стала больш за мільён (1 020 437 чалавек).

Горад Токіа і прэфектура Токіа ўвесь час раслі. Даволі вялікія спады назіраліся
толькі ў 1923 годзе, калі на Токіа абрынулася землетрасенне. У гэты год
колькасць жыхароў прэфектуры скарацілася на 123 800 чалавек (стала на 3,1 %
менш, чым у папярэднім годзе). А таксама ў часы Другой сусветнай вайны, калі
насельніцтва стала менш амаль на палову.

Вялікі рост насельніцтва адбыўся ў першыя пасляваенныя гады (1946—1965), калі
колькасць людзей сталіцы ўзрастала як мінімум на 200 000 чалавек. Пік — 1947
год, калі жыхароў Токіа стала больш на 817 705 чалавек. У гэты ж год
несельніцтва Токіа пераваліла за пяці мільённы рубеж. Гэты перыяд лічыцца
«Эканамічным цудам» для Японіі. Неўзабаве тэмпы ўрбанізацыі былі даволі вялікія.

Даныя па статыстыцы сталіцы з 1877 па 1919 гады браліся на канец года, з 1920 —
на 1 кастрычніка. Насельніцтва Токіа на 1 кастрычніка 2008 складала 12 898 939
чалавек, што амаль 13 мільёнаў. Гэта самы вялікі паказчык па прэфектуры. Тым
часам найвялікі паказчык для спецыяльных раёнаў быў у перапісе насельніцтва 1965
года — 8,893,094. А ў 1995 годзе гэты паказчык быў меншы за 8 млн.

Насельніцтва Токіа не размеркавана раўнамерна. У заходніх гарыстых раёнах
(асабліва раён Нісітама) і аддаленых астравах шчыльнасць насельніцтва значна
адрозніваецца ад шчыльнасці насельніцтва ў Цэнтральным Токіа. Так, калі глядзець
2007 год, колькасць жыхароў прэфектуры складала 12,79 млн чалавек, а спецыяльных
раёнаў — 8.653 млн чалавек. У дзенны час насельніцтва павялічваецца аж амаль на
2.5 млн чалавек за кошт людзей, якія едуць кожны дзень у Токіа на работу ці
вучобу з суседніх раёнаў. Гэта асабліва праяўляецца ў трох цэнтральных
спецыяльных раёнах Цюо, Ціёда і Міната: агульнае насельніцтва гэтых раёнаў па
перапісу насельніцтва 2005 года складала 326 тыс. ноччу і амаль 2.4 удзень.

Самыя распаўсюджаныя іншаземныя нацыянальнасці, якія пражываюць ў Токіа на 2005
год — карэйцы (168,697), кітайцы (123,661), філіпінцы (31,077), амерыканцы
(18,848), брытанцы (7,696), бразільцы (5,300), французы (3,000).

Токіа з'яўляецца адным з трох сусветных фінансавых цэнтраў, разам з Лонданам і
Нью-Йоркам. Токіа таксама адзін з эканамічна развітых сталіц у свеце. Паводле
даследаванняў, праведзеных кампаніяй PricewaterhouseCoopers, Такійская гарадская
зона мае ўвогуле $ 1,191 трлн. ВУП на 2005 год (па пакупніцкай здольнасці), і
займае першае месца ў свеце сярод гарадскіх агламерацый па ВУП. У 2008 годзе, 47
кампаній з Fortune Global 500 знаходзяцца ў Токіа.

Токіа з'яўляецца буйным міжнародным фінансавым цэнтрам і штаб-кватэрай шэрага
буйнейшых сусветных інвестыцыйных банкаў і страхавых кампаній, а таксама
выконвае функцыю цэнтра транспарціровачнай, выдавецкай і вяшчальнай
прамысловасці. У ходзе цэнтралізаванага росту эканомікі Японіі пасля Другой
сусветнай вайны, многія буйныя кампаніі перанеслі штаб-кватэры з такіх гарадоў
як Осака (гістарычная фінансавая сталіца) ў Токіа, у спробе выкарыстаць перавагі
больш шырокага доступу да ўлады. У апошні час гэта тэндэнцыя пайшла на спад з-за
росту насельніцтва і высокага кошту жыцця.

Токіа быў ацэнены журналам «Эканаміст» як самы дарагі (самы высокі кошт жыцця)
горад у свеце на працягу 14 гадоў запар, да 2006 года.

Па даным Міністэрства сельскай, лясной і рыбнай гаспадарцы, Токіа мае 20900
гектараў сельскагаспадарчых зямель у 2003 годзе, трапіўшы на апошняе месца сярод
астатніх прэфектур. Скорапсавальныя прадукты, такія як агародніна, садавіна і
кветкі зручна пастаўляюцца на рынкі ва ўсходняй частцы прэфектуры. Японскі
шпінат (Komatsuna) і шпінат — найбольш важныя вырабляныя прадукты. Такійскі
заліў быў адзін з важных крыніц рыбы. На цяперашні час большасць рыбнай
прадукцыі Токіа паступае з аддаленых астравоў, такіх як Ідзу, Осіму і Хацідзёма.
Асноўным акіянічным прадуктам з'яўляецца тунец.

Токіа мае шмат універсітэтаў, школ, прафесіянальна-тэхніных вучылішчаў. Самыя
прэстыжныя ўніверсітэты Японіі знаходзяцца ў Токіа: Такійскі ўніверсітэт (東京大学),
універсітэт Хітацубасі (橋大学), Такійскі інстытут тэхналогій (東京工業大学), універсітэт
Васэда (早稲田大学), універсітэт Кэйо (慶應義塾大学). Вядучыя прыватныя ўніверсітэты
Токіа — універсітэт Васэда (早稲田大学), універсітэт Кэйо (慶應義塾大学).

У Токіа размешчаны толькі адзін міжнацыянальны ўніверсітэт: Такійскі Сталічны
ўніверсітэт.

Токіа — самы вялікі цэнт Японіі чыгуначнага, паветранага і іншых відаў
транспарту. Дзяржаўны транспарт прадстаўлены па большай частцы сеткай чыстых і
хуткіх чыгунак і метро. Аўтобусы, манарэйкавая чыгунка, трамваі граюць
дапаможную ролю.

Токіа мае два буйных аэрапорта: Ханеда, які знаходзіцца ў спецыяльным раёне Ота,
і Нарыта, які знаходзіцца ў суседняй прэфектуры Ціба. Першы ў асноўным
абслугоўвае ўнутраныя рэйсы, а другі — знешнія.

Некаторыя астравы, якія знаходзяцца пад ўладаю Токіа, таксама маюць свае
аэрапорты: Хацідзедзіма, Міякэдзіма, Ізу Осіма. Асноўны від транспатру Токіа —
чыгуначны. Токіа мае самую шырокую чыгуначную сетку ў свеце. Метро абслугоўвае
дзе арганізацыі: прыватная Такійскае Метро і Транспартнае Бюро Сталічнага ўрада
Токіа. Аўтобусныя маршруты абслугоўваюць як дзяржаўныя, так і прыватныя
арганізацыі.

Токіа — адзін з самых уражальных гарадоў у Азіі. У ім унікальным вобразам
спалучаюцца традыцыі прошлых часоў з элементамі сучаснай культуры.

Імператарскі палац размешчаны ў самым цэнтры горада недалека ад цэнтральнага
Такійскага вакзала. Палац з'яўляўся рэзідэнцыяй сёгунаў у перыяд Эда і старая
яго назва — замак Эда. Наведванне тэрыторыі палаца дазволена толькі 2 разы ў
год: 2 студзеня і ў дзень нараджэння імператара 23 снежня. У любы другі дзень
магчыма толькі наведаць Усходні парк палаца і плошчу палаца, якая знаходзіцца
непасрэдна перад галоўным уваходам на тэрыторыю палаца — мастом Нідзюбасі.
Дварэц Тогу — рэзідэнцыя Крон-прынца і прынцэсы Японіі — знаходзіцца ў раёне
Асакаса. Будынак быў пабудаваны ў 1974 годзе. Архітэктурны ансамбль нагадвае
Букінгемскі палац у Лондане, а афармленне інтэр'ера — Версальскага палаца. На
цяперашні час рэзідэнцыя служыць для прыёму асабліва важных дзяржаўных гасцей.

Будыйскі храм Дзадзедзі размешчаны ў парку Сіба, быў пабудаваны ў 1393 годзе па
загаду аднаго з сёгунаў клана Такугава. На тэрыторыі храма захаронены 6 сёгунаў
клана Такугава. Будыйскі храм Асакуса Каннон з'яўляецца візітнай картачкай раёна
Асакуса, які ў сваю чаргу славуты сваёй традыцыйнасцю. Сінтаістскі храм Мэйдзі ў
раёне Харадзюку з'яўляецца самым вядомым храмам у Токіа. Ён быў пабудаваны ў
гонар імператара Мэйдзі і акружаны паркам Яёгі. Гэты парк — адзін з самых
вялікіх ў Японіі. Яго плошча — 700 000 кв. км. Храм Сенгакудзі раёна Сінагава
знаёмы ва ўсей Японіі тым, што 14 студзеня 1702 года ў ім зрабілі самагубства 47
самураяў. Храм Нарытасан Сінсёдзі ў наваколлях аэрапорта Нарыта з'яўляецца
галоўным храмам секты Сінгон, якая прапаведвае эзатэрычны буддызм.

У Токіа шмат музеяў. У парку Уэна знаходзіцца чатыры нацыянальныя музеі:
Такійскі нацыянальны музей (самы вялікі ў Японіі і спецыялізіруецца ў
традыцыйным японскім мастацтве), Нацыянальны музей заходняга мастацтва, Такійскі
нацыянальны музей сучаснага мастацтва (змяшчае калекцыі японскага сучаснага
мастацтва, а таксама каля 40 000 фільмаў, японскіх і замежных) і Нацыянальны
музей навукі. Таксама ў Токіа размешчаны Nezu Art Museum ў Aoyama, Edo-Tokyo
Museum ў Sumida, а таксама National Diet Library, National Archieves і
Нацыянальны музей сучаснага мастацтва недалека ад Імператарскага палаца.

У Токіа таксама шмат тэатраў, як дзяржаўных, так і прыватных, якія
спецыялізіруюцца як ў традыцыйных відах драм (но і кабукі), так і ў сучасных.

Акрамя сімфанічных аркестраў і іншых арганізацый, якія прадстаўляць заходнюю
класічную і японскую традыцыйную музыку, у Токіа размяшчаецца велічэзная
колькасць музыкальных рок і поп груп, замежных і айчынных, якія выступаюць у ад
малых клубаў да сусветна вядомых арэн, такія як Ніпон Будакан.

Найбольш вядомыя фестывалі — Sannō ў Hie Shrine, Sanja ў Asakusa Shrine, і Kanda
Festivals. Апонші вызначаецца старанна ўпрыгожанымі дэманстрацыямі і тысячамі
людзьмі. Раз у год у апошнюю суботу ліпеня над р. Суміда праводзяцца феерверкі.
Харадзюку, раён Сібуі, сусветна вядомы маладзежнай модай.

Восем рэстаранаў атрымалі максімум з трох зорак (Парыж мае 10), 25 атрымалі дзве
зоркі, а яшчэ 117 заслужылі адну. З гэтых 8, прызнаных лепшымі рэстаранамі ў
Токіа, 3 спецыялізіруюцца ў японскай кухні, 3 — ў французкай кухні, апошнія
два — ў сушы, стравах трацыйнай японскай кухні з рысу і морапрадуктаў.



https://be.wikipedia.org/wiki/%D0%93%D0%BE%D1%80%D0%B0%D0%B4_%D0%95%D1%80%D1%8D%D0%B2%D0%B0%D0%BD

Горад размешчаны ў левабярэжнай (па рацэ Аракс) частцы Арарацкай раўніны і
часткова на вулканічным плато, на вышыні над узроўнем мора ад 850 да 1300 м.
Праз Ерэван працякае буйнейшая рака Арменіі Раздан.

Ерэван з'яўляецца адным з найстаражытнейшых гарадоў свету. У армянскай
гістарычнай літаратуры ён упершыню згадваецца ў пачатку 6 ст. Згодна з выяўленым
пры археалагічных раскопках клінапісны надпісам, урарцкі цар Аргішці I у 782 да
н.э. пабудаваў крэпасць Эрэбуні, ля якой паўстаў сучасны Ерэван.

Ерэван — буйнейшы горад Арменіі. Насельніцтва складае 1,2 млн чал. (2011). Гэта
важнейшы палітычны, культурны, навуковы і прамысловы цэнтр, а таксама галоўны
транспартны вузел краіны. 2 аэрапорты: Эрэбуні і Звартноц. Метрапалітэн.



https://be.wikipedia.org/wiki/%D0%92%D0%B0%D1%80%D0%B3%D1%96%D0%BD

Вялізарных памераў, увесь чорны, з бліскучай поўсцю - гладкай і мяккай. Вочы
гараць, нібыта полымя. Можа нечакана з'яўляцца перад людзьмі і гэтак жа містычна
знікаць, нават калі дзверы і вокны зачынены. Мог сяліцца сярод людзей,
уваходзіць у ласку ў тых ці іншых гаспадароў, але ўсякі раз выклікаў у іх
жудасныя псіхічныя расстройствы, ператвараў у сацыяльных аўтсайдэраў, прымушаў
сварыцца з роднымі і сябрамі. Скончвалася поўным фізічным і маральным
знясіленнем ахвяры. Кашэчы кароль Варгін мог таксама выклікаць з'яўленне ў
галаве чалавека рою восаў, матылёў альбо пачварных істот, пасля чаго чалавек,
зразумела, паміраў у страшэнных пакутах. Справіцца з Варгінам мог толькі моцны
"прыродны" чараўнік, якіх пачварны кот баяўся, як агня.



https://be.wikipedia.org/wiki/%D0%91%D1%83%D1%80%D1%83%D0%BD%D0%B4%D0%B7%D1%96

Буру́ндзі (фр.: Burundi, рундзі: Burundi), Рэспу́бліка Буру́ндзі (фр.:
République du Burundi, рундзі: Republika y'u Burundi) — дзяржава размешчаная ў
цэнтральнай частцы Усходняй Афрыкі ў раёне Вялікіх Азёр. Тэрыторыя — 27,8 тыс.
км². Насельніцтва — 7,8 млн чал. (дадзеныя на пачатак 2008). Сталіца — г.
Бужумбура (больш 600 тыс. жыхароў). Дзяржаўныя мовы — французская і кірунды.
Грашовая адзінка — бурундзійскі франк (каля 1150 бурундз. фр. за 1 дол. ЗША).
Нацыянальнае свята — Дзень незалежнасці (1 ліпеня 1962). Клімат —
субэкватарыяльны.

Асноўнымі гандлёвымі партнёрамі з'яўляюцца Бельгія, Францыя, Германія, Кітай,
Саудаўская Аравія, краіны субрэгіёна.



https://be.wikipedia.org/wiki/%D0%90%D0%BD%D0%B0%D0%BB%D1%8C%D0%BD%D1%8B_%D1%81%D0%B5%D0%BA%D1%81

Ана́льны секс (ад лац.: anus — задні праход, заднепраходная адтуліна) — палавыя
зносіны, здзяйсняныя шляхам уводу пеніса ў анальную адтуліну.

Анальны фістынг, анілінгус і ўвядзенне ў анус старонніх прадметаў з'яўляюцца
анальнай стымуляцыяй, але не з'яўляюцца анальным сексам. Тым не менш, у
гутарковай мове пад анальным сексам нярэдка разумеюць і гэтыя віды сексуальнай
практыкі.

Анальны секс сустракаецца ўжо на ранніх этапах развіцця чалавецтва. Вядомыя
антычныя амфары з малюнкамі анальнага палавога акту. Існуюць карціны і
літаратурныя творы, якія апісваюць анальны секс. З развіццём фатаграфіі і кіно,
анальны секс стаў шырока прадстаўлены ў парнаграфіі.

Анальны секс выкарыстоўваюць у выпадку немагчымасці або непажаданасці
вагінальнага палавога акту (менструацыя, цяжарнасць, страх цяжарнасці,
захворванні або адхіленні развіцця похвы, жаданне захаваць цнатлівасць і інш.),
для пашырэння сексуальных адчуванняў або як знак адмысловых пачуццяў і даверу да
партнёра.

Распаўсюджаны анальны секс і сярод мужчын-гомасексуалаў. У некаторых ізаляваных
групах (месцы пазбаўлення волі) анальны секс з'яўляюцца адным з сродкаў
устанаўлення і падтрымання ўладнай іерархіі. У некаторых выпадках анальны секс
з'яўляецца сродкам ініцыяцыі або пасвячэння. Анальны секс можа выступаць як
помста або сродак пакарання за правіннасць.

У 2006 годзе, у ЗША 38,2 % мужчын ва ўзросце паміж 20 і 39 гадамі і 32,6 %
жанчын ва ўросце паміж 18 і 44 гадамі займаюцца анальным сексам з прадстаўнікамі
процілеглага полу. Дадзеныя паказчыкі некалькі падраслі ў параўнанні з 1992
годам, калі 25,6 % мужчын і 20,4 % жанчын ва ўзросце паміж 18 і 59 гадамі
заявілі аб сваёй практыцы анальнага сексу.

У анальным сексе адрозніваюць актыўнага і пасіўнага партнёра. Актыўным
удзельнікам анальнага сукуплення завецца мужчына, які ўводзіць свой пеніс у анус
партнёра. Пасіўным завецца, адпаведна, партнёр, які прымае, — мужчынскага або
жаночага полу.

Вобласць анусу ў большасці людзей высокачуллівая і з'яўляецца важнай эрагеннай
зонай. Адпаведна, стымуляцыя анусу можа выклікаць сексуальнае ўзбуджэнне. У
пасіўных мужчын падчас анальнага сексу ажыццяўляецца ціск на прастату, што можа
выклікаць дадатковае ўзбуджэнне і, як следства, аргазм, які апісваецца як не
вельмі інтэнсіўны, але больш працяглы. У жанчын у некаторых позах можа адбывацца
ціск на так званую зону Графенберга, што таксама прыводзіць да дадатковага
ўзбуджэння. Актыўным мужчынам анальны секс можа дастаўляць больш задавальненняў,
чым вагінальны, бо ціск прамой кішкі і сфінктарам анусу на пеніс звычайна
істотна большы, чым ціск у вагіне.

Паколькі слізістая абалонка прамой кішкі не прадукуе дастатковую колькасць
змазкі, магчымыя адчуванні болі падчас фрыкцый. У некаторых выпадках магчымы
крывацёкі з анусу.

Праз анальны секс могуць перадавацца ўзбуджальнікі розных інфекцыйных і
венерычных захворванняў, напр.: СНІД, сіфіліс, гепатыт, ганарэя і інш.

Апроч таго, нават у цалкам здаровага чалавека ў прамой кішцы прысутнічае
мікрафлора, якая пры трапленні ў мочаспускальны канал можа быць прычынай такіх
захворванняў, як урэтрыт.

У большасці краін свету практыка анальнага сексу ніяк не рэгламентаваная. Тым не
менш, у шэрагу краін Еўропы, Азіі, Афрыкі і Амерыкі існуюць законы, якія
абмяжоўваюць або забараняюць тыя або іншыя формы анальнага сексу.



https://be.wikipedia.org/wiki/%D0%90%D0%BA%D1%96%D1%8F%D0%BD%D1%96%D1%8F

Акіянія – частка свету, самая вялікая сукупнасць астравоў (каля 10 тыс.) у
цэнтральнай і паўднёва-заходняй частцы Ціхага акіяна, паміж Аўстраліяй і
Малайскім архіпелагам на захадзе і вялікімі акіянскімі прасторамі на поўначы,
усходзе і поўдні.

Тэрмін упершыню ўжыў у 1812 годзе дацка-французскі географ Конрад Мальтэ-Брун,
утварыўшы яго з грэчаскага кораня ὠκεανός (ōkeanós), акіян.

Акіянія размешчана паміж субтрапічнымі шыротамі Паўночнага паўшар'я і ўмеранымі
Паўднёвага. Плошча 1,26 млн. км². Найбольшыя астравы: Новая Гвінея, Паўночны
востраў (Новая Зеландыя), Паўднёвы востраў (Новая Зеландыя). Гэтыя 3 астравы
складаюць каля 80% агульнай плошчы Акіяніі.

Пры падзеле сушы на часткі свету Акіянію часта аб'ядноўваюць з Аўстраліяй, а
часам выдзяляюць як асобную частку свету.

Паводле асаблівасцей прыродных умоў і насельніцтва ў Акіяніі выдзяляюцца
рэгіёны: Меланезія, Мікранезія, Палінезія і Аўстралазія.

У Акіяніі ёсць астравы мацерыковага паходжання (Новая Гвінея, Новая Каледонія,
Фіджы), гарыстыя вулканічныя (востраў Бугенвіль, Гавайскія астравы і інш.),
нізінныя каралавыя (Маршалавы астравы, Науру і інш.).

Найбольш высокі пункт Акіяніі – гара Джая на Новай Гвінеі, 5029 м. Гарыстыя
астравы Акіяніі размешчаны ў межах астраўных дуг геасінклінальнай вобласці
заходняй ускраіны Ціхага акіяна. У цэнтральнай частцы акіяна знаходзяцца
найвышэйшыя вулканы, якія ўтвараюць некаторыя з астравоў. Вулканы Маўна-Кеа і
Маўна-Лоа на Гавайях дасягаюць вышыні больш за 4000 м. Актыўны вулканізм і ў
Новай Зеландыі.

Сярод карысных выкапняў у Акіяніі вядомы нікель і жалезныя руды (Новая
Каледонія), фасфарыты (Науру), нафта (Новая Гвінея), золата (Новая Гвінея,
Фіджы), вугаль (Новая Зеландыя), медзь (Бугенвіль, Новая Каледонія) і інш.

Клімат рэгіёна акіянскі, вільготны, пераважна субэкватарыяльны і экавтарыяльны,
на поўдні субтрапічны і ўмераны. У экватарыяльным поясе сярэдняя тэмпература на
працягу ўсяго года складае 26-28 ºС, а на крайнім поўдні тэмпература змяняецца
ад 16 ºС у лютым да 5 ºС у жніўні. Ападкаў выпадае ад 1000 мм у год на ўсходзе
да 3000-4000 мм і больш на захадзе. Асабліва шмат ападкаў на наветраных схілах
гарыстых астравоў, напрыклад на Гавайскіх астравах да 14000 мм. У цэнтральнай
Акіяніі і на захадзе частыя тайфуны.

Рэкі на астравах кароткія, мнагаводныя пераважна на буйных астравах. На
Паўднёвым востраве Новай Зеландыі ёсць ледавікі.

Для глебавага покрыва астравoў Акіяніі характэрны чырваназёмы і латэрыты, у
раёнах сезонных дажджоў распаўсюджаны чырвона-бурыя глебы, у вільготных раёнах
балотныя і забалочаныя.

На наветраных схілах гарыстых астравоў пераважаюць вечназялёныя вільготныя
трапічныя лясы, на падветраных – ксерафітныя лясы, хмызняковыя фармацыі.
Трапляецца расліннасць тыпу саваннаў. На нізінных каралавых астравах
сустракаюцца зараснікі хмызняку, участкі лясоў, гаі какосавых пальм, хлебнага
дрэва і інш. Асноўныя культурныя расліны: сагавая і какосавая пальмы, манга,
цукровы трыснёг і інш.

У фаўне Акіяніі сустракаюцца аўстралійскія віды (яхідна, сумчатыя) і азіяцкія
віды (дзік і інш.). Млекакормячых мала, затое мноства насякомых, каля 650 відаў
птушак. Шмат эндэмікаў.

У XVI стагоддзі большая частка астравоў Акеаніі належыла Іспаніі і Партугаліі. У
XVII стагоддзі ў рэгіён праніклі галандцы, французы і англічане, а ў XIX
стагоддзі немцы і амерыканцы. У канцы XIX стагоддзя ўсе астравы Акіяніі былі
каланізаваныя еўрапейскімі краінамі і Злучанымі Штатамі. У 1907 годзе атрымала
незалежнасць першая краіна Акіяніі — Новая Зеландыя (да гэтага часу брытанскі
дамініён). Падчас Першай сусветнай вайны нямецкія астравы былі заняты
Аўстраліяй, Новай Зеландыяй і Японіяй, у 1919 годзе афіцыйна яны сталі
тэрыторыямі кіраванымі Лігай Нацый. Падчас Другой сусветнай вайны тэрыторыя
Акіяніі з'яўлялася арэнай баявых дзеянняў паміж амерыканскім і японскім
войскамі. Пасля капітуляцыі Японіі ў 1945 годзе яе тэрыторыя, падлеглая ААН,
трапіла пад кіраўніцтва ЗША. У пасляваенны час большасць залежных тэрыторый
атрымала незалежнасць: Заходняе Самоа (1962), Науру (1968), Тонга і Фіджы
(1970), Папуа-Новая Гвінея (1975), Саламонавы астравы і Тувалу (1978), Кірыбаці
(1979), Федэратыўныя штаты Мікранезіі і Маршалавы астравы(1994). Іншыя тэрыторыі
(Ніуэ, астравы Кука, Паўночныя Марыянскія астравы, Гуам) маюць шырокую
аўтаномію.

Акіянію засяляюць каля 12,3 млн чалавек (1993), што складае 0,2% сусветнага
насельніцтва. Але заселены астравы нераўнамерна: ад больш чым 250 жыхароў на км²
(Тонга (500 чал/км²), Науру (476), Маршалавы астравы (287), Гуам (257),
Амерыканскае Самоа (251)) да менш чым 10 жыхароў на км²: Папуа-Новая Гвінея (8).
Вялікая колькасць маленькіх астравоў незаселена. Абарыгены: папуасы (каля 3,1
млн чал.), меланезійцы (каля 1 млн чал.), палінезійцы (каля 870 тысяч чал.),
мікранезійцы (каля 180 тыс. чал.)



https://be.wikipedia.org/wiki/HTML

HTML (англ.: Hypertext Markup Language) — мова разметкі гіпертэксту, асноўная
мова разметкі вэб-старонак у інтэрнэце. Яна прадастаўляе правілы апісання
структуры тэкставай інфармацыі ў дакуменце шляхам вызначэння пэўнага тэксту у
якасці спасылак, загалоўкаў, абзацаў, спісаў і гэтак далей і дадавання ў да
гэтых тэкстаў інтэрактыўных форм, убудаваных малюнкаў і іншых аб'ектаў. HTML
запісваецца ў форме тэгаў, узятых ва вуглавыя дужкі. У пэўнай ступені HTML
таксама можа апісваць выгляд і семантыку дакумента, а таксама ўключаць
убудаваныя код на скрыптавых мовах (такіх як JavaScript), якія могуць уплываць
на паводзіны вэб-браўзераў і іншых апрацоўнікаў HTML-дакументаў.

HTML часта выкарыстоўваецца для азначэння зьмесціва MIME-тыпу text/html і
таксама ў больш шырокім значэнні як у сваёй форме, спадкаванай ад XML (кшталту
XHTML версіі 1.0 альбо пазнейшай), так і ў форме, скадкаванай наўпрост ад SGML
(кшталту HTML версіі 4.01 і ранейшай).



https://be.wikipedia.org/wiki/%D0%AF%D1%9E%D1%80%D1%8D%D1%96

Яўрэ́і (іўрыт: יְהוּדִים‎‎), ці жыды́, ці габрэ́і, — этнічная супольнасць, якая
пражывае дысперсна ў многіх краінах свету, складаецца з субэтнічных груп, мае
адзіную этнічную свядомасць і аб'яднана гістарычнай тоеснасцю са старажытнымі
іудзеямі.

Яўрэі складаюць асноўную частку насельніцтва Дзяржавы Ізраіль, у вялікай
колькасці жывуць у Амерыцы, Еўропе, на Блізкім і Сярэднім Усходзе.

У Беларусі паводле перапісу насельніцтва 2009 зарэгістравана 12,9 тыс. яўрэяў (у
1999 — 27,8 тыс., у 1989—111 тыс.).

Этнонім яўрэі праз царкоўна-славянскую мову ўзыходзіць да грэчаскага εβραίος
ебраёс («яўрэй»), у сваю чаргу ўзыходнаму да іўрытскага ібры «тыя што перайшлі
раку». Славянскі этнонім яўрэі, як і аднакарэнныя англійскае Hebrew, французскае
Hebreu, нямецкае Hebraer, адносіцца да кніжнай біблейскай традыцыі. У жывым
вусновым ужыванні таксама выкарыстоўваецца назва іўдзей («іўдзей, жыхар
Іўдзеі»), этнонім стаў саманазвай яўрэяў з сярэдзіны 1-га тыс. да нашай эры.

У некаторых славянскіх народаў у дачынені да яўрэяў выкарыстоўваецца слова жыды
(ідыш דער איד). У мінулым, яно з'яўлялася асноўным нейтральным пазначэннем
яўрэяў сярод беларусаў. Пад вялікім уплывам рускай мовы (там слова «жыд» мае
выключна абразлівае значэнне) многімі жыхарамі Беларусі гэтае слова цяпер
успрымаецца як негатыўнае, але насамрэч з пункту гледжання беларускай філалогіі
слова «жыд» было і засталося нейтральным. У заходнеславянскіх народаў і сёння
ўжываецца як нейтральны этнонім.

У якасці нацыі, старажытныя яўрэі склаліся ў 2 тыс. да н. э. на тэрыторыі
старажытнага Ханаана. Па адной з версій, гэта адбылося ў выніку асіміляцыі
семітамоўнымі качэўнікамі сярэдняга цячэння Еўфрата земляробаў аазісаў Ханаана,
якія гаварылі на іншых семіцкіх мовах і мясцовага насельніцтва.

Паводле яўрэйскай традыцыі, запісанай у Торы, яўрэйскі народ склаўся ў выніку
зыхода з Старажытнага Егіпта і прыняцця Закона Торы каля гары Сінай. Яўрэі які
прыйшлі ў Ханаан былі падзелены на 12 плямёнаў («каленаў»), выводзячых сваё
паходжанне ад сыноў Ізраіля.

У X ст. да н. э. царом Саламонам быў пабудаваны Іерусалімскі храм. Пасля смерці
Саламона яўрэйская дзяржава падзяляецца на два царствы — Ізраільскае і
Іўдзейскае. На працягу шматлікіх стагоддзяў ствараецца яўрэйскае святое
пісанне — Танах).

У 722 г. да н. э. насельніцтва Паўночнага Ізраільскага царства — нашчадкі
дзесяці з дванаццаці каленаў былі пераселены асірыйцамі ў Мідыю, дзе
растварыліся сярод мясцовага насельніцтва. Паданні пра «дзесяць зніклых каленаў»
былі папулярныя ў яўрэйскім, хрысціянскім і мусульманскім фальклоры, дагэтуль
распаўсюджаны сярод усходніх яўрэйскіх абшчын. Паводле адной з версій яны
вернуцца перад прыходам Месіі.

У 586 г. да н. э. вавіланяне заваявалі Іўдзейскае царства, разбурылі
Іерусалімскі храм і адвялі значную частку яўрэяў у Вавілон (Вавілонскае
паланенне).

З падзеннем Новававілонскага царства (539 да н.э.) частка яўрэяў вярнулася ў
Іудзею, дзе быў пабудаваны Другі Храм, вакол якога аднавілася дзяржаўная і
этнічная кансалідацыя яўрэяў.

З гэтага часу пачынае складацца дамінантная мадэль этнічнага развіцця яўрэяў,
якая ўключае сімвалічны і культурны цэнтр у Ізраілі і шырокую дыяспару.
Паўстаўшы першапачаткова ў Месапатаміі і Егіпце, з канца 1 тыс. да н. э.
дыяспара ахоплівае Паўночную Афрыку, Малую Азію, Сірыю, Іран, Каўказ, Крым,
Заходняе Міжземнамор'е. У перыяд падпарадкоўвання ізраільскіх зямель Пталамеям і
Селеўкідам (IV—II стст. да н. э.) яўрэі падвяргаюцца культурнай элінізацыі,
нароўне з старажытнаяўрэйскай і арамейскай распаўсюджваецца таксама
старажытнагрэчаская мова.

У выніку паўстання Макавеяў паўстала Хасманейскае царства (164—37). У той час
элінізіраванныя групы і неяўрэйскія семіты ўліліся ў склад яўрэйскага народа.

Заваёва Іўдзеі Рымам (63—37 да н. э.) і разгром вызваленчых рухаў I—II стст.
н. э. прывялі да разбурэння Другога Храма (70 год н. э.) і выгнання вялікага
ліку яўрэяў. Тады ж з'явіўся ўведзены рымлянамі тэрмін «Палесціна», які павінен
быў сцерці памяць пра яўрэйскую прысутнасць на ізраільскай зямлі.

Этнічны цэнтр у Палесціне практычна спыніў існаванне пасля арабскага заваявання
638, аднак яўрэйская прысутнасць заўсёды захоўвалася.

З VII ст. н.э. становішча яўрэяў ускладнілася. Яўрэйскія абшчыны апынуліся
падзелены паміж дзвюма цывілізацыямі — хрысціянствам і ісламам, якія хоць і былі
гістарычна злучаны са старажытнай яўрэйскай духоўнай спадчынай, на справе
заяўлялі пра сваё прынцыповае адмежаванне ад яўрэйства.

У моманты сацыяльных і рэлігійных узрушэнняў яўрэі станавіліся першымі ахвярамі
гвалту. Крывавыя пераследы яўрэяў пачаліся з часу Першага крыжовага паходу
(1096 г.), калі былі разгромлены багатыя яўрэйскія абшчыны на Рэйне, у Майнцы і
Кёльне. Яўрэі былі знішчаны, жанчыны падвергліся гвалту, а дзеці сілаю
хрысціліся. З гэтых пор да канца XVIII ст. яўрэі ў Заходняй Еўропе перыядычна
падвяргаліся ганенням. Некаторыя каралі і князі, калі мелі патрэбу ў грошах,
выганялі яўрэяў са сваіх зямель, адбіралі ў іх уся маёмасць і заклікалі назад
для ажыўлення гандлю. У ХIII — ХV ст. яўрэі былі выгнаны з Францыі і Іспаніі.

З утварэннем гітлераўскай Германіі пачынаецца новая трагічная гісторыя
яўрэйскага народа. Правадзімі нацыстамі генацыд забраў жыццё мільёнаў чалавек,
па ўсяму свету.

Лад жыцця яўрэяў, у розны час, прыводзіў да ўзнікнення шматлікіх дыяспар і да
ўтварэння этнічных груп, такіх як: сефарды, ашкеназы, вавіланяне, фалаша,
бухарцы, горскія яўрэі і інш.

Адна з найстаражытных этнічных груп — вавілонскія або іракскія яўрэі, склалася ў
сярэдзіне 1 тыс. да н. э. Абшчына выкарыстоўвала спачатку арамейскую мову,
выціснутую каля VIII—IX ст. першай хваляй арабскіх дыялектаў. Апошнія
прадстаўнікі дыяспары пакінулі Ірак напачатку амерыкана-іракскай вайны (2003).

Яўрэі, якія захавалі арамейскую мову пасля арабскай заваёвы, былі адціснуты ў
Курдыстанскае нагор'е, дзе сфарміраваліся ў этнічную групу таргум, ці лахлугаў.
У сучасным Ізраілі яны вядомыя як курдыстанскія яўрэі, захоўваюць у побыце
яўрэйска-арамейскія мовы.

Яўрэйскія паселішчы на Аравійскім паўвостраве ўзнікалі з сярэдзіны — 2-й паловы
1 тыс. да н. э. Мухамед ствараў новую рэлігію ў супрацьстаянні з яўрэйскім
насельніцтвам Медзіны, аднак асобныя яўрэйскія кланы ўвайшлі ў першапачатковую
ісламскую абшчыну. Арабамоўныя нашчадкі яўрэяў—насельніцтва паўднёвай Аравіі,
сёння жывуць галоўным чынам у Ізраілі (каля 140 тыс. чалавек), каля 200
чалавек — у Емене. У раннім Сярэднявеччы складаюцца арабамоўныя групы ў
Паўночнай Сірыі і Паўднёвай Турцыі, Паўднёвай Сірыі і Ліване. Пачынаючы з XVI
ст. ў іх склад інтэграваліся ўцекачы з Іспаніі.

У XVIII ст. некалькі кланаў турэцкіх і іракскіх яўрэяў перасяліліся ў Індыю на
службу брытанскай кароне, адкуль далей яны рассяліліся па Паўднёва-усходняй Азіі
(Сінгапур, М'янмар, Ганконг, Інданезія і інш.), дзе яны вядомыя пад назвай
багдадзі.

Да пачатку XX стагоддзі агульная колькасць яўрэяў ацэньваецца ў 11 мільёнаў. З
іх 46 % (каля 5,2 млн.) жыла ў межах Расійскай імперыі, галоўным чынам на
тэрыторыі сучасных Польшчы, Украіны і Беларусі (гл. Лінія аселасці). Яшчэ каля
30 % жыло ў іншых краінах Еўропы і толькі 14 % у Паўночнай Амерыцы. У Палесціне
тады жыло толькі 78 тыс. яўрэяў.

У гады, якія папярэднічалі Другой сусветнай вайне і падчас яе, былі сістэматычна
знішчаны каля шасці мільёнаў яўрэяў Прыведзеныя лічбы спрабуюць аспрэчваць
адмаўляльнікі Халакоста.



https://be.wikipedia.org/wiki/%D0%AD%D1%80%D0%BD%D1%8D%D1%81%D1%82_%D0%A5%D0%B5%D0%BC%D1%96%D0%BD%D0%B3%D1%83%D1%8D%D0%B9

Эрнэ́ст Мі́лер Хемінгуэ́й (англ.: Ernest Miller Hemingway; 21 ліпеня 1899 — 2
ліпеня 1961) — амерыканскі пісьменнік і журналіст. Аўтар шматлікіх апавяданняў і
рэпартажаў. Майстар дыялога і ўнутранага маналога. Яго творы, адметныя
драматызмам, экспрэсіўнасцю, сугестыўнасцю аповеду з глыбокім падтэкстам,
насычаны біблейскімі матывамі і вобразамі-сімваламі. Яго стрыманы рэалістычны
стыль моцна паўплываў на літаратуру XX cтагоддзя, а жыццё, поўнае прыгод, і
грамадскі імідж аказалі ўплыў на наступныя пакаленні.

Найбольшую колькасць сваіх твораў ён напісаў з сярэдзіны 1920-х да сярэдзіны
1950-х гадоў. У 1926 годзе Эрнэст Хемінгуэй апублікаваў свой першы раман — «І
ўзыходзіць сонца» (англ.: «The Sun Also Rises»). Вопыт часу Першай сусветнай
вайны лёг у аснову рамана «Бывай, зброя!» (англ.: «A Farewell to Arms»; 1929).
Пасля грамадзянскай вайны ў Іспаніі, дзе ён быў журналістам, напісаў раман «Па
кім звоніць звон» (англ.: «For Whom the Bell Tolls»; 1940). 3 напісанага пасля
Другой сусветнай вайны вылучаюцца раманы «За ракой у цені дрэў» (англ.: «Across
the River and into the Trees»; 1950) і «Астравы ў акіяне» (англ.: «Islands in
the Stream»), які быў апублікаваны ўжо пасля смерці пісьменніка ў 1970 годзе.
Мужнасць і непахіснасць простага чалавека ў змаганні з прыродай паказана ў
аповесці-прытчы «Стары і мора» (англ.: «The Old Man and the Sea»; 1952).
Неўзабаве пасля яе публікацыі Хемінгуэй адправіўся на сафары ў Афрыку, дзе ледзь
не загінуў у дзвюх паслядоўных авіякатастрофах, якія аказалі ўплыў на яго
здароўе. Летам 1961 года пісьменнік скончыў жыццё самагубствам.

У 1954 годзе Эрнэст Хемінгуэй атрымаў Нобелеўскую прэмію ў галіне літаратуры. За
сваё жыццё ён апублікаваў сем раманаў, шэсць зборнікаў апавяданняў і два
дакументальныя творы. Апроч таго, яшчэ тры раманы, чатыры зборнікі апавяданняў і
тры дакументальныя творы былі апублікаваны пасмяротна. Многія з яго твораў
лічацца класікай амерыканскай літаратуры.

Эрнэст Мілер Хемінгуэй нарадзіўся 21 ліпеня 1899 года ў вёсцы Оўк-Парк паблізу
Чыкага (штат Ілінойс). Яго бацька, Кларэнс Эдмандс Хемінгуэй, быў лекарам, а
маці, Грэйс Хол-Хемінгуэй, была опернай спявачкай. Абодва былі добра адукаванымі
і паважанымі людзьмі ў кансерватыўнай абшчыне Оўк-Парка, супольнасці, пра якую
вядомы архітэктар Фрэнк Лойд Райт казаў: «Такая вялікая колькасць цэркваў, у
якія ходзіць такая вялікая колькасць добрых людзей» (англ.: «So many churches
for so many good people to go to»). На працягу кароткага перыяду пасля
ўступлення ў шлюб Кларэнс і Грэйс Хемінгуэі жылі з бацькам Грэйс, Эрнэстам
Холам, у гонар якога пара назвала свайго першага сына[заўв 1]. Пазней Эрнэст
Хемінгуэй казаў, што не любіў сваё імя, якое ў яго «асацыявалася з наіўным,
нават дурным героем п'есы Оскара Уайлда «Як важна быць сур'ёзным» (англ.: «The
Importance of Being Earnest»)». У рэшце рэшт сям'я пераехала ў сяміпакоевы дом у
рэспектабельным раёне з музычнай студыяй для Грэйс і медыцынскім кабінетам для
Кларэнса.

Маці Хемінгуэя апранала маленькага Эрнэста (які быў адзіным хлопчыкам у сям'і),
як дзяўчыну, аднак гэта не было так незвычайна ў той час. Яна ўпершыню абрэзала
яго валасы толькі калі яму было 6 гадоў і называла яго «лялечка» (англ.: dolly).
Біёграфы мяркуюць, што гэтыя дзіўныя адносіны Грэйс да свайго сына паўплывалі на
ўсё яго жыццё. Такім чынам, сюжэт пра позняе абразанне валасоў у хлопчыка
неаднаразова ўзнікае ў творах Хемінгуэя, напрыклад у рамане «Эдэмскі сад»
(англ.: «The Garden of Eden»). Апроч таго, у шэрагу апавяданняў пісьменніка
персанажы па той ці іншай прычыне становяцца нямоглымі і адчайна спрабуюць
вярнуць сваю мужнасць, як паміраючы пісьменнік у апавяданні «Снягі Кіліманджара»
(англ.: «The Snows of Kilimanjaro»). Пазней Хемінгуэй прызнаваўся, што
ненавідзеў сваю маці, хаця яго пляменнік Джон Сэнфард, сын Марселіны, які пазней
стаў акадэмікам, сказаў у інтэрв'ю, што брыдкія словы аўтара пра яго маці
з'яўляюцца «прыкрыццём» яго глыбокай любові да яе. Біёграф Майкл С. Рэйналдс
адзначыў, што Эрнэст успадкаваў ад маці энергію і энтузіязм. Бацька Хемінгуэя
вельмі ганарыўся сваімі каланіяльнымі продкамі і забараніў усім танцаваць, піць,
паліць і гуляць у азартныя гульні. Гэты вялікі шырокаплечы мужчына ў адрозненне
ад сваёй жонкі трымаў дзяцей у строгай дысцыпліне і, калі лічыў неабходным, мог
адлупцаваць Хемінгуэя скураным рамянём. Чэрствы лекар з'яўляецца персанажам
аднаго з ранніх апавяданняў Хемінгуэя — «Лекар і яго жонка» (англ.: «The Doctor
and The Doctor's Wife»). У ім размовы паміж лекарам і яго жонкай заснаваны на
рэальных размовах паміж бацькамі пісьменніка.

Маці будучага аўтара часта выступала на канцэртах вакол іх пасялення і хацела
даць сваім дзецям што-небудзь музычнае. У Эрнэста не было талентаў да гэтага,
але яна настойліва патрабавала ад яго гуляць на віяланчэлі, што не раз
станавілася «крыніцай канфлікту», але пазней ён прызнаў, што ўрокі музыкі былі
карысныя для яго творчасці, што відаць па «кантрапунктнай структуры» рамана «Па
кім звоніць звон». У сям'і Хемінгуэя таксама быў летні дом, які называлі
Уіндэмэр, на возеры Валун, недалёка ад горада Петоскі ў штаце Мічыган, дзе
бацька вучыў чатырохгадовага Эрнэста паляваць, лавіць рыбу, будаваць лагеры ў
лясах і на азёрах Паўночнага Мічыгана. Яго раннія досведы ў свеце прыроды
прывілі яму запал да прыгод і жыцця ў аддалённых або ізаляваных раёнах.

З 1913 па 1917 гады Хемінгуэй вучыўся ў сярэдняй школе «Оўк Парк энд Рывер
Форэст Хай Скул» (англ.: «Oak Park and River Forest High School»), дзе шмат
займаўся рознымі відамі спорту, а менавіта боксам, лёгкай атлетыкай, водным
полам і футболам. Асаблівых поспехаў ён дамагаўся на ўроках англійскай мовы, а
таксама на працягу двух гадоў удзельнічаў у школьным аркестры разам з сястрой
Марселінай. У юнацкія гады Хемінгуэй таксама праходзіў курсы па журналістыцы ў
Фэні Бігс, якія былі ўладкованыя па прынцыпе «нібыта клас быў газетным офісам».
Лепшыя аўтары на гэтых курсах атрымлівалі магчымасць пісаць для школьнай газеты
«Трапецыя» (англ.: «The Trapeze»). І Эрнэст і яго сястра Марселіна былі сярод іх
і пісалі для газеты. Першым укладам Хемінгуэя ў «Трапецыю» стаў артыкул аб
мясцовым выступе Чыкагскага сімфанічнага аркестра, апублікаваны ў студзені 1916
года. Ён працягваў пісаць і для «Трапецыі» і для «Табулы» (англ.: «The Tabula»)
(школьны штогоднік), для якіх ён пераймаў мову спартыўных аглядальнікаў і
выкарыстоўваў псеўданім Рынг Ларднер малодшы — па прыкладу Рынга Ларднера з
газеты «Чыкага Трыб'юн» (англ.: «Chicago Tribune»), які падпісваўся «Лайн
О'Тайп». Такім чынам, як і Марк Твен, Стывен Крэйн, Тэадор Драйзер і Сінклер
Льюіс, да таго, як стаць аўтарам раманаў, Эрнэст Хемінгуэй быў журналістам;
пасля заканчэння школы ён уладкаваўся на працу ў газету «Канзас Сіці Стар»
рэпарцёрам. Нягледзячы на тое, што ён працаваў там толькі шэсць месяцаў,
Хемінгуэй абапіраўся на стыль сваіх публіцыстычных тэкстаў у газеце пры
напісанні сваіх наступных мастацкіх твораў: «Выкарыстоўвайце кароткія сказы.
Выкарыстоўвайце кароткія першыя абзацы. Выкарыстоўвайце энергічную мову. Будзьце
пазітыўным, а не негатыўным».

Пасля ўступлення ЗША ў Першую сусветную вайну Хемінгуэй вырашыў пайсці
добраахвотнікам, але яго не ўзялі з-за пашкоджанага левага вока. У пачатку 1918
года Эрнэст Хемінгуэй адгукнуўся на кадравы пошук Чырвонага Крыжа ў Канзас Сіці
і падахвоціўся быць вадзіцелем хуткай дапамогі на італьянскім фронце. Ён пакінуў
Нью-Ёрк у маі і прыбыў у Парыж, які знаходзіўся пад абстрэлам нямецкай
артылерыі. У чэрвені ён дабраўся да Італіі, дзе верагодна ўпершыню сустрэўся з
Джонам Досам Пасасам, з якім на працягу многіх дзесяцігоддзяў меў нялёгкія
адносіны. У час свайго першага дня ў Мілане ён быў адпраўлены да месца выбуху на
ваенным заводзе, дзе ратавальнікі выцягвалі з руінаў рэшткі работніц. Хемінгуэй
апісаў гэты інцыдэнт у сваёй навукова-папулярнай кнізе «Смерць пасля поўдня»
(англ.: Death in the Afternoon): «Я памятаю, што пасля таго, як мы даволі
старанна шукалі рэшткі загінулых, мы збіралі фрагменты». Праз некалькі дзён ён
быў у Фасальта-ды-П'яве.

8 ліпеня Хемінгуэй быў цяжка паранены мінамётным агнём, вяртаючыся з сталовай з
шакаладам і цыгарэтамі для салдат на перадавой. Нягледзячы на раны, ён дапамагаў
ратаваць італьянскіх салдат, за што атрымаў італьянскі срэбны медаль за
адвагу[заўв 2]. Будучы 18-гадовым юнаком, ён апісваў гэты інцыдэнт: «Калі вы
ідзяце на вайну хлопчыкам, вы маеце вялікую ілюзію неўміручасці. Іншых людзей
забіваюць, а вас — не… Потым, калі вы ў першы раз атрымліваеце цяжкія раненні,
вы страчваеце гэту ілюзію і ведаеце, што гэта можа здарыцца і з вамі.» Ён
атрымаў сур'ёзныя асколачныя раненні абедзвюх ног, прайшоў неадкладную аперацыю
і правёў пяць дзён у палявым шпіталі да таго, як быў пераведзены на аздараўленне
ў бальніцу Чырвонага Крыжа ў Мілане. Ён правёў шэсць месяцаў у бальніцы, дзе
сустрэў і моцна пасябраваў з Эрыкам Дорманам-Смітам па мянушцы «Чынк», а таксама
дзяліў пакой з будучым амерыканскім дыпламатам, паслом і пісьменнікам Генры
Серано Вілардам.

У час выздараўлення Хемінгуэй сустрэў сваё першае каханне — Агнес фон Куроўскі,
медсястру Чырвонага Крыжа, якая была на сем гадоў старэйшая за яго. У студзені
1919 года, калі ён вяртаўся да Злучаных Штатаў, Агнес і Хемінгуэй вырашылі
ажаніцца на працягу некалькіх месяцаў у Амерыцы. Тым не менш, у сакавіку яна
напісала, што заручылася з італьянскім афіцэрам. Біёграф Джэфры Маерс сцвярджае,
што Хемінгуэй быў спустошаны з-за адмовы Агнес і ў будучыні імкнуўся пакінуць
жонку да таго, як яна пакіне яго.

Эрнэст Хемінгуэй, якому яшчэ не было 20 гадоў, вярнуўся з вайны ў пачатку 1919
года зрэлым чалавекам, які перажываў дэпрэсію з-за таго, што быў вымушаны
сядзець дома без працы, і з-за неабходнасці аднаўлення сіл і здароўя. Як
тлумачыць Рэйналдс, «Хемінгуэй не мог дакладна растлумачыць сваім бацькам, што
ён адчуў, калі ўбачыў акрываўленае калена. Ён не мог растлумачыць, як страшна
яму было ў іншай краіне з хірургамі, якія не маглі сказаць яму на англійскай
мове, змогуць яны вылечыць яго нагу ці не.» Неўзабаве бацькі пачалі ціснуць на
яго, каб ён знайшоў працу або працягваў адукацыю, але на 1000 долараў страхавых
выплат за раненні ён мог жыць не працуючы амаль год. Хемінгуэй жыў у доме сваіх
бацькоў і праводзіў час чытаючы ў бібліятэцы або дома. Ён мала расказваў пра
вайну, а знаёмыя часта бачылі, як ён хадзіў па горадзе ў форме Чырвонага крыжа.
У верасні ён пайшоў у паход на Верхні паўвостраў Мічыгана з сваімі школьнымі
сябрамі. Гэты паход стаў надхненнем для яго апавядання «Рака двух сэрцаў»
(англ.: Big Two-Hearted River), у якім паўаўтабіяграфічны персанаж Нік Адамс
з'язджае з гораду ў пошуках адзіноты пасля вяртання з вайны. Сябар сям'і
прапанаваў Хемінгуэю працу ў Таронта, і ад нуды ён пагадзіўся. У канцы года ён
пачаў працаваць у якасці фрылансера, штатнага супрацоўніка і замежнага
карэспандэнта ў газеце «Таронта Стар Уіклі» (англ.: Toronto Star Weekly). Ён
вярнуўся ў Мічыган у чэрвені наступнага года, а затым, у верасні 1920 года,
пераехаў у Чыкага, каб жыць з сябрамі, да гэтага часу пішучы апавяданні для
«Таронта Стар».

У Чыкага ён працаваў у якасці памочніка рэдактара штомесячнага часопіса
«Кааперэйтыў Комануэлс» (англ.: Cooperative Commonwealth), дзе пазнаёміўся з
пісьменнікам Шэрвудам Андэрсанам. Хэдлі Рычардсан, якая жыла ў Сент-Луісе,
прыехала ў Чыкага наведаць сястру суседа Хемінгуэя. Ён захапіўся ёй, пазней
апісаўшы гэта: «Я ведаў, што яна была дзяўчынай, з якой я збіраўся ажаніцца».
Хэдлі мела рудыя валасы і была на восем гадоў старэйшая за яго. Нягледзячы на
гэта, Хэдлі, на якую паўплывала празмерная апека маці, здавалася менш сталай,
чым маладыя жанчыны яе ўзросту. Берніс Керт, аўтар кнігі «Жанчыны Хемінгуэя»
(англ.: «The Hemingway Women»), сцвярджае, што на выбар пісьменніка аказалі
ўплыў успаміны пра Агнес, але ў Хэдлі была дзяцінасць, якой бракавала Агнес.
Пара перапісвалася некалькі месяцаў, а затым вырашыла ажаніцца і падарожнічаць
па Еўропе. Яны хацелі наведаць Рым, але Шэрвуд Андэрсан у сваім пісьме пераканаў
маладую пару замест гэтага паехаць у Парыж. Яны ажаніліся 3 верасня 1921 года.
Праз два месяцы Хемінгуэй быў наняты ў якасці замежнага карэспандэнта «Таронта
Стар», і пара з'ехала ў Парыж. Наконт шлюбу Хемінгуэя і Хэдлі Маерс сцвярджае:
«З Хэдлі Хемінгуэй дасягнуў усяго, чаго ён чакаў ад сваіх адносін з Агнес:
кахання прыгожай жанчыны, зручнага даходу і жыцця ў Еўропе».

Карлас Бэйкер, першы біёграф Хемінгуэя, лічыць, што ў той час як Андэрсан
прапанаваў Парыж, таму што грашовы курс зрабіў гэта месца недарагім для жыцця,
галоўным для Хемінгуэя было тое, што Парыж быў месцам, дзе жылі «самыя цікавыя
людзі ў свеце». У Парыжы ён сустрэў такіх пісьменнікаў, як Гертруда Стайн,
Джэймс Джойс і Эзра Паўнд, якія «маглі дапамагчы маладому пісьменніку на
прыступках кар'еры». У пачатку «парыжскіх гадоў» Эрнэст Хемінгуэй быў «высокім,
прыгожым, мускулістам, плячыстым, румяным маладым чалавекам з карымі вачыма,
квадратнай сківіцай і мяккім голасам». Яны з Хэдлі жылі на маленькай вулачцы ў
Лацінскім квартале, а працаваў ён у арандаваным памяшканні ў суседнім будынку.
Стайн, якая была апорай мадэрнізму ў Парыжы, стала настаўнікам Хемінгуэя; яна
пазнаёміла яго з мастакамі і пісьменнікамі з квартала Манпарнас, якіх яна
называла «страчаным пакаленнем» — тэрмінам, які Хемінгуэй папулярызаваў у рамане
«І ўзыходзіць сонца». Рэгулярна наведваючы салон Стайн, ён пазнаёміўся з такімі
ўплывовымі мастакамі, як Пабла Пікаса, Жуан Міро і Хуан Грыс. У рэшце рэшт ён
адмовіўся ад уплыву Гертруды Стайн, і іх адносіны пагоршыліся і перацяклі ў
літаратурныя сваркі, якія адбываліся на працягу дзесяцігоддзяў. Амерыканскі паэт
Эзра Паўнд выпадкова сустрэў Хемінгуэя ў кнігарні Сільвіі Біч «Шэкспір і
Кампанія» ў 1922 годзе. Яны ўдваіх ездзілі ў Італію ў 1923 годзе і жылі на адной
вуліцы ў 1924. У іх завязалася моцнае сяброўства, і Паўнд бачыў у Хемінгуэе
таленаватага маладога пісьменніка. Паўнд пазнаёміў яго з ірландскім пісьменнікам
Джэймсам Джойсам, з якім Хемінгуэй часта ладзіў «алкагольныя гулянкі».

Падчас першых 20 месяцаў у Парыжы Хемінгуэй адаслаў у газету «Таронта Стар» 88
апавяданняў. Ён пісаў пра грэка-турэцкую вайну, дзе быў сведкам спальвання
Смірны, а таксама такія вандроўнічыя апавяданні, як «Лоўля тунца ў Іспаніі»
(англ.: «Tuna Fishing in Spain») і «Лоўля стронгі па ўсёй Еўропе: У Іспаніі
лепш, чым у Германіі» (англ.: «Trout Fishing All Across Europe: Spain Has the
Best, Then Germany»). Пісьменнік быў спустошаны, даведаўшыся, што Хэдлі згубіла
чамадан з яго рукапісамі на вакзале Гар дэ Льён, адкуль яна ехала ў Жэневу, каб
сустрэцца з ім у снежні 1922. У наступным верасні пара вярнулася ў Таронта, дзе
10 кастрычніка 1923 года ў іх нарадзіўся сын — Джон Хэдлі Ніканор. Падчас іх
адсутнасці ў Парыжы была апублікавана першая кніга Хемінгуэя — «Тры гісторыі і
дзесяць паэмаў» (англ.: «Three Stories and Ten Poems»). Два апавяданні з гэтага
зборніка былі ўсім, што засталося пасля страты чамадана, а трэцяе было напісана
мінулай вясной у Італіі. Праз некалькі месяцаў быў апублікаваны другі зборнік
апавяданняў — «у наш час» (англ.: «in our time») (без загалоўных літар). Гэта
невялікае выданне ўключала ў сябе шэсць віньетак і каля дзесяці апавяданняў,
якія аўтар напісаў мінулым летам падчас свайго першага візіту ў Іспанію, дзе яму
зрабіла моцнае ўражанне карыда. Пакінуўшы Парыж, ён сумаваў у Таронта і лічыў за
лепшае вярнуцца да жыцця пісьменніка, чым быць журналістам.

Хемінгуэй, Хэдлі і іх сын (якога называлі Бамбі) вярнуліся ў Парыж у студзені
1924 года і пераехалі ў новую кватэру на вуліцы Нотр-Дам-дэ-Шан. Пісьменнік
дапамагаў Форду Мэдаксу Форду ў рэдакцыі часопіса «Трансэтлэнцік Рэўю» (англ.:
«The Transatlantic Review»), які публікаваў творы Эзры Паўнда, Джона Доса
Пасаса, баранэсы Эльзы фон Фрэйтаг-Ларынговен і Гертруды Стайн, а таксама
некаторыя з уласных ранніх апавяданняў самога Хемінгуэя, такіх як «Індзейскі
лагер» (англ.: «Indian Camp»). У 1925 годзе быў выдадзены зборнік «У наш час»
(англ.: «In Our Time») (з загалоўнымі літарамі), на супервокладцы якога былі
каментары Форда. Значную пахвалу атрымала апавяданне «Індзейскі лагер»; Форд
бачыў у ім важнае пачатковае апавяданне маладога пісьменніка, а крытыкі з
Злучаных Штатаў ацанілі актывізацыю жанру апавядання з выразным стылем і
выкарыстаннем апавядальных сказаў. За шэсць месяцаў да гэтага Хемінгуэй
пазнаёміўся з Фрэнсісам Скотам Фіцджэральдам, і ў іх сфармавалася сяброўства «з
захапленнем і варожасцю». У тым жа годзе Фіцджэральд апублікаваў свой вядомы
раман «Вялікі Гэтсбі» (англ.: «The Great Gatsby»). Хемінгуэю спадабалася гэта
работа, і ён вырашыў, што яго наступным творам павінен быць раман.

У 1923 годзе Хемінгуэй разам з жонкай Хэдлі ўпершыню наведаў фестываль
Сан-Фермін ў іспанскім горадзе Памплона, дзе быў зачараваны відовішчам карыды.
Хемінгуэі вярнуліся ў Памплону ў 1924 годзе і ў трэці раз у чэрвені 1925. У
апошні раз яны прывезлі з сабой групу амерыканскіх і брытанскіх экспатрыянтаў:
сябра дзяцінства Хемінгуэя Біла Сміта, Дональда Огдэна Сцюарта, Лэдзі Даф
Туіздэн (нядаўна разведзеную), яе палюбоўніка Пэта Гатры і Гаральда Лоўба. Праз
некалькі дзён пасля таго, як фіеста скончылася, у дзень свайго нараджэння (21
ліпеня), пісьменнік пачаў працаваць над раманам «І ўзыходзіць сонца», скончыўшы
яго напісанне праз восем тыдняў. У снежні 1925 года Хемінгуэі вырашылі правесці
зіму ў аўстрыйскім горадзе Штрунсе, дзе ён пачаў пераглядаць рукапісы твора. У
студзені да іх далучылася Палін Пфайфер і, насуперак саветам Хэдлі, угаварыла
Хемінгуэя падпісаць кантракт з выдавецтвам «Чарльз Скрыбнэрс Санс» (англ.:
«Charles Scribner's Sons»). Ён пакінуў Аўстрыю для хуткай паездкі ў Нью-Ёрк, каб
сустрэцца з выдаўцамі, а на зваротным шляху, падчас прыпнку ў Парыжы, у яго
пачаўся раман з Палін, пасля чаго ён вярнуўся ў Штрунс і ў сакавіку скончыў
працу над сваім творам. У красавіку 1926 года рукапіс быў дастаўлены ў Нью-Ёрк,
пасля чаго Хемінгуэй канчаткова адрэдагаваў раман у жніўні, а ў кастрычніку
«Скрыбнэрс» апублікавала яго.

«І ўзыходзіць сонца», галоўнымі персанажамі якой сталі прадстаўнікі пакалення
пасляваенных экспатрыянтаў, атрымаў добрыя водгукі крытыкаў і «прызнаны
найвялікшым творам Хемінгуэя». Сам Хемінгуэй пазней пісаў рэдактару Максу
Перкінсу, што галоўнай тэмай кнігі была не столькі страчанасць пакалення, колькі
тое, што «зямля векавечна стаіць» (англ.: «the earth abideth forever»); ён
меркаваў, што персанажы рамана, магчыма, былі патрапаныя, але не страчаныя.

Адносіны Хемінгуэя і Хэдлі пагоршыліся, калі ён працаваў над раманам «І
ўзыходзіць сонца». Увесну 1926 года Хэдлі стала вядома пра яго раман з Палін
Пфайфер, якая паехала з імі ў Памплону ў ліпені. Калі яны вярнуліся ў Парыж,
Хемінгуэй і яго жонка разышліся па яе патрабаванню, а ў лістападзе Хэдлі
афіцыйна запрасіла развод. Яны падзялілі маёмасць, а Хэдлі прыняла прапанову
Хемінгуэя ў дадатак атрымаць выручку ад «І ўзыходзіць сонца». У студзені 1927
года пара развялася, а ў маі Хемінгуэй ажаніўся з Палін Пфайфер.

Пфайфер, якая была родам з багатай арканзаскай каталіцкай сям'і, прыехала ў
Парыж, каб працаваць для часопіса «Вог» (англ.: «Vogue»). Перад іх шлюбам
Хемінгуэй прыняў каталіцкую веру. Яны правялі мядовы месяц у Ле-Гро-дзю-Руа, дзе
ён хварэў на сібірскую язву, пасля чаго пісьменнік пачаў планаваць свой наступны
зборнік апавяданняў, «Мужчыны без жанчын» (англ.: «Men Without Women»), які быў
выдадзены ў кастрычніку 1927 года. У канцы года Палін, якая была цяжарная,
захацела вярнуцца ў Злучаныя Штаты. Джон Дос Пасас парэкамендаваў востраў
Кі-Уэст у Фларыдскім праліве, і ў сакавіку 1928 года яны пакінулі Парыж. Той
вясной Хемінгуэй атрымаў цяжкую траўму ў сваёй ваннай у Парыжы, моцна
стукнуўшыся галавой, пасля чаго ў яго на ўсё астатняе жыццё застаўся выпуклы
шрам на лбе. Калі Хемінгуэю задавалі пытанні пра гэты шрам, ён не хацеў гаварыць
пра яго. Пасля ад'езду з Парыжа Хемінгуэй больш ніколі не жыў у вялікіх гарадах.

У канцы вясны Хемінгуэй і Палін адправіліся ў Канзас Сіці, дзе 28 чэрвеня 1928
года ў іх нарадзіўся сын Патрык. У Палін былі цяжкія роды, якія аўтар перанёс у
раман «Бывай, зброя!». Пасля нараджэння Патрыка Хемінгуэй з жонкай адправіліся ў
Ваёмінг (штат Масачусетс) і Нью-Ёрк. Зімой ён быў у Нью-Ёрку з Бамбі, збіраючыся
сесці на цягнік да Фларыды, калі атрымаў тэлеграму, дзе прачытаў, што яго бацька
скончыў жыццё самагубствам[заўв 3]. Хемінгуэй быў спустошаны гэтай навіной,
раней пісаўшы бацьку, каб ён не хваляваўся пра фінансавыя цяжкасці; але ліст
прыйшоў ужо пасля самагубства. Ён зразумеў, як Хэдлі адчувала сябе пасля
самагубства яе ўласнага бацькі ў 1903 годзе, а таксама заўважаў: «Я, напэўна,
пайду тым жа шляхам».

У снежні Хемінгуэй вярнуўся на Кі-Уэст, дзе працаваў над наступным раманам
«Бывай, зброя!», пасля чаго ў студзені адправіўся ў Францыю. Твор павінен быў
пачаць выдавацца ў часопісе «Скрыбнэрс Мэгэзін» (англ.: Scribner's Magazine) у
маі, але ў красавіку пісьменнік яшчэ працаваў над фіналам рамана, які ён
перапісваў, па меншай меры, семнаццаць разоў, і скончыў напісанне толькі ў
жніўні. Завершаны раман быў апублікаваны 27 верасня. Біёграф Джэймс Мэлау
лічыць, што «Бывай, зброя!» усталяваў аўтарытэт Хемінгуэя як асноўнага
амерыканскага пісьменніка і ўключае ў сябе высокі ўзровень складанасці, якога не
было ў «І ўзыходзіць сонца». Летам 1929 года ў Іспаніі аўтар рыхтаваўся да сваёй
наступнай кнігі «Смерць пасля поўдня». Ён хацеў напісаць усеабдымны трактат пра
карыду, цалкам растлумачыўшы яе сутнасць з гласарыямі і характар асоб, якія
становяцца тарэра, бо лічыў карыду «вялікай і трагічнай цікавасцю, гранню паміж
жыццём і смерцю».

У пачатку 1930-х гадоў Хемінгуэй праводзіў зімы на Кі-Уэсце, а летам наведваў
Ваёмінг, дзе ён знайшоў «найпрыгажэйшы край, які ён бачыў на захадзе Амерыкі» і
дзе паляваў на аленяў, ласёў і мядзведзяў грызлі. Туды да Хемінгуэя наведваўся і
Дос Пасас, і ў лістападзе 1930 года, пасля таго, як Дос Пасас прыбыў на
чыгуначны вакзал ў Білінгсе (штат Мантана), Хемінгуэй патрапіў у аўтамабільную
аварыю і зламаў руку. У выніку пісьменнік быў шпіталізаваны на працягу сямі
тыдняў, дзе за ім наглядала Палін, а нервы на яго пішучай руцэ зажывалі каля
года, падчас якога ён пакутаваў ад моцнага болю.

12 лістапада 1931 года ў Канзас Сіці ў пісьменніка нарадзіўся трэці сын —
Грэгары Хэнкок Хемінгуэй[заўв 4]. Дзядзька Палін падараваў ім дом на Кі-Уэсце з
гаражом і другім паверхам, які быў ператвораны на пісьмовую студыю Хемінгуэя.
З-за таго, што новы дом знаходзіўся побач з маяком, Хемінгуэю было лёгка знайсці
яго пасля доўгіх начэй ужывання алкаголя. У той час Хемінгуэй часта наведваў
мясцовы бар «Слопі Джос» (англ.: Sloppy Joe's). Ён запрашаў сваіх сяброў,
уключаючы Уолду Пірса, Доса Пасаса і Макса Перкінса, на рыбалку і на выключна
мужчынскія экспедыцыі на астравы Драй-Тартугас. Між тым, ён працягваў
падарожнічаць у Еўропу і на Кубу, і, хоць у 1933 годзе ён пісаў пра Кі-Уэст «У
нас тут выдатны дом, дзеці, і ўсё добра», Мэлау лічыць, што Хемінгуэй «быў
відавочна неспакойны».

У 1933 годзе Хемінгуэй і Палін адправіліся на сафары ва Усходнюю Афрыку. Гэта
10-тыдневая паездка забяспечыла пісьменніку матэрыял для твора «Зялёныя пагоркі
Афрыкі» (англ.: «Green Hills of Africa»), а таксама апавяданняў «Снягі
Кіліманджара» і «Кароткае шчаслівае жыццё Фрэнсіса Макомбера» (англ.: «The Short
Happy Life of Francis Macomber»). Пара пабывала ў кенійскіх гарадах Мамбасе,
Найробі і Мачакасе, пасля чаго адправілася на Танганьіку, дзе яны палявалі ў
Серэнгеці, каля возера Маньяра, а таксама на захадзе і на паўднёвым усходзе
сучаснага нацыянальнага парку Тарангірэ. Іх гідам стаў вядомы па мянушцы «Белы
паляўнічы» Філіп Хоўп Пэрсіваль, які ў 1909 годзе быў гідам Тэадора Рузвельта.
Падчас сафары Хемінгуэй падхапіў амёбную дызентэрыю і быў эвакуіраваны на
самалёце ў Найробі. Гэта падзея была адлюстрвана ў апавяданні «Снягі
Кіліманджара». Па вяртанні на Кі-Уэст у пачатку 1934 года пісьменнік пачаў працу
над дакументальнай работай «Зялёныя пагоркі Афрыкі», якая была апублікавана ў
1935 годзе і атрымала змешаныя водгукі крытыкаў, якія назвалі яе занадта мяккай
і нават сумнай. Эдмунд Уілсан пісаў, што «Хемінгуэй напісаў адзіную кнігу, у
якой Афрыка і жывёлы здаюцца сумнымі».

У 1934 годзе Хемінгуэй купіў лодку, назваўшы яе «Пілар» (англ.: «Pilar»), і
пачаў плаванне па Карыбскім моры. У 1935 годзе ўпершыню пабываў у Біміні на
Багамскіх астравах, дзе правёў шмат часу. У гэты перыяд ён таксама працаваў над
раманам «Мець і не мець» (англ.: «To Have and Have Not»), які быў апублікаваны ў
1937 годзе, калі Хемінгуэй быў у Іспаніі, стаўшы адзіным раманам аўтара,
напісаным у 1930-х гадах. У сярэдзіне 1930-х гадоў чытачы і крытыкі ўсё больш
пачыналі думаць, што пік кар'еры аўтара ўжо прайшоў, аднак грамадзянская вайна ў
Іспаніі вярнула яго ў цэнтр увагі.

У 1937 годзе Хемінгуэй пагадзіўся асвятляць іспанскую грамадзянскую вайну для
Паўночнаамерыканскага газетнага альянсу (англ.: North American Newspaper
Alliance (NANA)), прыбыўшы ў Іспанію ў сакавіку разам з галандскім рэжысёрам
Іорысам Івенсам. Івенс, які здымаў фільм «Іспанская зямля» (англ.: «The Spanish
Earth»), хацеў, каб Хемінгуэй замяніў Джона Доса Пасаса ў якасці сцэнарыста,
пасля таго, як Дос Пасас пакінуў праект, калі яго блізкі сябар Хасэ Раблес быў
арыштаваны і расстраляны. Гэты інцыдэнт змяніў меркаванне Доса Пасаса наконт
левых рэспубліканцаў, з-за чаго стварыўся разрыў паміж ім і Хемінгуэем, які
пазней распаўсюдзіў чуткі, нібыта Дос Сантас пакінуў Іспанію з баязлівасці.

Журналістка і пісьменніца Марта Гэлхарн, з якой Хемінгуэй пазнаёміўся на
папярэднія Каляды (1936) на Кі-Уэсце, далучылася да яго ў Іспаніі. Марта
нарадзілася ў Сэнт-Луісе, як і Хэдлі, і працавала ў часопісе «Вог» у Парыжы, як
Палін. Керт сцвярджае, што Марта «ніколі не дагаджала яму ўсім, як гэта рабілі
іншыя жанчыны». У канцы 1937 года, калі Хемінгуэй быў у Мадрыдзе з Мартай, ён
напісаў сваю адзіную п'есу, «Пятая калона» (англ.: «The Fifth Column»), у той
час, калі горад знаходзіўся пад абстрэлам. Характар Марты быў часткова
перададзены праз персанажа п'есы Дораці Брыджэс. Ён на некалькі месяцаў паехаў
на Кі-Уэст, пасля чаго двойчы вяртаўся ў Іспанію ў 1938 годзе, дзе прысутнічаў
пры бітве на Эбры, якая была апошняй спробай наступу рэспубліканцаў, і быў сярод
амерыканскіх і брытанскіх журналістаў, якія апошнімі пакідалі бітву.

Увесну 1939 года Хемінгуэй прыплыў на сваёй лодцы на Кубу і пасяліўся ў Гаване ў
гатэлі «Амбас Мундас» (англ.: Ambos Mundos). Гэта было часткай яго павольнага і
цяжкага разрыву з Палін, які пачаўся, калі Хемінгуэй сустрэў Марту. Неўзабаве
Марта прыехала да яго на Кубу, і яны амаль адразу знялі 15-акравы (61,000 м²)
участак «Фінка Віхія» (ісп.: «Finca Vigia») у 24 кіламетрах ад Гаваны. Тым летам
Палін з дзецьмі пакінула Хемінгуэя, пасля таго, як яны разам наведалі Ваёмінг.
Калі працэс разводу Хемінгуэя і Палін быў канчаткова завершаны, ён ажаніўся з
Мартай 20 лістапада 1940 года ў горадзе Шаен (штат Ваёмінг). З'ехаўшы з
Кі-Уэста, Хемінгуэй праводзіў лета ў Кетчуме (штат Айдаха) у непасрэднай
блізасці ад нядаўна пабудаванага курорта Сан-Вэлі, а зімы — на Кубе. Пісьменнік,
якому было брыдка, калі яго парыжскі сябар дазваляў коткам есці са стала, вельмі
палюбіў гэтых жывёл на Кубе, дзе на яго ўчастку жылі дзясяткі катоў.

Гэлхарн натхніла Хемінгуэя на напісанне яго самага вядомага рамана «Па кім
звоніць звон», які ён пачаў пісаць у сакавіку 1939 года і скончыў у ліпені 1940,
апублікаваўшы яго ў кастрычніку. У адпаведнасці з сваёй звычкай пераязджаць на
розныя месцы на працягу года падчас працы над рукапісам, ён пісаў раман на Кубе,
у Ваёмінгу і ў Сан-Вэлі (штат Айдаха). «Па кім звоніць звон» быў абраны клубам
«Кніга месяца» (англ.: Book of the Month Club), атрымаў намінацыю на
Пулітцэраўскую прэмію і, як заўважыў Маерс, «трыумфальна аднавіў літаратурную
рэпутацыю Хемінгуэя». За першы месяц было прададзена паўмільёна асобнікаў кнігі.

У жніўні 1939 года Хемінгуэй стаў адным з 400 амерыканскіх інтэлектуалаў, якія
падпісалі ліст «Усім актыўным прыхільнікам дэмакратыі і міра», які сцвярджаў,
што «рэакцыянеры распрастраняюць фантастычную хлусню пра тое, што СССР падобна
на таталітарныя дзяржавы» і што СССР «паказвае стабільнае пашырэнне дэмакратыі ў
кожнай сферы».

У студзені 1941 года Марта была адпраўлена ў Кітай па заданні часопіса «Кольерс»
(англ.: «Collier's»). Хемінгуэй адправіўся з ёй і слаў адтуль артыкулы ў газету
«Пі-Эм» (англ.: «PM»), але ў Кітаі яму не спадабалася. У 2009 з'явілася
меркаванне, што ў гэты перыяд ён быў наняты для працы на выведнікаў СССР пад
кодавым імем «Агент Арго» (англ.: «Agent Argo»). Пасля іх вяртання на Кубу,
Злучаныя Штаты прынялі дэкларацыю аб вайне ў снежні, а пісьменнік пераканаў урад
Кубы дапамагчы яму абсталяваць «Пілар», якую ён збіраўся выкарыстоўваць для
засады на нямецкія падводныя лодкі каля берагоў Кубы.

З мая 1944 года па сакавік 1945 Хемінгуэй быў у Лондане і Еўропе. Калі ён
упершыню прыбыў у Лондан, ён сустрэў там Мэры Уэлш, якая працавала
карэспандэнтам часопіса «Тайм» (англ.: Time), і захапіўся ёй. Марта, якая была
вымушана перасекчы Атлантычны акіян на караблі, запоўненым выбухоўкай, таму што
Хемінгуэй адмовіўся дапамагчы ёй з атрыманнем прэс-пропуска на самалёт, прыбыла
ў Лондан і знайшла яго шпіталізаваным з страсеннем мозга пасля аўтамабільнай
аварыі. Не звярнуўшы ўвагі на яго стан, Гэлхарн заявіла, што ён падлец і што
«паміж імі ўсё скончана». У апошні раз ён бачыў Марту ў сакавіку 1945 года, калі
рыхтаваўся да вяртання на Кубу. Між тым, усяго на трэцім спатканні ён папрасіў
Мэры Уэлш выйсці за яго замуж.

Хемінгуэй з вялікай павязкай на галаве прысутнічаў пры высадцы саюзных войскаў у
Нармандыі, але паводле Маерса лічыўся «каштоўным грузам» і не атрымаў дазволу
сысці на бераг. Дэсантны карабель, на якім ён плыў, знаходзіўся каля Амаха-Біч
да таго, як апынуўся пад агнём праціўніка, і павярнуў назад. Пазней пісьменнік
напіша ў «Кольерс», што мог бачыць «першую, другую, трэцюю, чацвёртую і пятую
хвалі [дэсантных войскаў], якія ляжалі там, дзе ўпалі, падобныя на мноства
цяжкіх вузлоў, на плоскай, усланай галькай паласе паміж морам і першым
сховішчам» (англ.: «the first, second, third, fourth and fifth waves of [landing
troops] lay where they had fallen, looking like so many heavily laden bundles on
the flat pebbly stretch between the sea and first cover.»). Мэлау тлумачыў, што
ў першы дзень ні аднаго з карэспандэнтаў не пусцілі на бераг, і Хемінгуэй
вярнуўся на карабель «Дораці Дыкс» (англ.: «Dorothea Dix»).

У канцы ліпеня Хемінгуэй прыяднаўся да «22-га пяхотнага палка пад камандаваннем
палкоўніка Чарльза 'Бака' Ленхэма, які ехаў у Парыж». Ён дэ-факта стаў лідарам
невялікай групы сельскай міліцыі ў Рамбуе, недалёка ад французскай сталіцы.
Наконт подзвігаў Хемінгуэя гісторык Другой сусветнай вайны Пол Фасел заўважаў:
«Хемінгуэй атрымаў шмат непрыемнасцяў, гуляючы ў пяхотнага капітана ўзброенай
групы людзей, якіх ён сабраў, таму што карэспандэнт не павінен узначальваць
войскі, нават калі ён робіць гэта добра.» Гэта было парушэннем Жэнеўскай
канвенцыі, у выніку чаго пісьменнік атрымаў афіцыйныя абвінавачванні, але
ўхіліўся ад пакарання, сцвярджаючы, што ён толькі даваў парады.

25 жніўня ён прысутнічаў пры вызваленні Парыжа, хоць, у адрозненне ад яго
ўласнай легенды, ён не ўваходзіў першым у горад і не вызваляў гатэль «Рыц»
(англ.: «Ritz»). Разам з Мэры Уэлш, якая далучылася да яго ў Парыжы, ён наведаў
Сільвію Біч і Пабла Пікаса, а таксама пад дзеяннем усеагульнага шчасця памірыўся
з Гертрудай Стайн. У тым жа годзе ён прысутнічаў на цяжкіх баях у бітве ў
Хюртгенскім лесе. 17 снежня 1944 года захварэлы Хемінгуэй прыбыў у Люксембург
для асвятлення баявых дзеянняў, якія пазней атрымаюць назву «Ардэнскае
контрнаступленне» (англ.: «Ardennes Counteroffensive»). Аднак Ленхэм адразу
адправіў яго да лекараў, якія шпіталізавалі яго з пнеўманіяй; калі ён вярнуўся
праз тыдзень, большасць баёў гэтай бітвы ўжо былі скончаны.

У 1947 годзе Хемінгуэй быў узнагароджаны Бронзавай Зоркай за адвагу падчас
Другой сусветнай вайны. Ён быў адзначаны за доблесць «пад агнём у раёнах баявых
дзеянняў з мэтай атрымаць дакладную карціну вайны» з асобнай удзячнасцю за тое,
што «пісьменніцкі талент спадара Хемінгуэя дазволіў чытачам атрымаць яркую
карціну цяжкасцяў і трыумфаў салдата-франтавіка і яго арганізацыі ў баі».

Паводле слоў Хемінгуэя ён «знаходзіўся па-за справай пісьменніка» з 1942 па 1945
гады. У 1946 годзе ён ажаніўся з Мэры, якая праз пяць месяцаў перажыла
пазаматачную цяжарнасць. Пасля вайны сям'я Хемінгуэяў перанесла шэраг няшчасных
выпадкаў і праблем са здароўем: у 1945 годзе ў выніку аўтакатастрофы пісьменнік
«разбіў калена» і атрымаў чарговую «глыбокую рану на лбе»; Мэры зламала правую
шчыкалатку, а затым і левую ў выніку паслядоўных лыжных аварый; пасля аварыі
1947 года Патрык атрымаў рану на галаве і цяжка хварэў. Хемінгуэй пагрузіўся ў
дэпрэсію з-за шматлікіх смерцяў яго літаратурных сяброў: Уільяма Батлера Ейтса і
Форда Мэдакса Форда ў 1939 годзе; Скота Фіцджэральда ў 1940 годзе; Шэрвуда
Андэрсана і Джэймса Джойса ў 1941 годзе; Гертруды Стайн у 1946 годзе; і ў
наступным 1947 годзе Макса Перкінса, які на працягу доўгага часу з'яўляўся
рэдактарам «Скрыбнэрс» і сябрам Хемінгуэя. На працягу гэтага перыяду ён
пакутаваў ад моцнага галаўнога болю, высокага кравянога ціску, праблем з вагой,
і, у канчатковым выніку, дыябету — шмат з чаго было вынікам папярэдніх няшчасных
выпадкаў і гадоў п'янства. Тым не менш, у студзені 1946 года Хемінгуэй пачаў
працаваць над раманам «Эдэмскі сад», напісаўшы да чэрвеня 800 старонак[заўв 5].
Апроч таго ў пасляваенныя гады ён пачаў пісаць трылогію твораў з працоўнымі
назвамі «Зямля» (англ.: The Land), «Мора» (англ.: The Sea) і «Паветра» (англ.:
The Air), якія ён хацеў аб'яднаць у адзін раман з назвай «Марская кніга» (англ.:
The Sea Book). Тым не менш, абодва праекты зайшлі ў тупік, і, паводле
сцвярджэння Мэлау, няздольнасць Хемінгуэя заканчваць творы стала «сімптомам яго
непрыемнасцяў» на працягу тых гадоў[заўв 6].

У 1948 годзе Хемінгуэй і Мэры падарожнічалі па Еўропе, на некалькі месяцаў
спыніўшыся ў Венецыі. Там пісьменнік закахаўся ў 19-гадовую Адрыяну Іванчыч.
Гэта платанічнае каханне натхніла пісьменніка на раман «За ракой у цені дрэў»,
напісаны на Кубе падчас частых сварак з Мэры і апублікаваны ў 1950 годзе. У
наступным годзе, у лютасці з-за крытычнага прыёму «За ракой у цені дрэў», які
атрымаў адмоўныя водгукі, ён за восем тыдняў напісаў твор «Стары і мора»,
заявіўшы, што гэта «лепшае, што я магу напісаць калі-небудзь у сваім жыцці».
«Стары і мора» стаў выбарам клуба «Кніга месяца» і здабыў міжнароднае прызнанне,
атрымаўшы Пулітцэраўскую прэмію ў маі 1952 года, за месяц да таго, як пісьменнік
у другі раз паехаў у Афрыку.

У 1954 годзе ў Афрыцы Хемінгуэй быў блізкі да смерці пасля дзвюх паслядоўных
авіякатастроф. Ён замовіў аглядны палёт над Бельгійскім Конга ў якасці каляднага
падарунка Мэры. Яны хацелі сфатаграфаваць вадаспад Мэрчысан, але на шляху
самалёт урэзаўся ў стары тэлеграфны слуп і «здзейсніў аварыйную пасадку ў густым
хмызняковым стэпе», у выніку чаго Хемінгуэй атрымаў шматлікія траўмы, уключаючы
параненую галаву, а Мэры зламала два рэбры. На наступны дзень, спрабуючы
дабрацца да медыцынскай дапамогі ў Энтэбе, яны селі на другі самалёт, які
выбухнуў пры ўзлёце, з-за чаго пісьменнік атрымаў апёкі і яшчэ адно на гэты раз
вельмі сур'ёзнае страсенне мозга, якое прывяло да ўцечкі мазгавой вадкасці. У
рэшце рэшт яны прыбылі ў Энтэбе, дзе рэпарцёры ўжо асвятлялі смерць Хемінгуэя.
Ён абверг гэтыя чуткі і правёў наступныя некалькі тыдняў лечачыся і чытаючы
памылковыя некралогі. Нягледзячы на траўмы, у лютым Хемінгуэй суправаджаў
Патрыка і яго жонку на запланаванай рыбалцы, але з-за болю ён быў запальчывым і
цяжка ладзіў з сваім сынам. Калі ўспыхнуў лясны пажар, ён зноў быў паранены,
атрымаўшы апёкі другой ступені на нагах, пярэдняй частцы тулава, вуснах і
абедзвюх руках. Праз некалькі месяцаў Мэры паведаміла сябрам поўны спіс траўмаў
Хемінгуэя: дзве расколіны ў міжпазваночных дысках, разрыў печані і почкі, вывіх
пляча і пералом чэрапа. Аварыі паскорылі фізічны знос пісьменніка. Пасля
авіякатастрофы Хемінгуэй, які «слаба кантраляваў прыём алкаголя на працягу
большай часткі свайго жыцця, піў яшчэ больш, чым звычайна, каб справіцца з болем
ад ран».

У кастрычніку 1954 года Хемінгуэй атрымаў Нобелеўскую прэмію ў галіне
літаратуры. Ён сціпла заявіў прэсе, што Карл Сэндберг, Карэн Бліксен і Бернард
Барэнсан заслужылі прэмію, але ён з радасцю атрымае прызавыя грошы. Мэлау
сцвярджае, што Хемінгуэй «жадаў атрымаць Нобелеўскую прэмію», але, паколькі ён
атрымаў яе праз некалькі месяцаў пасля авіякатастрофы і наступных паведамленняў
у прэсе, «Хемінгуэй павінен быў падазраваць, што яго некралогі згулялі пэўную
ролю ў рашэнні акадэміі». З-за болю пасля няшчасных выпадкаў у Афрыцы пісьменнік
вырашыў адмовіцца ад паездкі ў Стакгольм. Замест гэтага ён падрыхтаваў прамову,
якую павінны былі зачытаць на цырымоніі, з вызначэннем жыцця пісьменніка:

У канцы 1955 года і пачатку 1956 Хемінгуэй быў прыкаваны да ложка. Ён паабяцаў
завязаць з алкаголем, але праз некаторы час занядбаў гэтае абяцанне. У
кастрычніку 1956 года ён вярнуўся ў Еўропу і сустрэўся з баскскім пісьменнікам
Піам Барохам, які быў сур'ёзна хворым і памёр праз некалькі тыдняў. Падчас
паездкі Хемінгуэй зноў захварэў і лячыўся ад «высокага кравянога ціску, хваробы
печані і атэрасклерозу».

У лістападзе ў Парыжы Хемінгуэй успомніў пра скрыні, якія ён пакінуў у гатэлі
«Рыц» у 1928 годзе і якія да таго часу ніхто не знайшоў. Скрыні былі напоўненыя
нататнікамі і чарнавікамі з «парыжскіх гадоў». У захапленні ад гэтага адкрыцця,
калі пісьменнік вярнуўся на Кубу ў 1957 годзе, ён пачаў фармаваць і аднаўляць
запісы, якія пазней сталі мемуарамі «Рухомае свята» (англ.: «A Moveable Feast»).
Да 1959 года ён інтэнсіўна працаваў над творамі: дапісаў «Рухомае свята», які
павінен быў выйсці праз год, давёў «Пробліск ісціны» (англ.: «True at First
Light») да 200 тысяч слоў, дадаў некалькі частак у «Эдэмскі сад» і працаваў над
раманам «Астравы ў акіяне». Апошнія тры былі захаваны ў сейф у Гаване, бо ён
хацеў спачатку закончыць працу над «Рухомым святам». Майкл С. Рэйналдс
сцвярджае, што на працягу гэтага перыяду ў яго пачалася дэпрэсія, з якой ён так
і не здолеў выйсці.

«Фінка Віхія» стала перапаўняцца гасцямі і турыстамі, і Хемінгуэй, незадаволены
сваім жыццём, вырашыў пераехаць у Айдаха. У 1959 годзе ён купіў дом з выглядам
на раку Біг-Вуд недалёка ад Кетчума, і пакінуў Кубу, хоць і застаўся на
ільготных умовах з урадам Фідэля Кастры, распавёўшы «Нью-Ёрк Таймс» (англ.: «The
New York Times»), што ён быў «у захапленні» ад таго, як паўстанцы пад
кіраўніцтвам Кастры зверглі рэжым Фульхенсіі Батысты. Ён быў на Кубе ў
лістападзе 1959 года, пасля таго, як вярнуўся з Памплоны, а таксама ў наступным
годзе на дзень свайго нараджэння, аднак тады яны з Мэры вырашылі пакінуць
краіну, пачуўшы заяву Кастры пра нацыяналізацыю маёмасці, якая належала
амерыканцам і іншым замежным грамадзянам. У ліпені 1960 года Хемінгуэй з'ехаў з
Кубы, пакінуўшы свае творы і рукапісы ў банкаўскім сховішчы ў Гаване. У 1961
годзе, пасля аперацыі ў заліве Свіней, сядзіба «Фінка Віхія» была канфіскаваная
кубінскім урадам разам з калекцыяй літаратуры, якая налічвала ад 4 да 6 тысяч
кніг.

Да канца 1950-х гадоў Хемінгуэй працягваў перапрацоўваць матэрыял для «Рухомага
свята». Улетку 1959 года ён наведаў Іспанію для напісання серыі артыкулаў пра
карыду па замове часопіса «Лайф» (англ.: «Life»), вярнуўшыся на Кубу ў студзені
1960 года для працы над рукапісам. «Лайф» замаўляў толькі 10 тысяч слоў, але
рукапіс празмерна вырас, перасягнуўшы гэту адзнаку. Упершыню ў сваім жыцці быўшы
не ў стане самастойна арганізаваць працэс працы, Хемінгуэй папрасіў Арана
Хочнэра прыехаць на Кубу, каб дапамагчы яму. Хочнэр дапамог яму абрэзаць твор
для «Лайф» да 40 тысяч слоў, а «Скрыбнэрс» пагадзілася на выданне паўнавартаснай
кнігі («Небяспечнае лета» (англ.: «The Dangerous Summer»)) памерам у 130 тысяч
слоў. У той час Хемінгуэй, паводле слоў Хочнэра, быў «нерашучым,
дэзарганізаваным і блытаным», а таксама пакутаваў ад пагаршэння зроку.

25 ліпеня 1960 года Хемінгуэй і Мэры пакінулі Кубу ў апошні раз. Пасля гэтага
Хемінгуэй адправіўся ў Іспанію ў адзіночку, каб сфатаграфавацца для вокладкі
часопіса «Лайф». Праз некалькі дзён у навінах з'явіліся паведамленні пра тое,
што ён сур'ёзна хворы і знаходзіцца на мяжы смерці, што выклікала паніку ў Мэры,
пакуль яна не атрымала ад яго тэлеграму з тэкстам: «Рэпартажы хлуслівыя. Еду ў
Мадрыд. Кахаю Тата.» (англ.: «Reports false. Enroute Madrid. Love Papa.»). Тым
не менш ён сапраўды цяжка хварэў і адчуваў, што знаходзіцца на мяжы зрыву.
Пісьменнік злёг у ложак на некалькі дзён, адыходзячы ў адзіноце і цішыні,
нягледзячы на тое, што першыя часткі твора «Небяспечнае лета», апублікаваныя ў
«Лайф» у верасні 1960 года, атрымалі добрыя водгукі. У кастрычніку ён пакінуў
Іспанію і паехаў у Нью-Ёрк, дзе адмовіўся пакінуць кватэру Мэры на той падставе,
што яму неабходны догляд. Яна хутка павезла яго ў Айдаха, а Джордж Саўерс (лекар
Сан-Вэлі) сустрэў іх у цягніку.

У гэты час Хемінгуэй стаў турбавацца пра грошы і пра сваю бяспеку. Ён турбаваўся
пра свае падаткі і пра тое, што ніколі не вернецца на Кубу за рукапісамі, якія
пакінуў у банкаўскім сейфе. Пісьменнік стаў параноікам і лічыў, што ФБР актыўна
сочыць за кожным яго рухам у Кетчуме. ФБР адкрыла на яго файл падчас Другой
сусветнай вайны, калі ён выкарыстоўваў «Пілар» для патрулявання берагоў Кубы, і
ў вядомага дырэктара гэтага ведамства Джона Эдгара Гувера быў агент у Гаване,
які назіраў за ім у 1950-х гадах. Да канца лістапада Мэры была ў роспачы і
Саўерс прапанаваў адвезці Хемінгуэя ў клініку «Мая» (англ.: Mayo Clinic) у
Мінесоце, дзе, паводле яго меркавання, пісьменнік павінен быў прайсці лекаванне
ад артэрыяльнай гіпертэнзіі. У ФБР ведалі, што Хемінгуэй быў у клініцы, бо гэта
было задакументавана ў студзені 1961. У мэтах ананімнасці яго паклалі ў клініку
пад імем самога Саўерса. Маерс піша, што «аўра таямніцы акружае лячэнне
Хемінгуэя ў клініцы», але пацвярджае, што яго лячылі шокавай тэрапіяй не менш за
15 разоў у снежні 1960 года і ў студзені 1961 ён «выйшаў у разбураным стане».
Рэйналдс звяртаецца да запісаў Хемінгуэя ў «Мая», адзначаючы камбінацыю лекаў,
якая магла давесці пісьменніка да дэпрэсіўнага стана.

Праз тры месяцы, у красавіку 1961 года, у Кетчуме Мэры зайшла раніцай на кухню і
«ўбачыла Хемінгуэя з стрэльбай у руках». Яна патэлефанавала Саўерсу, які даў яму
заспакойлівыя лекі і адвёз у бальніцу Сан-Вэлі, адкуль пісьменнік зноў быў
адпраўлены ў «Мая» для дадатковай шокавай тэрапіі. Ён быў выпушчаны адтуль у
канцы чэрвеня і вярнуўся ў Кетчум 30 чэрвеня. Праз два дні, раніцай 2 ліпеня
1961 года, Хемінгуэй «цалкам свядома» застрэліўся з сваёй любімай стрэльбы. Ён
адчыніў падвальную кладоўку, дзе трымаў усю сваю зброю, пайшоў наверх да
галоўнага ўвахода ў іх дом, «штурхнуў дзве пулі дванаццатага калібра ў драбавік
«Бос» (англ.: Boss)… уставіў канец ствала ў рот, націснуў на курок і выпусціў
сабе мазгі». Мэры патэлефанавала ў бальніцу Сан-Вэлі, і лекар хутка прыехаў да
яе. Нягледзячы на яго вердыкт, што Хемінгуэй «памёр ад нанесенага самому сабе
ранення ў галаву», прэсе паведамілі, што смерць была «выпадковай».

У апошнія гады паводзіны Хемінгуэя былі падобныя на паводзіны яго бацькі да
таго, як той таксама заўчасна пайшоў з жыцця; магчыма, яго бацька меў генетычны
гемахраматоз — хваробу, пры якой няздольнасць арганізма засвойваць жалеза можа
завяршыцца псіхічным і фізічным зносам. Медыцынская дакументацыя, даступная ў
1991 годзе, пацвердзіла, што ў пачатку 1961 года ў пісьменніка быў дыягнаставаны
гемахраматоз. Яго сястра Урсула і брат Лестэр таксама скончылі жыццё
самагубствам. У дадатак да фізічных хвароб дадатковай цяжкасцю Хемінгуэя былі
праблемы з алкаголем на працягу большай часткі яго жыцця.

Сям'я і сябры Хемінгуэя вылецелі ў Кетчум для пахавання, якое было ўзначалена
мясцовым каталіцкім святарам, які лічыў смерць выпадковай. Брат Хемінгуэя Лестэр
пісаў пра пахаванне (падчас якога хлопец-міністрант страціў прытомнасць на
крышцы труны): «Мне здаецца, што Эрнэсту спадабалася бы гэта ўсё».

Праз пяць гадоў Мэры Уэлш дала інтэрв'ю, падчас якога прызналася, што яе муж
скончыў жыццё самагубствам.

Праз 35 гадоў пасля смерці пісьменніка, 1 ліпеня 1996 года, яго ўнучка Марго
Хемінгуэй памерла ў Санта-Моніцы (штат Каліфорнія). Марго была супермадэллю і
актрысай, у 1976 годзе зняўшыся разам з сястрой Марыэль у фільме «Губная памада»
(англ.: «Lipstick»). Пазней яе смерць была прызнаная самагубствам, і, такім
чынам, яна стала «пятым чалавекам за чатыры пакаленні сваёй сям'і, які скончыў
жыццё самагубствам».

Газета «Нью-Ёрк Таймс» напісала ў 1926 годзе пра першы раман Хемінгуэя: «Гэта
сапраўды захапляльная гісторыя, напісаная лаканічнай, жорсткай, строга
апавядальнай прозай, якая прыніжае больш літаратурную англійскую мову.» «І
ўзыходзіць сонца» напісаны сціплай і кампактнай прозай, якая прынесла вядомасць
Хемінгуэю і, паводле слоў прафесара Джэймса Нэйджэла, «змяніла характар
амерыканскай літаратуры». У 1954 годзе, калі Хемінгуэй атрымаў Нобелеўскую
прэмію, было адзначана, што пісьменнік узнагароджваўся за «яго майтэрства ў
мастацтве апавядання, якое ён ярка прадэманстраваў у апошнім творы «Стары і
мора», і за ўплыў, які ён зрабіў на сучасны стыль». Прафесар Пол Сміт заўважае,
што па пачатковых апавяданнях Хемінгуэя, сабраных у зборніку «У наш час», можна
зрабіць выснову, што ён усё яшчэ эксперыментаваў з літаратурным стылем. Ён
пазбягаў складанага сінтаксісу. Каля 70 адсоткаў усіх сказаў у творах Хемінгуэя
з'яўляюцца простымі — «дзіцячы» сінтаксіс без падпарадкаванняў.

Прафесар Гарвардскага ўніверсітэта Генры Луіс Гейтс лічыць, што стыль Хемінгуэя
з'яўляецца прынцыповай формай «адказу на яго вопыт у сусветнай вайне». Пасля
Першай сусветнай вайны ён і іншыя мадэрністы «страцілі веру ў цэнтральныя
інстытуты Заходняй цывілізацыі» і супраць складанага стылю пісьменнікаў 19
стагоддзя стварылі стыль, «у якім асноўнае ўсталёўваецца праз дыялог, праз
дзеянні і маўчанне — літаратуру, у якой няма нічога вырашальнага або, па меншай
меры, нічога відавочна не пазначана».

Развіваючы тэму сувязі паміж Хемінгуэем і іншымі пісьменнікамі-мадэрністамі,
біёграф Ірэн Гамель лічыць, што яго стыль старанна культываваўся і ўдакладняўся,
каб стаць авангардам сваёй эпохі. Галодны да «авангардысцкіх эксперыментаў»
Хемінгуэй апублікаваў работу Гертруды Стайн і Эльзы фон Фрэйтаг-Ларынговен ў
«Трансэтлэнцік Рэўю», паўстаючы супраць «сталага мадэрнізму» Форда Мэдакса
Форда. Як адзначае Гамель, Хемінгуэй быў «уведзены ў эксперыментальны стыль
баранэсы ў час, калі ён актыўна абразаў слоўную «таўстату» ў сваім уласным
стылі».

Бэйкер лічыць, што, пачаўшы сваю дзейнасць у якасці аўтара апавяданняў,
Хемінгуэй навучыўся «казаць шмат у кароткіх аповедах, падразаць мову, памнажаць
інтэнсіўнасць і не казаць нічога акрамя праўды такім чынам, які дазваляў
распавядаць больш, чым проста праўду». Хемінгуэй называў свой стыль тэорыяй
айсберга: факты знаходзяцца над вадой, а апорная канструкцыя і сімвалізм — па-за
полем зроку. Канцэпцыю тэорыі айсберга часам называюць «тэорыяй бяздзейнасці».
Пісьменнік лічыў, што аўтар можа пісаць адно (напрыклад Нік Адамс рыбачыць у
апавяданні «Рака двух сэрцаў»), а пры гэтым пад паверхняй адбываецца зусім іншае
(Нік Адамс канцэнтруецца на рыбалцы, каб не думаць пра нешта іншае).

Джэксан Бэнсан лічыць, што Хемінгуэй выкарыстоўваў аўтабіяграфічныя дэталі для
апісання жыцця ў цэлым — не толькі свайго жыцця. Напрыклад, Бэнсан сцвярджае,
што Хемінгуэй выкарыстоўваў свой досвед і пракручваў сцэнарый «што калі б?»:
«што, калі б я атрымаў такія раненні, што не змог бы спаць па начах? Што, калі б
раненні зрабілі мяне вар'ятам? Што, калі б мяне зноў адправілі на фронт?» У
кнізе «Мастацтва апавядання» Хемінгуэй тлумачыў: «Я адкрыў некалькі сапраўдных
прыёмаў. Калі вы апускаеце якія-небудзь важныя рэчы ці падзеі, якія вы ведаеце,
апавяданне ўзмацняецца. Калі вы прапускаеце падзеі, таму што не ведаеце іх, ваша
апавяданне не будзе каштаваць нічога. Якасць любога апавядання залежыць ад таго,
наколькі добры той матэрыял, які вы (а не вашы рэдактары) апускаеце.»

Прастата прозы Хемінгуэя — падманлівая. Прафесар Зоі Трод лічыць, што ён пачаў
выкарыстоўваць «шкілетныя сказы» ў адказ на заўвагу Генры Джэймса, што Першая
сусветная вайна «знясіліла словы». Хемінгуэй прапанаваў «мульты-каардынацыйную»
фатаграфічную рэальнасць, будуючы яе на тэорыі айсберга. Сінтаксіс, у якім не
хапае падпарадкавальных злучнікаў, стварае статычнасць сказаў, а «фотаздымачны»
стыль стварае з твору своеасаблівы калаж малюнкаў. Многія сродкі пунктуацыі
(двукроп'і, кропкі з коскай, працяжнікі, дужкі) апушчаны на карысць кароткіх
апавядальных сказаў. Сказы абапіраюцца адзін на аднаго, як і самі падзеі, што
стварае адчуванне цэлага. Ён таксама выкарыстоўваў іншыя кінематаграфічныя
прыёмы: рэзкія пераходы ад адной сцэны да іншай або перарастанне адной сцэны ў
другую. Наўмысныя апушчэнні падзей дазваляюць чытачу папоўніць гэты прабел,
нібыта прытрымліваючыся інструкцыі аўтара, і ствараюць трохмерную прозу.

У літаратуры і ў сваіх асабістых лістах Хемінгуэй звычайна выкарыстоўваў злучнік
«і» (англ.: «and») замест косак. Такое выкарыстанне вялікай колькасці злучнікаў
магло служыць для перадачы непасрэднасці. Выкарыстанне Хемінгуэем
шматзлучнікавасці — ці ў больш позніх творах выкарыстанне даданых сказаў —
дазваляе супаставіць паміж сабой надзвычайныя бачанні і малюнкі; Джэксан Брэнсан
параўноўвае іх з хайку. Многія з паслядоўнікаў Хемінгуэя спрабавалі
прытрымлівацца яго прыклада і пазбягалі любога выразу эмоцый. Пісьменнік Сол
Бэлау сатырычна апісваў гэты стыль «У вас ёсць эмоцыі? Задушыце іх.» Тым не
менш, Хемінгуэй намераваўся не ўхіляцца ад эмоцый, а адлюстроўваць іх больш
навукова. Хемінгуэй лічыў, што апісваць эмоцыі — проста і бессэнсоўна; замест
гэтага ён рабіў калажы малюнкаў, каб паказаць «рэальную рэч, паслядоўнасць рухаў
і тое, што выклікала эмоцыі», каб такія апісанні «былі сапраўднымі і праз год, і
праз дзесяць гадоў, і, калі пашанцуе і калі апісанне дастаткова чыстае і
праўдзівае, заўсёды». Выкарыстанне малюнкаў у якасці аб'ектыўных карэлятаў
таксама характэрна для твораў Эзры Паўнда, Томаса Стэрнза Эліята, Джэймса Джойса
і Марселя Пруста. У лістах Хемінгуэя некалькі разоў сустракаюцца спасылкі на
раман Пруста «У пошуках страчанага часу», якія сведчаць, што ён чытаў яго, па
меншай меры, два разы.

Папулярнасць твораў Хемінгуэя ў значнай ступені засанавана на іх тэмах, якімі,
паводле меркавання доктара Мічыганскага ўнівесітэта Фрэдэрыка Свабоды,
з'яўляюцца каханне, вайна, спустошанасць і страта; усе яны з'яўляюцца асноўнымі
тэмамі ўсёй амерыканскай літаратуры і моцна праяўляюцца ў сутнасці твораў
Хемінгуэя. Літаратурны крытык Лэслі Фідлер бачыць у работах пісьменніка тэму,
якую ён вызначае як «Свяшчэнная зямля» — Амерыканскі Захад — дапоўнены ў творах
Хемінгуэя гарамі Іспаніі, Швейцарыі і Афрыкі, а таксама вадаёмамі Мічыгана.
Апроч таго, Хемінгуэй аддаў даніну Амерыканскаму Захаду назвай «Гатэль Мантана»
(англ.: Hotel Montana) у творах «І ўзыходзіць сонца» і «Па кім звоніць звон».
Фідлер, а таксама іншы літаратар Бэн Стольцфус лічаць, што прырода ў творах
Хемінгуэя з'яўляецца месцам для адраджэння і тэрапіі, і паляўнічы або рыбак
адчуваюць там момант трансцэндэнтнасці, калі здабыча забітая. Гэтая прырода —
месца, дзе мужчыны без жанчын: мужчыны рыбачаць; мужчыны палююць; мужчыны
знаходзяць адкупленне ў прыродзе. Нягледзячы на тое, што Хемінгуэй пісаў пра
спорт, Карлас Бэйкер лічыць, што акцэнт заўсёды больш робіцца на спартсмена, чым
на сам спорт, а Сьюзан Бігель лічыць Хемінгуэя амерыканскім натуралістам, што
адлюстравана ў вельмі падрабязных апісаннях прыроды, напрыклад у апавяданні
«Рака двух сэрцаў».

Пісьменнік, адной з асноўных тэм якога — асабліва ў пачатку творчага шляху —
была вайна, адзначаў значэнне ваеннага досведу: «Вайна адна з самых важных тэм,
і прытым такая, калі цяжэй за ўсё пісаць праўдзіва, і пісьменнікі, якія не
бачылі вайны, ад зайздрасці імкнуцца пераканаць і сябе, і іншых, што тэма гэтая
нязначная, ці ненатуральная, ці хваравітая, у той час, як на самой справе ім
проста не давялося перажыць тое, чаго нічым нельга кампенсаваць». У вобразе
галоўнага героя рамана «Бывай, зброя!» лейтэнанта Фрэдэрыка Генры, а таксама ў
каханні героя да Кэтрын Барклі выявіўся асабісты ваенны досвед аўтара.

Фідлер лічыць, што Хемінгуэй перавярнуў у амерыканскай літаратуры сутнасць злой
«цёмнай жанчыны» і добрай «светлай жанчыны». Цёмная жанчына — Брэт Эшлі з рамана
«І ўзыходзіць сонца» — паступае высакародна; светлая жанчына — Маргарэт Макомбер
з апавядання «Кароткае шчаслівае жыццё Фрэнсіса Макомбера» — становіцца
забойцай. Літаратурны крытык Роберт Скоўлз заяўляе, што ў ранніх апавяданнях
Хемінгуэя, такіх як «Вельмі кароткае апавяданне» (англ.: «A Very Short Story»),
«персанажы-мужчыны з'яўляюцца станоўчымі, а персанажы-жанчыны — адмоўнымі».
Паводле прафесара Рэны Сандэрсан, крытыкі хвалілі ў ранніх апавяданнях
пісьменніка арыентаваны на мужчын свет мужных заняткаў, а таксама падзел усіх
жанчын на «каструючых і любоўных рабынь». Прыхільнікі фемінізму крытыкуюць
Хемінгуэя як «грамадскага ворага нумар адзін», аднак больш познія ацэнкі яго
працы «далі новыя погляды на персанажаў-жанчын у Хемінгуэя (і іх сілу) і выявілі
яго асабістае меркаванне па гендэрных пытаннях, тым самым ставячы пад сумнеў
старое меркаванне, што яго творы былі выключна мужчынскімі». Крытык Ніна Бэйм
лічыць, што Брэт Эшлі і Маргарэт Макомбер з'яўляюцца яркімі прыкладамі
«жанчын-сцерваў» (англ.: bitch women) у творах Хемінгуэя.

Тэма жанчын і смерці з'яўляецца ў апавяданнях Хемінгуэя з творам «Індзейскі
лагер», які пранізвае тэма смерці. Прафесар Філіп Янг лічыць, што акцэнт у
«Індзейскім лагеры» ставіцца не столькі на жанчыну, якая нараджае дзіцяці, ці на
бацьку, які здзейсніў самагубства, а на Ніку Адамсе, які з'яўляецца сведкам
гэтых падзей і «атрымлівае душэўныя шрамы і становіцца нервовым хлопцам». У
гэтым апавяданні пісьменнік апісаў падзеі, якія сфарміравалі асобу Адамса. Янг
лічыць, што ў «Індзейскім лагеры» знаходзіцца «ключ» да пытання «што аўтар
планаваў рабіць у наступныя 35 гадоў сваёй кар'еры». Стольцфус лічыць работу
Хемінгуэя больш складанай з раскрыццём ісціны экзістэнцыялізму: калі чалавек
нічога не зрабіў у жыцці, то яго адкупленне адбудзецца на парозе смерці. Фрэнсіс
Макомбер, які нікчэмна пражыў сваё жыццё, памірае шчаслівым, таму што апошнія
гадзіны яго жыцця былі сапраўднымі; тарэадор у карыдзе ўяўляе сабой вяршыню
сапраўднага жыцця. У сваёй рабоце «Выкарыстанне сапраўднасці: Хемінгуэй і
літаратурнае поле» (англ.: «The Uses of Authenticity: Hemingway and the Literary
Field») Ціма Мюлер адзначае, што творы пісьменніка атрымалі поспех таму, што
персанажы ў іх жывуць «сапраўдным жыццём», а «салдаты, рыбакі, баксёры і леснікі
з'яўляюцца архетыпамі сапраўднасці ў сучаснай літаратуры».

У творах Хемінгуэя распаўсюджана тэма маральнай кастрацыі мужчын, асабліва ў
рамане «І ўзыходзіць сонца». Фідлер лічыць, што маральная кастрацыя ў персанажаў
Хемінгуэя з'яўляецца характэрнай рысай пакалення параненых салдат, у якім такія
жанчыны, як Брэт, дабіліся эмансіпацыі. Гэта адносіцца і да другараднага
персанажа Фрэнсіс Клайн, якая была дзяўчынай Кона ў пачатку рамана. Яна
з'яўляецца яскравым прыкладам такога пакалення не толькі таму, што прадстаўляе
яго ўжо ў самым пачатку твора, а яшчэ і з-за таго, які ўплыў яна мае на Кона,
хоць і мала з'яўляецца ў тэксце.

Бэйкер лічыць, што Хемінгуэй супастаўляе ў сваіх творах «натуральнае» і
«ненатуральнае». У апавяданні «Альпійская ідылія» (англ.: «Alpine Idyll»)
«ненатуральнасць» катання на лыжах у горнай краіне позняй вясной спалучаецца з
«ненатуральнасцю» селяніна, які занадта доўга трымаў труп сваёй жонкі зімой у
хляве. Лыжнікі і селянін спускаюцца ў даліну да «натуральнай» вясны для
адкуплення.

Некаторыя крытыкі характарызуюць творы Хемінгуэя як жанчынаненавісніцкія і
гамафобскія. Сьюзан Бігель прааналізавала водгукі на літаратуру пісьменніка за
чатыры дзесяцігоддзя, апублікаваўшы вынікі ў сваім эсэ «Крытычны прыём» (англ.:
«Critical Reception»). Яна адзначыла, што ў 1980-я гады «крытыкі, якія
падтрымлівалі мультыкультуралізм» проста ігнаравалі Хемінгуэя; хоць некалькі
«апалагетыкаў» былі напісаныя. Тыповым з'яўляецца падобны аналіз рамана «І
ўзыходзіць сонца»: «Хемінгуэй не дазваляе чытачу забыцца, што Кон — габрэй, не
непрывабны персанаж, які аказваецца габрэем, а персанаж, які з'яўляецца
непрывабным, таму што ён габрэй». Паводле Бігель у тым жа дзесяцігоддзі крытыкі
адзначалі «страх перад гомасексуалізмам» і расізм у літаратуры Хемінгуэя.

У прадмове да рамана «Па кім звоніць звон» перакладчык і літаратуразнаўца Вадзім
Небышынец адзначыў, што вызначальную ролю ў творчай біяграфіі Хемінгуэя адыграла
Першая сусветная вайна, а таксама тэма «страчанага пакалення» і што трагічнае
ўспрыманне свету дасягнула свайго апагея ў рамане «Бывай, зброя!».
Літаратуразнаўца Ева Лявонава пісала, што ад настрояў страчанасці і адзіноты,
уласцівых героям Хемінгуэя, аўтар паступова перайшоў да «больш актыўнай жыццёвай
пазіцыі».

Небышынец заўважае, што пісьменнік абапіраўся на рэалістычныя і гуманістычныя
традыцыі сваіх папярэднікаў, але выпрацаваў сваю адметную творчую манеру, якая
зрабілася адным з вызначальных стыляў XX стагоддзя. Паводле Лявонавай, Хемінгуэй
імкнуўся да стварэння «простай, сумленнай прозы пра чалавека» і лічыў , што для
сапраўднага мастака «кожная кніга павінна быць пачаткам, новай спробай дасягнуць
недасягальнага, яшчэ не здзейсненага іншымі». Літаратуразнаўца лічыць, што
«проза бачылася яму „самым цяжкім пісьменніцкім хлебам“, бо празаік заўсёды
стаіць перад „неабходнасцю зрабіць вымысел больш праўдзівым за рэальнае жыццё“».

Лявонава сцвярджае, што Хемінгуэй перапісваў многія старонкі сваіх кніг па
некалькі дзесяткаў разоў, у выніку чаго давёў распрацаваны ім самабытны стыль да
дасканаласці. Яна называе пісьменніка «бясспрэчным рэалістам», але адзначае, што
ён таксама выкарыстоўваў элементы рамантычнай эстэтыкі. Лявонава піша, што
Хемінгуэй быў «мастаком-псіхолагам, майстарам пабудовы дыялогу і маналога,
стварэння адпаведнай атмасферы, настрою і пейзажу». Паводле яе меркавання, «яго
творы адметныя глыбокім лірызмам і драматычнасцю, насычаны сімволікай, характары
герояў пераканаўчыя, а партрэты запамінальныя і непаўторныя».

Пісьменнік Васіль Быкаў лічыў найбольш значным творам Эрнэста Хемінгуэя раман
«Па кім звоніць звон». У кнізе ўспамінаў «Доўгая дарога дадому» ён прызнаў:

Ева Лявонава лічыць, што многія якасці твораў Хемінгуэя ўласцівыя прозе самога
Быкава, а менавіта наяўнасць падтэкстаў, прытчавасць, глыбокі псіхалагізм і
рэльефнасць апісанняў, таксама адзначаючы, што іх творы падобныя тэмамі,
экстрэмальнымі, «памежнымі» сюжэтнымі калізіямі, сітуацыямі выбару і незвычайным
трагізмам.

Спадчына Хемінгуэя для амерыканскай літаратуры — гэта яго стыль: пісьменнікі,
якія з'яўляліся пасля яго, пераймалі або пазбягалі яго. Пасля таго, як з
выданнем кнігі «І ўзыходзіць сонца» была створана яго рэпутацыя, ён стаў адным з
цэнтральных прадстаўнікоў пасляваеннага пакалення, усталяваўшы асабісты стыль
для пераймання. Яго кнігі былі спалены ў Берліне ў 1933 годзе ў якасці «сімвала
сучаснага заняпаду» і адпрэчаны яго бацькамі, якія лічылі іх «брудам». Рэйналдс
сцвярджае, што яго спадчынай з'яўляецца тое, што «яго апавяданні і раманы так
хутка папулярызаваліся, што некаторыя з іх сталі часткай нашай культурнай
спадчыны». У 2004 годзе ў бібліятэцы Джона Ф. Кэнэдзі Расэл Бэнкс заявіў у сваім
выступе, што ён, як і многія пісьменнікі-мужчыны яго пакалення, знаходзіцца пад
уплывам літаратурнай філасофіі, стылю і іміджу Хемінгуэя. Паводле слоў Мюлера,
«Хемінгуэй з'яўляецца самым вядомым з усіх пісьменнікаў у свеце».

Бэнсан лічыць, што жыццёвы досвед Хемінгуэя стаў «сродкам для эксплуатацыі» ў
яго літаратуры. Літаратуразнаўца Андрэс Халенгрэн, які даследаваў творчасць
Хемінгуэя, лічыць, што яго «брутальны стыль» і вобраз мача трэба аддзяляць ад
літаратурнай дзейнасці. Гэта пацвярджае і Бэнсан, апісваючы яго як інтраверта і
параўноўваючы яго з Джэромам Сэлінджэрам, нягледзячы на тое, што Хемінгуэй
маскіруе свой характар самахвальствам. На самай справе падчас Другой сусветнай
вайны Сэлінджэр сустракаўся і перапісваўся з Хемінгуэем, якога ён прызнаваў
сваім аўтарытэтам. У сваім лісце да Хемінгуэя Сэлінджэр сцвярджаў, што іх
размовы «далі яму адзіныя хвіліны надзеі за ўсю вайну» і жартоўна называў сябе
«старшынёй фан-клубаў Хемінгуэя».

Ступень уплыву Хемінгуэя відаць у даніне і адгалосках яго твораў у папулярнай
культуры. Малая планета, адкрытая ў 1978 годзе астраномам з СССР Мікалаем
Чарных, была названая ў яго гонар («(3656) Хемінгуэй»); у апавяданні Рэя
Брэдбэры «Машына да Кіліманджара» (англ.: «The Kilimanjaro Device») Хемінгуэй
едзе на вяршыну гары Кіліманджара; у 1993 годзе выйшаў мастацкі фільм «Барацьба
з Эрнэстам Хемінгуэем» з Робертам Дзювалам, Рычардам Харысам, Шырлі Мак-Лейн,
Сандрай Балак і Пайпер Лоры ў галоўных ролях пра сяброўства двух пенсіянераў,
ірландца і кубінца, якія жывуць у прыбярэжным мястэчку штата Фларыда. Уплыў
пісьменніка відавочны па мноству рэстаранаў з назвай «Хемінгуэй», а таксама па
барах з распаўсюджанай назвай «Хэрыс» (англ.: «Harry's») (адсылка да бару з
рамана «За ракой у цені дрэў»). Лінія мэблі Хемінгуэя, распаўсюджанню якой
садзейнічаў сын Хемінгуэя Джэк (Бамбі), мае такія прадметы як тумбачка
«Кіліманджара» і канапа «Кэтрын». Кампанія «Манблан» (англ.: «Montblanc»)
прапануе аўтаручкі «Хемінгуэй», а таксама была створана лінія адзення для
сафары, названая ў яго гонар. У 1977 годзе быў заснаваны міжнародны конкурс
імітацыі Хемінгуэя (англ.: International Imitation Hemingway Competition), які
публічна прызнаў яго ўплыў і камічна недарэчныя намаганні некаторых аўтараў
імітаваць яго. Удзельнікам прапануецца прадставіць адну «сапраўды добрую
старонку з сапраўды дрэннага Хемінгуэя», а пераможцы ляцяць у Італію ў бар
«Хэрыс».

У 1965 годзе Мэры Хемінгуэй заснавала «фонд Хемінгуэя» (англ.: Hemingway
Foundation) і ў 1970-х гадах падаравала дакументы мужа бібліятэцы Джона Ф.
Кэнэдзі. У 1980 годзе група даследчыкаў Хемінгуэя ацаніла ахвяраваныя паперы,
пазней сфарміраваўшы «таварыства Хемінгуэя» (англ.: Hemingway Society), «якое
падтрымлівае і стымулюе хемінгуэеўскую стыпендыю (англ.: Hemingway
scholarship)».

На беларускую мову творы Xемінгуэя пераклалі Алесь Асташонак, Анатоль Бутэвіч
(Максім Валошка), Віталь Воранаў, Віктар Гардзей, Юрка Гаўрук, Павел Марціновіч,
Яўген Міклашэўскі і Вадзім Небышынец.

Па ўсіх вялікіх творах Хемінгуэя былі знятыя фільмы: «Бывай, зброя!» (1932,
1957), «Па кім звоніць звон» (1943), «Мець і не мець» (1944, 1950, 1958),
«Забойцы» (англ.: «The Killers») (1946, 1956, 1964), «Справа Макомбера» (англ.:
«The Macomber Affair») (1947), «Снягі Кіліманджара» (1952), «І ўзыходзіць сонца»
(1957, 1984), «Стары і мора» (1958) і «Астравы ў акіяне» (1977).

Першы фільм па рамане «Бывай, зброя!» быў зняты ў 1932 годзе, праз 3 гады пасля
выхаду кнігі. У гэтай любоўнай гісторыі, якая адбываецца на фоне Першай
сусветнай вайны, Гэры Купер сыграў галоўную ролю, персанажа, правобразам якога
стаў сам Хемінгуэй і які ўлюбляецца ў медсястру, у ролі якой знялася Хелен Хейс.
Фільм атрымаў намінацыю на Оскар у катэгорыі «Найлепшы фільм» і выйграў дзве
ўзнагароды ў катэгорыях «Лепшая аператарская праца» і «Лепшы гук». У 1957 годзе
рэжысёр Дэвід Сэлзнікс зняў рымэйк з Рокам Хадсанам і Джэніфер Джонс у галоўных
ролях, але ён не быў паспяховым і нават стаў фінансавым правалам, пасля якога
Сэлзнікс не зняў больш ні аднаго фільма.

У 1943 годзе Гэры Купер таксама сыграў галоўную ролю ў фільме «Па кім звоніць
звон». Хемінгуэй сам абраў яго і Інгрыд Бергман для выканання галоўных роляў,
аднак застаўся незадаволены тым, як у фільм быў перанесены палітычны пасыл.
Гэтая стужка, працягласць якой складае амаль тры гадзіны, атрымала дзевяць
намінацый на Оскар.

Па апавяданні «Забойцы» былі зняты тры версіі фільмаў. Найбольш вядомай з іх
з'яўляецца стужка, знятая ў 1946 годзе ў жанры нуар з Бертам Ланкастэрам у ролі
шведскага баксёра. У фільме 1964 года Дона Сігела галоўную ролю сыграў Лі
Марвін, які атрымаў за яе прэмію «Бафта» (англ.: BAFTA) у катэгорыі «Лепшы
замежны акцёр».

Фільм па творы «Стары і мора» пра старога кубінскага рыбака і яго барацьбу з
вялікай рыбай быў зняты ў 1958 годзе. Спэнсэр Трэйсі, які выканаў галоўную ролю
ў гэтай карціне, атрымаў намінацыю на Оскар у катэгорыі «Лепшая мужчынская
роля».

Грэгары Пек, Сьюзэн Хейвард і Ава Гарднер у 1952 годзе сыгралі галоўныя ролі ў
фільме «Снягі Кіліманджара», экранізацыі твора Хемінгуэя пра сафары ў Афрыцы.

Генры Кінг, які быў рэжысёрам фільма «Снягі Кіліманджара» запрасіў Грэгары Пека
і ў экранізацыю рамана «І ўзыходзіць сонца» ў 1957 годзе. У фільме, дзеянне
якога адбываецца ў Францыі і ў Іспаніі, таксама сыгралі Ава Гарднер (у ролі Брэт
Эшлі), Мел Ферэр і Эрал Флін.

Адной з найлепшых экранізацый твораў Хемінгуэя, на думку многіх крытыкаў, стаў
фільм «Мець і не мець» 1944 года з Хамфры Богартам і Ларэн Бэкол у галоўных
ролях. Наступныя экранізацыі гэтага рамана, якія выходзілі пад назвамі
«Пераломны момант» (англ.: «The Breaking Point») і «Збройнікі» (англ.: «The Gun
Runners») не былі паспяховымі.



https://be.wikipedia.org/wiki/%D0%A3%D1%8D%D0%BB%D1%8C%D1%81

Уэльс або Валія (вал.: Cymru [ˈkəmrɨ]; лац.: Cambria; англ.: Wales [ˈweɪlz], ад
стар.-англ.: Welisc, Wælisc "замежны") — краіна Злучанага Каралеўства.
Размяшчаецца на паўднёвым усходзе вострава Вялікабрытаніі і мяжуе з Англіяй на
ўсходзе. Уэльс з'яўляецца найбуйнейшым княствам у свеце.

На захадзе Вялікабрытаніі далёка ў мора выступае паўвостраў Уэльс, амаль цалкам
заняты Кембрыйскімі гарамі. З паўночнага захаду да яго прымыкае востраў Англсі.
Паўвостраў мае форму падковы, увагнутую частку якой займае буйны заліў Кардыган.

Уэльс абмываецца Ірландскім морам, пралівам Св. Георга, залівамі Кардыган і
Брыстольскім. Берагі пераважна скалістыя, моцна парэзаныя. Грабен Брыстальскага
заліва аддзяляе Уэльс ад паўвострава Корнуал. Ад астатніх частак Вялікабрытаніі
тэрыторыя адмежавана шырокай далінай ракі Северн.

У Ірландскім моры знаходзіцца востраў Англсі (714 км²), аддзелены ад Уэльса
вузкім пралівам Менай. Востраў мае крутыя берагі і ўзгорыстую паверхню (да 250
м).

Большую частку Уэльса займаюць Кембрыйскія горы, што працягнуліся з поўначы на
поўдзень. Яна складзеныя пераважна сланцамі, вапнякамі, пескавікамі. Шырокімі і
глыбокімі далінамі рэк масіў разбіты на шэраг пласкагор’яў, над якімі ўвышаюцца
асобныя кражы. Пераважаюць вышыні ад 250 да 750 м, на крайнім паўночным захадзе
ёсць вяршыні, вышынёю больш за 1000 м. Рэльеф гор у цэлым згладжаны, вяршыні
круглявыя, схілы пакатыя. Толькі самыя высокія часткі, як вулканічны масіў
Сноўдан (1085 м), маюць горны рэльеф, утвораны пад уздзеяннем старажытнага
зледзянення. Нагрувашчванні скал чаргуюцца тут з зялёнымі далінамі і невялікімі
прыгожымі азёрамі. Цэнтральная частка гор выраўнаваная, платападобная, а
паўднёвая ўяўляе сабой серыю невысокіх хрыбтоў, што цягнуцца ў шыротным
напрамку, самая высокая града гэтай часткі Уэльса — Брэкан-Біканз. На ўзбярэжжы
кліфы перамяжоўваюцца з пляжамі і дзюнамі.

На фаміраванне паверхні Уэльса ўплывала дзейнасць ледавікоў, якія апрацавалі
глыбавыя каледонскія масівы. Сустракаецца і карставы рэльеф.

Рэкі Уэльса кароткія, паўнаводныя, з хуткім цячэннем. Самая працяглая рака —
Северн (310 км) — пачынаецца ў Кембрыйскіх гарах, упадае ў Брыстальскі заліў,
утвараючы эстуарый. Шматлікія рэкі Паўднёвага Уэльса бяруць пачатак на градзе
Брэкан-Біканз. На Уэльсе шмат ледавікова-тэктанічных азёр.

У шырокіх рачных далінах, а таксама ў перадгор’ях захаваліся ўчасткі лясоў з
дуба, бука, ясеня і бярозы на бурых лясных глебах. Шыракалістыя лясы падымаюцца
ў гарах да вышыні 400—600 м. Вышэй распаўсюджваюцца верасовыя пусткі. Яны
размешчаны на грубых, моцна ападзоленых пясчаных і шчэбністых глебах. Залішняе
ўвільгатненне прыводзіць — не толькі на раўнінах, але і ў гарах — да шырокага
распаўсюджання сфагнавых балот, тарфянікаў, травяных лугоў (апошнія займаюць
каля 1/3 плошчы Уэльса). Верасоўнікі і лугі пакрываюць востраў Англсі.



https://be.wikipedia.org/wiki/%D0%A1%D1%96%D1%80%D1%8B%D1%8F

Сі́рыя, Сіры́йская Ара́бская Рэспу́бліка (араб.: الجمهورية العربية السورية‎‎) —
краіна на Блізкім Усходзе. Мяжуе з Ліванам і Ізраілем на паўднёвым захадзе, з
Іарданіяй на поўдні, з Іракам і Турцыяй на поўначы; мае выхад да Міжземнага
мора. Сталіца Сірыі — адзін з самых старажытных гарадоў Усхода — Дамаск, які
з'яўляецца самай старажытнай з усіх сучасных сталіц ва ўсім свеце..

Назва Сірыя паходзіць ад старажытнагрэчаскай назвы калоній Асірыі, утвораных ад
семіцкага слова «Сірыён».

Сірыя — асяродак старажытных цывілізацый. «Старажытная Сірыя», т.зв. Вялікая
Сірыя, да пачатку XX ст. ўключаліся тэрыторыі сучасных Сірыі, Лівана, Іарданіі і
Ізраіля. Такім чынам, гісторыя Сірыі да 1920-х гадоў адносіцца да значна больш
шырокай тэрыторыі. Гісторыя сучаснай Сірыі пачынаецца з 1919. Доўгі час Сірыя
ўваходзіла ў склад Асманскай імперыі, а пасля І Сусветнай вайны перайшла пад
кантроль Францыі.

У сярэдзіне IV-га тысячагоддзя да н.э. тэрыторыю Сірыі засялялі народы семіцкага
паходжання. Яны заснавалі гарады-дзяржавы. Каля 2000 да н.э. ў паўднёва-заходняй
часткі Сірыі пасяліліся ханаанеі, на ўзбярэжжы — фінікійцы; каля 1700 да н.э. на
тэрыторыі Сірыі з'явіліся амарыты, каля 1500 да н.э. — арамеі, у XII ст. да н.э.
— яўрэі.

Хаця ў 1918 годзе прадстаўнікі нацыянальнага руху Сірыі абвясцілі аб
незалежнасці краіны, Ліга Нацый у 1920 годзе перадала Францыі палітычны кантроль
(мандат) над Сірыяй. Французскія войскі бязлітасна задушылі нацыянальныя
выступленні сірыйцаў. У 1925 годзе падчас паўстання ў Дамаску загінула каля 5
тысяч чалавек.

Ва ўмовах Другой сусветнай вайны (у чэрвені 1941 брытанскія войскі і часткі
«Свабоднай Францыі» генерала Ш. дэ Голя выбілі з тэрыторыі Сірыі армію рэжыму
«Вішы»), французская адміністрацыя 27 верасня 1941 заявіла аб прызнанні
незалежнасці Сірыі, 23 снежня 1943 падпісана адпаведнае франка-сірыйскае
пагадненне. У жніўні 1943 выбраны першы прэзідэнт незалежнай Сірыі — Ш. Куатлі.
Пасля доўгага палітычнага змагання Сірыя атрымала дзяржаўную незалежнасць,
афіцыйна абвешчаную 17 красавіка 1946 пасля канчатковага вываду з краіны
французскіх і англійскіх войск. Гэтая дата стала нацыянальным святам — Днём
эвакуацыі.

Слабасць палітычных традыцый і глыбокія сацыяльныя падзелы спрыялі таму, што
палітычная сістэма Сірыі ад самага пачатку існавання незалежнай дзяржавы была
кволай. Важную ролю ў палітыцы мела войска, а адной з формаў палітычнай барацьбы
сталі ваенныя перавароты, першы з якіх адбыўся ўзімку 1948—1949 гадоў. У 1949
годзе мелі месца яшчэ два ваенныя перавароты, была скасавана канстытуцыя,
распушчаны парламент, забароненыя дзейнасць партый і прафсаюзаў.

Падчас «халоднай вайны» Сірыя стала саюзнікам СССР, які доўга пастаўляў ёй
зброю, і зацята супраціўлялася спробам ЗША кантраляваць Блізкі Усход.

У 1958 годзе Сірыя і Егіпет падпісалі дамоўленасць аб стварэнні Аб'яднанай
Арабскай Рэспублікі (ААР), але яна праіснавала толькі тры гады. Намаганне
егіпцян кіраваць усімі палітычнымі і грамадскімі працэсамі (напрыклад, егіпецкія
спецслужбы фактычна знішчылі ўсе нацыянальныя палітычныя партыі Сірыі) сталі
прычынай ваеннага перавароту ў Сірыі і яе выхаду з ААР.

Доўгі час Сірыя была ваеннай базай палестынскіх партызанаў і падтрымлівала іх
змаганне, што што стала прычынай Шасцідзённай вайны з Ізраілем у 1967 годзе і
акупацыі апошнім т. зв. Галанскіх вышыняў.

Новы ваенны пераварот 1963 года быў абвешчаны «рэвалюцыяй 8 сакавіка». Да ўлады
ў краіне прыйшла партыя БААС (Партыя арабскага сацыялістычнага адраджэння).
Новым была праведзена нацыяналізацыя банкаў, прадпрыемстваў і буйных
землеўладанняў.

У 1970 годзе адбыўся чарговы ваенны пераварот, у выніку якога да ўлады прыйшло
ваеннае крыло партыі БААС на чале з генералам Хафезам Асадам. Асад займаў пасаду
прэзідэнта да сваёй смерці ў 2000 годзе. Афіцыйна кандыдатуру прэзідэнта
прапануе Народная рада (заканадаўчы орган), а пасля яго абіраюць на ўсеагульным
рэферэндуме тэрмінам на 7 гадоў. Пасля смерці Хафеза Асада прэзідэнтам краіны
стаў яго сын Башар Асад, які атрымаў на рэферэндуме 97,3 % галасоў.

У ходзе т.зв. «Арабскай вясны» па ўсім Бліжнім Усходзе пракацілася хваля
паўстанняў і рэвалюцый, якія перакінуліся і на Сірыю.

Супрацьстаянне паміж прыхільнікамі і праціўнікамі прэзідэнта Башара Асада ў
Сірыі працягваецца з сярэдзіны сакавіка 2011 года. Яно пачалося з масавых
выступаў з патрабаваннямі палітычных свабод, якія першапачаткова, па большай
частцы, былі мірнымі, аднак жорстка падаўляліся ўладамі. Праз некалькі месяцаў
апазіцыянеры перайшлі да адкрытай узброенай барацьбы супраць урада і паставілі
сваёй мэтай звяржэнне рэжыму. ААН афіцыйна прызнала тое, што адбываецца ў краіне
грамадзянскай вайной летам 2012 года.

Краіна дзеліцца на 14 правінцый (мухафазатаў), кіраўнікі якіх прызначаюцца
міністрам унутраных спраў, пасля зацвярджэння кабінетам міністраў. У кожнай
правінцыі ёсць парламент.

Будучы адной з самых старажытных дзяржаў свету, Сірыя стала калыскай многіх
цывілізацый і культур. У Сірыі зарадзілася угарыцкая клінапіс і адна з першых
формаў пісьменства — фінікійская (XIV стагоддзе да н. э.). Сірыйскія дзеячы
навукі і мастацтва ўнеслі вялікі ўклад у развіццё сусветнай культуры у межах
эліністычнай, рымскай, візантыйскай і арабскай культур. Дамаск — сталіца Сірыі і
адзін з найстарэйшых гарадоў свету; першыя згадкі пра яго ставяцца да 2500 году
да нашай эры. Акрамя гэтага, Дамаск — гэта яшчэ і самая старажытная з усіх
сучасных сталіц у свеце.



https://be.wikipedia.org/wiki/%D0%A1%D0%B5%D0%BB%D1%96%D0%BC_II

Селім II Мест (28 мая 1524 — 12 снежня 1574) — асманскі султан, прадстаўнік
дынастыі Асманаў; сын Сулеймана I Вялікага і Раксаланы, бацька Мурада III.

Стаў султанам у 1566 — 1574 гадах. Пазбаўлены здольнасці ваенных і палітычных
талентаў сваіх папярэднікаў на стальцы, не браў удзелу ў ваенных кампаніях.
Кіраванне дзяржавай паручыў сваім міністрам начале з вялікім візірам Мехмедам
Саколу, а сам паглынаўся ў оргіі і забавы.

Падчас яго кіравання Асманская імперыя праводзіла шэраг войн: з Персіяй,
Венгрыяй і Венецыяй, заключыла мір з Свяшчэннай рымскай імперыяй. Таксама
адбылося першае сутыкненне з расійскімі войскамі, але потым паміж краінамі быў
заключаны мірны дагавор. Захоп Кіпра падштурхнуў еўрапейскія краіны да стварэння
антытурэцкай кааліцыі - Святая Ліга.

Пасля распаду хрысціянскай кааліцыі, дзякуючы намаганням вялікага візіра Саколу
быў захоплены Туніс. У 1573 падпісаны мір з Венецыяй, што дапамагло туркам
замацавацца на Кіпры.



https://be.wikipedia.org/wiki/%D0%A0%D0%B0%D1%81%D1%86%D1%96%D1%81%D0%BB%D0%B0%D1%9E_%D0%86%D0%B2%D0%B0%D0%BD%D0%B0%D0%B2%D1%96%D1%87_%D0%AF%D0%BD%D0%BA%D0%BE%D1%9E%D1%81%D0%BA%D1%96

Расціслаў Іванавіч Янкоўскі (5 лютага 1930, Адэса, СССР — 26 чэрвеня 2016,
Мінск) — савецкі і беларускі акцёр тэатра і кіно. Народны артыст Беларусі.
Народны артыст СССР (1978). Старэйшы брат Алега Янкоўскага.

Расціслаў Янкоўскі нарадзіўся 5 лютага 1930 года ў Адэсе ў сям'і спадчыннага
двараніна, былога штабс-капітана лейб-гвардыі Сямёнаўскага палка. Род Янкоўскіх
мае беларускія і польскія карані.

У 1930-х гадах бацька быў рэпрэсаваны, двойчы арыштоўваўся. Пасля яго вяртання
сям'я пераехала з Адэсы ў Рыбінск. Падчас вайны жылі ў Джэзказкане(руск.) бел.
(Казахстан), затым у Ленінабадзе (Чкалаўск(руск.) бел., Таджыкістан), дзе бацька
працаваў на будаўніцтве.

Падчас навучання ў школе Расціслаў займаўся ў гуртку мастацкай самадзейнасці,
іграў камедыйныя ролі. Тады ж ён пачаў займацца боксам і стаў чэмпіёнам
Таджыкістана сярод юнакоў. Па заканчэнні школы ажаніўся, працаваў дыспетчарам
аўтабазы ​​ў Ленінабадзе, працягваў удзельнічаць у самадзейнасці Палаца
культуры, дзе яго заўважыў кіраўнік мясцовага тэатра Д. М. Ліхавецкі і
прапанаваў працаваць у тэатры. Спачатку Расціслаў адмаўляўся, бо не было
адукацыі, але яму прапанавалі вучыцца тэатральнай справе паралельна акцёрскай
дзейнасці. Р. Янкоўскі згадзіўся на прапанову, вучыўся ў студыі пры тэатры і быў
заняты ў спектаклях тэатра: «Макар Дубрава» А. Карнейчука(руск.) бел., «Апошнія»
М. Горкага.

У 1951 годзе скончыў Тэатральную студыю пры Ленінабадскім драматычным
тэатры(укр.) бел., да 1957 года працаваў у гэтым тэатры.

У 1957 годзе разам з жонкай Нінай і сынам Ігарам пераехаў у Мінск, быў прыняты
акцёрам у Дзяржаўны рускі драматычны тэатр Беларускай ССР імя М. Горкага (цяпер
Нацыянальны акадэмічны драматычны тэатр імя Максіма Горкага), дзе служыць да
гэтага часу.

З 1995 па 2010 год — старшыня Міжнароднага кінафестывалю краін СНД і Балтыі
«Лістапад» у Мінску (у лістападзе 2010 года перадаў свае паўнамоцтвы заслужанаму
артысту Беларусі Генадзю Давыдзьку).

Сакратар Праўлення (1988—1998), член рады і прэзідыума (з 1998 года) Саюза
тэатральных дзеячаў Беларусі.

Дэпутат Вярхоўнага Савета Беларускай ССР (1985—1990). З 2000 года — член Савета
Рэспублікі Нацыянальнага сходу Рэспублікі Беларусь.

Мастацтва Р. Янкоўскага адметна актыўнасцю творчага пошуку, вострым драматызмам,
сцэнічным тэмпераментам, яркасцю характарыстыкі вобразаў.

Выканаў вядомыя ролі класічнага і савецкага рэпертуару. Сярод лепшых прац у
Дзяржаўным рускім драматычным тэатры БССР: Арбенін («Маскарад(руск.) бел.»
М. Ю. Лермантава), Наркіс («Гарачае сэрца(руск.) бел.» А. М. Астроўскага), Якаў
(«Апошнія» М. Горкага), Макбет, Антоній («Макбет(руск.) бел.», «Антоній і
Клеапатра(руск.) бел.» У. Шэкспіра), Нагульнаў («Паднятая цаліна(руск.) бел.» па
М. А. Шолахаву), Фёдар («Барабаншчыца(руск.) бел.» А. Д.
Салынскага(руск.) бел.), Фёдар Таланаў («Нашэсце» Л. М. Леонава(руск.) бел.),
Левінсон («Разгром(руск.) бел.» паводле А. А. Фадзеева(руск.) бел.), Віктар
Байцоў («Іркуцкая гісторыя» А. М. Арбузава(руск.) бел.), Віктар («Варшаўская
мелодыя» Л. Г. Зорына(руск.) бел.), Людовік («Жыццё спадара дэ
Мальера(руск.) бел.» М. А. Булгакава), Сцяпан Судакоў («Гняздо глушца» В. С.
Розава(руск.) бел.), Кшыштаф Максімавіч («Час пік» па Е. С.
Ставінскага(руск.) бел.), Джэры Раян («Двое на арэлях» У. Гібсана(руск.) бел.),
Барыс («Пад адным небам» А. І. Маўзона), Крыленка («Галоўная стаўка» К.
Губарэвіча), Альховік («Трывога» А. Л. Петрашкевіча), Фларыян Гайшун («Вяртанне
ў Хатынь» па А. М. Адамовічу).



https://be.wikipedia.org/wiki/%D0%9F%D1%80%D1%8D%D0%B7%D1%96%D0%B4%D1%8D%D0%BD%D1%86%D0%BA%D0%B0%D1%8F_%D1%80%D1%8D%D1%81%D0%BF%D1%83%D0%B1%D0%BB%D1%96%D0%BA%D0%B0

Прэзідэнцкая рэспубліка характарызуецца значнай роляй прэзідэнта ў сістэме
дзяржаўных органаў, злучэннем у яго руках паўнамоцтваў галавы дзяржавы і галавы
ўраду. Яе таксама называюць дуалістычнай рэспублікай, падкрэсліваючы, тым самым,
факт дакладнага размежавання дзвюх улад: засяроджання моцнай выканаўчай улады ў
руках прэзідэнта, а заканадаўчай — у руках парламанта.

Да прэзідэнцкіх рэспублік адносяць ЗША, большасць рэспублік Лацінскай Амерыкі і
Афрыкі.

Класічнай прэзідэнцкай рэспублікай з'яўляюцца Злучаныя Штаты Амерыкі. У аснове
Канстытуцыі ЗША ляжыць прынцып падзелу ўлад. Паводле гэтай канстытуцыі,
заканадаўчая ўлада належыць Кангрэсу, выканаўчая — прэзідэнту, судовая —
Вярхоўнаму Суду. Прэзідэнт, які абіраецца калегіяй выбаршчыкаў, фармуе ўрад з
асоб, якія належаць да яго партыі.

Прэзідэнцкія рэспублікі распаўсюджаны ў краінах Лацінскай Амерыкі. Гэта форма
праўлення сустракаецца таксама ў некаторых краінах Азіі і Афрыкі. Праўда, часам
у гэтых краінах улада главы дзяржавы на справе выходзіць за канстытуцыйныя
рамкі, і, у прыватнасці, лацінаамерыканскія прэзідэнцкія рэспублікі неаднаразова
характарызаваліся даследчыкамі як суперпрэзідэнцкія.



https://be.wikipedia.org/wiki/%D0%9F%D1%80%D1%8D%D0%B7%D1%96%D0%B4%D1%8D%D0%BD%D1%82_%D0%91%D0%B5%D0%BB%D0%B0%D1%80%D1%83%D1%81%D1%96

Прэзідэнт Рэспублікі Беларусь — кіраўнік дзяржавы, гарант Канстытуцыі Рэспублікі
Беларусь, правоў і свабод чалавека і грамадзяніна, прадстаўнік Рэспублікі
Беларусь у адносінах з іншымі дзяржавамі і міжнароднымі арганізацыямі.

Першыя выбары прэзідэнта Беларусі адбыліся 10 ліпеня 1994 года, у іх
удзельнічалі 6 кандыдатаў. У першым туры тройка лідараў набрала: Аляксандр
Лукашэнка — 44,82 %, Вячаслаў Кебіч — 17,32 %, Зянон Пазняк — 12,82 %. У другім
туры з вынікам каля 80 адсоткаў перамог Аляксандр Лукашэнка.

24 лістапада 1996 у Беларусі быў праведзены рэферэндум на які былі вынесеныя
папраўкі якія пашыраюць паўнамоцтвы выканаўчай улады і прэзідэнта і некаторыя
іншыя пытанні. За прыняцце паправак выказалася 70,45 % выбаршчыкаў.

9 верасня 2001 адбыліся чарговыя выбары прэзідэнта, пераможцам у якіх ізноў стаў
Лукашэнка, набраўшы 75,62 % галасоў.

17 кастрычніка 2004 быў праведзены рэферэндум аб занясенні паправак у
Канстытуцыю, якія здымаюць абмежаванне на колькасць прэзідэнцкіх тэрмінаў.
77,3 % выбаршчыкаў падтрымала гэтыя змены. Варта адзначыць, што змены ў закон
«Аб прэзідэнце Рэспублікі Беларусь», якія вынялі абмежаванні ў два тэрміны былі
ўхваленыя Саветам Рэспублікі толькі 5 кастрычніка 2006 Такім чынам, на момант
правядзення прэзідэнцкіх выбараў 2006 года ў Беларусі дзейнічала Канстытуцыя,
дзе не было абмежаванняў на колькасць прэзідэнцкіх тэрмінаў і закон аб
Прэзідэнце, артыкул 8 якога абвяшчаў: Тэрмін паўнамоцтваў Прэзідэнта — пяць
гадоў. Адна і тая ж асоба можа быць Прэзідэнтам не больш двух тэрмінаў. Аднак,
паводле артыкула 137 Канстытуцыі ў выпадку супярэчнасцяў, яна мае прыярытэт
перад законамі, указамі і г. д.

19 сакавіка 2006 адбыліся чарговыя выбары Прэзідэнта Рэспублікі Беларусь.
Перамогу на іх атрымаў Аляксандр Лукашэнка.

19 снежня 2010 адбыліся чарговыя выбары Прэзідэнта Рэспублікі Беларусь. У іх
прынялі ўдзел дзесяць кандыдатаў — найбольшая колькасць у гісторыі прэзідэнцкіх
выбараў у Беларусі. Перамогу на іх атрымаў Аляксандр Лукашэнка.



https://be.wikipedia.org/wiki/%D0%9F%D0%B0%D1%9E%D0%BD%D0%BE%D1%87%D0%BD%D1%8B_%D0%9A%D1%96%D0%BF%D1%80

Паўночны Кіпр (турэцк.: Kuzey Kıbrıs) — абвешчаная ў 1983 часткова прызнаная
дзяржава, якая займае паўночную частку вострава Кіпр. З 1975 па 1983 насіла
назву Турэцкая Федэратыўная Дзяржава Кіпра (турэцк.: Kıbrıs Türk Federe
Devleti).

Паўночны Кіпр прызнаны толькі Турцыяй , часткова прызнанай Абхазіяй і
Нахічаванскай Аўтаномнай Рэспублікай у складзе Азербайджана, але сам Азербайджан
не падтрымаў гэтага рашэння . Урад Рэспублікі Кіпр працягвае заставацца адзінай
міжнародна-прызнанай ўладай на Кіпры . Паўночны Кіпр ўваходзіць у Арганізацыю
ісламскага супрацоўніцтва як назіральнік .

Насельніцтва Паўночнага Кіпра складае каля 200 тысяч чалавек, якія пражываюць на
плошчы 3355 км² (у тым ліку невялікі эксклаў Какіна (турэцк.: Erenköy).
Пераважная большасць насельніцтва - этнічныя туркі, якія прадстаўляюць дзве
абшчыны: мясцовыя туркі-кіпрыёты і анаталійскія туркі, перасяленцы з Турцыі.
Прысутнічае таксама невялікая доля тых, хто жыве ў сваіх анклавах
грэкаў-кіпрыётаў і маранітаў.

Сталіцай Паўночнага Кіпра, як сталіцай Кіпра, лічыцца горад Нікасія (Лефкоша
(турэцк.: Lefkoşa, грэч.: Λευκωσία).

ТРПК аддзеленая ад астатняй часткі Кіпру буфернай зонай. Лінію, якая падзяляе
востраў на два сектара (так званая «Зялёная лінія» - англ.: Green Line), ахоўвае
кантынгент Узброеных сіл ААН па падтрыманні міру на Кіпры.

Паўночны Кіпр афіцыйна не прызнаецца дзяржавамі-членамі ААН, акрамя Турцыі (сама
Турцыя пры гэтым не прызнае легітымнасці ўрада Рэспублікі Кіпр). Пры гэтым ТРПК
ўваходзіць у Арганізацыю ісламскага супрацоўніцтва ў якасці назіральніка.

Згодна з Канстытуцыяй Паўночнага Кіпра, яна ўяўляе сабой дэмакратычную
рэспубліку, пад кіраўніцтвам Прэзідэнта, які абіраецца на пяцігадовы тэрмін.
Заканадаўчы орган - Асамблея Рэспублікі (турэцк.: Cumhuriyet Meclisi), які
складаецца з 50 членаў, якія абіраюцца сродкам прапарцыянальных выбараў у пяці
выбарчых акругах.

На выбарах у лютым 2005 Турэцкая рэспубліканская партыя, якая выступае за
ўз'яднанне Кіпра, заняла найбольшую колькасць месцаў у парламенце, але не
здолела дасягнуць пераважнай большасці.

У канцы верасня 2006 прэзідэнт Паўночнага Кіпра Мехмет Алі Талат зацвердзіў
рашэнне аб стварэнні новага ўрада, які ўзначаліў лідар Турэцкай рэспубліканскай
партыі Ферды Сабітаў Сойэр. Кабінет міністраў Паўночнага Кіпра сфарміраваны на
аснове кааліцыі Турэцкай рэспубліканскай партыі і Партыі свабоды і рэформ.

19 красавіка 2009 адбыліся чарговыя парламенцкія выбары, на якіх перамогу
атрымала кансерватыўная апазіцыйная Партыя нацыянальнага адзінства (UBP, лідар -
Дэрвіш Эроглу), якая атрымала больш за 44 адсоткаў галасоў. Турэцкая
рэспубліканская партыя (СТАР) набрала каля 30 адсоткаў. Дэмакратычная партыя
(DP) атрымала крыху больш за 10 адсоткаў галасоў, а дзве больш дробныя левыя
партыі падзялілі паміж сабой астатнія галасы.

Большасць дзяржаў свету, за выключэннем Турцыі, афіцыйна не прызнаюць Турэцкую
Рэспубліку Паўночнага Кіпра як незалежную дзяржаву. Нахічэванская Аўтаномная
Рэспубліка ў Азербайджане таксама прызнала ТРПК. Аднак сам Азербайджан не
падтрымаў гэтае рашэнне афіцыйна. Арганізацыя Ісламская канферэнцыя надала ТРПК
статус часткі федэратыўнай дзяржавы (англ.: constituent state) і назіральніка .

Аб намеры прызнаць ТРПК заяўлялі Азербайджан, Гамбія і Парагвай. Нягледзячы на
тое, што афіцыйных кантактаў не было ўстаноўлена, нефармальныя сувязі
падтрымліваюцца.

Перамовы аб аб'яднанні вострава ідуць ужо даўно, але пакуль не прынеслі плёну.
Апошняя спроба правалілася на рэферэндуме, які прайшоў на востраве пад эгідай
ААН 26 красавіка 2004. Супраць аб'яднання прагаласавалі 75% грэкаў-кіпрыётаў, у
адрозненне ад турак-кіпрыётаў, большасць з якіх падтрымалі аб'яднанне на аснове
плана, прапанаванага Генеральным сакратаром ААН Кофі Ананам.

План кіпрскага ўрэгулявання, прапанаваны ААН (План Анана - англ.: Annan Plan),
прадугледжваў стварэнне на востраве двухзональнай дзяржавы замест адзінай
Рэспублікі Кіпр, што, на думку грэкаў, азначала б фактычнае прызнанне турэцкай
акупацыі паўночнай часткі вострава шляхам адмены ўсіх папярэдніх рэзалюцый
Савета Бяспекі ААН па Кіпру.

Па гэтым плане Турцыя атрымлівала права захаваць свой ваенны кантынгент на
востраве. Больш за тое - прадугледжвалася юрыдычная ўзаконьванне дагавораў,
заключаных раней Паўночным Кіпрам і Турцыяй, якія, у прыватнасці, давалі
турэцкім войскам права выкарыстоўваць усе кіпрскія гавані, вырабляць
перамяшчэння па ўсім востраве і выконваць палёты турэцкіх ВПС над усёй
тэрыторыяй Кіпра.

Пасля абрання прэзідэнтам Дземетрыса Крыстофіаса, з верасня 2008 паміж двума
суполкамі пачаўся працэс перамоў аб ўз'яднання вострава. Прэзідэнты Дземетрыс
Крыстофіас і Мехмет Алі Талат ўзначалілі гэтыя перамовы. За аснову быў узяты
план Анана. Перамовы доўжыліся ўжо больш за 1.5 гады, і на працягу гэтага часу
было ўзгоднена большасць спрэчных пытанняў.

18 красавіка 2010 былі праведзеныя выбары на пасаду прэзідэнта Паўночнага Кіпра.
Асноўнымі сапернікамі на гэтых выбарах былі кансерватар Дэрвіш Эроглу з Партыі
нацыянальнага адзінства і дзеючы прэзідэнт Мехмет Алі Талат. Пасля правядзення
першага тура выбараў і папярэдняга падліку галасоў, перамогу са значным
перавагай атрымаў Дэрвіш Эроглу, які набраў 50,38% галасоў. Мехмет Алі Талат
набраў 42,8%. Пасля сваёй перамогі на выбарах, Дэрвіш Эроглу абвясціў аб сваёй
гатоўнасці працягнуць перамовы па рашэнні Кіпрскай праблемы. Ён паабяцаў, што
будзе сфарміраваная новая каманда і перамовы працягнуцца з другой паловы мая .

Паўночны Кіпр залежыць ад ваеннай і эканамічнай дапамогі Турцыі. У якасці валюты
выкарыстоўваецца турэцкая ліра. Усе экспартна-імпартныя аперацыі (і сувязь)
ажыццяўляюцца праз Турцыю. Для ажыццяўлення міжнародных тэлефонных званкоў
выкарыстоўваецца тэлефонны код "90 392", у якім выкарыстаны лічбы міжнароднага
тэлефоннага кода Турцыі "90" і звычайны турэцкі код горада. У сетцы Інтэрнэт
дамен Паўночнага Кіпра з'яўляецца даменам другога ўзроўню - «.nc.tr», пад
турэцкім даменам першага ўзроўню «.tr», а звычайная пошта павінна адрасавацца
праз Мерсін (Турцыя).

Палёты ў Турэцкую Рэспубліку Паўночнага Кіпра ажыццяўляюцца праз аэрапорт Эрджан
(en: Ercan International Airport) (турэцк.: Ercan, грэч.: Τύμβου). Пры гэтым
любы самалёт, які накіроўваецца на Паўночны Кіпр, павінен спачатку прызямліцца ў
адным з аэрапортаў Турцыі.

Марскія парты Паўночнага Кіпра абвешчаныя Рэспублікай Кіпр зачыненымі для ўсіх
судоў, акрамя турэцкіх, з часу турэцкай акупацыі 1974 Суда, зарэгістраваныя ў
Турэцкай Рэспубліцы Паўночнага Кіпра, таксама маюць свабодны доступ да марскіх
партоў Турцыі. Караблі жа пад сцягам непрызнанай Турцыяй Рэспублікі Кіпр у
турэцкія парты не дапускаюцца.

Усім, хто мае статус грамадзяніна Паўночнага Кіпра, можа быць адмоўлена ў
дазволе на ўезд у Рэспубліку Кіпр або ў Грэцыю, хоць гэта абмежаванне было
некалькі змякчанае пасля ўступлення Кіпра ў Еўрапейскі Саюз і ажыццяўлення
Рэспублікай Кіпр шэрагу мер па ўмацаванні даверу. Улады Рэспублікі Кіпр
дазваляюць бесперашкодны праход жадаючых, у тым ліку замежных турыстаў, праз
«Зялёную лінію» у Нікасіі і на некалькіх іншых прапускных пунктах, паколькі
ўлады Паўночнага Кіпра не патрабуюць ўязной візы і не прастаўляюць ў іх
дакументах адзнакi аб знаходжанні на тэрыторыі ТРПК.

У 2010 г. Паўночны Кіпр неафіцыйна выпусціў набор з 8 сувенірных манет, чатыры з
якіх - біметалічныя.

У 2011 рэспубліка выпусціла медна-нікелевую манету наміналам 20 лір, на якой
намаляваны асманскі султан Селіцца II. На рэверсе манеты намаляваны герб
Паўночнага Кіпра.

У 2004 ва ў школах Паўночнага Кіпра пачалася рэформа адукацыі, у ходзе якой былі
ўнесены важныя змены ў падручнікі гісторыі. З падручнікаў былі выдаленыя
некаторыя нацыяналістычныя элементы. Замест выразу "наша радзіма Турцыя" часцей
за стала ўжывацца выраз «наша радзіма Кіпр», а замест слоў «туркі» і «грэкі»
часцей сталі ўжывацца словы "туркі-кіпрыёты", "грэкі-кіпрыёты" або проста
"кіпрыёты". Да гэтага, у турэцкіх школах Паўночнага Кіпра 1974 апісваўся як год
пачатку вызвалення турак ад грэчаскага прыгнёту, а выкладанне гісторыі Кіпра
звычайна пачыналася з моманту анэксіі вострава Асманскай імперыяй у 1571. У
старых падручніках гісторыі грэкі-кіпрыёты называліся словам «рум», якім
традыцыйна пазначаліся хрысціянскія падданыя Асманскай імперыі. Аналагічныя
рэформы па выдаленні нацыяналістычных перагібаў з школьных падручнікаў гісторыі
былі ў апошнія гады праведзеныя і ў грэчаскай часткі Кіпра.



https://be.wikipedia.org/wiki/%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%86%D0%BA%D0%B0%D1%8F_%D1%80%D1%8D%D1%81%D0%BF%D1%83%D0%B1%D0%BB%D1%96%D0%BA%D0%B0

Парламенцкая рэспубліка - разнавіднасць рэспублікі з перавагай паўнамоцтваў на
карысць парламента. У парламенцкай рэспубліцы ўрад адказвае толькі перад
парламентам, а не перад прэзідэнтам.

Пры такой форме праўлення ўрад фармуецца з дэпутатаў партый, якія валодаюць
большасцю галасоў у парламенце. Урад застаецца ва ўладзе да таго часу, пакуль
мае падтрымкай парламенцкага большасці. У выпадку страты даверу большасці
парламента ўрад альбо сыходзіць у адстаўку, альбо дамагаецца праз кіраўніка
дзяржавы роспуску парламента і прызначэння новых выбараў. Такая форма праўлення
існуе ў краінах, якія адрозніваюцца развітой, у значнай меры самарэгуляванаю
эканомікай (Італія, Турцыя, Германія, Грэцыя, Ізраіль і інш.) Выбары пры такой
сістэме дэмакратыі звычайна праводзяцца па партыйных спісах, гэта значыць
выбаршчыкі галасуюць не за кандыдата, а за тую ці іншую партыю.



https://be.wikipedia.org/wiki/%D0%9D%D0%B0%D1%81%D1%8F%D0%BA%D0%BE%D0%BC%D1%8B%D1%8F

Насяко́мыя, або казу́ркі (лац.: Insécta) — клас беспазваночных членістаногіх
жывёл. Разам з мнаганожкамі адносяцца да падтыпу трахейнадыхальных. Цела
насякомых пакрыта хітыназаванай кутыкулай, якая ўтварае экзашкілет, і складаецца
з трох аддзелаў: галавы, грудзі і брушка. У шматлікіх групах насякомых другі і
трэці сегменты грудзі нясуць па пары крылаў. Ног тры пары, і яны мацуюцца на
грудным аддзеле. Памеры цела насякомых ад 0,2 мм да 30 см і больш.

Поўны жыццёвы цыкл насякомых уключае эмбрыянальнае развіццё (фаза яйка) і
постэмбрыянальнае, якое суправаджаецца метамарфозам. Вылучаюць два асноўных тыпы
метамарфоза — няпоўнае і поўнае ператварэнне. Няпоўнае ператварэнне
характарызуецца праходжаннем насякомым трох фаз развіцця (яйка, лічынка і
імага), а поўнае — чатырох (яйка, лічынка, кукалка і імага). У насякомых з
няпоўным ператварэннем лічынкі знешне падобныя на дарослых насякомых,
адрозніваючыся ад іх меншымі памерамі цела, адсутнасцю ці зачаткавым станам
крылаў і палавых прыдаткаў. Насякомыя з поўным ператварэннем характарызуюцца
чэрвепадобнымі лічынкамі, і толькі дарослыя асобіны маюць усе асаблівасці,
характэрныя для атрада ў цэлым. У фазе лічынкі ў насякомых адбываецца рост і
развіццё, а ў фазе імага — размнажэнне і рассяленне.

Незвычайная разнастайнасць формаў насякомых з'яўляецца іх дзіўнай асаблівасцю.
Апісана больш за 1 млн відаў насякомых, што робіць іх самым шматлікім класам
жывёл, якія займаюць разнастайныя экалагічныя нішы і сустракаюцца паўсюдна,
уключаючы Антарктыду.

Беларускае слова насякомае, першапачаткова «(жывёла) насечаная, з насечкамі»,
якія аддзяляюць адзін членік ад іншага, калькавана ў XVIII стагоддзі з фр.:
insecte, якое ўтварылася ад лац.: insectum (залежны дзеепрыметнік ад дзеяслова
inseco «разразаю, надразаю, рассякаю»). Лацінскае слова, у сваю чаргу, было
скалькавана з стар.-грэч.: ἔντομον (< ἐντομή «надрэз, шчарбіна, зарубка» < τέμνω
«режу»), якое было ўведзена ў літаратуру Арыстоцелем

Лацінская назва Insecta (Linnaeus, 1758) мае фармальнае аўтарства Карла Лінея ў
сілу правілаў Міжнароднага кодэкса заалагічнай наменклатуры, паводле якога дата
выхаду 10-га выдання лінееўскай «Сістэмы прыроды» (1758) з'яўляецца зыходнай
датай прыярытэту для ўсіх назваў заалагічных таксонаў. У дачыненні да
тыпіфікаваных назваў відаў, родаў, сямействаў і прамежкавых паміж імі
дзейнічаюць правілы Міжнароднага кодэкса заалагічнай наменклатуры, але на такія
нетыпіфікаваныя назвы, як Insecta, яны не распаўсюджваюцца. У выніку гэтага ў
навуковай літаратуры выкарыстоўвалі назву «Insecta» для самых розных таксонаў.
Зыходна, з часоў Арыстоцеля, гэта назва адносілася да наземных членістаногіх
(шасціногіх, павукападобных і іншых), але не да ракападобных. Ліней змясціў
ракападобных у клас Insecta, так што Insecta паводле Лінея прыблізна адпавядае
цяперашняму таксону Arthropoda (членістаногія). Ж. Б. Ламарк адносіў да класа
Insecta толькі крылатых насякомых, ды і то не ўсіх. Іншыя аўтары выкарыстоўвалі
назву «Insecta» у тым ці іншым значэнні, прамежкавым паміж лінееўскім і
ламаркаўскім. Найбольш традыцыйным з'яўляецца выкарыстанне назвы «Insecta»
(Уільям Элфард Ліч, 1815) — у значэнні шасціногія; але і ў сучаснай навуковай
літаратуры назву «Insecta» ужываюць не менш чым у трох ці чатырох розных
значэннях. Тэрмін Hexapoda выкарыстоўваецца як яшчэ адно абазначэнне Insecta,
асабліва ў тых выпадках, калі прымітыўныя бяскрылыя насякомыя (Apterygota) не
разглядаюцца як сапраўдныя насякомыя. У старой сусветнай літаратуры «насякомымі»
часцей за ўсё завуць групу, якая ў шырокім аб'ёме ўключае першаснабяскрылых
насякомых і ўсіх Pterygota (часам выкарыстоўваюць і назва Hexapoda). У сучасным
разуменні клас Insecta прымаецца ў вузейшым аб'ёме. Двуххвосткі, калембалы і
бязвусікавыя вучонымі або супрацьпастаўляюцца насякомым, утвараючы асобны клас
Entognatha, або лічацца самастойнымі класамі.

Сістэматыка класа, прадстаўленая ў розных працах, адлюстроўвае розныя погляды іх
аўтараў і з'яўляецца дыскусійнай. Унутры класа насякомых абгрунтавана вылучэнне
кладаў (падкласаў) Archaeognatha і Dicondylia (Zygentoma + Pterygota). Крылатых
насякомых дзеляць на клады Ephemeroptera + Odonatoptera + Neoptera. У інфракласе
навакрылыя насякомыя вылучаюць каля 30 атрадаў, якія групуюцца ў некалькі кладаў
(кагорты, надатрады), статус якіх дыскутуецца (напрыклад, Polyneoptera,
Paraneoptera, Oligoneoptera ці Holometabola). Не сціхаюць спрэчкі, якія тычацца
сістэматычнага становішча ці неабходнасці захавання статусу цэлага шэрагу
таксонаў. Напрыклад, самастойныя раней атрады сапраўдныя клапы і раўнакрылыя
цяпер аб'ядноўваюцца ў атрад клапы, а атрад тэрміты ўключаны ў атрад
тараканападобныя. У той жа час вееракрылыя (якія часам аб'ядноўваліся з жукамі)
і багамолавыя (аб'ядноўваліся з тараканамі) сучаснымі аўтарамі зноў разглядаюцца
як асобныя атрады.

Адрозніваюць першаснабяскрылых насякомых (напр. шчацінахвосткі), а таксама
вышэйшых, або крылатых насякомых, якіх падзяляюць на 2 групы: з няпоўным і
поўным ператварэннем.

Па стане на жнівень 2013 года вучонымі апісаны 1 070 781 від насякомых,
уключаючы 17 203 выкапнёвых віды. Адзнака агульнай дакладнай колькасці насякомых
знаходзіцца ў прамежку ад прыкладна 2 млн, 5—6 млн да каля 8 млн відаў. Штогод
апісваецца не менш за 7000—7500 новых для навукі відаў. Сярод чатырох дзясяткаў
сучасных і вымерлых атрадаў вылучаюцца 5 найбуйнейшых: цвердакрылыя (392 415
відаў), двухкрылыя (160 591), лускакрылыя (158 570), перапончатакрылыя (155 517)
і клапы (104 165).

Насякомыя вельмі разнастайныя, і большасць іх відаў дрэнна вывучана, таму вельмі
цяжкай з'яўляецца дакладная ацэнка колькасці існых відаў. Некаторыя з апісаных
відаў вядомыя па знаходках толькі з адной мясцовасці ці нават па адзінаму
асобніку.

Даўжыня ад 0,2 мм (наеэнікі-яйцаеды) да 33 см (трапічныя палачнікі). Цела
членістае, укрыта кутыкулай (утварае вонкавы шкілет) і адчувальнымі ўтварэннямі
— сэнсіламі, падзелена на галаву, грудзі і брушка. Галава нясе ротавыя органы
(грызучага, сысучага, колюча-сысучага або ліжучага тыпу), простыя і пару
складаных (фасетачных) вачэй, пару вусікаў — антэн. Грудзі з 3 членікаў
(пярэдня-, сярэдня- і заднягрудзі), якія нясуць па пары членістых ног і ў
большасці відаў 1—2 пары перапончатых крылаў (на сярэдне- і заднегрудзях).
Брушка з некалькіх (да 11) сегментаў, у многіх асякомых мае канцавыя прыдаткі
(джалы, яйцаклады, цэркі). Поласць цела другасная. Будова органаў стрававання
залежыць ад тыпу корму. Крывяносная сістэма незамкнёная, рух крыві (гемалімфы)
забяспечваецца пульсуючым аддзелам спіннога сасуда — сэрцам. Органы дыхання —
сістэма трубачак (трахей), праз якія паветра непасрэдна дасягае тканак і клетак
цела, у водных лічынак — шчэлепы. Развіты эндакрынныя, пахучыя, слінныя, воска-
і шоўкааддзяляльныя, ядавітыя і іншыя залозы. Выдзяляльная сістэма прадстаўлена
мальпігіевымі сасудамі, ц.н.с. — т.зв. галаўным мозгам, падглотачным гангліем і
брушным ланцужком тулаўных гангліяў. Валодаюць зрокам, нюхам, слыхам, дотыкам,
смакам і гігратэрмічным пачуццем. Паводзіны разнастайныя і складаныя.

Большасць насякомых раздзельнаполыя, з выяўленым палавым дымарфізмам. Развіццё з
метамарфозам — няпоўным (уключае 3 стадыі: яйцо, лічынка, або німфа, і дарослае
насякомае, або імага) ці поўным (паміж лічынкай і імага — стадыя кукалкі).

Памеры прадстаўнікоў групы вагаюцца ў шырокіх межах. У наш час найбуйнейшым
насякомым лічыцца палачнік Phobaeticus chani. Яго найбольш буйны асобнік з
Калімантана мае даўжыню 357 мм, а з выцягнутымі канечнасцямі — 567 мм.
Папярэднім рэкардсменам па даўжыні цела быў палачнік Phobaeticus kirbyi з
максімальнай даўжынёй 328 мм, а з выцягнутымі канечнасцямі — 546 мм. Некаторыя
выкапні таксоны, напрыклад меганеўра, дасягалі даўжыні 50 см пры размаху крылаў
да 70 см.

Самым буйным жуком лічыцца дрывасек-тытан з Паўднёвай Амерыкі, які дасягае
даўжыні 167 мм. Другім па велічыні з'яўляецца жук-геркулес, асобныя асобіны
самцоў якога дасягаюць даўжыні 160—165 мм. Соўка тызанія агрыпіна з'яўляецца
найбуйнейшым па размаху крылаў матылём у свеце — да 28 см. Самым буйным дзённым
матылём з'яўляецца арнітаптэра каралевы Аляксандры (Ornithoptera alexandrae) —
размах крылаў самак да 27,3 см. Самкі Coscinocera hercules з Аўстраліі і Новай
Гвінеі маюць самую вялікую плошчу крылаў — да 263,2 см². Адным з самых вялікіх
матылёў з'яўляецца таксама Attacus atlas, найбуйнейшыя асобнікі самак дасягаюць
24 см у размаху крылаў.

Самымі маленькімі насякомымі ў свеце з'яўляюцца самцы паразітычных наезнікаў
Dicopomorpha echmepterygis: даўжыня іх цела прыкладна 0,139 мм. Раней рэкорд
належаў віду Megaphragma caribea з даўжынёй 0,170 мм. Найдрабнейшымі насякомымі
з'яўляюцца таксама Ptiliidae з трыбы Nanosellini (Ptiliidae), якія маюць даўжыню
менш за 1 мм; сярод іх жук Scydosella musawasensis (300 мкм), Vitusella
fijiensis (310 мкм), Nanosella (ад 300 да 400 мкм), Nanosella fungi (0,25 мм).
Гэта адны з найдрабнейшых прадстаўнікоў непаразітычных відаў насякомых.

Такім чынам, самыя буйныя вядомыя насякомыя пераўзыходзяць самых дробных па
даўжыні цела ў 1500 раз.

Цела насякомых падраздзяляецца на тры сегментаваныя аддзелы: галава, грудзі і
брушка. Кожны сегмент падраздзяляецца на чатыры часткі — верхняе паўкольца
завецца тэргіт, ніжняе паўкольца завецца стэрніт, бакавыя сценкі — плейрыты. Пры
абазначэнні ўзаемнага размяшчэння частак цела і органаў тэрмінам «дарсальны»
(dorsalis) пазначаюць верхні бок цела, а «вентральны» (ventralis) — ніжні бок.
Вылучаюць таксама мезасому (у мурашак з трох грудных сегментаў і першага
чэраўнога сегмента прападэума) і метасому (сцяблінка і брушка).

Адметнай рысай насякомых з'яўляецца наяўнасць у іх хітынавага экзашкілета, які
ўяўляе сабой вонкавае покрыва цела і канечнасцей. Кутыкула, якая пакрывае цела,
утварае шчыльны вонкавы экзашкілет, але ў шэрагу выпадкаў яна мяккая і тонкая.
Цвёрды вонкавы шкілет стварае перавагі ў параўнанні з пазваночнымі: абараняе
цела звонку і павялічвае супраціўленне дэфармацыі. Вонкавая кутыкула падзелена
на асобныя шчыткі — склерыты (sclerites). Паверхня покрываў звычайна нясе
рознага роду вырасты, складкі, шыпы, лускавінкі, шчацінкі, дробныя валаскі —
хетоіды. Да кутыкулы адносяць таксама рухомыя скурныя валаскі — хеты.

Афарбоўка цела і яго частак у насякомых вельмі разнастайная. Адрозніваюць
структурную і пігментную афарбоўку. Структурная звязана з некаторымі
спецыфічнымі асаблівасцямі паверхневай структуры кутыкулы (мікраскапічнымі
рабрынкамі, пласцінкамі, лускавінкамі і да т.п.), якія ствараюць эфекты
інтэрферэнцыі, дыфракцыі і дысперсіі святла — металічныя бліскучыя адценні.
Пігментная афарбоўка абумоўлена пігментамі, якія часта ўтрымліваюцца ў
экзакутыкуле, радзей у клетках гіпадэрмы ці тлушчавага цела. У шматлікіх
насякомых назіраецца спалучэнне гэтых двух тыпаў афарбоўкі. Большасць відаў
насякомых маюць вельмі яркія малюнкі на розных частках свайго цела. Пераважна
ярка афарбаваны насякомыя з дзённай актыўнасцю, прымеркаваныя да раслінных
субстратаў. Для шматлікіх відаў, якія перамяшчаюцца па паверхні глебы ці маюць
начную актыўнасць, характэрна аднатонная і пераважна цёмная афарбоўка цела.
Афарбоўка можа быць аднакаляровай або складацца з камбінацыі некалькіх колераў,
пераважна двух — трох, радзей — большай колькасці колераў. На агульным фоне
могуць мецца плямы, палосы ці любы іншы малюнак.

Галава (caput) знешне нячленістая, але эвалюцыйна ўтварылася шляхам зліцця пяці
сегментаў падчас алігамерызацыі цела. Захаванымі канечнасцямі гэтых сегментаў
з'яўляюцца вусікі, ці антэны першыя (antennae), і 3 пары ротавых сківіц —
нячленістыя верхнія сківіцы, ці мандзібулы (mandibulae), членістыя ніжнія
сківіцы, ці максілы (maxillae), і членістая, знешне няпарная ніжняя губа
(labium), якая з'яўляецца другой парай ніжніх сківіц, што зліліся паміж сабой.
Адрозніваюць некалькі тыпаў ротавых органаў, з якіх першасным з'яўляецца
грызучы, прызначаны для раздзірання і паглынання адносна цвёрдай ежы. Падчас
эвалюцыі ўзнікла некалькі мадыфікацый гэтага зыходнага тыпу, якія ў розных груп
насякомых маюць розную будову. У адных выпадках харчаванне звязана з праколам
харчовага субстрата — колюча-смактальны ротавы апарат (клапы, тлі, цыкады,
камары і інш.), у іншых прыём ежы не суправаджаецца праколам —
трубчаста-смактальны тып — у большасці матылёў. Грызуча-ліжучы тып прыстасаваны
да харчавання вадкай ежай і характэрны для вос і пчол. Адмысловую мадыфікацыю
ўяўляе мускоідны тып ротавага апарата, які ўзнік у мух і прыстасаваны да
спажывання як вадкай, так і цвёрдай ежы. Іншы шлях развіцця зыходнага ротавага
апарата назіраецца ў скрытнасківічных, ніжняя губа якіх злілася з т.з. аральнымі
складкамі, утварыўшы парныя сківічныя кішэні, у якія пагружаны мандзібулы і
максілы. Існуе таксама мноства іншых тыпаў, якія нярэдка ўяўляюць сабой
пераходныя формы паміж вышэйапісанымі тыпамі.

Асновай галавы з'яўляецца чарапная каробка (epicranium). На галаве адрозніваюць
пярэднюю паверхню — лоб (frons), які зверху пераходзіць у цемя (vertex) і далей
назад — у патыліцу (occiput). Спераду ад ілба ляжыць добра адасобленая
пласцінка — налічнік (clypeus), далей наперад (уніз) — верхняя губа (labrum),
рухомы пласціністы скурны выступ, які прыкрывае зверху ротавыя органы. На баках
галавы, пад вачамі, адрозніваюць шчокі (genae), якія ззаду пераходзяць у віскі
(tempora), а знізу знаходзіцца горла (gula). З бакоў галавы размешчаны
фасетачныя вочы (oculi), якія складаюцца з мноства глядзельных адзінак —
аматыдыяў — якія і з'яўляюцца асноўнымі органамі зроку. Яны характэрны амаль для
ўсіх дарослых насякомых і лічынак насякомых з няпоўным ператварэннем. Другаснае
іх знікненне адзначаецца ў блыхаў і вееракрылых. Акрамя гэтага, паміж складанымі
вачамі звычайна размешчана ад аднаго да трох простых вачэй, ці вочкаў (ocelli).
У залежнасці ад біялогіі становішча галавы неаднолькавае. Адрозніваюць
гіпагнатычную галаву (caput hypognathum) — з ротавымі органамі, звернутымі ўніз,
падобна нагам, — і прагнатычную галаву (caput prognathum) — з ротавымі органамі,
звернутымі наперад. Першы тып звычайна характэрны для расліннаедных, а другі —
для драпежных насякомых.

Вусікі знаходзяцца па баках ілба, паміж вачамі ці наперадзе іх, нярэдка ў
адасобленай вусікавай упадзіне. Яны вельмі разнастайныя, характэрны для розных
груп насякомых. У сваёй аснове вусікі складаюцца з патоўшчанага асноўнага
членіка, званага дзяржальняй (scapus), за якай стаіць ножка (pedicellus) і,
пачынаючы з трэцяга членіка, размяшчаецца асноўная частка — жгуцік (flagellum).
Адрозніваюць некалькі тыпаў вусікаў.

Тып канечнасці: 1. Бегальная (жужаль), 2. Скакальная (саранча), 3. Капальная
(мядзведкі), 4. Плавальная (плавунец), 5. Хапальная (багамол), 6. Зборная
(меданосная пчала). Частка канечнасці: a. тазік, b. вертлуг, c. сцягно, d.
галёнка, e. лапка. Грудзі (thorax) складаюцца з трох сегментаў — пярэдне-,
сярэдне- і заднягрудзі (pro-, meso-, metathorax). Тэргіты грудзі завуцца спінкай
(notum), а стэрніты — кучкай (sternum). Адпаведна тром сегментам грудзі
адрозніваюць пярэдня-, сярэдня- і задняспінку (pro-, meso-, metanotum) і таксама
пярэдня-, сярэдня і заднягрудкі (pro-, meso-, metasternum). Кожны плейрыт
грудзей падзелены швом прынамсі на два склерыты — спераду эпістэрн (episternum)
і ззаду эпімер (epimerum).

Ногі (pedes) прычленены да грудзі знізу, звычайна сядзяць у тазікавых упадзінах
і складаюцца з тазіка (coxa), вертлуга (trochanter), сцягна (femora), галёнкі
(tibia) і лапкі (tarsus). Тазік і вертлуг забяспечваюць неабходную рухомасць
назе. У некаторых выпадках вертлуг складаецца з двух членікаў. Сцягно з'яўляецца
самай буйной і моцнай часткай нагі, з прычыны таго, што мае магутную
мускулатуру. Прылеглую да яго частку завуць каленам (geniculus). Галёнка
забяспечана шыпамі (spinae), а на вяршыні — шпорамі (calcariae). Лапка звычайна
расчлянёная, складаецца з дзвюх — пяці членікаў і на вяршыні нясе пару кіпцікаў
(unguiculi), паміж якімі размяшчаюцца шырокая прысоска — аролій (arolium) — або
вузкі эмподый (empodium). Адпаведна ладу жыцця ногі розных насякомых падвергліся
разнастайнай спецыялізацыі, таму адрозніваюць некалькі іх тыпаў (гл. іл.).

Крылы насякомых (alae) уяўляюць сабой пласціністыя вырасты полагаў, звязаныя з
комплексам іх мышцаў і ператвораных склерытаў грудзі. У тыповым выпадку крылаў
дзве пары: пярэдняя, прымацаваная да сярэднягрудзі, і задняя — якая распаўзаецца
на заднягрудзі. Крылы складаюцца з тонкай крылавай пласцінкі (membrana),
умацаванай цвёрдымі жылкамі (venae), якія выконваюць ролю трывалага каркаса
крыла. Жылкі падзяляюцца на падоўжныя і папярочныя, якія ўтвараюць у больш
нізкаарганізаваных груп густую сетку і шматлікія вочкі (cellulae). Папярочныя
жылкі ў вышэйшых формаў скарачаюцца ў колькасці і часам знікаюць зусім, з
прычыны таго, што галоўную падтрымную ролю нясуць падоўжныя, папераменна
выпуклыя і ўвагнутыя жылкі.

У зыходным стане адрозніваюць наступныя падоўжныя жылкі: кастальную (costa, ці
C); субкастальную (subcosta, Sc); радыяльную (radius, R), забяспечаную ззаду
галіной — радыяльным сектарам (radii sector, RS); сярэднюю (media, M), часам
падзяляецца на пярэднюю (MA) і заднюю (MP) галіны; кубітальную (cubitus, Cu), у
колькасці дзвюх, нярэдка збліжаных жылак — пярэдняй (CuA) і задняй (CuP);
анальныя (analis, A).

У некаторых атрадаў насякомых крылы зведалі шэраг змен для выканання спецыяльных
функцый. У лускакрылых і перапончатакрылых задняе крыло адрозніваецца ад
пярэдняга як па функцыянальным значэнні, так па памеры і плошчы, а ў двухкрылых
ператвараецца ў жужальцы. У вееракрылых у жужальцы ператварылася пярэдняя пара
крылаў. У жукоў пярэднія крылы эвалюцыянавалі ў надкрылы для абароны задніх
крылаў, схаваных у спакоі пад імі. Пярэднія крылы клапоў таксама могуць
цвярдзець, а ў скурыстакрылых, прамакрылых, багамолаў і тараканаў яны сталі
скурыстымі і не прымаюць удзелу ў палёце.

У шчацінахвостак і іншых бяскрылых насякомых з падкласа Apterygota крылы наогул
адсутнічаюць. Большасць прадстаўнікоў падкласа Pterygota маюць крылы, аднак
назіраюцца другасная іх страта ў асобных груп (блохі, вошы, пухаеды) і
кароткакрыласць (брахіптэрыя). У некаторых з іх крылы могуць прысутнічаць толькі
ў прадстаўнікоў аднаго полу, напрыклад, у самцоў вос-немак (Mutillidae) і
вееракрылых (Strepsiptera). У рабочых асобін некаторых сацыяльных насякомых,
такіх як мурашкі і тэрміты, крылы таксама адсутнічаюць. Радзей сустракаецца іншы
варыянт, калі крылы маюцца толькі ў самкі, — напрыклад, у наезнікаў з сямейства
Agaonidae.

Брушка (abdomen) складаецца з мноства аднатыпных сегментаў, першапачаткова з
дзесяці, не лічачы хваставога кампанента — тэльсана, але ў такім відзе яно ёсць
толькі ў некаторых першаснабяскрылых і зародкаў. Нярэдка колькасць сегментаў
скарачаецца да пяці — шасці і меней. На VIII і IX сегментах знаходзяцца палавыя
адтуліны і вельмі часта — вонкавыя палавыя прыдаткі, таму гэтыя сегменты
звычайна завуць генітальнымі. Прэгенітальныя сегменты ў дарослых, як правіла,
пазбаўлены прыдаткаў, а постгенітальныя маюць развіты толькі тэргіт X сегмента,
тады як XI сегмент рэдукаваны і ўласцівыя яму прыдаткі — цэркі (cerci) —
перамясціліся на X сегмент. Будова цэркаў вельмі разнастайная, а ў вышэйшых
формаў яны атрафіраваны. Рэшткамі постгенітальных сегментаў з'яўляюцца склерыты,
якія ляжаць дарсальна вакол анальнай адтуліны — зверху анальная пласцінка
(epiproctus), па баках і знізу ніжнія анальныя створкі (paraproctes). Часам
(тараканападобныя, вухакруткі) анальнай пласцінкай завуць менавіта X тэргіт.
Прыдаткамі генітальных сегментаў з'яўляюцца ў самца грыфелькі (styli) — на IX
стэрніце, у самкі — яйцаклад (oviductus) — парныя вырасты генітальных сегментаў,
якія з'яўляюцца перайначанымі канечнасцямі. Дзявяты стэрніт самца ўтварае
гіпандрый, або генітальную пласцінку (hypandrium), але нярэдка генітальнай
пласцінкай называюць наогул апошні бачны стэрніт. У вышэйшых груп усе гэтыя
часткі падвяргаюцца рэдукцыі ці мадыфікацыі (так, у джалячых перапончатакрылых
яйцаклад пераўтвораны ў джала, хоць выкарыстоўваецца таксама і па прамым
прызначэнні). Пры рэдукцыі сапраўднага яйцаклада ў некаторых груп (напрыклад, у
шматлікіх жукоў) узнікае другасны, тэлескапічны яйцаклад з моцна паменшаных у
дыяметры вяршынных сегментаў брушка.

На канцы брушка самца размяшчаецца капулятыўны апарат, які мае складаную і
неверагодна разнастайную будову ў розных атрадаў. Звычайна ў яго складзе маецца
няпарная частка — пеніс (penis), які мае моцна склератызаваную канцавую частку —
эдэагус (aedeagus). Будова капулятыўнага апарата мае найважнейшае значэнне ў
сістэматыцы, з прычыны таго, што яна прыкметна адрозніваецца нават у
відаў-двайнікоў; часта яго вывучэнне дазваляе вырашыць пытанні класіфікацыі
родаў, сямействаў.

Дыхальная сістэма большасці насякомых прадстаўлена мноствам трахей, што
пранізваюць усё цела і адкрываюцца наверх з дапамогай дыхальцаў (стыгмаў), якія
рэгулююць паступленне паветра. Трахейная сістэма насякомых можа быць адкрытай
(тыповая для шматлікіх наземных відаў ці для водных насякомых, што дыхаюць
атмасферным кіслародам) або замкнутай. Пры другім тыпе трахеі маюцца, але
дыхальцы адсутнічаюць. Гэты тып характэрны для водных ці эндапаразітычных
насякомых, якія дыхаюць кіслародам, раствораным у вадзе або ў поласцевай
вадкасці гаспадара. Шматлікія водныя лічынкі насякомых, маючы замкнутую
трахейную сістэму, дыхаюць раствораным у вадзе кіслародам і меюць жабры, якія
звычайна размяшчаюцца па баках брушных сегментаў ці на кончыку брушка.

У адкрытую трахейную сістэму паветра паступае праз дыхальцы, колькасць якіх
змяняецца ад адной — дзвюх пар да васьмі — дзесяці пар. Колькасць і месцы
размяшчэння дыхальцаў адлюстроўваюць прыстасаванне насякомых да ўмоў месцаў
рассялення. Кожнае дыхальца вядзе ў атрыяльную поласць, сценкі якой утвараюць
замыкальны апарат і сістэму фільтравання паветра. Трахеі галінуюцца і аблытваюць
усе ўнутраныя органы. Канцавыя галіны трахей заканчваюцца зорчатай трахейнай
клеткай, ад якой адыходзяць самыя дробныя разгалінаванні, якія маюць дыяметр 1—2
мкм (трахеолы). Іх кончыкі ляжаць на клетачных абалонках або пранікаюць унутр
клетак. У шматлікіх добра лятаючых насякомых маюцца паветраныя мяшкі, якія
ўяўляюць сабой пашырэнні падоўжных трахейных ствалоў. Іх поласць не з'яўляецца
пастаяннай і можа спадацца пры выхадзе паветра. Паветраныя мяшкі бяруць удзел у
вентыляцыі крылавай мускулатуры і выконваюць аэрастатычную функцыю, памяншаючы
ўдзельную вагу лятаючых насякомых.

Гемалімфа з'яўляецца адзінай тканкавай вадкасцю ў целе насякомых. Яна складаецца
з вадкага міжклетачнага рэчыва (плазмы) і формавых элементаў (клетак). Плазма
або бясколерная, або афарбавана ў жаўтлявы ці зеленаваты колер. Кроў лічынак
камароў-званцоў чырванаватага колеру з-за наяўнасці пігменту, роднаснага
гемаглабіну, які пераносіць кісларод. Утрыманне вады ў гемалімфе 75—90 %. Плазма
ўтрымлівае неарганічныя солі, пажыўныя рэчывы, ферменты, гармоны, пігменты.
Рэакцыя гемалімфы слабакіслая ці нейтральная (pH = 6—7). Салёнасць гемалімфы
адпавядае 0,7—1,3 % раствору хларыду натрыю.

Галоўная функцыя гемалімфы — забеспячэнне органаў пажыўнымі рэчывамі і выдаленне
з іх прадуктаў абмену. Гемалімфа таксама ўтрымлівае гармоны, якія выдаткоўваюцца
залозамі ўнутранай сакрэцыі і ўдзельнічаюць у рэгуляцыі фізіялагічных працэсаў.
Дыхальная функцыя гемалімфы малаважная і абмежавана раствораным у ёй кіслародам.
Гемалімфа таксама стварае ўнутраны ціск у арганізме насякомага, падтрымліваючы
форму цела ў мяккацелых (напрыклад лічынак). Ціск гемалімфы выкарыстоўваецца для
ажыццяўлення некаторых відаў механічнага перамяшчэння, напрыклад, для
распасцірання крылаў, разгортвання хабатка, разрыву покрываў пры ліньцы. У
некаторых насякомых (саранчовыя, конікі, жукі-шпанкі, божыя кароўкі) гемалімфа
выпырскваецца ў мэтах самаабароны (аўтагемарагія) ці ўтрымлівае біялагічна
актыўныя рэчывы і вылучаецца пры небяспецы. Важная функцыя імунітэту, якую
выконвае гемалімфа. Імунная сістэма насякомых уключае яды і антыбіётыкі плазмы
(напрыклад, кантарыдзін і насуцін), бялковыя ферменты плазмы (лізацым), а
таксама амябоідныя гемацыты, якія здзяйсняюць фагацытоз аднаклетачных паразітаў
і ўтвараюць гемацытарную капсулу вакол шматклетачных. У насякомых няма
спецыфічнага імунітэту з утварэннем антыцелаў паводле тыпу імунітэту
пазваночных. Аднак у некаторых насякомых назіраліся выпадкі кароткачасовага
спецыфічнага імунітэту, дзе роля антыцелаў гулялі рэчывы небялковай прыроды. Пры
пашкоджанні покрываў у шматлікіх насякомых гемалімфа, якая выцякае наверх,
здольна згортвацца і ўтвараць крывяны згустак.

Тлушчавае цела ўяўляе сабой рыхлае клетачнае ўтварэнне, якое не мае строгай
лакалізацыі і размяшчаецца ўнутры цела. Яго функцыя складаецца ў назапашванні
запасаў пажыўных рэчываў і ўдзеле ў прамежкавым метабалізме. Падчас лінькі,
галадання, метамарфозу, пры развіцці палавых прадуктаў і дыяпаўзе адбываецца
выдаткоўванне рэзервовых рэчываў, назапашаных у трафацытах тлушчавага цела.
Шматлікія насякомыя, якія не харчуюцца на стадыі імага, існуюць за кошт запасаў,
назапашаных у тлушчавым целе на лічынкавых стадыях. Акрамя трафацытаў, у склад
тлушчавага цела ўваходзяць ўратныя клеткі, якія назапашваюць мачавую кіслату, і
міцэтацыты — адмысловыя клеткі, у якіх жывуць сімбіятычныя мікраарганізмы.

Крывяносная сістэма насякомых незамкнёная. Гемалімфа толькі часткова знаходзіцца
ў органе кровазвароту — спінны сасуд, які ўяўляе сабой мышачную трубку. У
астатнім жа яна запаўняе поласць цела (міксацэль) і прамежкі паміж органамі,
абмываючы іх. Спінны сасуд падзелены на 2 аддзелы: задні — сэрца — і пярэдні —
аорту. Сэрца падзелена на камеры (ад чатырох да дзесяці, звычайна — 9), якія
адпавядаюць брушным сегментам. У эвалюцыйна развітых групах маецца тэндэнцыя да
памяншэння іх колькасці. Кожная камера сэрца мае па дзве ўваходныя адтуліны
(вусцейкі ці осціі) з клапанамі, праз якія гемалімфа паступае ўнутр з поласці
цела. У адтулінах паміж камерамі сэрца таксама маюцца клапаны, якія
забяспечваюць рух гемалімфы ў адным кірунку. Задні канец сэрца звычайна закрыты.
Аорта пазбаўлена камер і клапанаў. У выніку пульсацый камер сэрца ажыццяўляецца
рух гемалімфы ў задне-пярэднім кірунку (у некаторых насякомых назіраецца
адваротнае цячэнне гемалімфы). Частата скарачэнняў сэрца залежыць ад віду
насякомага, яго фізічнага стану, фазы развіцця і вагаецца ў межах ад 15 да 150
цыклаў у хвіліну. Пры дыястале гемалімфа ўваходзіць у яе праз вусцейкі, а пры
сістале нагнятаецца наперад, у аорту. Аорта адкрываецца адтулінай у поласць
галавы, куды праліваецца гемалімфа. У поласці цела насякомага кровазварот
падтрымліваецца дзвюма дыяфрагмамі. Скарачэнне верхняй дыяфрагмы павялічвае
ёмістасць калясардэчнай поласці, куды накіроўваецца гемалімфа ў момант дыясталы.
Скарачэнне ніжняй дыяфрагмы спрыяе перамяшчэнню крыві ў поласці цела спераду
назад. Такім чынам, сумесная праца сэрца і дыяфрагмаў ажыццяўляе цыркуляцыю
гемалімфы ў арганізме насякомага: па спінным сасудзе — ззаду наперад, у поласці
цела — спераду назад. Рух гемалімфы ў прыдатках цела (вусікі, ногі, крылы)
ажыццяўляецца дадатковымі мясцовымі пульсуючымі органамі. Звычайна гэта
пульсуючыя ампулы ці рухомыя мембраны (у нагах).

Цэнтральная нервовая сістэма (ЦНС) насякомых уяўляе сабой ланцуг асобных
гангліяў, злучаных адзіночнымі ці парнымі канектывамі. Самая пярэдняя частка
нервовай сістэмы, званая мозгам, займае дарсальнае становішча ў адносінах да
стрававальнага канала. Уся астатняя частка ЦНС знаходзіцца пад кішэчнікам. Мозг
уяўляе сабой тры зрошчаныя гангліі і падзяляецца на тры аддзелы: пратацэрэбрум,
які адказвае за зрок і складаныя паводзінскія рэакцыі, дэйтацэрэбрум — інервуе
антэны — і трытацэрэбрум — інервуе ніжнюю губу, мышцы вакол ротавай адтуліны,
унутраныя органы (вышэйшы цэнтр інервацыі ўнутраных органаў). Ад мозга
адыходзяць дзве канектывы, якія агінаюць кішэчнік з абодвух бакоў і сыходзяцца
на падглотачным гангліі, з якога пачынаецца вентральны нервовы ланцужок.
Далейшыя гангліі ляжаць пад стрававальным трактам. Падглотачны ганглій
складаецца з трох зрошчаных гангліяў і рэгулюе працу сківіц, гіпафарынкса і
слінных залоз. Грудныя гангліі развіты лепш за брушныя, з прычыны таго, што
рэгулююць працу канечнасцей і крылаў. Брушныя гангліі ў прагрэсіўных форм маюць
тэндэнцыю да зліцця і ўкарачэння нервовага ланцужка ў цэлым. Поўны метамарфоз
часта суправаджаецца канцэнтрацыяй і памяншэннем колькасці гангліяў у імага ў
параўнанні з лічынкамі.

У насякомых са складанымі паводзінамі (грамадскія насякомыя) асабліва моцна
развіты пратацэрэбрум, а ў ім — павялічаная пара грыбападобных целаў. У іх
сканцэнтраваны ўсе каардынуючыя і вышэйшыя асацыятыўныя цэнтры нервовай сістэмы
і замыкаюцца ўмоўна-рэфлекторныя сувязі. Набытыя навыкі пры іх разбурэнні
страчваюцца (але безумоўныя рэфлексы захоўваюцца). Назіраецца карэляцыя паміж
складанасцю паводзін і ступенню развіцця грыбападобных тэл. Напрыклад, сярод
меданосных пчол грыбападобныя целы найбольш развіты ў рабочых пчол (якія
выконваюць усе працы), а найменш у трутняў. У сярэднім памер грыбападобных целаў
у меданосных пчол роўны 1⁄15 ад памераў усяго галаўнога мозга, а ў рабочых
мурашак роду форміка яны складаюць амаль палову ўсяго мозга.

Вегетатыўная нервовая сістэма інервуе ўнутраныя органы. Яна складаецца з трох
аддзелаў — краніяльнага, тулаўнага і каўдальнага. Краніяльны аддзел прадстаўлены
стаматагастрычнай сістэмай, якая інервуе пярэднюю кішку і сэрца.
Стаматагастрычная сістэма ўяўляе сабой злучаны з трытацэрэбрумам франтальны
ганглій перад мозгам, злучаны з ім зваротным нервам патылічны ганглій за мозгам,
а таксама кардыяльныя і прылеглыя целы. Кардыяльныя целы ажыццяўляюць сакрэцыю
сваіх гармонаў, а таксама назапашванне гармонаў нейрасакраторных клетак мозга.
Асноўная функцыя прылеглых целаў — сінтэзаванне ювенільных гармонаў. Тулаўны
аддзел вегетатыўнай нервовай сістэмы прадстаўлены няпарным нервам, які лічыцца
аналагам сімпатычнай нервовай сістэмы ў пазваночных. У апошнім брушным гангліі
няпарны нерв утварае дзве галіны, якія інервуюць заднюю кішку і палавыя органы
(каўдальны аддзел вегетатыўнай нервовай сістэмы).

Стрававальная сістэма насякомых складаецца з кішэчнага тракта і стрававальных
залоз. У некаторых прымітыўных груп усе тры аддзелы кішэчнага канала маюць від
простай трубкі, а ў большасці насякомых кожны аддзел дыферэнцыяваны на
спецыялізаваныя пададзелы. У большасці насякомых маюцца верхнясківічныя,
ніжнясківічныя і лабіяльныя слінныя залозы. Найбольш развіты гронкападобныя
лабіяльныя слінныя залозы, якія ў гусеніц ператвараюцца ў шоўкааддзяляльныя
органы, пры гэтым функцыі слінных залоз выконваюцца мандзібулярнымі залозамі. У
сліне ўтрымліваюцца розныя ферменты: карбагідразы (амілаза, інвертаза), у
фітафагаў для расшчаплення вугляводаў; ліпазы і пратэіназы для пераварвання
тлушчаў і бялкоў у драпежнікаў; пекціназа ў тлей; гіялуранідаза ў клапоў, якая
разбурае злучальныя тканкі; у крывасмактальных прысутнічаюць антыкаагулянты;
аўксіны, якія садзейнічаюць утварэнню галаў на раслінах. У некаторых насякомых
слінныя залозы могуць прадукаваць шоўк, ферамоны ці алатрафічныя рэчывы, якія
вылучаюцца для харчавання іншых асобін. Перапончатакрылыя маюць таксама
глотачныя залозы. Пчаліная матка з дапамогай ферамонаў мандзібулярных залоз
тармозіць развіццё яечнікаў рабочых пчол, у якіх гэтыя ж залозы вылучаюць
маткавае малачко для кармлення лічынак.

Кішэчнік падзелены на тры аддзелы: пярэднюю, сярэднюю і заднюю кішкі, аддзеленыя
адна ад адной клапанамі. Кардыяльны клапан аддзяляе пярэднюю кішку ад задняй, а
піларычны — сярэднюю ад задняй. Сценкі ўсіх аддзелаў кішэчніка ўтвораны
аднаслойным эпітэліем, які звонку пакрыты падоўжнымі і кальцавымі мышачнымі
валокнамі, якія забяспечваюць рух ежы ў кішэчніку. Услед за глоткай размешчаны
тонкі стрававод. Ён можа мець дывертыкулы і валлё. Перад пачаткам сярэдняй кішкі
размешчаны правентрыкулус (мышачны страўнік), утвораны моцна развітымі
кальцавымі мышцамі і кутыкулярнымі зубцамі. Ён забяспечвае дадатковае расціранне
ежы і фільтраванне харчовых часціц, якія праз кардыяльны клапан перадаюцца ў
сярэднюю кішку.

Асноўным органам пераварвання і ўсмоктвання пажыўных элементаў служыць сярэдняя
кішка, дзе харчовыя масы пад дзеяннем ферментаў расшчапляюцца на простыя
арганічныя злучэнні. Апошнія або абсарбуюцца клеткамі эпітэлія сценак кішэчніка,
або дыфундзіруюць у гемалімфу. Будова сярэдняй кішкі залежыць ад тыпу ежы, якая
паглынаецца. Задняя кішка падзелена рэктальным клапанам на тонкую і прамую
кішкі, і ў ёй адбываюцца ўсмоктванне вады і фарміраванне экскрыментаў. Тонкую
кішку насяляюць сімбіёнтныя сапрафітныя бактэрыі, прасцейшыя і грыбы, якія
дапамагаюць сваім гаспадарам (асабліва сапрафагам, тэрмітам і іншым ксілафагам)
у расшчапленні цэлюлозы да глюкозы. Некаторыя мікраарганізмы-сімбіёнты насякомых
могуць сінтэзаваць вітаміны, стэрыны і незаменныя амінакіслоты. У некаторых
насякомых стрававальная сістэма ў сталай стадыі развіцця не функцыянуе.
Напрыклад, у аднадзёнак няма сківіц, а кішэчнік рэдукаваны; яны не жывяцца і
жывуць усяго некалькі гадзін ці дзён.

Мальпігіевы сасуды і задняя кішка служаць асноўнымі органамі выдзялення ў
пераважнай большасці насякомых. Найбольш прымітыўнымі органамі выдзялення
з'яўляюцца парныя лабіяльныя органы шчацінахвостак. Гэта гамолагі метамерных
органаў кольчатых чарвякоў, а таксама антэнальных і максілярных залоз
ракападобных. Яны складаюцца з пачатковага мяшэчка, звілістага лабірынта,
вывадной пратокі, якая адкрываецца адтулінай над ніжняй губой.

У больш дасканалых груп насякомых асноўным органам выдзялення з'яўляюцца
мальпігіевы сасуды. Яны маюць выгляд трубачак, якія адкрываюцца на мяжы сярэдняй
і задняй кішак. Часта мальпігіевы сасуды свабодна заканчваюцца ў гемалімфе. Іх
колькасць вар'іруе ў розных групах ад дзвюх — васьмі да 80—100 штук. У шэрагу
выпадкаў мае месца крэптанефрыя, калі кончыкі мальпігіевых сасудаў большаюць да
задняй кішкі (сустракаецца ў жукоў, сеткакрылых, вусеняў і лічынак пільшчыкаў),
што памяншае страту вільгаці. Мальпігіевы сасуды і задняя кішка з'яўляюцца
органамі эмунктарыяльнай экскрэцыі і вызваляюць арганізм насякомага ад прадуктаў
абмену рэчываў шляхам іх вываду ў навакольнае асяроддзе. У органах накапляльнай
экскрэцыі метабаліты накопліваюцца ў клетках ці тканках без непасрэднага іх
вылучэння з арганізма. У насякомых такімі органамі з'яўляюцца тлушчавае цела і
прыкардыяльныя клеткі. Лічынкі перапончатакрылых, чыё развіццё адбываецца ў
сотах, не вылучаюць экскрыменты да моманту акуклення, і канчатковыя прадукты іх
метабалізму адкладваюцца ў тлушчавым целе. Прыкардыяльныя клеткі размяшчаюцца
вакол аорты і сардэчнага сасуда, часам утвараючы скопішчы і ў іншых участках
цела. Да дадатковых органаў накапляльнай экскрэцыі адносяцца эпідэрмальныя
клеткі і іх вытворныя. У некаторых насякомых (тутавы шаўкапрад, гладышы)
выдзяляльную функцыю выконваюць таксама некаторыя клеткі гіпадэрмы, якія
скідваюцца падчас лінькі.

Фарміраванне экскрэтаў у мальпігіевых сасудах і задняй кішцы адбываецца ў дзве
фазы: фільтраванне гемалімфы і зваротнае ўсмоктванне (рэабсорбцыя) вады і
карысных рэчываў у гемалімфу. Сфарміраваныя экскрэты выводзяцца разам з
экскрыментамі. Галоўным азоцістым экскрэтам у наземных насякомых з'яўляецца
мачавая кіслата. Вытворныя мачавой кіслаты алантаін і алантаінавая кіслата
(з'яўляецца асноўным азоцістым экскрэтам у некаторых лускакрылых) таксама могуць
з'яўляцца экскрэторнымі прадуктамі. У водных насякомых і лічынак мясных мух
канчатковым прадуктам азоцістага абмену з'яўляецца аміяк.

Органы эндакрыннай сістэмы насякомых сінтэзуюць, накопліваюць і вылучаюць у
гемалімфу розныя гармоны, якія рэгулююць фізіялагічныя працэсы. Асноўныя
эндакрынныя органы ў насякомых прадстаўлены нейрасакраторнымі клеткамі,
рэтрацэрэбральным комплексам, перысімпатычнымі органамі і пратаракальнымі
залозамі. Нейрасакраторныя клеткі знаходзяцца ў розных гангліях ЦНС і
выпрацоўваюць нейрагармоны. Рэтрацэрэбральны комплекс утвораны дзвюма парамі
мазгавых залоз, званых кардыяльнымі, і прылеглымі целамі. Яго функцыі складаюцца
ў назапашванні гармонаў мазгавых нейрасакраторных клетак, а таксама прадукцыі
ўласных гармонаў, якія рэгулююць абмен рэчываў, развіццё, размнажэнне і
паводзіны насякомых. Асноўная функцыя прылеглых целаў складаецца ў выпрацоўцы
ювенільных гармонаў. Пратаракальныя залозы выдзяляюць экдзізоны — гармоны, якія
выклікаюць ліньку насякомых.

Мужчынскія палавыя залозы насякомых прадстаўлены дзвюма семяннікамі, у якіх
адбываецца сперматагенез. Кожны з іх утвораны фалікуламі, зыходная колькасць
якіх роўная сямі. Другаснае павелічэнне колькасці фалікулаў да 60—80 адзначаецца
ў прамакрылых і тараканаў, у той час як у двухкрылых і блыхаў семяннік
складаецца толькі з аднаго фалікула. С семяннікоў сперматазоіды трапляюць у
сістэму семяправодаў, утвораных парнымі семяпратокамі і семявывяргальным
каналам. Семяпратокі пачынаюцца ад семяннікоў і заканваюцца семявымі бурбалкамі.
Яны таксама паведамляюцца з мужчынскімі прыдаткавымі залозамі, якія фарміруюць
сперматафор. Семявывяргальны канал выводзіць іх праз мужчынскія капулятыўныя
органы. Звычайна самцы насякомых маюць толькі адну палавую адтуліну і адзін
капулятыўны орган, размешчаны на канцы IX стэрніта брушка. Але ў самцоў
прадстаўнікоў атрадаў аднадзёнак і вухакрутак маецца па два капулятыўных органа.
Структуры, звычайна звязаныя з капулятыўным органам, фарміруюць мужчынскія
геніталіі — эдэагус.

Жаночыя палавыя органы насякомых прадстаўлены дзвюма яечнікамі і палавымі
шляхамі. Яечнікі ўтвораны асобнымі яйцавымі трубкамі (аварыёлы), зыходная
колькасць — сем. Аднак у большасці насякомых назіраецца або памяншэнне, або
павелічэнне іх колькасці. Напрыклад, амаль усё лускакрылыя маюць па 4 аварыёлы ў
яечніку. У маткі меданоснай пчалы колькасць аварыёл у сярэднім складае 160 пара.
Максімальная ж колькасць аварыёл — да 2000 у кожным яечніку — выяўлена ў
яйцародных самак тэрмітаў. Памяншэнне колькасці аварыёл да адной-дзвюх
назіраецца ў насякомых, якія перайшлі да паразітызму і жыванараджэння. Ва ўсіх
насякомых, акрамя аднадзёнак, ад яечнікаў адыходзяць два латэральныя яйцаводы,
якія зліваюцца разам, утвараючы няпарны медыяльны яйцавод. Звычайна ён
паведамляецца з генітальнай камерай. Для адкладвання яйцаў і для ўвядзення
капулятыўнага органа самца пры спарванні служыць вонкавая адтуліна генітальнай
камеры. У большасці матылёў капулятыўная і палавая адтуліны з'яўляюцца
падзеленымі і размешчаны на розных брушных сегментах: VIII і IX. У жывародзячых
насякомых яйцы трапляюць з медыяльнага яйцавода ў пашырэнне палавых шляхоў —
матку, дзе ў далейшым і адбываецца развіццё эмбрыёнаў.

Падчас працэсу капуляцыі самкі атрымлівае ад самцоў сперму, якая захоўваецца ў
семяпрыёмніку і выкарыстоўваецца для апладнення яйцаў пры іх адкладванні.
Прыдаткавыя залозы жаночай палавой сістэмы ў насякомых прадукуюць клейкі сакрэт,
які служыць для прыклейвання яйцаў да субстрата. У тараканаў і багамолаў ён
служыць для ўтварэння аатэкі. Сцеблабрухія перапончатакрылыя характарызуюцца
тым, што адна з прыдаткавых залоз у іх ператвараецца ў атрутную залозу, а іншая
прадукуе сакрэт для змазвання яйцаклада ці джала.

Насякомыя, як і іншыя шматклетачныя арганізмы, маюць мноства розных рэцэптараў,
ці сенсіл, адчувальных да пэўных раздражняльнікаў. Рэцэптары насякомых вельмі
разнастайныя, і да іх адносяць: механарэцэптары (гукавыя рэцэптары,
прапрыяцэптары), фотарэцэптары, тэрмарэцэптары, хемарэцэптары. З іх дапамогай
насякомыя ўлоўліваюць энергію выпраменьванняў у выглядзе цяпла і святла,
механічныя вібрацыі, уключаючы шырокі дыяпазон гукаў, механічны ціск, сілу
цяжару, канцэнтрацыю ў паветры вадзяных пар і лятучых рэчываў, а таксама мноства
іншых фактараў. Насякомыя маюць таксама развітае пачуццё нюху і смаку.
Механарэцэптарамі з'яўляюцца трыхоідныя сенсілы, якія ўспрымаюць тактыльныя
стымулы. Некаторыя сенсілы могуць улоўліваць самыя нязначныя ваганні паветра
вакол насякомага, а іншыя — сігналізуюць пра становішча частак цела адносна адна
адной. Паветраныя рэцэптары ўспрымаюць хуткасць і кірунак патокаў паветра каля
насякомага і рэгулююць хуткасць палёту.

Зрок адыгрывае вялікую ролю ў жыцці насякомых, якія валодаюць трыма тыпамі
органаў зроку — фасетачнымі вачамі, латэральнымі (стэмы) і дарсальнымі (ацэліі)
вочкамі. У дзённых і лятучых формаў звычайна маецца 2 складаных вока і 3 ацэлія.
Стэмы маюцца ў лічынак насякомых з поўным ператварэннем. Яны размяшчаюцца па
баках галавы ў колькасці 1—30 з кожнага боку. Дарсальныя вочкі (ацэліі)
сустракаюцца разам з фасетачнымі вачамі і функцыянуюць у якасці дадатковых
органаў зроку. Ацэліі знойдзены ў імага большасці насякомых (адсутнічаюць у
шматлікіх матылёў і двухкрылых, у рабочых мурашак і сляпых формаў) і ў некаторых
лічынак (вяснянкі, аднадзёнкі, стракозы). Як правіла, яны маюцца толькі ў
насякомых, якія добра лятаюць. Звычайна маецца 3 дарсальныя вочкі, размешчаных у
выглядзе трохвугольніка ў лобна-цемянной вобласці галавы. Іх асноўная функцыя,
верагодна, складаецца ў ацэнцы асветленасці і яе змянення. Мяркуецца, што яны
таксама бяруць удзел у глядзельнай арыентацыі насякомых і рэакцыях фотатаксісу.

Каляровы зрок насякомых можа быць дыхраматычным (мурашкі, жукі-бронзаўкі) ці
трыхраматычным (пчаліныя і некаторыя матылі). Існуюць насякомыя, якія здольныя
адрозніваць колеры толькі адной (верхняй ці ніжняй) палоўкай фасетачнага вока
(чатырохплямістая страказа). Для некаторых насякомых бачная частка спектра
ссунута ў караткахвалевы бок. Напрыклад, пчолы і мурашкі не бачаць чырвонага
колеру (650—700 нм), але адрозніваюць частку ўльтрафіялетавага спектра (300—400
нм). Пчолы і іншыя насякомыя-апыляльнікі могуць убачыць на кветках
ультрафіялетавыя малюнкі, скрытыя ад зроку чалавека. Аналагічна матылі здольныя
адрозніваць элементы афарбоўкі крылаў, бачныя толькі ва ўльтрафіялетавым
выпраменьванні.

Некаторыя насякомыя здольныя запамінаць і абагульняць глядзельныя вобразы.
Пчолы-разведчыца могуць паведамляць членам сваёй сям'і з дапамогай адмысловага
танца шлях да знойдзенай крыніцы корму. Расшыфроўкай мовы танцаў пчол займаўся
Карл фон Фрыш, які атрымаў у 1973 годзе за свае працы ў гэтай вобласці
Нобелеўскую прэмію.

Успрыманне гукаў, якія перадаюцца праз цвёрды субстрат, ажыццяўляецца ў
насякомых вібрарэцэптарамі, размешчанымі ў галёнках ног каля іх сучлянення са
сцягном. Шматлікія насякомыя валодаюць высокай адчувальнасцю да страсенняў
субстрата, на якім яны знаходзяцца. Успрыманне гукаў праз паветра ці ваду
ажыццяўляецца фонарэцэптарамі. Двухкрылыя ўспрымаюць гукі пры дапамозе
джонстанавых органаў. Найбольш складанымі слыхавымі органамі насякомых
з'яўляюцца тымпанальныя органы. Колькасць сенсіл, якія ўваходзяць у склад аднаго
тымпанальнага органа, вар'іруе ад 3 (некаторыя матылі) да 70 (саранчовыя) і
нават да 1500 (у пеўчых цыкад). У конікаў, цвыркуноў і мядзведак тымпанальныя
органы знаходзяцца ў галёнках пярэдніх ног, у саранчовых — па баках першага
брушнага сегмента. Слыхавыя органы пеўчых цыкад каля асновы брушка ў блізкасці
ад гукавырабляючага апарата. Слыхавыя органы начных матылёў знаходзяцца ў
апошнім грудным сегменце ці ў адным з двух пярэдніх сегментаў брушка і могуць
успрымаць ультрагукі, якія выдаюцца кажанамі. Меданосныя пчолы выдаюць гукі,
прымушаючы вібрыраваць частку торакса шляхам частых мышачных скарачэнняў. Гук
узмацняецца крылавымі пласцінамі. У адрозненне ад шматлікіх насякомых пчалы
здольныя выдаваць гукі рознай вышыні і тэмбраў, што дазваляе ім перадаваць
інфармацыю пасродкам розных характарыстак гуку.

Насякомыя маюць развіты нюхальны апарат. Успрыманне пахаў ажыццяўляецца дзякуючы
хемарэцэптарам — нюхальным сенсілам, размешчаным на вусіках, а часам і на
каляротавых прыдатках. На ўзроўні хемарэцэптараў адбываецца першасны падзел
нюхальных раздражняльнікаў дзякуючы наяўнасці двух тыпаў рэцэптарных нейронаў.
Нейроны-генералісты распазнаюць вельмі шырокі набор хімічных злучэнняў, але пры
гэтым маюць нізкую адчувальнасць да пахаў. Нейроны-спецыялісты рэагуюць толькі
на адно ці некалькі роднасных хімічных злучэнняў. Яны забяспечваюць успрыманне
пахучых рэчываў, якія запускаюць пэўныя паводзінскія рэакцыі (палавыя ферамоны,
харчовыя атрактанты і рэпеленты, вуглякіслы газ). У самцоў тутавага шаўкапрада
нюхальныя сенсілы дасягаюць тэарэтычна магчымай мяжы адчувальнасці: для
ўзбуджэння нейрона-спецыяліста дастаткова ўсяго толькі адной малекулы ферамону
самкі. У сваіх вопытах Ж. А. Фабр вызначыў, што самцы грушавай паўлінавочкі
могуць выяўляць самак па ферамонах на адлегласці да 10 км.

Кантактныя хемарэцэптары ўтвараюць перыферычны аддзел смакавага аналізатара
насякомых і дазваляюць ім ацэньваюць прыдатнасць субстрата для харчавання ці
яйцакладкі. Гэтыя рэцэптары размяшчаюцца на ротавых частках, кончыках лапак,
антэнах і яйцакладзе. Большасць насякомых здольны распазнаваць растворы соляў,
глюкозы, цукрозы і іншых вугляводаў, а таксама ваду. Хемарэцэптары насякомых
рэдка рэагуюць на штучныя рэчывы, якія імітуюць салодкі ці горкі смак, у
адрозненне ад хемарэцэптараў пазваночных. Напрыклад, сахарын не ўспрымаецца
насякомымі як салодкае рэчыва.

Палавы дымарфізм у насякомых часта праяўляецца вельмі ярка па шэрагу знешніх,
другасна-палавых прыкмет: велічыні цела і розным дэталям яго будовы, па
афарбоўцы, форме і памерам вусікаў. Часам ён праяўляецца асабліва рэзка,
напрыклад, розныя вырасты — «рогі» на галаве і пярэднеспінцы самцоў жукоў
падсямейства Dynastinae, практычна не развіты ці адсутнічаюць у самак, або
празмерна развітыя, у параўнанні з самкамі, мандзібулы самцоў жукоў-рагачоў.
Выражанай праявай палавога дымарфізму з'яўляецца таксама частковая ці поўная
страта крылаў самкамі шэрагу матылёў (мяшэчніцы, некаторыя пядзенікі і
ваўнянкі), а таксама ног і вусікаў. Такая бяскрыласць самак тыповая для
высакагорных і арктычных відаў, а таксама відаў, якія лятаюць ранняй увесну ці
позняй восенню. Напрыклад, самка матыля Gynaephora selenophora з Паміра і
Цянь-Шаня з цалкам рэдукаванымі крыламі амаль пазбаўлена ног і мае вялікае
бочкападобнае брушкам для прадукцыі яец. Самцы часта адрозніваюцца большай
рухомасцю, чым самкі, якія ў некаторых груп насякомых вядуць больш скрытны лад
жыцця, чым самцы. Часцяком самцы і самкі знешне не адрозніваюцца паміж сабой, і
распазнаць іх магчыма толькі па будове генітальнага апарата. Унікальны выпадак
рэверснага палавога дымарфізму вядомы ў воднага клапа Phoreticovelia disparata.
У бяскрылай маладой самкі на спінной паверхні цела маецца адмысловы жалезісты
ўчастак, які прываблівае прадстаўнікоў процілеглага полу. Самец (удвая меншы па
памеры; яго даўжыня каля 1 мм) чапляецца да яго, харчуецца выдзяленнямі пары
дарсальных залоз, седзячы на партнёрцы некалькі дзён.

У шэрагу выпадкаў у насякомых сустракаецца палімарфізм — існаванне некалькіх
формаў аднаго віду, якія адрозніваюцца знешне. Найбольш распаўсюджаным
з'яўляецца палавы палімарфізм, уласцівы звычайна грамадскім насякомым, для якіх
характэрна дыферэнцыяцыя асобін у сям'і на некалькі формаў: самцоў, самак,
рабочых (непалаваспелых самак). Часам адзначаецца з'яўленне дадатковых формаў
рабочых — т.з. «касты». Іншы тып з'яўляецца экалагічным палімарфізмам, якія
ўзнікае пад уздзеяннем абіятычных фактараў навакольнага асяроддзя. Напрыклад,
існаванне даўгакрылай, кароткакрылай, бяскрылай формаў у шэрагу прамакрылых,
клапоў і іншых. У жука-аленя вылучаюць тры формы самцоў на аснове зменлівасці
памеру жавалаў і формы галавы. Гэты тып палімарфізму не мае генетычнай прыроды і
абумоўлены ўздзеяннем фактараў асяроддзя і харчавання.

Размнажэнне ў насякомых пераважна адбываецца двухполым шляхам, які ўключае:
асемяненне, апладненне і адкладванне яец ці адраджэнне лічынак. Тыповае
вонкава-ўнутранае асемяненне сярод насякомых характэрна для падкласа
першаснабяскрылых (Apterygota). У крылатых насякомых (Pterygota) тыповае
вонкава-ўнутранае асемяненне не сустракаецца, а перанос спермы ў іх заўсёды
суправаджаецца працэсам спарвання. У прадстаўнікоў шматлікіх атрадаў крылатых
насякомых адзначаецца ўнутранае сперматафорнае асемяненне, пры якім сперматафоры
ўводзяцца непасрэдна ў палавыя шляхі самкі або падвешваюцца да іх. Пры ўнутраным
асемяненні сперматафор абараняе семяную вадкасць ад высыхання і забяспечвае яе
пажыўнымі рэчывамі. Абалонка сперматафора раствараецца ў палавых шляхах самкі,
сперматазоіды актывуюцца і мігруюць у семяпрыёмнік. У насякомых, чыё спарванне
працякае без сперматафораў, пры капуляцыі семявая вадкасць свабодна ўводзіцца
самцом у палавыя шляхі самкі.

Шэраг насякомых, якія звычайна размнажаюцца двухполым шляхам, характарызуюцца
здольнасцю да спантанага партэнагенезу, пры якім яйцы развіваюцца без
апладнення. Гэты тып партэнагенезу вядомы ў тутавага шаўкапрада. У той жа час
папуляцыйны партэнагенез сустракаецца ва ўсіх атрадах насякомых, але часцей у
сенаедаў. Партэнагенетычныя віды і росы насякомых звычайна пражываюць ва ўмовах
паніжанай актыўнасці і недастатковай колькасці полаў, якія абцяжарваюць
магчымасць сустрэчы асобін для спарвання. Напрыклад, еўрапейскі палачнік
(Bacillus rossius) паўсюдна размнажаецца двухполым шляхам, але на поўначы арэала
пераходзіць да партэнагенетычнага размнажэння. У шматлікіх відаў сенаедаў
існуюць папуляцыі двух тыпаў: двухполыя і партэнагенетычныя (якія зусім не маюць
самцоў). Пры гэтым самкі з партэнагенетычных папуляцый страчваюць здольнасць
спарвацца з самцамі. Цыклічны партэнагенез выяўляецца чаргаваннем
партэнагенетычных і двухполых пакаленняў. Яго прыкладамі служаць тлі і галіцы, у
якіх партэнагенез спалучаецца з жыванараджэннем. Улетку партэнагенетычныя
самкі-нявінніцы нараджаюць лічынак, а аплодненыя самкі двухполага пакалення,
якія з'яўляюцца да восені, адкладваюць яйцы на зіму. У галіц з падсямейства
Lestremiinae цыклічны партэнагенез спалучаецца не толькі з жыванараджэннем, але
і з неатэніяй. Выбарчы партэнагенез адзначаецца ў перапончатакрылых: з
аплодненых яец развіваюцца самкі, а з не аплодненых — самцы. Своеасаблівая і
складаная біялогія размнажэння жука мікрамальтуса, у якога вядомы тры лічынкавыя
ўзросты. Лічынкі першага ўзросту вельмі рухомыя, але не жывяцца. Пасля лінькі
яны ператвараюцца ў бязногіх лічынак 2-га ўзросту, якія актыўна жывяцца. Яны, у
сваю чаргу, ператвараюцца ў лічынак 3-га ўзросту, якія не жывяцца, але здольныя
да размнажэння і нараджаюць мноства лічынак 1-га ўзросту. Вядомыя ў гэтага віду
і імага, якія развіваюцца з лічынак другога ўзросту. У мікрамальтуса мае месца
адзіны сярод насякомых выпадак спалучэння гіперметамарфозы з размнажэннем
лічынак — педагенезам. Сярод насякомых бясполае размнажэнне адзначана толькі на
эмбрыянальнай стадыі ў вееракрылых і ў некаторых эндапаразітычных
перапончатакрылых. Гэты спосаб размнажэння, які атрымаў назву поліэмбрыёніі,
складаецца ў тым, што з аднаго яйца развіваецца не адзін зародак, а некалькі.

Шматлікія групы насякомых маюць развітыя шлюбныя рытуалы, якія папярэднічаюць
самаму працэсу спарвання. Складаныя формы заляцання, як то шлюбныя палёты і
«танцы», адзначаюцца ў шматлікіх матылёў. Напрыклад, самцы Theclinae ляцяць пад
самкай, а затым разварочваюцца ў іншы бок, дакранаючыся крыламі вусікаў самкі; у
лімонніцы самец ляціць ззаду самкі, захоўваючы пастаянную дыстанцыю. У іншых
відаў матылёў самка можа сядзець на расліне, а самец здзяйсняе «танцуючы» палёт
прама над ёй, вылучаючы ферамоны, стымулюючыя яе да спарвання.

Самцы некаторых насякомых, напрыклад жукоў-рагачоў, ваююць за самак на «шлюбных
турнірах». Самцы аўстралійскай адзіночнай пчалы Доўсана часта забіваюць адзін
аднаго ў змаганні за самку. Пры гэтым адзначаецца дымарфізм самцоў, напрыклад, у
Onthophagus taurus, Podischnus agenor і інш. Валодаючы вачамі на доўгіх
«сцяблінках», самцы Diopsidae ладзяць баі паміж сабой за цэлыя «гарэмы» самак,
якія збіраюцца групамі на начлег. Самцы шэрагу скарпіёнавых мух, напрыклад
Hylobittacus apicalis, прыносяць у падарунак самцы злоўленае насякомае, і чым
большая здабыча, тым вышэй верагоднасць пачатку спарвання. У таўкачыкаў самец
пры заляцанні таксама падае самцы падарунак: пялёстак кветкі ці здабычу — іншае
насякомае. Самцы архідных пчол маюць унікальныя перайначаныя шырокія заднія
ногі, якія выкарыстоўваюцца для збору і захоўванні розных лятучых злучэнняў
(часцей эфіраў), якія збіраюцца імі на розных кветках і служаць для прыцягнення
самак.

У некаторых відаў насякомых самцы могуць заставацца з самкай пасля спарвання і
ахоўваць яе ад іншых самцоў, пакуль яна не адкладзе яйцы. Самцы матыля
Heliconius charithonia пачынаюць спарвацца з самкай яшчэ да заканчэння яе
поўнага выхаду з кукалкі. Гэта з'ява ў англамоўнай літаратуры атрымала назву
«згвалтаванне кукалкі» (англ.: pupal rape).

Увесь жыццёвы цыкл, званы генерацыяй ці пакаленнем, працякае ў розных відаў на
працягу неаднолькавага часу. Шматлікія віды маюць кароткую працягласць
генерацыі. Самы кароткі палавы жыццёвы цыкл (ад адкладвання яйца да выхаду
імага) выяўлены ў наступных відаў насякомых: камар Psorophora confinnis менш за
1 тыдзень; муха Haematobia irritans — 9 дзён. Некаторыя віды здольныя даваць у
год да 10—15 пакаленняў (шэраг тлей, некаторыя трапічныя матылі) і больш. У
іншых адна генерацыя працягваецца шмат гадоў (так, у чорнага таракана развіццё
доўжыцца 4 гады, а ў сямнаццацігадовай цыкады 17 гадоў). Іншым істотным бокам
жыццёвага цыклу відаў з'яўляецца час працягласці тых ці іншых фаз развіцця. Так,
зімоўка відаў, якія жывуць ва ўмераным поясе, можа праходзіць на стадыі яйца,
лічынкі, кукалкі або імага; адпаведна з гэтым змяняецца час працягласці іншых
фаз на працягу вегетацыйнага перыяду. Віды могуць адрознівацца адзін ад аднаго
не толькі колькасцю генерацый у годзе, але і часам праходжання асобных стадый
развіцця, гэта значыць гадавым цыклам. Часам гадавы цыкл ускладняецца затрымкай
развіцця — дыяпаўзай, якая суправаджаецца паніжэннем абмену рэчываў і спыненнем
жыўлення. Дыяпаўза кантралюецца як знешнімі (тэмпература, даўжыня светлавога дня
і інш.), так і ўнутранымі (гарманальнымі) фактарамі, з'яўляючыся адной з формаў
прыстасавання насякомых да жыцця ў абласцях з рэзкімі сезоннымі змяненнямі
клімату. Шматлікія дыяпаўзуючыя насякомыя пры вымушаным развіцці без дыяпаўзы
(напрыклад, у лабараторных умовах) адчуваюць парушэнні антагенезу ці гінуць.

Большасць насякомых першасна адкладае яйцы, але некаторыя віды здольныя да
адраджэння лічынак. Факультатыўнае жыванараджэнне, калі самкі могуць адкладаць
яйцы і адраджаць лічынак, адзначана ў некаторых жукоў-лістаедаў і стафілідаў.
Аблігатнае жыванараджэнне суправаджаецца ўзнікненнем маткі, у якой адбываецца
развіццё эмбрыёнаў. Пры сапраўдным жыванараджэнні адзначаюцца больш цесныя
ўзаемаадносіны паміж матчыным арганізмам і эмбрыёнамі, якія развіваюцца ў ім.
Пры гэтым эмбрыёны забяспечваюцца ад самкі «малачком», якое ўтрымлівае
неабходныя пажыўныя рэчывы. Здольнасць да яйцажыванараджэння сустракаецца ў
шматлікіх груп насякомых. Варта згадаць пра жыванараджэнне тлей і галіц, у якіх
яно з'яўляецца счэпленым з цыклічным партэнагенезам. Сапраўднае жыванараджэнне
адзначана таксама ў тараканаў роду Diploptera і некаторых мух (Cyclorrhapha),
якія адраджаюць сталых лічынак, якія не прыступаюць да жыўлення і акукляюцца.

Яйцы насякомых могуць быць рознай формы, з трывалай хітынавай абалонкай, якая
часам мае складаную форму. Іх памеры ад доляў міліметра да 16,5 мм у даўжыню пры
дыяметры 3 мм (у драўнянай пчалы Xylocopa auripennis). Колькасць адкладзеных яец
ад 1 (у шэрагу тлей) да дзясяткаў тысяч і больш. Матыль Trictena atripalpis з
Аўстраліі адклала 29 100 яец, а пры разрэзе ў ёй знайшлося яшчэ каля 15 тысяч
яец. Мірмекафільныя наезнікі Kapala terminalis і Stilbula cynipiformis
адкладаюць да 15 000 яец. Матка тэрміта Termes bellicosus адкладае каля 30 тысяч
яец у суткі на працягу прыкладна 10 гадоў свайго жыцця (у суме больш за 100 млн
яец). Мурашыная матка Eciton burchellii кладзе да 120 тысяч яец кожныя 36 дзён,
а матка качавой мурашкі Dorylus wilverthi можа адкласці да 4 млн яец за адзін
месяц. Самае маленькае нашчадства прыносяць мухі-крывасоскі віду Hippobosca
variegata (4 лічынкі) і муха цэцэ Glossina palpalis (6—12 лічынак).

Спосабы адкладання яец разнастайныя. Шматлікія насякомыя проста раскідваюць
яйцы, перыядычна ці партыямі вылучаючы іх. Іншыя — прымацоўваюць іх да
субстрата. У шэрагу выпадкаў кладкі яец пакрываюцца пеністымі, слізістымі ці
іншымі вылучэннямі.

Пасля завяршэння развіцця ў яйцы (эмбрыягенезу) адбываецца вылупленне. З гэтага
моманту насякомае ўступае ў другі этап свайго развіцця — фазу лічынкі, з якой і
пачынаецца паслязародкавы перыяд. У насякомых прасочваецца тэндэнцыя да падзелу
жыццёвых функцый паміж лічынкамі і імага. Падчас фазы лічынкі адбываецца рост і
назапашванне пажыўных рэчываў, а ў фазе імага — размнажэнне і рассяленне.

Вышэйшых, ці крылатых, насякомых падзяляюць на насякомых з поўным і няпоўным
ператварэннем. Пераважная большасць відаў насякомых з поўнай метамарфозай
праходзяць у сваім развіцці чатыры фазы: яйцо, лічынка, кукалка і імага. Аднак
маюцца некаторыя выключэнні (напрыклад, шпанкі) — назіраецца з'ява
гіперметамарфозы з пяццю — шасцю і больш фазамі, якія прадстаўлены ў відзе
дадатковых, адмысловых лічынкавых стадый, непадобных на асноўную лічынку і
імага. У шпанак роду Meloe і Mylabris гэта дадатковая стадыя завецца
«трыўнгулін». Іншым выключэннем з'яўляецца неатэнія, якая ўяўляе сабой
здольнасць дасягаць палавой спеласці і размнажаецца на стадыі лічынкі,
напрыклад, у самак жукоў роду Platerodrilus. Пры гэтым у развіцці самак
выключаюцца адразу дзве фазы: кукалка і імага (аднак гэта з'ява не выключае
звычайнага развіцця самцоў).

Няпоўнае ператварэнне характарызуецца праходжаннем насякомым трох фаз развіцця
(яйцо, лічынка і імага). Пры гэтым у насякомых з няпоўным ператварэннем лічынкі
знешне падобныя на сталых насякомых і адрозніваюцца ад іх меншымі памерамі,
адсутнасцю ці зачаткавымі вонкавымі палавымі прыдаткамі і крыламі.

У насякомых з поўным ператварэннем лічынкі звычайна маюць чэрвепадобную форму
цела, і толькі імага валодаюць усімі асаблівасцямі, характэрнымі для атрада. У
большасці відаў насякомых з няпоўным ператварэннем імага і лічынкі вядуць
падобны лад жыцця. Лічынкі насякомых вельмі разнастайныя, але могуць быць
зведзены да двух асноўных тыпаў — падобных да сталых асобін і непадобных; першыя
завуцца німфамі, другія — сапраўднымі лічынкамі. Німфы падобныя да сталых
стадыяй як марфалагічна, так і біялагічна: яны жывуць звычайна ў тым жа
асяроддзі, што і імага, і жывяцца падобна. Сапраўдныя лічынкі рэзка
адрозніваюцца ад сталых асобін знешнім выглядам, асяроддзем пражывання і ежай.
Менавіта такім лічынкам для ператварэння ў сталае насякомае патрабуецца стадыя
кукалкі. У некаторых водных насякомых ператварэнне лічынак у імага праходзіць
праз прамежкавую стадыю — субімага. Яно мае знешнія асаблівасці сталых
насякомых, але не развіта ў палавым стаўленні.

Рост і развіццё лічынак суправаджаюцца перыядычнымі лінькамі — скіданнем скурных
покрываў, дзякуючы чаму адбываюцца рост цела і яго вонкавыя змены. Колькасць
лінек лічынкі неаднолькавая ў розных насякомых і вар'іруе ад трох (мухі,
шматлікія жукі) ці чатырох — пяці (матылі, прамакрылыя, клапы і інш.) да 25—30 у
аднадзёнак і вяснянак. З кожнай новай лінькай лічынка ўступае ў наступную
стадыю, ці ўзрост. Колькасць лінек адпавядае колькасці лічынкавых узростаў.

Урэшце лічынкі пераходзяць у сталае насякомае — імага. У насякомых з няпоўным
ператварэннем гэта адбываецца падчас апошняй лінькі лічынкі, а з поўным
ператварэннем — пасродкам адмысловай фазы развіцця, званай кукалкай. Звычайна
кукалкі нерухомыя, але часам здольныя да перамяшчэння дзякуючы рытмічным
выгінанням цела (у вярблюдак, некаторых мух). Часам перадкукалачны стан супакою
пазначаецца як адмысловая стадыя — перадкукалка. Кукалкі розных насякомых вельмі
адрозніваюцца адна ад адной асаблівасцямі будовы. Нярэдка перад акукленнем
лічынкі атачаюць сябе коканам, які часцей за ўсё робіцца з шоўка. Часта шоўк
служыць асновай для змацавання часціц субстрата, з якога фарміруецца кокан.
Шматлікія лічынкі жукоў і вусені матылёў не майструюць сабе кокан, але
вырабляюць акруглую поласць з атачальнага субстрата і сваіх экскрыментаў,
утвараючы т.з. «калысачку». Імага з'яўляецца заключнай стадыяй жыццёвага цыклу.

Адмысловую форму метамарфозы, якая праходзіць сумесна з асноўнай, уяўляе сабой
так званая фазавая зменлівасць, адкрытая першапачаткова ў саранчовых, але затым
выяўленая і ў астатніх прамакрылых, а таксама ў некаторых палачнікаў, матылёў і
іншых насякомых. Сутнасць яе складаецца ў тым, што пры ўзнікненні скучанасць
асобін змяняюцца марфалагічныя і біёлага-фізіялагічныя ўласцівасці віду.

У стадыі імага насякомыя не здзяйсняюць лінек і не здольныя да росту. Выключэнне
складаюць толькі аднадзёнкі і г.д.

Колькасць таго ці іншага віду насякомых не застаецца пастаяннай. З года ў год, у
залежнасці ад прыродных умоў, колькасць асобін аднаго віду можа змяняцца ў
дзясяткі, сотні і тысячы разоў. Масавыя размнажэнні, якія ўзнікаюць перыядычна,
завуцца «ўспышкамі колькасці». Пасля падобных успышак, як правіла, ідзе зніжэнне
колькасці, і некаторы час від можа сустракацца рэдка, пасля чаго адбываецца
аднаўленне звычайнай колькасці.

На сталай стадыі развіцця насякомыя жывуць ад некалькіх гадзін да дзясяткаў
гадоў. Напрыклад, імага аднадзёнак жывуць ад некалькіх гадзін да некалькіх дзён.
Мала жывуць таксама імага вяснянак, ручайнікаў. У той жа час на стадыі лічынак
аднадзёнкі жывуць 2—3 гады. Самая кароткая працягласць жыцця сталай асобіны
адзначана ў аднадзёнак Dolania americana. Самка гэтага віду жыве 5 хвілін пасля
апошняй лічынкавай лінькі (за гэты час яна спарваецца, адкладае яйцы).
Працягласць жыцця большасці матылёў (за рэдкім выключэннем) складае да дзвюх —
трох тыдняў. Больш двух гадоў патрабуецца для развіцця стракоз і некаторых
жукоў. Напрыклад, 2 гады доўжыцца развіццё хлебнага жука, 3—4 гады — у
жукоў-шчаўкуноў і хрушча, яшчэ больш гэты тэрмін можа быць у златак, дрывасекаў,
чарнацелак. Напрыклад, жук-алень на стадыі імага жыве 1—2 месяца, але яго
лічынка развіваецца пераважна ў драўніне дуба на працягу чатырох — шасці гадоў.
Наадварот, працягласць жыцця імага чарнацелкі Polposipus herculeanus з
Сейшэльскіх астравоў можа складаць да васьмі гадоў. Рэкардсменам сярод матылёў
стаў матыль Gynaephora groenlandica, які жыве ў суровых умовах Грэнландыі і
вядомы тым, што жыццёвы цыкл яе вусеня можа доўжыцца да сямі і нават да 14 гадоў
(большую частку жыцця яны праводзяць у дыяпаўзе). Мае месца таксама розная
працягласць жыцця самак і самцоў. Напрыклад, самка жука-аленя жыве ў 2 разы
даўжэй за самца, прыкладна тыя ж суадносіны назіраюцца ў пакаёвай мухі.

Паўночнаамерыканскія пеўчыя перыядычныя цыкады Magicicada жывуць у стадыі
лічынак пад зямлёй 13 і 17 гадоў у залежнасці ад віду. Аднак рэкорды ў гэтай
вобласці, як правіла, належаць грамадскім насякомым, чые буйныя гнёзды
(мурашнікі і тэрмітнікі) могуць назірацца жывымі шматлікія дзесяцігоддзі.
Мурашыныя маткі жывуць да 20 гадоў, а царыцы тэрмітаў — да 25. У той жа час
рабочыя асобіны тых жа відаў жывуць ад некалькіх месяцаў да трох гадоў, а
самцы — усяго некалькі тыдняў.

Ускосныя разлікі паказваюць яшчэ большую працягласць жыцця дыяпаўзуючых
прэімагінальных стадый развіцця насякомых. Напрыклад, вядомыя даныя (у тым ліку
занесеныя ў Кнігу рэкордаў Гінэса), паказваюць на тое, што ўзрост лічынак
жукоў-златак можа быць ад 26 гадоў да 51 года. Аднак яны заснаваны толькі на
ўзросце мёртвай драўніны, з якой зафіксаваны выхад златак Buprestis aurulenta.

Насякомыя характарызуюцца развітым інстынктам клопату аб патомстве. Гэта
праўляецца перш за ўсё ў нарыхтоўцы запасаў ежы для будучых лічынак або ў
доглядзе за яйцамі (ці нават за лічынкамі). Найбольш прымітыўная праява
заключаецца ў забеспячэнні бяспекі адкладзеным яйкаў шляхам хавання іх у
натуральных сховішчах, напрыклад, расколінах глебы або драўнянай кары,
закопванні іх у зямлю і г.д. Некаторыя жукі закрываюць сваё нашчадства ўласным
целам — паўднёваамерыканскія жукі-шчытаноскі з роду Omaspides маюць пашыраныя
бакавыя краі надкрылаў, пад якімі хаваюцца да 20 маладых лічынак. Некаторыя
клапы, напрыклад Phyllomorpha laciniata, адкладаюць яйкі на спінны бок цела
самца, дзе яны знаходзяцца да выхаду лічынак. Шэраг даўганосікаў, напрыклад
даўганосікі-пладажылы (Balaninus), робяць адтуліны ў пладах розных дрэў і
адкладваюць у іх свае яйкі. Лістаеды з роду Phyllodecta робяць ахоўную капсулу
для яйкаў з уласных экскрыментаў, шэраг начных матылёў пакрываюць адкладзеныя
яйкі валаскамі са свайго цела, трапічныя жукі-шчытаноскі роду Aspidomorpha
майструюць сапраўдныя аатэкі. Яшчэ адным спосабам з'яўляецца выраб з лісця т.з.
«цыгар» (ці скруткаў-фунцікаў) трубкакрутамі. Загатоўка корму для лічынак
дасягае складанасці ў жукоў-гнаявікоў і складаецца з як капання норак пад кучамі
прыплоду, так і транспартавання яго (пасля скочвання ў шары) на вялікія
адлегласці ў складаную сістэму падземных камер і хадоў. Трупаеды (Silphidae), у
прыватнасці жукі-магільшчыкі, забяспечваюць сваіх лічынак ежай шляхам закопвання
ў зямлю трупаў пазваночных жывёл.

Самкі японскага драўнянага клапа Parastrachia japonensis штодзень прыносяць у
гняздо да сваіх лічынак плады дрэва Schoepfia jasminodora. Ахоўваюць свае яйкі і
маладых лічынак вухакруткі. Пры гэтым самка для абароны яйкаў ад цвілі ўвесь час
іх аблізвае. Яшчэ больш складаныя паводзіны выяўлены ў цвыркуна Anurogryllus
(Gryllidae), які насяляе Паўночную Амерыку. Самка гэтага віду, акрамя аховы
адкладзеных ёю яйкаў, яшчэ і рэгулярна прыносіць маладым лічынкам ежу, а таксама
корміць іх дробнымі і бясплоднымі кармавымі яйкамі. Пасталелыя лічынкі старэйшых
узростаў пакідаюць гняздо і жывуць асобна ад маці.

Прыкметы эўсацыяльнасці выяўлены ў некаторых каланіяльных тлей, асобных відаў
трыпсаў. У жукоў з падсямества Platypodinae Austroplatypus incompertus, акрамя
клопату аб нашчадстве, выяўлены падзел на пладавітыя і бясплодныя касты і
перакрыванне некалькіх пакаленняў. Жукі роду Pselaphacus з сямейства Erotylidae
трымаюцца групамі і вядуць сваіх лічынак да грыбоў, якія тыя потым будуць есці.
Прадстаўнікі сямейства пасалідаў (Passalidae) адрозніваюцца высокаразвітым
інстынктам клопату аб нашчадстве. Жывучы ў гнілой драўніне, гэтыя жукі часта
сустракаюцца ў ёй цэлымі скопішчамі, утвараючы сацыяльныя групы. Самцы і самкі,
жывучы парамі, сумесна выкормліваюць сваё нашчадства перажаванай драўнінай, якая
прайшла ферментацыю. Яны таксама ахоўваюць кукалак і імага, якія нядаўна выйшлі
з іх.

Найбольшая разнастайнасць формаў клопату аб нашчадстве назіраецца сярод
сцеблабрухіх, такіх як восы і пчолы. Пры гэтым адрозніваюць розныя стадыі
пераходу ад адзіночнага ладу жыцця да грамадскага (перасацыяльнасць,
субсацыяльнасць, паўсацыяльнасць, парасацыяльнасць і квазісацыяльнасць).
Вышэйшая стадыя клопату аб нашчадстве (эўсацыяльнасць мурашак, меданосных пчол
і г.д.) сустракаецца ў грамадскіх насякомых.

Цэлы шэраг адзіночных вос палююць на іншых насякомых ці павукоў, якіх яны
паралізуюць джалам, пасля чаго пераносяць у гняздо, дзе кормяць імі сваіх
лічынак. Напрыклад, амафілы палююць на вусеняў матылёў, дарожныя восы
(напрыклад, Pepsis, Agenioideus) — на павукоў, пчаліны воўк — на пчол, сфексы —
на саранчовых і конікаў, Sphecius — на цыкад, Ampulex compressa — на тараканаў,
дробныя восы-пемфрэданіны — на тлей, трыпсаў і калембал. Аднаразовае
забеспячэнне кормам лічынкавых камер і іх запячатванне пасля адкладання яйка
лічацца прымітыўнымі. Больш эвалюцыйна развітыя восы выкормліваюць сваё
нашчадства паступова, перыядычна прыносячы яму чарговыя порцыі свежага корму ў
выглядзе паралізаваных ахвяр. Напрыклад, адзіночныя восы-бембексы штодзень
прыносяць сваім лічынкам па некалькі забітых мух (Tabanidae, Syrphidae).

Падчас развіцця насякомых з поўным ператварэннем магчымы генетычныя змены, якія
прыводзяць да з'яўлення гінандраморфных асобін — паўсамцоў-паўсамак, у якіх
адзін бок цела цалкам мужчынскі, а іншы — жаночы (т.з. білатэральныя
гінандраморфы). Частата з'яўлення гінандраморфаў складае прыкладна адзін выпадак
на 90 000. Прычынай з'яўлення гінандраморфа звычайна з'яўляецца ўтварэнне
двухядзерных аацытаў, у якіх адно з ядраў утвараецца, напрыклад, з ядра
палярнага цельца.

Міжвідавое скрыжаванне асобін розных відаў насякомых назіраецца як у прыродзе,
так і пры культываванні чалавекам (у няволі) у цэлага шэрагу відаў, пераважна
лускакрылых, шэрагу цвердакрылых і некаторых перапончатакрылых. Гібрыды
насякомых могуць быць унутравідавымі (пры скрыжаванні розных падвідаў),
унутрырадавымі (пры скрыжаванні відаў, што належаць да аднаго роду) ці
міжрадавымі (пры скрыжаванні відаў, што адносяцца да розных родаў). Як правіла,
міжвідавыя гібрыды не могуць размнажацца.

Харчовая выбіральнасць праяўляецца ў насякомых складана і разнастайна; яны
выкарыстоўваюць для харчавання самыя розныя крыніцы арганічнага рэчыва: тканкі
жывёл і раслін, прадукты жыццядзейнасці арганізмаў, мёртвыя целы і рэшткі
жывёльнага і расліннага паходжання. Прыстасаванне да пастаяннага харчавання
якім-небудзь з гэтых відаў арганікі спарадзіла сярод насякомых розныя харчовыя
рэжымы, ці харчовую спецыялізацыю I парадку. Так, шмат якія віды з'яўляюцца
расліннаеднымі, ці фітафагамі, іншыя складаюць групу драпежнікаў і паразітаў, а
астатнія прадстаўлены спажыўцамі мёртвай арганікі: сапрафагі харчуюцца гнілымі
рэчывамі, некрафагі — трупамі жывёл, капрафагі — памётам, дэтрытафагі —
расліннымі рэшткамі на паверхні глебы. Пры выкарыстанні якіх-небудзь асобных
тканак, органаў ці частак жывёлы ўзнікаюць далейшыя падраздзяленні разгледжаных
спецыялізацый: сярод фітафагаў з'яўляюцца спажыўцы лісця — філафагі, насення —
карпафагі, драўніны — ксілафагі, каранёў — рызафагі, а таксама галаўтваральнікі;
сярод драпежнікаў і паразітаў могуць быць крывасмокі, эктапаразіты,
эндапаразіты.

Іншай формай з'яўляецца харчовая спецыялізацыя II парадку — з'яўленне
выбіральнасці ўжо ўнутры вышэйназваных асноўных крыніц ежы. Так, сярод
фітафагаў, драпежнікаў і паразітаў ёсць аднаедныя манафагі, абмежаванаедныя
алігафагі і мнагаедныя паліфагі. Драпежнікі і паразіты іншых насякомых
(напрыклад, трыхаграмы) нярэдка пазначаюцца тэрмінам энтамафагі. Паміж усімі
разгледжанымі тыпамі спецыялізацыі ёсць пераходы, але яны малалікія.

Некаторыя насякомыя маюць незвычайны рацыён. Напрыклад, лічынкі тытунёвага жука
(Lasioderma serricorne) харчуюцца сухім лісцем тытуню і з'яўляюцца шкоднікамі
тытунёвай прамысловасці. Хлебны тачыльшчык можа харчавацца нават лекавымі
сродкамі, уключаючы такі яд, як стрыхнін.

Як правіла, лічынкі харчуюцца іншай ежай, чым дарослыя формы. Пры гэтым парой
адзначаюцца прыклады афагіі імага некаторых насякомых, якія не харчуюцца зусім і
жывуць за кошт запасаў пажыўных рэчываў, назапашаных падчас лічынкавага
развіцця. Да такіх насякомых адносяцца шматлікія двухкрылыя (авадні,
камары-званцы і іншыя), шэраг лускакрылых (шматлікія паўлінавочкі, шаўкапрады
і г.д.), аднадзёнкі, самцы вееракрылых і какцыд. Гэта з'ява вельмі шырока
распаўсюджана сярод насякомых, пры гэтым стадыя імага існуе значна карацейшы час
у параўнанні з непалаваспелымі стадыямі развіцця. Такія насякомыя ў сталай
стадыі выконваюць толькі функцыю размнажэння.

Насякомыя, якія жывуць на зямлі, ствалах дрэў або адкрыта на раслінах, пераважна
перамяшчаюцца, поўзаючы з рознай хуткасцю, але некаторыя з іх могуць хутка
бегаць. Здольнасць скакаць маецца ў большасці прамакрылых, некаторых
жукоў-лістаедаў (Alticinae, Sagra), блыхаў, якія маюць моцна патоўшчаныя заднія
сцёгны. Здольнасць падскокваць маецца толькі ў жукоў-шчаўкуноў, якія маюць
асобую анатамічную структуру на пярэдня- і сярэднягрудзі. Прыскок у іх
суправаджаецца характэрнай пстрычкай і выкарыстоўваецца для пераварочвання іх
цела на брушны бок у выпадках, калі жук апыняецца на спінцы, напрыклад, пасля
падзення на зямлю. Самымі хуткімі бегунамі па сушы прызнаны жужалі-скакуны роду
Cicindela: хуткасць бегу віду Cicindela hudsoni дасягае 2,5 м/с.

Палёт з'яўляецца адным з асноўных спосабаў перамяшчэння мноства насякомых, які
дапамагае ім шукаць ежу, палавога партнёра для размнажэння, рассяляцца і
мігрыраваць, ратавацца ад драпежнікаў. Насякомыя першымі на Зямлі выпрацавалі
здольнасць да палёту і падняліся ў паветра, з'яўляючыся адзінай групай
беспазваночных, здольнай да гэтага тыпу перамяшчэння. Хуткасць палёту некаторых
насякомых (гулякі, разнакрылыя страказы, вышэйшыя мухі) дасягае 15 м/с. Палёт
насякомых можа быць актыўным і пасіўным.

Актыўны здзяйсняецца за кошт энергіі скарачэнняў мышцаў. Ён з'яўляецца асноўнай
формай перамяшчэння насякомых у паветры і ўяўляе сабой махаючы палёт. Траекторыя
палёту большасці відаў складаецца з розных паваротаў, кароткіх кідкоў у бакі,
петляў, нечаканых прыпынкаў, рэзкіх змен вышыні. Гэтыя змены суправаджаюць усе
манеўры ў гарызантальнай плоскасці і з'яўляюцца звычайнымі пры прамалінейным
палёце. Палёт насякомых характарызуецца таксама выяўленай нераўнамернасцю
хуткасці руху. У асобныя моманты насякомае развівае высокую хуткасць, а ў
іншыя — спыняецца ці працягвае палёт са значна меншай хуткасцю. Завісаючы палёт
(ховерынг) характэрны для буйных насякомых, якія харчуюцца нектарам, але з-за
вялікай масы цела не садзяцца на кветку (напрыклад, бражнікі мёртвая галава,
жужалы); для дзённых драпежных насякомых, вымушаных пры паляванні перыядычна
спыняцца ў палёце (стракозы); насякомых, у якіх завісанне ўваходзіць у шлюбны
рытуал. Да завісання здольны бражнікі, стракозы, некаторыя віды клапоў, жукі, а
таксама ўсе двухкрылыя і перапончатакрылыя. Траекторыя, якую апісваюць крылы
насякомага, размешчанага ў стане завісання, можа быць пад рознымі вугламі
нахілена да гарызантальнай плоскасці.

Пасіўны тып палёту ў насякомых ажыццяўляецца за кошт выкарыстання энергіі
навакольнага асяроддзя і масы цела насякомага. Асноўным яго відам з'яўляецца
планіруючы палёт, які характэрны для насякомых з вялікай плошчай крылаў (матылі,
стракозы). Разагнаўшыся, яны спыняюць рухі крыламі і некаторы час плануюць
дзякуючы інерцыі. Некаторыя насякомыя выкарыстоўваюць узыходныя патокі паветра,
каб падымацца ўгару (лунаючы палёт). Пікіраванне з'яўляецца разнавіднасцю
пасіўнага палёту і сустракаецца ў саранчовых: насякомае скача, раскрываючы
крылы, і ўздымаецца па касой, а затым пікіруе ўніз.

Палёт насякомых кантралюецца рэфлекторна і падтрымліваецца стымуляцыяй
механаадчувальных сенсіл у крылах. Арыентацыя ў палёце таксама падтрымліваецца
за кошт глядзельнай інфармацыі, часткова — інфармацыі ад адчувальных органаў
каля сучлянення галавы і грудзі.

Шматлікія віды насякомых усё жыццё ці яго частку праводзяць пад вадой, таму ў іх
падчас эвалюцыі ўзніклі адаптацыі для перамяшчэння ў водным асяроддзі. У
шматлікіх прымітыўных атрадаў насякомых іх прэімагінальныя стадыі развіцця
жывуць у водным асяроддзі (вяснянкі, аўсянікі і стракозы, а таксама ручайнікі,
віслакрылыя і некаторыя сеткакрылыя). Некаторыя групы насякомых, такія,
напрыклад, як водныя жукі, маюць імага, якія жывуць пад вадой.

Адны жукі вядуць водны лад жыцця на ўсіх стадыях развіцця (напрыклад, вертуны,
Haliplidae, плывунцы і інш.), іншыя толькі часткова (напрыклад, вадалюбы,
Lutrochidae, Dryopidae, рачнікі і шматлікія інш.). У водных клапоў і жукоў
спецыяльнымі адаптацыямі для лакамоцыі ў водных умовах служаць відазмененыя
канечнасці для веславання ці слізгання па воднай гладзі. Наяды стракоз
выкарыстоўваюць рэактыўны рух, выціскаючы ваду з іх рэктальнай камеры.

Тонкія валаскі пакрываюць ногі клапоў Halobates, ствараючы гідрафобную паверхню.
Сярэднія ногі, якія выкарыстоўваюцца для звычайнага веславання, нясуць развітую
махру з доўгіх шчацінак на галёнках і лапках, каб павялічыць сілу цягі пры руху.
Задняя пара ног выкарыстоўваецца для кіравання рухам. Бяскрылыя клапы Halobates
здольны перамяшчацца па воднай паверхні з хуткасцю да 1 м/с і сустракаюцца ў
морах за сотні кіламетраў ад узбярэжжаў.

Шматлікія насякомыя здольныя ўтвараць гукі, якія служаць камунікацыйнымі
сігналамі. Пры дапамозе гукаў забяспечваецца сустрэча самцоў і самак,
падтрымліваюцца ўнутрыпапуляцыйныя і ўнутрысямейныя адносіны, дасягаецца
рэпрадуктыўная ізаляцыя ў блізкароднасных відаў. Пры кантактах з іншымі відамі
гукавыя сігналы выконваюць вузейшую функцыю, як то: адпужванне або пагроза.
Найпрасцейшым спосабам генерацыі гукаў насякомымі з'яўляюцца ўдары часткамі цела
па субстраце. Тэрміты і лічынкі грамадскіх вос карыстаюцца для гэтай мэты
мандзібуламі, а мурашкі — таксама і брушкам. Прадстаўнікі некаторых сямействаў
жукоў выдаюць гукі, удараючы галавой ці канцом брушка па субстраце (апошні
спосаб характэрны для чарнацелак). «Гадзіннік смерці» — менавіта так у шматлікіх
народаў завуцца «цікаючыя» гукі, што выдаюцца мэблевымі і дамавымі
тачыльшчыкамі, якія селяцца ў вырабах з драўніны. Гэтыя віды тачыльшчыкаў
выдаюць гукі, падобныя на гук цікання гадзінніка, з мэтай прыцягнення самак,
рытмічна ўдараючы галавой аб сценкі сваіх хадоў у драўніне. Гукавыя сігналы
цыкад ствараюцца ваганнямі асобых тымбальных мембран, якія размяшчаюцца па баках
першага брушнага сегмента ў выглядзе дзвюх выпуклых пласцін, пад якімі
знаходзяцца паветраныя мяшкі — рэзанатары гуку. Самым распаўсюджаным спосабам
генерацыі гукаў з'яўляецца выкарыстанне т.з. стрыдуляцыйных апаратаў. Пры працы
гэтага апарата спецыяльны «скрабок» трэцца аб «пілку» рабрыстай паверхні
покрываў насякомага на якім-небудзь участку цела, у выніку чаго ўзнікаюць
гукавыя сігналы. Асабліва шырокае распаўсюджванне гэты тып генерацыі гукаў
атрымаў у атрадзе прамакрылых. У конікаў, цвыркуноў і мядзведак гук генеруецца
шляхам трэння надкрылаў адно аб адно, і гэта здольнасць, як правіла, маецца
толькі ў самцоў. Саранчовыя для генерацыі гукаў выкарыстоўваюць рады зубчыкаў на
сцягне апошняй пары ног, якім яны труць аб завостраны грэбень на адной з жылак
пярэдняга крыла. Здольнасцю выдаваць гукі валодаюць і самцы, і самкі саранчовых.
Працягласць, часта і рытм гукавых сігналаў з'яўляюцца індывідуальнымі ў розных
відаў насякомых. Частата гукаў, якія выдаюцца цыкадамі, саранчовымі, цвыркунамі
і мядзведкамі, знаходзіцца ў дыяпазоне ад 1,6 да 8,5 кГц, а ў большасці
конікаў — у вобласці высокачастотных гукаў і ультрагуку аж да 30 кГц.

Біялюмінесцэнтнае свячэнне характэрна для некаторых груп насякомых. Больш за ўсё
відаў з такой здольнасцю прадстаўлена сярод цвердакрылых. Колькасць, форма і
размяшчэнне светлавых органаў у розных відаў вар'іруюць. У большасці з іх ёсць
толькі адзін буйны святлівы орган на вентральным боку двух апошніх стэрнітаў
брушка.

У аснове свячэння ляжыць рэакцыя акіслення люцыферыну пры ўдзеле спецыфічнага
ферменту люцыферазы, а таксама АТФ і іонаў магнію.

Біялюмінесцэнтнае свячэнне найбольш распаўсюджана сярод жукоў-светлякоў. У іх
сустракаюцца сігналы, звязаныя з палавымі паводзінамі (пошукавыя і заклічныя
сігналы ў самцоў і самак), ахоўныя і тэрытарыяльныя сігналы і нават светлавая
мімікрыя (самкі роду Photuris выпраменьваць светлавыя сігналы гатовасці да
спарвання, характэрныя для відаў роду Photinus, якія жывуць на адной з імі
тэрыторыі. Самцы Photinus, прыцягнутыя такімі сігналамі, «трапляюць у пастку» і
служаць ежай для драпежных самак роду Photuris). Самкі паўднёваамерыканскіх
светлякоў з роду Phrixcthrix здольныя выпраменьваць святло зялёнага і чырвонага
колераў, прычым робяць гэта па чарзе або адначасова. У шчаўкуноў роду Pyrophorus
ёсць два невялікіх светлавых органа, якія знаходзяцца на верхнім баку
пярэднеспінкі, буйны святлівы орган знаходзіцца таксама на першым стэрніце
брушка. Пад іх мімікрыруе таракан Lucihormetica luckae, які жыве ў Эквадоры і
мае на верхняй частцы грудзей дзве плямы, якія выпраменьваюць флуарэсцыраванае
святло (меркавана, бактэрыяльнага паходжання). Лічынкі камароў Arachnocampa,
якія жывуць у пячорах і гротах Аўстраліі і Новай Зеландыі, плятуць гняздо з
шоўка на столі пячор і звешваюць уніз ніткі з кропелькамі ліпкай вадкасці, а
затым падсвятляюць іх уласным целам, прыцягваючы дробных насякомых.

Ферамоны выкарыстоўваюцца насякомымі для самых разнастайных мэт. Яны выклікаюць
у асобін таго ж віду рэакцыю ў адказ. У адных групах насякомых палавыя ферамоны
вылучаюцца самкамі, у іншых — самцамі. Вылучаюць дзве функцыянальныя групы
ферамонаў: рэлізеры і праймеры. Ферамоны-рэлізеры выклікаюць неадкладную
паводзінскую рэакцыю. Яны шырока распаўсюджаны ў насякомых, апасродкуюць палавыя
паводзіны, утварэнне скопішчаў, размеркаванне асобін у прасторы пры высокай
шчыльнасці папуляцыі аднаго віду. Самымі важнымі з'яўляюцца палавыя ферамоны,
якія аблягчаюць сустрэчу самцоў і самак. Ферамоны-праймеры выклікаюць павольныя
рэакцыі і, спрыяючы фізіялагічным зменам, або тармозяць, або ўзбуджаюць
паводзінскія рэакцыі. Напрыклад, самцы пералётнай саранчы вылучаюць хімічнае
рэчыва, якое выклікае сінхронную ліньку вялізнай колькасці асобін з утварэннем
вялікіх раёў.

Найважнейшым сродкам арыентацыі шматлікіх насякомых служаць глядзельныя, гукавыя
стымулы і пахі. Меданосныя пчолы выкарыстоўваюць арыентацыю па Сонцы для
ўказання супляменнікам кірунку да крыніцы нектару (кругавы і віляючы танцы
пчол). Маючы магчымасць арыентавацца па плоскасці палярызацыі святла, насякомыя
могуць вызначыць становішча Сонца і ў хмарнае надвор'е. Пчолы і восы таксама
арыентуюцца, запамінаючы размяшчэнне свайго гнязда адносна прадметаў, якія
атачалюць яго (дрэвы, хмызнякі, камяні і інш.). Перад тым, як паляцець, многія
адзіночныя восы кружацца над гняздом, запамінаючы асноўныя вехі на шляху да яго.
У выпадку пчол дастаткова перасунуць вулей у бок на адлегласць нават менш за
адзін метр, як пчолы, якія вяртаюцца з ношкай, шукаюць яго на ранейшым месцы і
не адразу знаходзяць яго на новым.

Мурашкі-фуражыры могуць знаходзіць дарогу дамоў як у лясных умовах,
выкарыстоўваючы свае сцяжынкі (на адлегласць да 200 метраў), так і ў пустынях.
Каб не памерці ад дзённай спякоты, пустэльныя мурашкі-лятункі вымушаны
знаходзіць найкарацейшы зваротны шлях да гнязда. Cataglyphis fortis
выкарыстоўвае візуальныя арыенціры ў спалучэнні з іншымі сігналамі для
навігацыі. Чырвоныя фаэтончыкі пры адсутнасці візуальных арыенціраў могуць
адсочваць кірунак і адлічваць адлегласць унутраным крокамерам, падлічваючы,
колькі крокаў яны робяць у кожным кірунку. Інтэгруючы гэту інфармацыю, мурашкі
знаходзяць найкарацейшы шлях да гнязда. Іншыя віды мурашак здольныя
выкарыстоўваць для навігацыі магнітнае поле Зямлі і выяўляць палярызаванае
святло Сонца, якое выкарыстоўваецца для вызначэння кірунку.

У большасці насякомых добра развіта рэакцыя на святло, пры гэтым яны могуць
імкнуцца як да крыніцы святла, так і ад яго. На розных стадыях свайго жыццёвага
цыклу насякомыя могуць па-рознаму рэагаваць на святло. Лічынкі пакаёвай мухі
валодаюць адмоўным фотатаксісам і пазбягаюць святла, а дарослыя мухі
характарызуюцца дадатным фотатаксісам і ляцяць на святло. Палёт на штучныя
крыніцы святла адзначаецца сярод прадстаўнікоў амаль усіх атрадаў насякомых.
Пераважна гэта актыўныя падчас змяркання і ўначы насякомыя, але парой да крыніц
святла прылятаюць віды, якія вядуць дзённы лад жыцця. Траекторыя палёту
насякомых каля крыніц святла звычайна ўяўляе сабой складаную ламаную крывую.
Праз некаторы час пасля прылёту да крыніцы святла насякомае можа пакінуць
асветленую зону. Палёт насякомых на святло з'яўляецца складанай шматступеннай
з'явай. З пачатку XX стагоддзя энтамолагамі прадпрымаліся спробы даць тлумачэнне
гэтай з'яве, аднак адзінай тэорыі дагэтуль не існуе. Таксама сучасныя тэорыі не
тлумачаць адзін важны факт, што ў адной сістэматычнай групе на ўзроўні роду адны
яго прадстаўнікі ляцяць на святло, а іншыя — не.

Знакамітая сваёй здольнасцю ўтвараць буйныя раі (колькасцю да сотняў мільёнаў
асобін), якія мігруюць на значныя адлегласці ў пошуках ежы, саранча (да 100 км у
дзень). Божыя кароўкі могуць утвараць масавыя скопішчы ў месцах зімовак. Прычыны
зімовых скопішчаў і міграцый, якія папярэднічаюць ім, магчыма, звязаны з
гістарычным станаўленнем гэтага сямейства, бо скопішчы характэрны менавіта для
краін з халоднай зімой, якія засяляліся цеплалюбнымі відамі, якія змянілі свой
тып харчавання і лад жыцця. Некаторыя жукі здзяйсняюць групавыя пералёты.
Напрыклад, плывунцы, вадалюбы часам здзяйсняюць пералёты даволі вялікімі групамі
пры перасяленні ў новыя вадаёмы. Міграцыйныя паводзіны сустракаецца ў матылёў і
вядомая прыкладна ў 250 відаў, прычым усяго два дзясятка з іх здзяйсняюць
рэгулярныя і працяглыя па адлегласці пералёты. Данаіда манарх — самы вядомы
мігрыруючы матыль, які штогод пераадольвае вялікія кантынентальныя адлегласці ў
Паўночнай Амерыцы. Да міграцый здольныя і еўрапейскія віды: напрыклад, Vanessa
cardui зімуюць у Паўночнай Афрыцы, дзе яны размнажваюцца, і новае пакаленне
мігруе на поўнач, дзе выводзіцца летняе пакаленне матылёў. Пры міграцыях гэты
від ляцяць групамі, з хуткасцю 25—30 км/г, і могуць пераадольваць да 500 км у
дзень. Большасць насякомых рассяляецца падчас пералётаў, але ў шэрагу відаў
функцыю рассялення выконваюць лічынкі. Найбольш вядомымі з іх, схільнымі да
міграцый у пошуках ежы, з'яўляюцца вусені паходных шаўкапрадаў
(Thaumetopoeidae). Падчас такіх міграцый гэтыя вусені перамяшчаюцца ланцужком
адзін за адным.

Грамадскія насякомыя (сацыяльныя насякомыя) складаюць каля 75 % біямасы ўсіх
насякомых планеты. Яны адрозніваюцца не столькі сваімі буйнымі скопішчамі (хмары
пералётнай саранчы маюць яшчэ вялікую колькасць, але гэта не сацыяльны від), але
некалькімі асаблівасцямі паводзін. Для іх характэрна пасяленне ў сумесна
пабудаваным гняздзе, догляд за нашчадствам, перакрыванне некалькіх пакаленняў і
падзел абавязкаў (паліэтызм) сярод членаў іх сем'яў. Сем'і складаюцца з
некалькіх каст: палавых (рэпрадуктыўных самак і самцоў) і бясплодных рабочых
асобін (рабочыя, салдаты і іншыя). Апошнія выконваюць усе функцыі ў сям'і,
акрамя размнажэння. «Каставы» поліэтызм цесна звязаны са з'явай каставага
палімарфізму.

Сацыяльны лад жыцця (эўсацыяльнасць) выяўлены ва ўсіх прадстаўнікоў сямейства
мурашкі (больш за 12 000 відаў) і атрада тэрміты (каля 3000). Адзіночныя віды
мурашак і тэрмітаў у сучаснай фаўне не выяўлены. Грамадскі лад жыцця вядуць і
некаторыя віды пчол і вос (меданосная пчала, чмялі, шэршні і іншыя). Але калі ў
мурашак усе вядомыя навуцы віды з'яўляюцца цалкам сацыяльнымі, то ў іншых
сямействах перапончатакрылых (пчолы і восы) назіраюцца ўсе стадыі пераходу ад
адзіночнага ладу жыцця да грамадскага: перасацыяльнасць, субсацыяльнасць,
паўсацыяльнасць, парасацыяльнасць і квазісацыяльнасць. У вос эўсацыяльнасць
сустракаецца сярод падсямействаў Vespinae(руск.) бел. (папяровыя восы, шэршні),
Polistinae(руск.) бел., а сярод пчол у такіх групах, як Сапраўдныя пчолы
(Apidae, уключаючы чмялёў, бязжальных і меданосных пчол),
Halictidae(руск.) бел..

Характэрнай асаблівасцю грамадскіх насякомых служыць будаўніцтва буйных і
складанаўстроеных гнёздаў (напрыклад, мурашнік, тэрмітнік). Яны характарызуюцца
асобай ахоўнай канструкцыяй, якая забяспечвае падтрыманне пастаянных і
аптымальных паказчыкаў вентыляцыі, вільготнасці паветра і да т.п., якія
забяспечваюць гадаванне расплоду, а ў відаў-грыбкаводаў (мурашкі-грыбкаводы і
тэрміты) яшчэ і сімбіёнтных грыбоў. Памеры найбуйнейшых тэрмітнікаў дасягаюць
9 м у вышыню. У пустэльных мурашак гнёзды могуць знаходзіцца пад зямлёй на
глыбіні да 4 м, а па ўскосных даных — нават да 10 метраў.

Распаўсюджанне насякомых на Зямлі супадае з распаўсюдваннем наземнай флоры,
пераважна кветкавых раслін. Толькі крайнія палярныя вобласці і высакагор'і з
вечнымі снягамі пазбаўлены насякомых. Пры гэтым насякомыя сустракаюцца ў такіх
негасцінных экасістэмах, як бясснежныя вяршыні гор, засушлівыя пустыні, глыбокія
пячоры, а таксама ў маладых экасістэмах астравоў вулканічнага паходжання, якія
нядаўна ўтварыліся. Найбольш шматлікія і разнастайныя насякомыя ў тропіках. Ва
ўмераных шыротах краявідны склад насякомых не такі вялікі.

Для агульнай характарыстыкі размяшчэння арэалаў самых розных насякомых звычайна
выкарыстоўваюць шырока прызнаныя назвы буйных падзелаў сушы: Палеарктыка,
Неарктыка, Галарктыка, Амфіпацыфічны сектар, Эфіопская вобласць, Арыентальная
вобласць, Арктагея, Неатропіка і Аўстралійская вобласць. Найважнейшым фактарам,
які прадвызначае распаўсюджанне насякомых, з'яўляюцца іх харчовыя сувязі.
Асабліва гэта характэрна для фітафагаў і некаторых паразітычных
перапончатакрылых і двухкрылых. У манафагаў і вузкіх алігафагаў іх арэалы часта
супадаюць з распаўсюджаннем іх кармавых раслін ці здабычы.

Шматлікія віды насякомых рассяліліся практычна па ўсім свеце пры ўдзеле
чалавека. У першую чаргу гэта яго сужыцелі — жыхары жылля і запасаў, паразіты
чалавека і найважнейшых хатніх жывёл. Гэтак жа шырока рассяліліся па свеце і
многія шкоднікі сельскагаспадарчых культур, але іх арэалы абмежаваны звычайна
распаўсюджваннем гэтых культур і кліматычнымі ўмовамі. Нярэдкія шырока
распаўсюджаныя віды і сярод насякомых, незвязаных з чалавекам. Напрыклад, матыль
Vanessa cardui жыве ў трапічных і ўмераных абласцях усіх кантынентаў, акрамя
Паўднёвай Амерыкі. Шматлікія роды таксама маюць гіганцкія арэалы — часам амаль
усясветнымі. Нароўні з гэтым шматлікія таксоны валодаюць вельмі вузкімі арэаламі
або з'яўляюцца эндэмікамі. Да іх ліку адносяцца шматлікія горныя і астраўныя
формы.

Цэлы шэраг насякомых ад жыцця на сушы перайшоў да жыцця ў вадзе. Воднымі, гэта
значыць тым, што дыхаюць за кошт растворанага ў вадзе кіслароду, з'яўляюцца
толькі лічынкі насякомых, імага якіх здольныя пакідаць ваду. Насякомыя
сустракаюцца ў прэсных вадаёмах любых тыпаў (уключаючы падземныя), аднак
пераважная большасць з іх аддаюць перавагу невялікім, слаба праточным вадаёмам з
багатай расліннасцю. Некаторыя насякомыя, напрыклад клапы-вадамеры
(Hydrometridae, Gerridae), жывуць на паверхні вады, перамяшчаючыся па ёй,
адштурхваючыся нагамі ад плёнкі паверхневага нацяжэння. Прадстаўнікоў сямейства
Halobatidae — т.зв. марскіх вадамераў — можна сустрэць у моры. Прадстаўнікі роду
Halobates — адзіныя з усіх насякомых, якія жывуць у адкрытым акіяне за сотні
кіламетраў ад берага. Аднак марскіх вадамераў нельга лічыць сапраўднымі воднымі
насякомымі, з прычыны таго, што, жывучы на паверхні вады, яны харчуюцца трупамі
жывёл, якія ўсплываюць на паверхню, а адкладаюць яйкі на плаваючыя водарасці,
пер'е птушак і да т.п. Сапраўдных марскія насякомых, якія развіваюцца ў марской
вадзе, каля дзясятка відаў з атрада двухкрылых. Толькі ў віду камароў-даўганожак
Limonia monostromia, які сустракаецца ля берагоў Японіі, увесь цыкл развіцця
звязаны з морам.

Вялікую і разнастайную групу складаюць насякомыя-сінантрапы (спадарожнікі
чалавека), здольныя пасяляцца ў жыллі чалавека, гаспадарчых пабудовах, харчовых
складах, збожжасховішчах і г.д.

Па сваёй здольнасці засяляць самыя розныя месцапражыванні насякомыя не маюць
сабе роўных, і асобныя іх віды прыстасаваліся да жыцця ў самых розных, парой
неверагодных і экстрэмальных умовах. Яны засяляюць нават прыпалярныя вобласці:
Антарктыду і Арктыку (Грэнландыю, Новую Зямлю, востраў Урангеля, Чукоцкі
паўвостраў і іншыя). Эндэмік Антарктыкі бяскрылы камар-званец Belgica antarctica
з сямейства Chironomidae (атрад двухкрылыя) — да таго ж найбуйнейшая сапраўды
сухапутная (якое не пакідае паверхня зямлі) жывёла Антарктыды. Вусені матыля
Gynaephora groenlandica (сямейства ваўнянак, Грэнландыя і Канада) здольныя
падчас зімовак перажываць тэмпературы да -70 °C. Іншы від запалярных ваўнянак —
ваўнянка Кузняцова — сустракаецца толькі на востраве Урангеля. Востраў
Грэнландыя насяляе некалькі эндэмічных відаў насякомых, напрыклад жук Atheta
groenlandica. Недалёка ад палярнага круга на паўночным усходзе Якуціі
сустракаецца апалон арктычны (Parnassius arcticus). Тэрмафільны паўводны жук
Zaitzevia thermae здольны насяляць у геатэрмальных крыніцах. У штаце Мантана
(ЗША) ён выяўлены ў незвычайна цёплых водах з тэмпературай да +29 °C. Лічынкі
камара Polypedilum vanderplanki у Нігерыі здольныя жыць у водах з тэмпературай
+60…+70 °C і перажываць засуху ў вадаёмах, якія цалкам перасыхаюць. Лічынкі мух
Helaeomyia petrolei з Каліфорніі (ЗША) харчуюцца мёртвымі насякомымі, якія
зваліліся ў нафтавыя лужыны, што робіць іх адзінымі ў свеце насякомымі,
здольнымі выжываць у сырой нафце — субстанцыі, звычайна атрутнай для
членістаногіх. Насякомыя ў сваім распаўсюджанні таксама заходзяць высока ў горы:
жужаль Bembidion bracculatum у Гімалаях жыве на вышынным поясе ад 4300 да
5000 м, у зоне начнога снега. У Афганістане і Таджыкістане жаўтушка Марка Пола
сустракаецца ў гарах на вышынях ад 3000 да 5000 м. Месцапражыванне большасці
відаў матылёў-апалонаў распасціраецца ў горах на вышыні да 2000 м, а ў Азіі на
вышынях да 3700—4200 м над узроўнем мора аж да мяжы вечных снягоў і льдоў. У
Гімалаях, у наваколлях Эверэста, Parnassius epaphus жыве на вышыні да 6000 м н.
у. м. Пустынныя мурашкі Cataglyphis bicolor (якія насяляюць Сахару), Ocymyrmex
(пустыня Наміб) і Melophorus (пустыні Аўстраліі) здольныя фуражаваць пад пякучым
Сонцам і пры тэмпературы паверхні да +60 °C.

Падчас працяглай эвалюцыі ў насякомых утварыліся шматстайныя тыпы ўзаемаадносін
з іншымі арганізмамі: адмоўныя формы ўзаемадзеянняў паміж відамі (паразітызм,
драпежніцтва, канкурэнцыя) і станоўчыя (каменсалізм, мутуалізм, інквілінізм
і г.д.).

Самым яскравым прыкладам сімбіёзу насякомых з раслінамі служыць вялікая,
разнастайная і паспяховая ў эвалюцыйным плане група апыляльнікаў (пчолы, матылі)
і трафабіёз мурашак з тлямі. Важную ролю на пачатковым этапе каэвалюцыі
насякомых і кветкавых раслін і з'яўленні энтамафіліі адыграла антафілія
(паглынанне пылка і нектару). Антафілія вядомая не толькі сярод найбольш вядомых
апыляльнікаў (напрыклад, пчол і матылёў), але і сярод шматлікіх іншых груп
насякомых (цвердакрылыя, двухкрылыя, трыпсы, пільшчыкі і іншыя). Да 80 % відаў
кветкавых раслін апыляюцца насякомымі. У сваю чаргу, насякомыя набылі цэлы шэраг
прыстасаванняў для збору пылка і нектару, асабліва характэрных у пчаліных.

Падзь, якая вылучаецца тлямі, чарвяцамі і шчытоўкамі і іншымі сысучымі
раўнакрылымі насякомымі (Homoptera ці Sternorrhyncha і Auchenorrhyncha),
з'яўляецца смачнай ежай для мурашак. Яны літаральна «дояць» іх, абараняюць і
садзейнічаюць пры распаўсюджанні маладых асобін. Іншым прыкладам сімбіёнтных
адносін з раслінамі служаць энтамахарыя і як прыватны выпадак мірмекахарыя. У
свеце вядома больш за 3 тыс. відаў раслін, чыё насенне распаўсюджваюць мурашкі
(каля 1 % флоры). Мірмекахарыя ўласцівая фіялцы (Viola), рафлезіі (Rafflesia) і
шматлікім іншым. З лясных раслін сярэдняй паласы да мірмекахорным адносяцца
ажыка валасістая, падалешнік еўрапейскі, віды родаў мар'яннік, чубатка,
падтыннік, грушанка і шматлікія інш.

Найбольшая колькасць сімбіёнтаў і каменсалаў жыве ў гнёздах грамадскіх
насякомых, вылучаюць цэлыя спецыялізаваныя групы мірмекафілаў і тэрмітафілаў.
Яны маюць як марфалагічныя прыстасаванні, так і паводзінскія рэакцыі, якія
дазваляюць ім уступаць у цесныя сімбіятычныя сувязі з мурашкамі і тэрмітамі.
Напрыклад, у паўсінаў на целе маюцца адмысловыя залозы (якія вылучаюць рэчывы,
што злізваюць мурашкі), якія знаходзяцца на вусіках, а ў жукоў-ашчупнікоў па
баках цела. Таксама ферамонамі і іншымі вылучэннямі прыцягваюць мурашак
мірмекафільныя вусені матылёў-блакітніц, некаторыя стафілініды. Прыкладам
інквілізму могуць паслужыць перапончатакрылыя-наезнікі, лічынкі якіх,
пасяляючыся ў галах, спачатку высмоктваюць лічынку, якая ўтварыла гэты гал, а
затым пачынаюць харчавацца сценкамі гала самой расліны. Некаторыя двухкрылыя
адкладваюць яйкі ў ракавіны малюскаў, а затым іх лічынка есць тканкі гаспадара.
Пасля гэтага яна ператвараецца ў пупарый, а ракавіну выкарыстоўвае ў якасці
сховішча.

Сярод бактэрый прыкладам аблігатных унутрыклеткавых сімбіёнтаў служыць вольбахия
(Wolbachia). Гэтым родам бактэрый інфікавана да 20 % усіх відаў насякомых. Яны
маюць для іх як дадатнае (павышэнне пладавітасці і прыстасаванасці некаторых
насякомых), так і адмоўнае значэнне (андрацыд, партэнагенез, дэгенерацыі
эмбрыёнаў, фемінізацыя).

Паразітызм можа быць аблігатным, калі паразіт не можа існаваць без гаспадара, і
часовым або факультатыўным. Сярод шматклетачных арганізмаў, якія паразітуюць на
насякомых, найбольш вядомыя кляшчы і нематоды. У самім класе насякомых ёсць
некалькі спецыялізаваных атрадаў паразітаў (тыповы прыклад — пухаеды, вошы,
блыхі, наезнікі, вееракрылыя). Нават сярод жукоў ёсць віды, якія паразітуюць на
пазваночных, напрыклад бабровыя блыхі, якія з'яўляюцца эктапаразітамі рачных
баброў роду Castor, род Leptinus на палёўках, Sliphopsyllus на хахулі. Таксама
некаторыя паўднёваамерыканскія стафіліны з'яўляюцца эктапаразітамі грызуноў, а
іх трапічная трыба Amblyopini у стадыі імага паразітуе на пазваночных.

Паразітоіды адрозніваюцца ад сапраўдных паразітаў тым, што ў выніку забіваюць
свайго гаспадара, а іх дарослая стадыя жыве свабодна. Большая частка вядомых у
свеце паразітоідаў (больш за 50 % ад прыкладна 140 тыс. відаў) выяўлена ў
атрадзе перапончатакрылыя (67 000 відаў). Самыя важныя паразітоіды ў межах гэтай
вялікай групы — гэта наезнікі (Ichneumonidae, Braconidae, Proctotrupoidea,
Platygastroidea і Chalcidoidea) і некаторыя восы з блішчанак (Bethylidae,
Chrysididae, Dryinidae) і Vespoidea, якія паралізуюць ахвяру. Сярод іншых
паразітоідаў прысутнічаюць двухкрылыя насякомыя (больш за 15 тыс. відаў;
асабліва сярод сямействаў Tachinidae, Pipunculidae, Conopidae), некаторыя
цвердакрылыя (каля 4 тыс. відаў; Ripiphoridae і Rhipiceridae) і Strepsiptera. У
цэлым каля 10 % усіх насякомых з'яўляюцца паразітоідамі.

Звышпаразітызм. Сярод энтамафагаў-наезнікаў вядомыя выпадкі звышпаразітызму, або
гіперпаразітызму. У выпадку звышпаразітызму назіраецца паразітаванне аднаго
паразіта (звышпаразіт, гіперпаразіт) у іншым. У гэтым выпадку звышпаразіт
завецца паразітам другога парадку, а яго гаспадар — паразітам першага парадку.
Напрыклад, наезнік Asecodes albitarsus заражае мнагаеднага звышпаразіта
Dibrachys boucheanus, а ён, у сваю чаргу, можа паражаць наезнікаў Apanteles
glomeratus, якія паразітуюць на вусенях матылёў-бялянак. Звышпаразітызм досыць
шырока распаўсюджаны сярод паразітычных насякомых, у прыватнасці ў наезнікаў
сямействаў Ichneumonidae, Encyrtidae і некаторых іншых.

Некаторыя насякомыя гвалтоўна ці тайна прысвойваюць чужы кармавы
(клептапаразіты) або гнездавы рэсурс (гнездавы і сацыяльны паразітызм).
Мухі-клептапаразіты, напрыклад, прадстаўнікі сямействаў Chloropidae і
Milichiidae, наведваюць павуціны, крадучы ў павукоў частку іх здабычы. Іншыя
гэтак жа паступаюць з ктырамі і мурашкамі роду Crematogaster.

Самка пчол-зязюль і некаторых вос з падобнымі паводзінамі пранікае ў гняздо
гаспадара і забівае там матку калоніі. Затым яна адкладвае свае ўласныя яйкі, а
рабочыя асобіны віду-гаспадара пасля выкормліваюць лічынак віду-паразіта.
Менавіта так паступаюць чмялі-зязюлі падрода Psithyrus і больш за 700 відаў роду
Nomada, якія паразітуюць на пчолах з родаў Andrena, Lasioglossum, Eucera,
Melitta і Panurgus. Сваіх гнёздаў пчалы-зязюлі не будуюць, і ў іх няма апарата
для збору пылка, а з-за адсутнасці апушвання яны знешне больш падобныя на вос,
чым на пчол. Некалькі тысяч відаў пчол-зязюль вядомы ў сямействах Apidae,
Megachilidae і Halictidae.

Гнездавы паразітызм у мурашак прымае форму сацыяльнага паразітызму, пры якім
паразіт цалкам або часткова (часова, факультатыўна) існуе дзякуючы іншым
грамадскім насякомым. Аплодненая самка віду-паразіта (Lasius umbratus або рудай
лясной мурашкі) пранікае ў гняздо віду-гаспадара (Lasius niger або бурай лясной
мурашкі адпаведна), забівае ў ім царыцу, займаючы яе месца, і пачынае адкладаць
свае ўласныя яйкі. Рабочыя асобіны, якія выйшлі з іх, паступова засяляюць
мурашнік, змяняючы яго гаспадароў. Мурашкі-амазонкі (Polyergus) крадуць коканы
відаў-«рабоў», каб тыя затым выконвалі ўсе працы па гняздзе.

Для шматлікіх відаў насякомых як сродак абароны характэрны танатоз — часавая
нерухомасць, пры якой яны прыкідваюцца мёртвымі. Пры верагоднай небяспецы такія
насякомыя звычайна заміраюць і падаюць з раслін на подсціл. Для мноства
насякомых з самых розных сістэматычных груп таксама характэрны міметызм — адна з
формаў мімікрыі, якая дасягаецца шляхам падабенства з дэталямі атачэння ці
загадзя неядомымі прадметамі. Многія віды маюць заступніцкую афарбоўку, якая
імітуе аб'ектынежывой прыроды — сухое лісце, галінкі, кавалачкі кары, птушыны
прыплод. Адным з відаў адпужвальнай афарбоўкі з'яўляюцца «вочкі» на крылах. Яны
размяшчаюцца на пярэдніх і/ці задніх крылах і імітуюць вочы пазваночных жывёл. У
спакойным стане насякомыя з такой афарбоўкай звычайна сядзяць, склаўшы крылы, а
патрывожаныя, раскрываюць пярэднія крылы і дэманструюць адпужвальныя ярка
афарбаваныя ніжнія крылы. Падобная стратэгія абароны адзначаецца ў шматлікіх
матылёў, шэрагу багамолаў, конікаў.

Афарбоўка і знешні выгляд многіх насякомых на розных стадыях развіцця тым ці
іншым спосабам звязаны з абаронай ад ворагаў. Шэраг відаў валодае дрэнным пахам
і непрыемным смакам або атрутныя, усё гэта робіць іх неядомымі. Паспрабаваўшы
такое насякомае адзін раз, драпежнікі будуць пазбягаць падобны від у далейшым.
Апасематызм — перасцерагальныя афарбоўка і форма цела. Класічным прыкладам
з'яўляецца яркая афарбоўка, пераважна прадстаўленая як спалучэнне чырвонага,
аранжавага і жоўтага колераў з чорным, у насякомых, якія маюць атрутную
гемалімфу: у божых каровак, жукоў-шпанак, матылёў-геліканідаў і шматлікіх іншых.
Некаторыя матылі і мухі імітуюць вос і чмялёў, напрыклад, мухі-журчалкі,
шклянніцы, бражнік Hemaris fuciformis, Hemaris tityus. Сінапасематызм —
несапраўдная, або мюлераўская мімікрыя — узгодненыя, падобныя афарбоўка і форма
цела ў некалькіх розных відаў, якія валодаюць развітымі іншымі сродкамі абароны
ад драпежнікаў. Пры «мюлераўскай» мімікрыі віды, якія імітуюць адзін аднаго, у
аднолькавай меры неядомыя. Падобныя афарбоўка і знешні выгляд павялічваюць
эфектыўнасць адпужвання. Адным з такіх прыкладаў з'яўляецца дзённы паруснік
Papilio laglaizei (Новая Гвінея), які пераймае афарбоўку і форму крылаў ураніі
Alcides agathyrsus

Псеўдаапасематызм — сапраўдная, або бейтсава мімікрыя. Многія, пазбаўленыя такіх
сродкаў абароны, як «неядомасць і атрутнасць», часта мімікрыруюць пад неядомыя
віды. Пры гэтай форме мімікрыі віды, якія не маюць ахоўных механізмаў, валодаюць
такімі ж афарбоўкай і формай цела, як адзін ці некалькі абароненых відаў. Гэты
від мімікрыі найбольш развіты менавіта ў лускакрылых. Так, паўднёваамерыканскія
паруснікі Papilio bachus, Papilio zagreus, бялянка Dismorphia astynome
пераймаюць афарбоўку і форму крылаў неядомых відаў геліканідаў. Паруснік Papilio
agestor імітуе неядомую данаіду сіту (Paratica sita). Шэраг відаў жукоў-вусачоў
(Cerambycidae) часта імітуюе джалячых перапончатакрылых.

Шэраг насякомых, пераважна жукі, маюць вельмі цвёрдыя і трывалыя покрывы цела,
якія абараняюць іх у той ці іншай ступені ад драпежнікаў. Шэраг жукоў мае
жахлівыя і часам вельмі небяспечныя сківіцы: рагачы, жужлі, некаторыя вусачы.
Некаторыя насякомыя маюць залозы з атрутнымі і пахучымі сакрэтамі. Самым
яскравым прыкладам падобнага спосабу абароны з'яўляюцца жукі-бамбардзіры. Яны
маюць залозы, якія выдзяляюць сумесь хімічных рэчываў, якія, уступаючы ва
ўзаемадзеянне адно з адным у адмысловай камеры брушка, выклікаюць экзатэрмічную
рэакцыю і разаграванне сумесі да 100 °C. Утвораная сумесь рэчываў выкідваецца
праз адтуліны на кончыку брушка. Даволі часта сустракаюцца насякомыя, якія маюць
атрутную гемалімфу. Шэраг відаў практыкуе сужыццё з абароненымі жывёламі.
Прыкладам можа служыць мірмекафілія — выгоднае для насякомых сужыццё з мурашкамі
ў іх гнёздах, дзе яны знаходзяць не толькі абарону, але і ежу. Некаторыя віды
насякомых аддаюць перавагу скрытнаму ладу жыцця, жывуць у цяжкадаступных месцах,
надзейна абароненых ад ворагаў. Многія насякомыя вядуць начны лад жыцця, які
дзейсна ахоўвае іх ад магчымых нападаў птушак і іншых дзённых драпежнікаў.

Натуральнымі ворагамі насякомых (энтамафагамі) з'яўляюцца розныя шматлікія
патагенныя мікраарганізмы, паразітычныя і драпежныя беспазваночныя жывёлы.
Таксама насякомыя з'яўляюцца ежай для многіх пазваночных жывёл. Насякомыя
знішчаюцца рознымі энтамафагамі на ўсіх стадыях развіцця.

У наш час сярод мікраарганізмаў вядомыя розныя ўзбуджальнікі бактэрыяльных,
вірусных, грыбковых і пратазойных захворванняў насякомых. Напрыклад,
бакулавірусы з'яўляюцца ўзбуджальнікамі вірусных захворванняў розных відаў,
пераважна лускакрылых. Вядома звыш 400 відаў грыбоў, якія выклікаюць розныя
захворванні насякомых. Усе яны з'яўляюцца прадстаўнікамі чатырох класаў:
фікаміцэты, сумчатыя, базідыяльныя і недасканалыя грыбы. З класа фікаміцэтаў
найбольш вядомыя прадстаўнікі роду Entomophthora. З групы сумчатых грыбоў часцей
за ўсё паразітуюць віды родаў Cordyceps, Hypocrella, Hirsutella, Sporotrichum і
інш. Асаблівую вядомасць маюць некаторыя прадстаўнікі роду Cordyceps у сувязі з
уплывам на паводзіны насякомых, на якіх яны паразітуюць, напрыклад кардыцэпс
аднабокі, які паразітуе на мурашках, і кардыцэпс кітайскі — на вусенях матыля
Hepialus armoricanus. Сярод прадстаўнікоў недасканалых грыбоў насякомых дзівяць
грыбы родаў Aschersonia, Aspergillus, Beauveria, Cephalosporium, Cladosporium,
Coniothyrium, Spicaria і іншыя. Патагенныя для насякомых бактэрыі з'яўляюцца
прадстаўнікамі парадку Eubacteriales. Сярод іх найбольш часта сустракаюцца
кокабактэрыі, спораўтваральныя бактэрыі і бясспоравыя палачкападобныя бактэрыі.
Рэдка ў насякомых таксама выяўляюць патагенныя вібрыёны. Большасць вядомых
патагенных насякомым прасцейшых з'яўляюцца прадстаўнікамі атрада мікраспарыдый,
грэгарын і шызагрэгарын.

Шырокай групай натуральных ворагаў насякомых з'яўляюцца паразітычныя чэрві —
нематоды, які выклікаюць нематодныя хваробы насякомых. З беспазваночных
драпежнікаў, якія палююць на насякомых, найбольш шырока распаўсюджаны
насякомыя-энтамафагі, павукападобныя (павукі, скарпіёны, кляшчы, фалангі і да
т.п.), мнаганожкі.

Сярод пазваночных насякомымі харчуюцца розныя віды рыб, земнаводных (у жаб да
95 % рацыёну), паўзуноў, птушак і сысуноў (насякомаедныя, кажаны, мурашкаеды,
пангаліны і трубказубы і г.д.). Унутры пералічаных класаў пазваночных маюцца
цэлыя групы, якія спецыялізуюцца на харчаванні выключна насякомымі. Таксама
насякомыя служаць многім іншым відам як дадатак да асноўнай ежы.

Многія насякомыя таксама служаць крыніцай харчавання для насякомаедных раслін,
якіх налічваецца каля 630 відаў з 19 сямействаў раслін, якія прыстасаваліся да
лоўлі і пераварвання невялікіх жывёл. Такім чынам гэтыя расліны дапаўняюць сваё
звычайнае аўтатрофнае харчаванне (фотасінтэз) адной з формаў гетэратрофнага
харчавання.

Насякомыя складаюць каля 90 % усіх жывёл на Зямлі. Насякомыя адыгрываюць
надзвычай важную ролю ў прыродзе, якая вызначаецца іх відавой разнастайнасцю і
высокай колькасцю ў біяцэнозах. Расліннаедныя насякомыя па біямасе ў шмат разоў
перавышаюць усіх іншых жывёл-фітафагаў і таму спажываюць асноўную частку
расліннага прыросту. Драпежныя і паразітычныя насякомыя з'яўляюцца натуральнымі
рэгулятарамі колькасці арганізмаў, якімі яны харчуюцца. У сваю чаргу,
насякомыя — аснова харчавання для шматлікіх беспазваночных і пазваночных жывёл.

Насякомыя ўдзельнічаюць у кругавароце рэчываў у біясферы (выкарыстоўваюць
разнастайныя кармы і самі з'яўляюцца кормам для многіх арганізмаў, выконваюць
санітарную функцыю), у глебаўтварэнні, апыляюць расліны. Многія насякомыя —
шкоднікі раслін (збожжа і збожжапрадуктаў, лесу, сельскагаспадарчых культур),
паразіты жывёл і чалавека, пераносчыкі ўзбуджальнікаў хвароб (напр.,
крывасмокі). Некаторых выкарыстоўваюць для атрымання харчовых, лекавых рэчываў,
тэхнічнай сыравіны (напр., пчол, шаўкапрадаў), у біялагічнай ахове
сельскагаспадарчых і лясных раслін (напр., божых каровак, жужаляў, наезнікаў).

Звыш 80 % раслін Еўропы апыляюцца насякомымі, і можна з упэўненасцю сказаць, што
кветка — вынік сумеснай эвалюцыі раслін і насякомых. Прыстасаванні кветкавых
раслін для прыцягнення насякомых разнастайныя: пылок, нектар, эфірныя алеі,
водар, форма і афарбоўка кветкі. Прыстасаванні насякомых: смактальны хабаток
матылёў, грызуча-ліжучы ротавы апарат пчаліных; адмысловыя пылказборныя
апараты — у пчол і чмялёў шчотачка і кошык на задніх нагах, у пчол-мегахіл —
брушная шчотачка, шматлікія валаскі на нагах і целе.

Узаемаадносіны раслін і насякомых нярэдка дасягаюць асаблівай спецыялізацыі.
Напрыклад, люцэрну апыляюць адзіночныя пчолы, інжыр — перапончатакрылыя
Blastophaga psenes, юку — юкавая моль. Мадагаскарская архідэя ангрэкум
паўтарафутавы з вельмі глыбокай кветкавай чашачкай апыляецца адзіным эндэмічным
відам мёртвай галавы Xanthopan morgani praedicta, якія маюць хабаток даўжынёй
225 мм. Неатрапічныя архідныя расліны з падтрыб Stanhopeinae і Catasetinae
апыляюцца выключна архіднымі пчоламі (Euglossini). Гэтыя ўзаемавыгадныя
ўзаемаадносіны пчол і архідэй узніклі падчас эвалюцыі прыкладна 20 млн гадоў
назад. Толькі самцы займаюцца апыленнем гэтых архідэй, якія не вырабляюць
нектар, і самкі пчол не наведваюць іх. Падчас наведвання кветкі да галавы або
грудзей самца прыліпае палінарый (які змяшчае пылковыя зерні), які апыляльнік і
пераносіць на іншую кветку.

Як спажыўцы жывёльных і раслінных рэштак насякомыя адыгрываюць важную ролю ў
глебаўтварэнні. Такі ўдзел звязаны не толькі з разрыхленнем глебы і ўзбагачэннем
яе перагноем глебавымі насякомымі і іх лічынкамі, але і з раскладаннем раслінных
і жывёльных рэштак — апалага лісця і адмерлых частак раслін, трупаў і
экскрыментаў жывёл, адначасова выконваюцца санітарная роля і кругазварот рэчываў
у прыродзе.

Некаторыя насякомыя здольныя абараняць расліны ад фітафагаў. Напрыклад, каля
10 % відаў акацый Цэнтральнай Амерыкі ахоўваюцца драўнянымі мурашкамі роду
Pseudomyrmex, якія атрымліваюць ад расліны гатовы дом і корм (нектар і бялковыя
цельцы Бельта).

Усталяванне паходжання класа насякомых сутыкаецца з вызначанымі цяжкасцямі.
Ключавая праблема складаецца ў адсутнасці акамянеласцей, па якіх можна было б
усталяваць філагенетычныя адносіны насякомых.

Традыцыйна на аснове марфалагічных параўнанняў (асабліва трахеальных дыхальных
сістэм) найбліжэйшымі сваякамі насякомых лічылі мнаганожак. У адпаведнасці з
гэтым пунктам гледжання абедзве групы аб'ядноўвалі ў таксон «непаўнавусыя»
(Atelocerata).

Аднак пабудова філагеній на падставе паслядоўнасцей генаў і нядаўнія
марфалагічныя даследаванні сведчаць, што насякомыя бліжэйшыя да ракападобных,
чым да мнаганожак. Прыхільнікі гэтай філагенетычнай гіпотэзы аб'ядналі
ракападобных і насякомых у адзіны таксон Pancrustacea. Ракападобныя вядомыя з
адкладаў ранняга кембрыю (каля 511 млн гадоў), у той час як насякомыя з'яўляюцца
ў палеанталагічным летапісе толькі ў раннім дэвоне (каля 410 млн гадоў). Такім
чынам, гіпотэза пра паходжанне ракападобных і насякомых ад адзінага агульнага
продка спараджае часавы прамежак каля 100 млн гадоў, на працягу якога насякомыя
павінны былі існаваць. Адсутнасць рэштак насякомых у палеанталагічным летапісе
на працягу гэтага перыяду звычайна тлумачыцца тым, што яны не захаваліся да
нашых дзён. Найноўшыя марфалагічныя параўнанні і філагенетычныя рэканструкцыі на
аснове геномных паслядоўнасцей паказваюць, што насякомыя з'яўляюцца нашчадкамі
ракападобных, што добра ўзгадняецца з палеанталагічнымі звесткамі. Аднак
марфалагічныя і малекулярныя звесткі не ўзгадняюцца пры вызначэнні найбліжэйшых
сваякоў насякомых сярод ракападобных: марфалагічныя звесткі паказваюць на сувязь
насякомых з вышэйшымі ракападобнымі, а малекулярныя — з жабраногімі. У
адпаведнасці з апошняй гіпотэзай эвалюцыйная галіна насякомых аддзялілася ад
ракападобных у познім Сілуры — раннім Дэвоне. Прымітыўныя продкі насякомых
існавалі 350 млн гадоў назад у дэвонскім перыядзе, а верагодна і яшчэ раней.
Найстаражытным насякомым з'яўляецца дэвонскі від Rhyniognatha hirsti (410 млн
гадоў) і Strudiella devonica (385—360 млн гадоў). Да найстаражытных насякомых
адносяць цалкам вымерлыя атрады Пратараканы, Пааліідавыя, стракозападобныя
Archodonata і Protodonata, Palaeodictyoptera, Diaphanopterodea, Hypoperlida,
Megasecoptera, Miomoptera і Герарыды, знойдзеныя ў карбоне (больш за 300 млн
гадоў).

Эвалюцыйная гісторыя насякомых звязана з гісторыяй іншых жывёл і раслін: з
асваеннем імі сушы і выкарыстаннем новых экалагічных ніш, якія ўтварыліся ў
новых біяцэнозах. Падчас свайго эвалюцыйнага развіцця насякомыя ўтваралі новыя
формы, многія з якіх пасля працяглага існавання выміралі. Некаторыя з вымерлых
формаў адрозніваліся гігантызмам. Напрыклад, Mazothairos (Palaeodictyoptera) з
размахам крылаў да 55 см. Да атрада Protodonata належаць найбуйнейшыя за ўсю
гісторыю Зямлі насякомыя. Гэта Meganeura monyi (знойдзеная ў Францыі, з размахам
крылаў 75 см) і Megatypus з каменнавугальнага перыяду, і пермскія Meganeuropsis
permiana (ЗША), якія мелі размах крылаў да 71 см. Знойдзеныя ў Расіі адбіткі
крылаў пермскіх Arctotypus sinuatus гавораць пра іх агульныя памеры каля 120 мм.
Меркавана, і імага і іх німфы былі драпежнікамі. Большасць такіх знаходак
уяўляюць сабой толькі фрагменты крылаў, і толькі ў некалькіх выяўленых асобнікаў
захаваліся адбіткі іншых частак цела: галавы з буйнымі сківіцамі і вялікімі
вачамі, а таксама адбіткі грузей і доўгага брушка. Атрад палеадыктыяптэры —
разнастайная група, шырока прадстаўленая 320—220 млн гадоў назад буйнымі
выкапнёвымі насякомымі (да 50 см) з колюча-смактальным ротавым апаратам.
Прадстаўнікі атрада пратартаптэр (Protorthoptera) былі звычайныя да пермскага
перыяду. Гэта найбольш раннія з вядомых выкапняў Neoptera. Для іх характэрны
скурыстыя пярэднія крылы, павялічаная анальная вобласць задніх крылаў і добра
развіты грызучы ротавы апарат. З позняга карбону да ранняй юры вядомы атрад
міямаптэра (Miomoptera, дробныя насякомыя з доўгімі крыламі, падобныя да
ручайнікаў), найстаражытны і найбольш прымітыўны атрад з групы насякомых з
поўным ператварэннем.

Сярод насякомых вядомыя атрады, якія існуюць на працягу працяглага часу. Атрад
старажытнасківічныя вядомы з дэвонскага перыяду (390 млн гадоў). Атрады
аўсянікі, стракозы, прамакрылыя, тараканы існуюць з каменнавугальнага перыяду
(350 млн гадоў), клапы, сенаеды, скарпіёнавы мухі, ручайнікі, сеткакрылыя,
трыпсы, вярблюдкі, цвердакрылыя вядомыя пачынаючы з пермскага перыяду (290 млн
гадоў), перапончатакрылыя, тэрміты, віслакрылкі, палачнікі, двухкрылыя — з
трыясу (250 млн гадоў). Такім чынам, большасць атрадаў насякомых існуе ўжо звыш
200—300 млн гадоў. У той жа час такая вялікая група, як матылі, вядомая толькі з
мелавога перыяду, а багатыя відамі ў сучаснай фаўне сямействы, як саранчовыя,
тлі з сямейства Aphididae, тэрміты з сямейства Termitidae і вышэйшыя двухкрылыя
(Tephritidae, Tachinidae і інш.) вядомыя толькі толькі з неагену. Блыхі выяўлены
ў ніжнім мелу і балтыйскім бурштыне. Выкапні вошы дакладна вядомыя па знаходках
з плейстацэну Сібіры.

Са спрадвечных часоў насякомыя адыгрывалі важную ролю ў харчаванні народаў
Афрыкі, Азіі, Аўстраліі і Лацінскай Амерыкі, служылі крыніцай харчу і для
індзейцаў, якія насялялі захад Паўночнай Амерыкі. У развітых краінах насякомыя
звычайна ўспрымаюцца галоўным чынам як кулінарная экзотыка. У свеце ў ежу
ўжываецца каля 1900 відаў насякомых: звыш 30 % аб'ёмаў спажывання складаюць
жукі, 18 працэнтаў — вусені, 14 % — восы, пчолы і мурашкі, 13 % — конікі,
цвыркуны і саранча (ацэнка экспертаў ФАА ААН, 2013 год). Аналіз ядомых відаў
паказвае, што некаторыя на 60—70 % складаюцца з бялку, утрымліваюць больш
калорый, чым соя і мяса, а таксама вітаміны і мікраэлементы, якіх звычайна
бракуе ў раслінным рацыёне жыхароў краін «трэцяга свету». У некаторых абласцях
на поўдні Афрыкі за кошт насякомых забяспечваецца да 2/3 спажывання жывёльнага
бялку. Лічынкі жукоў спажываюцца ў ежу чалавекам значна часцей, чым дарослыя
асобіны, іх звычайна ядуць сырымі або смажанымі. У Лаосе, М'янме, Індыі,
Тайландзе і на Філіпінах буйныя лічынкі і кукалкі шэрагу відаў пласцініставусых
жукоў з'яўляюцца дэлікатэсам у мясцовай кухні. Лічынак вусачоў ужываюць у ежу ў
Паўднёва-Усходняй Азіі, Шры-Ланцы і Папуа — Новай Гвінеі. У мясцовых плямёнаў
Фіджы дэлікатэсам лічацца лічынкі некаторых вусачоў, а ў плямёнаў парагвайскіх
індзейцаў — лічынкі пальмавых даўганосікаў (род Rhynchophorus). Мучных хрушчакоў
шырока ўжываюць у ежу ў Паўднёвай Амерыцы, у Індыі, на Блізкім і Сярэднім
Усходзе. Смажаных лічынак хрушчоў ядуць у Францыі, дзе з іх таксама вараць супы.
У Азіі кукалак тутавага шаўкапрада, разматаўшы шоўк з кокана, не выкідваюць, а
ўжываюць у смажаным ці зацукраваным відзе. У 1987 годзе ў Тайландзе Міністэрства
аховы здароўя ўключыла кукалак тутавага шаўкапрада ў пералік прадуктаў, якія
могуць дапаўняць рацыён для дзяцей дашкольнага ўзросту. Паўднёвая Карэя
пастаўляе кансерваваных кукалак тутавага шаўкапрада ў азіяцкія крамы па ўсім
свеце. У Афрыцы дэлікатэсам лічацца смажаныя або вэнджаныя вусені паўлінавочкі
Gonimbrasia belina, якія каштуюць у 4 разы даражэй за звычайнае мяса. У асобных
раёнах Паўночнай Афрыкі гэтыя вусені настолькі папулярныя, што ў сезон істотна
зніжаюцца продажы ялавічыны і мяса іншых жывёл. У Афрыцы саранчу ўжываюць у ежу
сырой, смажанай, зваранай у салёнай вадзе і высушанай на сонцы, а ў Азіі яе
часцей ядуць як закуску.

Лічынкі сырных мух выкарыстоўваюцца на Сардзініі для падрыхтоўкі з сартоў сыра
пекарына — сыра касу марцу, які ўяўляе сабой напаўзгніўшую масу з размешчанымі ў
ёй жывымі лічынкамі.

Тутавы шаўкапрад адыгрывае важную эканамічную ролю ў вытворчасці шоўка. У
прыродзе шоўк утвараюць вусені шматлікіх відаў матылёў, ствараючы з яго коканы.
Тэкстыльная прамысловасць аддае перавагу тутаваму шаўкапраду, прыручанаму
чалавекам. Таксама ў шаўкаводстве выкарыстоўваюцца кітайская дубовая
паўлінавочка, якую ўжо больш за 250 гадоў разводзяць у Кітаі. З яе коканаў
атрымліваюць шоўк, які ідзе на выраб часучы. Іншыя віды шаўкапрадаў дрэнна
развіваюцца ў няволі, таму абмяжоўваюцца толькі зборам іх коканаў у прыродзе. У
шаўковым кокане звычайна ўтрымліваецца да 3500 м валакна, але разматаць яго
ўдаецца максімум на траціну. Сёння ва ўсім свеце штогод вырабляецца 45 000 тон
шоўка. Галоўнымі пастаўшчыкамі з'яўляюцца Кітай, Індыя, Узбекістан. У Індыі
разводзіцца сатурнія Attacus atlas, вусені якой вылучаюць шоўк, які
адрозніваецца ад такога ў тутавага шаўкапрада — ён карычневага колеру, мацнейшы
і шарсцісты — т.зв. фагаравы шоўк.

Са старажытных часоў людзі разводзяць меданосных пчол для атрымання прадуктаў
пчалярства: воску, мёду, яду, пропалісу, пяргі. Лічынкі і кукалкі лістаедаў
афрыканскага роду Diamphidia выдзяляюць яд дыямфатаксін, які выкарыстоўваецца
бушменамі для змазвання наканечнікаў атручаных паляўнічых стрэл. З самак
кашанільнага чарвяца атрымліваюць рэчыва кармін, якое выкарыстоўваецца для
атрымання чырвонага фарбавальніка. Армянскую кашаніль выкарыстоўвалі для
атрымання фарбавальніка — «вардан кармір», які даволі шырока выкарыстоўваўся ў
тэкстыльнай прамысловасці для афарбоўкі нітак і пражы для вытворчасці тканін і
дыванаў. Многія плямёны Афрыкі, Паўднёвай Амерыкі і Акіяніі, выкарыстоўваюць
засушаных жукоў (напрыклад златак) ці іх бліскучыя ярка афарбаваныя надкрылы для
вырабу розных упрыгожванняў, пераважна караляў. Таксама ў якасці ўпрыгожванняў
могуць насіць жывых жукоў. Для вырабу «жывых брошак» выкарыстоўваюцца некаторыя
віды жукоў з сямейства заферыд, якіх упрыгожваюць штучнымі ці сапраўднымі
каштоўнымі камянямі, а да надкрылаў прымацоўваюць тонкія ланцужкі. У канцы XIX
стагоддзя агняносныя шчаўкуны ўвайшлі ў моду ў Парыжы ў выглядзе вячэрніх
упрыгожванняў, названых «жывыя алмазы». Гэта мода ўпершыню ўзнікла яшчэ сярод
мексіканскіх жанчын, яны ўпрыгожвалі сябе жывымі жукамі, якіх клалі ў
спецыяльныя цюлевыя мяшэчкі і прышпільвалі да сукенак. Першыя еўрапейскія
перасяленцы ў Паўднёвай Амерыцы выкарыстоўвалі агняносных шчаўкуноў для
асвятлення свайго жылля, а мясцовыя плямёны здаўна прывязвалі іх да пальцаў ног
падарожнічаючы ўначы праз джунглі, каб асвятляць дарогу. У апошні час вялікую
папулярнасць набываюць жывыя трапічныя матылі ў якасці нестандартнага і
экзатычнага падарунку на многія святы і ўрачыстасці, як напрыклад юбілей ці
вяселле. Насякомыя шырока выкарыстоўваюцца ў энтамадызайне — афармленні
інтэр'ераў жылых і рабочых памяшканняў сабранымі калекцыямі або сувенірнай і
дэкаратыўнай прадукцыяй. У судова-медыцынскай экспертызе маецца метад вызначэння
даўнасці забойства па складзе насякомых-некрафагаў і іх лічынак, якія жывуць на
трупе.

У сусветнай практыцы насякомыя шырока выкарыстоўваюцца для барацьбы з
пустазельнымі раслінамі. Напрыклад, Амброзіевы паласаты лістаед быў
інтрадукаваны ў СССР, шэраг краін Еўропы, Кітай і Аўстралію з Канады і ЗША для
барацьбы са злосным пустазеллем — амброзіяй. Іншым яскравым прыкладам служыць
спецыяльна завезеная ў 1925 годзе ў Аўстралію з Уругвая і з паўночных раёнаў
Аргенціны кактусавая агнёўка. Вусені гэтага матыля дапамаглі пазбавіцца ад
завезенага кактуса апунцыі, якім зараслі мільёны гектараў пашаў.

Насякомыя таксама паспяхова выкарыстоўваюцца ў якасці біялагічнага метаду
барацьбы з іншымі ж насякомымі-шкоднікамі. Пахучага красацела пачынаючы з 1906
года неаднаразова інтрадукавалі з Еўропы ў ЗША для барацьбы з вусенямі няпарнага
шаўкапрада. Адным з найстарэйшых ужыванняў біялагічнай барацьбы са шкоднікамі
лічыцца выкарыстанне мурашак-ткачоў пры вырошчванні цытрусавых на поўдні Кітая.
У некаторых краінах Еўропы рассяляюць і ахоўваюць гнёзды рыжых лясных мурашак.

Вельмі вяліка гаспадарчае значэнне насякомых як шкоднікаў сельскай і лясной
гаспадаркі, якія пашкоджваюць палявыя, садовыя ці лясныя культуры. Вялікую групу
шкоднікаў утвараюць фітафагі, якія наносяць шкоду розным лясным і
сельскагаспадарчым раслінам. Асабліва трэба адзначыць каларадскіх жукоў і іх
лічынак, а таксама саранчу. Вялікае значэнне маюць насякомыя як шкоднікі лесу —
разнастайныя і шматлікія шкоднікі драўніны (жукі-вусачы, караеды, златкі,
жукі-тачыльшчыкі). Многія віды жукоў-скураедаў з'яўляюцца небяспечнымі
шкоднікамі запасаў жывёльнага і расліннага паходжання, шаўкаводства і музейных
калекцый. Яны часта пашкоджваюць гарбарную сыравіну, футру, пер'е, ваўняныя
вырабы, мясныя прадукты, музейныя экспанаты, пудзілы жывёл, заалагічныя і
энтамалагічныя калекцыі, гербарыі, збожжавыя прадукты. Розныя віды тачыльшчыкаў
могуць таксама пашкоджваць харчовыя прадукты, кнігі, мэблю, драўляныя
канструкцыі. Пчалярству шкодзіць малая пчаліная агнёўка і вялікая васковая моль.
Футра, адзенне з натуральных тканін і мэблю шкодзяць футравая моль, адзежная
моль і мэблевая моль. Вусені паходных шаўкапрадаў (Thaumetopoeidae)
адрозніваюцца здольнасцю да працяглых міграцый у пошуках ежы, і пры масавым
размнажэнні могуць выядаць цэлыя гектары лясоў і лясных масіваў.

На чалавеку паразітуе цэлы шэраг крывасмактальных насякомых. Блыхі з'яўляюцца
пераносчыкамі розных узбуджальнікаў захворванняў чалавека і жывёл. Усталявана,
што каля 60 відаў блыхаў можа перадаваць у прыродзе больш за 25 розных
захворванняў, у тым ліку чуму, сыпны тыф, тулярэмію, бруцэлёз і іншыя. Таксама
блыхі могуць быць прамежкавымі гаспадарамі некаторых гельмінтаў (гарбузападобны
цэпень, пацучыны цэпень, дырафілярыі). Паразітуюць на чалавеку таксама і вошы,
якія маюць строгую спецыфічнасць да свайго гаспадара: лабковая і чалавечая.
Апошняя, маючы 2 падвіды — адзежная і галаўная, з'яўляецца пераносчыкам такіх
захворванняў, як сыпны і зваротны тыф. Пасцельны клоп таксама з'яўляецца
распаўсюджаным бытавым крывасмактальным эктапаразітам чалавека. Шэраг трапічных
відаў Reduviidae харчуецца кроўю цеплакроўных жывёл і чалавека (уяўляюць як бы
пераход ад драпежнікаў да паразітаў). Мухі цэцэ жывуць у трапічнай і
субтрапічнай Афрыцы і з'яўляюцца пераносчыкамі трыпанасамозаў — захворванняў
жывёл і чалавека, больш вядомых як сонная хвароба. Авадні ў лічынкавым стане
паразітуюць на розных свойскіх жывёлах і на людзях. Самкі большасці відаў
сляпнёў і камароў п'юць кроў цеплакроўных жывёл, уключаючы чалавека.

У выніку гаспадарчай дзейнасці чалавека: высечкі лясоў, узворвання цалінных
стэпаў і сенажацей, асушвання балот, ужывання інсектыцыдаў і г.д. колькасць
многіх відаў насякомых у значнай меры скарацілася, а некаторыя з іх знаходзяцца
на грані вымірання. На памеры папуляцыі ўплываюць змены ў відавоў разнастайнасці
расліннасці месцаў рассялення. У першую чаргу ў групе рызыкі знаходзяцца віды
насякомых, якія жывуць на абмежаванай тэрыторыі, або харчуюцца раслінамі толькі
аднаго віду. Пералік насякомых, экспарт, рээкспарт і імпарт якіх рэгулюецца ў
адпаведнасці з Канвенцыяй аб міжнародныі гандлі відамі дзікай фаўны і флоры,
размешчанымі пад пагрозай знікнення (СІТЭС), складаецца з 66 відаў.



