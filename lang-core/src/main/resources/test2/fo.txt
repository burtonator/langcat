https://fo.wikipedia.org/wiki/F%C3%B8royska_kvinnulandsli%C3%B0i%C3%B0_%C3%AD_f%C3%B3tb%C3%B3lti

A-landsliðið hjá Føroyum, kvinnur, hava fleiri ferðir luttikið í altjóða
kappingum. T.d. hava tær luttikið í EM undankapping 1995, 2009 og aftur til EM
2013. Í november 2012 avgjørdi FSF, at føroysku kvinnurnar skulu luttaka í HM
2015 undankapping. Endaspælið verður í Kanada í 2015. Kvinnulandsliðið hevur
eisini fleiri ferðir luttikið á Oyggjaleikum, har tær hava vunnið kappingina 3
ferðir, í 2001, 03 og 05, tær luttóku ikki í 07, 09 og 11. Føroyska A-landsliðið
er saman við Álandi mest vinnandi liðið á Oyggjaleikunum. Áland vann í 2007,09
og 2011. Fótbóltskappingarnar á Oyggjaleikunum eru ikki FIFA góðkendar
kappingar. Venjarar síðan september 2012 hevur Jón Pauli Olsen verið
høvuðsvenjari. Fyrst varð Rúni Nolsøe settur sum hjálparvenjari, men hann gavst
eftir at hann gjørdist venjari hjá EB/Streymi, og so gjørdist Ingun Hansen
nýggjur hjálparvenjari. Áðrenn tað var Álvur Hansen høvuðsvenjari í 11 ár. Í
juni 2013 varð føroyska kvinnulandsliðið styrkismett sum nummar 67 í heiminum.

Í apríl 2013 luttók føroyska kvinnulandsliðið fyri fyrstu ferð til eina HM
undankapping, ein "premliminary round", kappingin fór fram í Litava. Føroyar var
í bólki B saman við Georgia, Litava og Montenegro. Føroyar vann tveir dystir og
spældi ein dyst javnan. Liðið fekk 7 stig og vann klárt B bólkin. Tvey tey
fremstu liðini komu víðari í hvørjum bólki, í B bólkinum vóru tað Føroyar við 7
stigum og Montenegro við 5 stigum, ið komu víðari. Hetta er fyrstu ferð
nakrantíð, at eitt føroyskt landslið hevur spælt seg víðari í einari
undankapping. Úrslitini í undankappingini vóru hesi: Føroyar - Montenegro 3-3,
Heidi Sevdal gjørdi tvey mál og Íðunn Magnussen gjørdi eitt, dysturin varð
leiktur 4. apríl. Hin 6. apríl spældi Føroyar móti Litava, Føroyar vann dystin
1-0, málið hjá Føroyum gjørdi Rannvá B. Andreassen. Hin 9. apríl spældu Føroyar
móti Georgia. Føroyar vunnu dystin 2-1. Málini hjá Føroyum gjørdi Heidi Sevdal.
Jón Pauli Olsen var venjari til hesa kapping, hjálparvenjari var Ingun Hansen.

Hin 5. apríl 2014 skrivaði føroyska kvinnulandsliðið í fótbólti søgu, tá tær
spældu javnt 1-1 móti Bosnia/Hersigovina á Tórsvølli. Hetta var fyrstu ferð tær
fingu stig í einari HM-undankapping. Eyðvør Klakstein skroaði málið hjá Føroyum
tá 78 minuttir vóru farnir.

Hin 10. apríl 2014 leiktu Føroyar móti Norðurírlandi á Tórsvølli. Úrslitið
gjørdist 0-0. Eftir dystin lógu Føroyar á einum deildum 4. plássi í bólki 4 við
tveimum stigum saman við Bosnia/Hersigovina og Norðurírlandi.

Hópurin hjá kvinnulandsliðnum frá november 2012 og apríl 2013 Tølini fyri dystir
og mál eru fyri tíðarskeiðið 1995-2013..

Føroysku kvinnurnar luttóku fyri fyrstu ferð í HM undankapping, sum varð í
døgnum 4. - 9. apríl 2013. Føroyar komu í bólk saman við Georgia, Montenegro og
vertunum Litava. Finalan varð í 2015.



https://fo.wikipedia.org/wiki/Evvia

Evvia (grikskt: Εύβοια, Euvoia, forngrikskt: Εὔβοια, Eúboia) er næststørsta
oyggin í Grikkalandi í vídd og eftir fólkatalið, næst eftir Kreta. Tað smala
Euripus-sundið skilur oynna frá Viotia á grikska meginlandinum. Oyggin er long
og smøl og líkist einum sjóhesti, sæð úr erva. Hon er 150 km long og í breiddini
er hon millum seks og 50 km. Oyggin strekkir seg úr útnyrðingi móti landsynningi
og hevur ein fjallarygg, sum byrjar á meginlandinum í Tessalia, gongur gjøgnum
alla Evvia og víðari til oyggjarnar Andros, Tinos og Mykonos. Hægstu fjøllini á
Evvia eru: Dirfys (1.745 m), Pyxaria (1.341 m) í ein landnyrðing og Okhi
(1.394).

Søgan hjá Evvia snýr seg í høvuðsheitum um søguna hjá teimum báðum býunum
Khalkis (Khalkida á nýgrikskum) og Eretria. Báðir býir vóru jóniskar
niðursetubýir frá Attika. At hesir býir høvdu stóran týdning kann eisini
síggjast útfrá tí, at frá Khalkis og Eretria vóru fleiri koloniir stovnaðar í
Magna Graecia og á Sisilia, eitt nú Kumae, Rhegium og Naxos, og á strondini á
Makedonia. Við hesum lótu attikarnir upp nýggjar handilsrutur fyri Grikkaland og
víðkaðu um økið til tað vesturlendsku sivilisatiónina. At Evvia hevur havt stóra
makt í hesum tíðarskeiði kann eitt síggjast við tað at tey evviansku
vekteindirnar og mátini vóru brúkt í Athen heilt fram í tíðina til Solon, og í
teimum jóniske býunum yvirhøvur. Khalkis og Eretrea síggja út til at hava verið
líka sterkir og vóru eisini kappingarneytar. Ein tann fyrsti sjóbardagin, ið fór
fram í grikskari søgu var ímillum hesir báðir býirnar.

Í 490 á.Kr. bliv Eretria næsten lagt í oyði og íbygvarnir vóru fluttir til
Persia. Býurin varð bygdur upp aftur eftir stríðið við Marathon tætt við har ið
upprunaligi býurin lá, men býurin fekk aldrig sína sterku støðu aftur, sum hann
hevði havt fyrr. Eftir hetta var Khalkis tann sterkasti av teimum báðum, men
Athen var nú við at fáa størri vald. Í 506 á.Kr. tapti Khalkis ein bardaga móti
Athen, sum sendi 4000 attiskir niðursetumenn til oynna og sá út til at fáa
valdið á oynni.

Í 1157 vóru allir býir og bygdir, sum lógu við strendurnar á Evvia, lagdir í
oyði av herdeildum av Sisilia.



https://fo.wikipedia.org/wiki/Elektron

Elektron er partafelag, ið veitur KT-tænastur til fíggjarfyritøkur, almennar
stovnar og vinnuvirkir - bæði í Føroyum og uttanlands. Á Elektron starvast
umleið 70 fólk. .

Elektron varð stovnað í 1965 av Føroysku Peningastovnunum og
Tryggingarsambandinum (núverandi Tryggingarfelagið Føroyar). Endamálið var at
hjálpa stovnunum við KT-tænastum.

Í samband við at skattaskipanin í 1982 varð løgd á Elektron, gjørdist Føroya
Landsstýri medánari av felagnum.

Í 2005 var endamálsgreinin hjá Elektron broytt, soleiðis at felagið kann bjóða
sínar tænastur fram til allan marknaðin, ikki bert eigararnar.

Í apríl 2006 stovnaðu Elektron og telefyritøkan Kall felag, ið skuldi bjóða
føroyingum breiðband. Felagið kallaðist P/F Føroya Breiðband og fekk seinni
navnið EITT. Í mars 2007 yvirtók Kall partapeningin hjá Elektron í EITT.

Í mai 2007 keypt Elektron partapeningin í KT-fyritøkuni Sam~teld. Hetta var fyri
at styrkja sína støðu á føroyska marknaðinum.

Í mai 2008 fekk Elektron nýggjan samleika við nýggjum búmerki og nýggjari
heimasíðu. Hetta var fyri at vísa, at Elektron er ein nútíðar virkisfúsin og
seriøs KT-fyritøka - bæði í Føroyum og uttanlands.



https://fo.wikipedia.org/wiki/Eiturkoppur

Eiturkoppur (frøðiheiti: Araneae) er lítið áttaføtt kykt. Nógvir gera sær nót at
veiða flugur. Eiturkoppur eru liðadýr; men ikki skordýr - teir hava átta bein og
eru spunarar. Leivdir av dýrum, sum líkjast eiturkoppum, eru funnar úr
devontíðini, tá ið fyrstu skordýrini krupu upp á land. Fyrstu veruligu
eiturkopparnir eru úr koltíðini (300-290 m.á.s.), til dømis Grephorus.
Eiturkopparnir eru lítið broyttir, síðan teir vórðu til. Sum eiturkoppasløgini
nú á døgum hevði Grephorus spunavørtir, og úr teimum kemur silkievni, ið
storknar til tráð. Av hesum tráði verður spunnið lokkanetið, sum flugur og onnur
skordýr renna seg í. Næstan allir eiturkoppar eru etrandi. Kanska er tað tí, at
so nógv ræðast teir. Av teimum 35 000 sløgunum, sum eru til, eru bert umleið 30
vandamikil fyri okkum – og tey sløgini eru ikki í Føroyum. Teir vandamiklastu
eru brasiliansku fuglaeiturkopparnir. Teir sníkja seg ofta inn í hús og krógva
seg í myrkum krókum. Kanska í einum skógvi ella í einum skápi. Teir eru skild í
nógvum ólukkum á hvørjum ári.



https://fo.wikipedia.org/wiki/Eginteldur

Eginteldur ella PC-arar (úr enskum - Personal Computer ella PC) eru allastaðni.
Á skrivstovum, í skúlum og heima. Egintelda er lítil, men nú á døgum ógvuliga
evnalig. Hon er býtt í fýra - knappaborð at skriva við, minni at goyma
upplýsingar og forrit á, ergeril, ið arbeiðir forrtitið, og skríggi, har ið vit
síggja úrslitini.

Í einari eginteldu eru mong túsund smá elektrónisk rensl, men áðrenn hon kann
arbeiða, skal hon fáa at vita, hvat ið hon skal gera - hon skal forritast. Tá ið
forritið arbeiðir, virkar teldan, hon viðger tær upplýsingar, sum hon fær. Til
dømis kann teldan vísa støðuna í einum spæli og spyrja, um spælarin skal til
vinstru ella høgru í einari villiniborg. Talvur, tekstur og myndir kunnu eisini
takast fram á skríggjan. Tá ið músin verður flutt, fer ein lítil pílur á
skríggjanum sama veg. Soleiðis ber til at peika í tekstinum og geva boð ella
flyta á myndunum. Knappaborðið er skipað sum á einari skrivimaskinu, men teldan
hevur eykaknappar til serlig boð.

Eftir 2. heimskríggið læt verjumálaráðið í USA fyrstu stóru, elektrónisku
telduna byggja. Tá vóru teldurnar ovurstórar. Nú hava farkleivir og erflísar
(chipar) gjørt teldurnar sterkari og minni.



https://fo.wikipedia.org/wiki/Ebba_Hentze

Ebba Hentze (fødd 25. september 1930, deyð 20. mai 2015 í Havn) var ein
føroyskur rithøvundur, barnabókahøvundundur, skald, týðari og ummælari. Hon fekk
Barnamentanarheiðursløn Tórshavnar býráðs í 1984, Mentanarvirðisløn M. A.
Jacobsens í 2006 og Mentanarvirðisløn Landsins í 2008. Ebba hevur bæði skrivað á
føroyskum og donskum. Meðan hon búði í Danmark skrivaði hon mest á donskum. Hon
er ættleidd til Føroya og vaks upp á Tvøroyri. Foreldur hennara vóru Peter
Christian Pauli Hentze (1891-1971), keypmaður og Olivia Sophie Skaalum
(1888-1976) úr Hvalba. Ebba fór sum ung niður til Danmarkar, har hon tók
studentsprógv frá Statens Kursus í Keyðmannahavn í 1950. Síðan fór hon at lesa
mál og bókmentafrøði á Københavns Universitet. Hon læs bókmenta- og málfrøði á
Københavns Universitet. Hon fekk námsstyrk til lestur við Uppsala Universitet í
Svøríki og til universitetini í Wien, Rom og Sorbonne í 50-unum. Ebba arbeiddi
eitt tíðarskeið fyri danska blaðið Politiken, har hon var forlagsráðgevi, hon
hevur eisini verið bókmentakonsulentur á Gyldendal. Søgur hennara eru blivnar
lisnar í Danmarks Radio og Sveriges Radio. Hon skrivaði fleiri stuttsøgur m.a.
til Politikens Magasin. Tað fyrsta sum kom á prent hjá Ebbu var ein yrking, sum
kom í danska tíðarritið Hvedekorn, tað var í 1953. Ebba arbeiddi freelance í
donskum, føroyskum og svenskum útvarpi. Hon flutti aftur til Føroya seinast í
1970-árunum og fekk ein týðandi leiklut millum rithøvundar í Føroyum. Í 1985 gav
hon eitt týðandi íkast til føroyskar kvinnubókmentir við prosayrkingini Kata,
ein seinkaður nekrologur. Yrkingin lýsir eina kvinnu, sum gevur upp dreymar
sínar um at fáa sær eina útbúgving, tí hon má taka sær av yngru systkjunum, sum
eru blivnir móðurloysingar. Ebba hevur umsett nógvar bøkur til danskt mál úr
enskum, týskum, svenskum og føroyskum, eitt nú hevur hon týtt svenskar
krimiskaldsøgur eftir Sjöwall og Wahlöö til danskt og yrkingar eftir Edith
Södergran úr finskum til føroyskt. Hon gjørdi eitt stórt arbeiði við at týða
føroyskar bøkur til danskt. Hon hevur umsett bøkur hjá fleiri føroyskum
rithøvundum, ikki minst bøkur hjá Jóanes Nielsen. Ebba var eitt skifti limur í
nevndini, sum ger tilmæli til norðurlendsku bókmentavirðislønina. Eitt
tíðarskeið var hon varalimur Rithøvundafelagsins í Málnevndini.



https://fo.wikipedia.org/wiki/ES-Kommissi%C3%B3nin

ES-Kommissiónin ella Evropakommissiónin kann kallast “stjórnin” í ES. Hon
umboðar ES yvirskipað, og skal ikki taka tjóðskaparlig atlit. Teir 27
kommisserarnir eru ikki valdir, men útnevndir av limalondunum. Tað er í
ES-kommissiónini, at ES-lóggávan byrjar. Hetta er tann valdsmesti og størsti
stovnurin við 25.000 fólkum í starvi. Kommissiónin hevur initiativrættin - tað
merkir, at bara hon hevur rætt at seta fram uppskot um nýggja ES-lóggávu. Síðani
skal henda lóggáva góðkennast og tillagast av Evropatinginum og ES-Ráðnum. Hvørt
land hevur sín kommisser, og áðrenn eitt uppskot verður sent til Ráðið og
Tingið, skal meirilutin av teimum 27 kommisserunum siga gott fyri tí.
Kommiserarnir eiga ikki at umboða sítt egna limaland, men arbeiða fyri alt ES
sum heild, og tí átti tað í prinsippinum ikki at gjørt nakran um, um eitt land
sleppur at velja ein kommisser ella ikki. Kommiserarnir eiga ikki at umboða sítt
egna limaland, men arbeiða fyri alt ES sum heild, og tí átti tað í prinsippinum
ikki at gjørt nakran um, um eitt land sleppur at velja ein kommisser ella ikki.
Tá stjórnin í einum landi hevur útnevnt ein persón, so kemst neyvan uttan um, at
hetta ávirkar loyalitetin hjá viðkomandi. Tann sannroynd, at øll kenna best til
viðurskiftini í egnum landi, hevur eisini týdning. Og at kommisserar ofta eru
virknir politikarar, sum eisini ætla sær eina politiska yrkisleið í heimlandinum
tá tíðin í Kommissiónini er av (sum t.d. danski kommisserurin Ritt Bjerregaard
er dømi um), ger helst eisini, at heimlandið mangan er frammarlaga í huganum.



https://fo.wikipedia.org/wiki/Durita_Holm

Durita Holm (fødd 10. juni 1975) er uppvaksin á Sandi. Foreldur hennara eru Anna
Katrin og Tórstein Holm.

21 ára gomul legði Durita út í hav á heimsumsigling síni við bátinum Salku
Valku, ferðin vardi í trý ár. Á ferðini hitti hon norðmannin Erik Torjusen, sum
eisini var á ævintýrarferð í báti sínum, og áðrenn heimsumsiglingin var av, vóru
tey bæði par og áttu dóttrina Freyju.

Hon fór undir at lesa antropologi í Oslo og hevur síðani keypt hús í eini
lítlari bygd í spanska landspartinum Andalusia, har hon býr við manni og tveimum
døtrum.

Durita hevur higartil útgivið fýra bøkur, harav eru tvær bøkur um upplivingar
hennara, og eru hesar týddar til fleiri onnur mál. Í 2013 gav hon út sína fyrstu
skaldsøgu, sum er ein krimiskaldsøga við heitinum Offurmorðið. Árið eftir, í
november 2014, gav hon út næstu krimiskaldsøguna, ið ber heitið Zapatista.
Høvuðspersónurin í krimiskaldsøgunum eitur Alisa og er ein mannfrøðingur
(antropologur) úr Noregi. Krimisøgur hennara hava fingið góð ummæli í Føroyum.
Offurmorðið er fyrsta føroyska krimiskaldsøga, ið er skrivað av kvinnu.



https://fo.wikipedia.org/wiki/Delhi

Delhi (/ˈdɛli/, Hindustani úttala: [d̪ɪlliː] Dilli), alment navn National
Capital Territory of Delhi, er høvuðsstaðarøkið í India. Undir Bretska Raj, var
Delhi partur av Punjab landslutinum og er framvegis knýttur at Punjab-regiónini
og Doab bæði søguliga og mentanarliga.. Fólkatalið í býnum er umleið 16.3
milliónir, ið ger hann til næststørsta býin í India og fjórðstørsta stórbýarøki
í heiminum.

Hitalagið í Delhi liggur vanliga frá 5 til 40 °C. Lægsta kuldastig ið nakrantíð
eru mált í Delhi var -6,7 og hægsta hitastig ið nakrantíð er mált er 45,3 °C.
Árligi meðalhitin liggur um 25 °C; mánaðarligi meðalhitin skiftir frá 13 til 32
°C. Hægsti hitin ið var máldur í juli var 45 °C í 1931. Meðalnøgdin fyri avfall
um árið í Delhi er umleið 714 mm, har tað mesta kemur niður undir monsuninum í
juli og august.

Delhi er tann mest dálkaði býurin í heiminum, og sambært einari meting, so er
dálking hvørt ár orsøk til at 10.500 fólk doyggja í Dehli. Í 2013-14, øktist
støði á smáum dálkandi partiklum (PM) í luftini í Delhi við umleið 44%, serliga
orsakað av CO2 útlát frá akførum og ídnaðinum, bygningsídnaði og brennan av
markum í økjum kring býin.

Indira Gandhi International Airport, ið liggur í útsynningspartinum av Delhi, er
høvuðs ferðasambandið bæði viðvíkjandi innanríkis og uttanríkis ferðing úr og
til Dehli. Í 2012-13 var flogvøllurin nýttur av yvir 35 milliónum ferðafólkum,
ið ger hann til tann flogvøllin í Asia, har flest fólk ferðast. Terminal 3, ið
kostaði 1,4 USdollarar at byggja millum 2007 og 2010, tænir 37 milliónum
ferðafólkum afturat hvørt ár.



https://fo.wikipedia.org/wiki/Cristiano_Ronaldo

Cristiano Ronaldo dos Santos Aveiro (føddur 5. februar 1985) er en portugisiskur
fótbóltsleikari, sum spælir fyri spanska La Liga felagið Real Madrid og fyri
Portugal.

Ronaldo byrjaði sína fótbóltslívsleið sum ungdómsleikari í Nacional, og hansara
sukse hjá Nacional, førdi til eitt skifti til høvuðsstaðarfelagið Sporting CP
tvær fótbóltssesongir seinni. Stóra talentið hjá Ronaldo gjørdi at venjarin hjá
Manchester United Alex Ferguson legði merki til hann og skrivaði undir kontrakt
við tann tá 18-ára gamla portugisan fyri 12,24 milliónir £ summarið 2003.
Komandi fótbóltsárið vann Ronaldo sítt fyrsta meistaraheiti í FA Cup og kláraði
eisini at koma til EM 2004-finaluna við Portugal. Tað var eisini í sama EM
endaspælinum, at hann skoraði sítt fyrsta landsliðsmál, tað var móti Grikkalandi
í tí fyrsta dystinum í endaumfarinum, sum Portugal tó tapti 1-2. Á EM í fótbólti
2016 vann Ronaldo gull við Portugal, tá ið liðið vann 1-0 í finaluni móti
Fraklandi, eftir longda leiktíð. Ronaldo spældi bert 25 minuttir av dystinum, tí
hann bleiv skaddur og mátti berast út av vøllinum.

Í 2008 vann Ronaldo og restin av United-liðinum UEFA Champions League. Ronaldo
varð kosin man of the match í finaluni. Seinni varð hann kosin sum FIFPro World
Player of the Year og FIFA World Player of the Year, samstundis við at hann
gjørdist fyrsti Manchester United leikari í 40 ár, ið vann Ballon d'Or. Í 2014,
2015 og 2016 vann hann aftur Ballon d'Or.

Føroyar spældu landsdyst móti Portugal í HM-undakappingini til HM 2018. Í tí
sambandi kom portugisiska landsliðið til Føroya at spæla landsdyst á Tórsvølli
móti Føroyum, dysturin varð leiktur 10. oktober 2016. Millum leikararnar var
Christiano Ronaldo. Nógv fólk var komið saman bæði vesturi í Vágum og uttanfyri
Hotel Føroyar fyri at síggja stóru stjørnurnar, ið fáir mánaðir frammanundan
høvdu vunnið EM í fótbólti, og serliga komu tey fyri at síggja Ronaldo, ið til
tá hevði vunnið Ballon D'or heili tríggjar ferðir, og tveir mánaðir seinni vann
heiður á fjórða sinni. Nógv børn og ung, men eisini vaksin, løgdu nógv fyri til
tess at sleppa at síggja Ronaldo og teir og kanska fáa autograf ella selfie
saman við honum. Undir sjálvum dystinum hendi nakað, ið ikki mátti henda. Meðan
leikararnir gingu inn á vøllin fyri at spæla seinna hálvleik, rann ein drongur
inn á vøllin, og tað eydnaðist honum at fáa eina selfie saman við Ronaldo.
Vaktarmenn komu skjótt eftir honum og førdu hann út av stadionøkinum.



https://fo.wikipedia.org/wiki/Britney_Spears

Britney Jean Spears (fødd 2. desember 1981) er ein amerikonsk songkvinna. Hon er
fødd 1981 í McComb, Mississippi og býr nú í Beverly Hills í Los Angeles . Hon
vaks upp í Kentwood, Louisiana.

Britney Spears skal í 2011 giftast fyri triðju ferð . Hesa ferð er tað við tí 10
ár eldra Jason Trawick, ið hon hevur verið saman við í eina tíð. Sambært
amerikanskum miðlum var tað undir sera romatiskum umstøðum, at Jason spurdi
hana. Hann hevði skrivað yrkingar og prýtt heim teirra í Kalifornia við livandi
ljósum og bæði reyðum og hvítum rósum . Parið ætlar sær at giftast á Hawaii,
helst tá hennara turné er komin at enda.

Britney Spears hevur verið gift tvær ferðir áður. Fyrstu ferð við sínum
barndómsvini Jason Alexander. Men hetta helt bert í 55 tímar áðrenn tey angraðu
og fingu ein dómstól at ógylda hjúnarbandið. Aðru ferð, Britney giftist, var tað
í Las Vegas við Kevin Federline, ið var ein av hennara bakgrunds dansarum. Hetta
hjúnarbandið var frá 2004 til 2006. Tað var við hesum manninum, at hon fekk
báðar synirnar - Sean og Jayden.



https://fo.wikipedia.org/wiki/Bill_Gates

William Henry "Bill" Gates III (føddur 28. oktober 1955 í Seattle, Washington)
er heimsins ríkasti persónur. Tó at hann ikki longur er stjóri í Microsoft,
eigur hann einar 40 milliardir dollarar, sum hann brúkar til vælgerandi endamál
í The Melinda og Bill Gates Foundation. Gates byrjaði á Harvard í Massachusetts
í 1973, har hann kom at búgva á gongd saman núverandi Microsoft forstjóra Steve
Ballmer. Men Gates gavst, fyri heldur at arbeiða fulla tíð við Microsoft, sum
hann hevði stovnað saman við barndómsvininum Paul Allen.

Eftir áratíggir í fremstu røð fer Gates frá Microsoft, sum skal tillaga seg eini
tíð, har telduverðin er undir stórum broytingum, og har teldurisin er í stórari
kapping við eitt nú Google og Apple MacIntosh. Tríggir persónar skulu røkja
størvini, sum Bill Gates hevur havt. Ray Ozzie verður leiðandi software
arkitektur, Craig Mundie skal leiða gransking og strategi, meðan Steve Balmer
verður forstjóri í Microsoft, sum hevur høvuðssæti í Redmond í statinum
Washington í USA. Bill Gates heldur tó fram sum nevndarformaður og størsti
partaeigari í Microsoft. Gates, sum er ein av heimsins ríkastu monnum fer
frameftir at brúka alla sína tíð til vælgerandi endamál gjøgnum »Bill and
Melinda Gates Foundation«, sum hann hevur stovnað saman við konu síni Melinda
Gates.

Bert 2,6 % av teim 21.500 starvsfólkunum og bert 1,6 % av leiðarunum hjá
Microsoft eru amerikanarar av afrikanskum uppruna. Hetta hevur lopið øði í
nógvar amerikanarar. Bill Gates er tiltikin í Amerika, m.a. tí at hann letur
100-tals miljónir dollarar um árið til útbúgvingarendamál, so børn av
minniluta-uppruna í USA skulu fáa lestrarstuðul til betri útbúgving. USA er
annars kent fyri, at almennir stovnar og flestu fyritøkur hava fingið álagt við
lóg av seta fólk av ymsum uppruna í starv eftir kvotum. Sostatt skulu eini 12 %
av starvsfólkum vera svørt, tí tey svørtu umboða 12 % av amerikanska fólkinum.

Bill Gates er framvegis tann ríkasti í heiminum í 2009. Stovnarin av stóra
telduritbúnaðar-samtakinum Microsoft, er frammanfyri pengaíleggjaran Warren
Buffet, sambært listanum hjá Forbes Magazine. Virðini hjá Gates minkaðu í 2008
við umleið 100 milliónum krónum, men hann líður onga neyð, tí hann hevur
framvegis 40 milliardir dollarar at ráða yvir. Hetta svarar til umleið 230
milliardir krónur.

Gates hevur í 14 ár átt heiðurin, at vera heimsin ríkasti maður. Hann býr nú í
Seattle, Washington. Kona hansara er Melinda Gates, og tey eiga trý børn:
Jennifer Katharine Gates (f.1996), Rory John Gates (f.1999) og Phoebe Adele
Gates (f.2002).



https://fo.wikipedia.org/wiki/Bahamaoyggjar

Samveldið Bahamaoyggjar (alment enskt heiti: Commonwealth of the Bahamas) er ein
oyggjabólkur í Karibia. Høvuðsstaður eitur Nassau. Fólkatalið er umleið 353 000.
Mesta fólkið er afrikanarar, men eisini er ein hvítur minniluti. Almenna málið
er enskt.

Tað var á oynni San Salvador í Bahamaoyggjum, at Kristoffur Kolumbus steig fótin
á land, tá ið hann fann nýggja heimin í 1492. Seinni settu bretar seg niður í
oyggjunum, og vóru tær bretskt hjáland til 1973.

Bahamaoyggjar eru um 700 koralloyggjar, ið eru stutt eystur úr strondini í
Florida í USA.

Nú eru oyggjarnar satt frítíðarparadís, og fólk úr øllum heiminum koma hagar.
Fólk úr øllum heiminum koma at ferðast á flógvu sandstrondunum í Bahamaoyggjum.
Ferðavinnan hevur alstóran týdning fyri búskapin, og stívliga helvtin av
fólkinum í landinum arbeiðir á gistingarhúsum, í handlum og á matstovum.
Freeport, á oynni Grand Bahama, er størsti ferðavinnubýur, og har er djúp og góð
havn til stór skip, ið eru á rundferð í Karibiahavi.

Bahamaoyggjar eru eisini týdningarmikil fíggjarmiðdepil, tí at skattalógirnar og
avgjaldslógirnar eru so lagaligar. Í Danmark í 2010 hevur skattavaldið lagt sak
ímóti 211 starvsfólkum hjá reiðarínum Clipper, tí tey hava fingið ein part av
lønini umvegis Bahamas og uttan um skattaskipanina. Skattavaldið hevur avdúkað,
at Clipper rindaði starvsfólkinum ta føstu lønina ígjøgnum ta donsku
skattaskipanina, men at bonuspengar vórðu goldnir umvegis Bahamas. Talan var
ofta um fleiri hundraðtúsund krónur, og teir pengarnar hevur danska skattavaldið
ongantíð sæð.

Um ársskiftið er lívligt á gøtunum í Bahamaoyggjum, tí at tá eru
Junkanoo-skrúðgongurnar við dansi og tónleiki. Henda veitsla hevur røtur aftur í
farnar dagar. Søgnin sigur, at tá ið afrikanskur høvdingi, nevdur John Canoe,
var førdur higar sum trælur, lótu teir hann halda veitslu eftir afrikonskum
siði.



https://fo.wikipedia.org/wiki/BMI

BMI stendur fyri Body Mass Index og er eitt mát fyri, hvussu nógv fiti er í
kroppinum, mett eftir hædd og vekt. Hetta mát er galdandi fyri vaksin, bæði
kvinnur og menn. BMI verður roknað á henda hátt:
BMI = Vekt (kg) / (hædd (m) × hædd (m)) ella:

Dømi: tú ert 175 cm høg(ur) og vigar 60 kg: BMI = 60 / (1,75×1,75) = 19,6, sum
vit runda upp til 20. Um BMI er oman fyri 25, vigar tú, sambært altjóða mátum,
ov nógv. Tað merkir kortini ikki, at tú hevur ov nógv feitt í kroppinum. Fólk
við stórum vøddum ella tungari beinagrind kunnu hava høgt BMI uttan at vera ov
feit. Men oftast er talan um ov nógv feitt í kroppinum, um BMI er oman fyri 25.
Tað kann vera heilsuskaðiligt at viga ov lítið, og í tílíkum føri er
týdningarmikið at økja vektina við sunnum kosti og rørslu. Vigar ein ov nógv,
økist váðin fyri sjúku, til dømis sukursjúku, ov høgum blóðtrýsti og
hjartasjúkum. Neyðugt at hava eitt sindur av feitti á kroppinum. Hjá mannfólki
skal 10 % til 20 % av kropsvektini helst vera feitt. Hjá konufólki er tað 18 %
til 25 %. Ein av møguleikunum at finna út av, um ein er yvirvektigur, er tann
sonevndi BMI-prøvin. BMI sigur nakað um lutfallið millum tína vekt og hædd.
BMI-roknarin gevur tær møguleika at vita, um tú ert ov feit(ur) ella ikki.
Sjálvandi eru vit menniskju ymiskt uppbygd; tískil er talan um eina vissa
margin, sum títt BMI kann liggja innanfyri. Um man vigar ov nógv, kann tað hava
við sær ymsar sjúkur, so sum sukursjúku, hjartasjúkur, krabbamein og ov høgt
blóðtrýst.

Í fólkaheilsukanningum í 2006 og 2007 varð m.a. spurt um vekt og hædd. Miðal
BMI í kanningunum var fyri menn 27,1 og fyri konufólk 25,7. Kanningarnar vísa, a
t fólk í
miðalstórum og smáum bygdum vanliga hava eitt hægri BMI enn tey, ið búgva í býum
 (yvir 150 íbúgvum). Og at fólk við teimum hægstu inntøkunum vanliga hava hægst
BMI . Kanning, sum Gigni hevur gjørt, vísir, at BMI hjá 28 % av næmingum í 7.
flokki er ov høgt. Kanning av 9. floks næmingum í Føroyum frá 2010/2011 vísir,
at ein triðingur av næmingunum hava ein ella fleiri risikofaktorar, sum kunnu
føra til týpu 2 diabetes. Harafturat vísir kanningin, at 37 % av næmingunum hava
ættarbregði til diabetes í fyrsta ella øðrum liði. Ein triðingur rørir seg minni
enn 60 minuttir um dagin, sum danska heilsustýrið tilmælir. Ein triðingur hevur
ov høgt BMI, og afturat hesum var miðjumátið ov stórt hjá einum fjórðingi av
børnunum. Hesar báðar kanningar geva eina ábending um, at lívsstílurin hjá
børnum og ungum í Føroyum kann hava skaðiliga ávirkan á teirra heilsu. Kanningar
vísa, at lívsstílurin, sum ein hevur sum barn ella ungur, ofta er tann sami, tá
ein verður vaksin .

Í heilsulýsingini hjá Landslæknanum eru tøl fyri sjálvfráboðað BMI hjá monnum og
kvinnum í Norðurlondum. Tølini eru ikki nýggj, men í 2009 er BMI hjá føroyskum
monnum næsthægst í Norðurlondum. Uppgerðin vísir, at 22 % av føroyskum monnum
hava eitt BMI, sum er yvir 30. Íslendskir menn eru feitast, tí har hava 23 % av
monnunum eitt BMI yvir 30. Klænast eru norskir menn, har 11 % av monnunum hava
eitt BMI yvir 30 og danskir menn, har 12 % av monnunum hava eitt BMI yvir 30.
Annars hava 19 % av grønlendskum monnum eitt BMI yvir 30, 16 % av finsku monnum
og 13 % av svenskum monnum hava eitt BMI yvir 30. Uppgerðin vísir, at 16 % av
føroyskum kvinnum hava eitt BMI yvir 30. Hinvegin eru grønlendskar kvinnur nógv
feitast, har hava 27 % av kvinnunum eitt BMI yvir 30. Best stendur til í Noregi,
har bara 8 % av kvinnunum hava eitt BMI yvir 30 og í Danmark hava 11 % av
kvinnunum eitt BMI yvir 30. Annars hava 16 % av finskum kvinnum eitt BMI yvir
30, 19 % av íslendskum kvinnum og 13 % av svenskum kvinnum hava eitt BMI yvir 30
.



https://fo.wikipedia.org/wiki/B%C3%B3ltfelagi%C3%B0_1936

Bóltfelagið 1936 ella B36 er eitt fótbóltsfelag í Havn, sum varð stovnað 28.
mars 1936. Felagið er eitt hitt størsta fótbóltsfelagið í Føroyum við umleið 500
limum.

HB var leingi einasta fótbóltsliðið í Havnini, men at tørvur hevur verið á einum
liði aftrat, er eyðsæð, tá ið vit hyggja eftir søguni hjá B36. B36 var leingi
"lítlibeiggi" í fótbóltinum í høvuðsstaðnum (og ikki minst í medvitinum hjá
HB-viðhaldsfólki), og tey mongu ár, sum gingu frá føroyameistaraheitinum í 1962,
til tað aftur bragdaði í 1997, vóru mangan spottandi tikin til fagnaðarsangin
hjá B36 við niðurlagnum "Í ár verða vit føroyameistarar!" við teirri heldur
argandi umskrivingini "nær verða teir føroyameistarar?" Síðan VB vann
føroyameistaraheitið í 2000, hava Havnarliðini bæði - HB og B36 - nærum verið
einaráðandi á ovastu rók og hava býtt meistaraheitini millum sín. HB hevur
vunnið 6 og B36 trý, NSÍ og EB/Streymur hava eisini vunnið hvør sítt
meistaraheitið tíðarseskeiði 2001-2011. Í 2014 vann B36 FM í mansfótbólti fyri
10. ferð og árið eftir endurvunnu teir føroyameistaraheitið. Tað er fyrstu ferð,
at felagið hevur vunnið FM tvey ár á rað.

Viðmerking: Fløgg vísa til landslið, sambært reglunum hjá FIFA. Leikarar kunnu
hava meira enn ein ikki-FIFA tjóðskap.



https://fo.wikipedia.org/wiki/Apost%C3%B3lska_tr%C3%BAarj%C3%A1ttanin

Apostólska trúarjáttanin, eisini kallað Fyrsta trúarjáttan (lat. Symbolum
apostolicum) er ein frumkristin orðing, sum í stuttum sýnir nakrar av
týdningarmestu lærusetningum kristindómsins. Ápostólska trúarjáttanin verður
t.d. brúkt í fólkakirkjuni. Í dag verður Apostólska trúarjáttanin góðtikin av
nærum øllum kristnum kirkjuliðum og kirkjufelagsskapum, og hon er ein av teimum
5 játtanarritunum í føroysku fólkakirkjuni. Millum annað nýtir føroyska
fólkakirkjan Apostólsku trúarjáttanina, har hon verður messað, upplisin ella
sungin til flest allar guðstænasturnar. Fólkakirkjan nýtir eisini Apostólsku
trúarjáttanina í dóps- og konfirmatiónsritualinum.

Apostólska trúarjáttanin er í trimum liðum í samsvari við tríeindina. Ofta
verður áðrenn sjálva trúarjáttanina byrjað við eini avnoktan av øllu tí ónda,
men hetta er ikki ein partur av sjálvari trúarjáttanini. Hendan trúarjáttanin
hevur tríggjar greinir:

Orsøkin til, at trúarjáttanin verður kallað "apostólsk" er hon, at teir tólv
apostlarnir hava orðað trúarjáttanina. Søguliga letur hetta seg tó ikki prógva.
Hinvegin er trúarjáttanin sprottin úr fleiri trúarorðingum, ið hava verið nýttar
í ymiskum kirkjuliðum í fornkirkjuni. Trúarjáttanin, júst soleiðis sum hon er
orðað nú, hevur helst verið at funnið fyri ár 200 e.Kr. Umleið ár 300 bleiv
rómverski keisarin Konstantin ein kristin. Áðrenn høvdu kristin verið forfylgd,
men Konstantin vildu nú, at øll skuldu gerast kristin. Nógv hildu seg vera
kristin, men prædikaðu annað enn tað, ið stendur í Bíbliuni. Tí helt Konstantin
tað vera týdningarmikið at gera eina trúarjáttan. Hon skuldi siga stutt og
greitt, hvat øll kristin skuldu trúgva á.



https://fo.wikipedia.org/wiki/Anne_Frank

Anne Frank, fødd Annelies Marie Frank í Frankfurt 12. juni 1929, deyð mars 1945,
var av jødiskari ætt, og familjan mátti tí flyta til Amsterdam í 1933 fyri at
sleppa undan vaksandi nasistiska áganginum í Týsklandi.

Ágangurin móti jødum í Niðurlondum vaks eisini, eftir at landið varð hersett av
týskarum, og tí máttu tey fjala seg fyri teimum. Í juli 1942 noyddust tey at
búgva í fjaldum rúmum í bygninginum, har pápin Otto Frank hevði arbeitt.

Tvey ár seinni tann 4. august 1944 vóru tey avdúkað og flutt til týningarleguna
Auschwitz. Har blivu menn og kvinnur skild sundur og sóu einki til hvønn annan
meira. Í oktober sama ár vóru Anne, systirin Margot og Augusta von Pels, sum
eisini hevði goymt seg saman við teimum, fluttar til Bergen Belsen. Mamman,
Edith Frank var verandi eftir í Auschwitz. Í mars 1945 fór tyfus at ganga í
leguni og drap 17 000 fangar, harímillum Anne og systrina Margot.

Tær liggja grivnar á ókendum stað í hópgrøv í Bergen Belsen saman við øllum
hinum, ið máttu lata lív í týningarleguni. Anne Frank gjørdist kend, av tí at
hon skrivaði dagbók meðan hon fjaldi seg í Amsterdam. Dagbókin varð funnin í
1946 og givin út. Síðan er hon spæld bæði á palli og sum filmur.



https://fo.wikipedia.org/wiki/Alan_Rickman

Alan Sidney Patrick Rickman (21. februar 1946 – 14. januar 2016) var ein enskur
sjónleikari og leikstjóri. Hann er kendur fyri at hava leikt ymsar leiklutir á
palli og filmi, tá mest sum andstøðumaður ella "fíggindi". Alan las í The Royal
Academy of Dramatic Art í London, og var limur í Royal Shakespeare Company, har
hann framførdi í modernaðum og klassiskum leikum á palli. Fyrsti
sjónvarpsleikluturin kom í 1982, men gjøgnumbrot hansara var leikluturin sum
Vicomte de Valmont í pallleikinum Les Liasons Dangereuses 1985, har hann bleiv
tilnevndur til eina Tony-virðisløn. Alan gjørdist síðani heimskendur fyri
leiklutir sínar, sum alíkavist Hans Gruber í Die Hard og Severus Snape í Harry
Potter filmsrøðini.

Aðrir kendir leiklutir eru: Sheriffurin av Nottingham í Robin Hood: Prince of
Theives, har hann varð tilnevndur til eina BAFTA-virðisløn sum besti sjónleikari
í eykaleikluti, Jamie í Truly, Madly, Deeply, Colonel Brandon í Sense and
Sensebility, høvuðsleikluturin í Rasputin: Dark Servant of Destiny, har hann
vann eina Golden Globe-virðisløn, Emmy-virðisløn og eina Screen Actors
Guild-virðisløn, Harry í Love Actually, Alexander Dane í Galaxy Quest og Jugde
Turpin í sangleikinum Sweeney Todd: The Demon Barber of Fleet Street.

Alan Rickman doyði av krabba í brisi tann 14. januar 2016. Hann gjørdist 69 ára
gamal. Síðsti filmsleiklutur hansara gjørdist Absolem í Alice Through the
Looking Glass í kemur út í mai 2016.



https://fo.wikipedia.org/wiki/Abkasia

Abkasia (abkasiskt: Аҧсны, Aṗsny; georgiskt mál: აფხაზეთი, Apchazeti; russiskt
mál: Абхазия, Abchazija) er eitt landaøki í vestara Kaukasus millum Stóra
Kaukasus í norði og Svartahavið í suðri.

Politiska støðan hjá landinum er umstrídd. Stórur meiriluti av heimsins londum
viðurkenna Abkasia sum eitt sjálvstýrandi lýðveldi í Georgia. Síðan hin 26.
august 2008 hevur Russland tó viðurkent landið sum sjálvstøðugt ríki, tað sama
hava hesi lond eisini gjørt: Nicaragua,, Venezuela. og Nauru Abkasia er de facto
sjálvstøðugt frá Georgia, eftirsum fyrrverandi stjórnin er í eksil í Georgia og
ikki fær stýrt Abkasia. Abkasia fevnir um eina vídd á 8 665 km² og hevur umleið
178 000 íbúgvar sambært georgiskum fólkateljingum í 2005. Høvuðsstaðurin er
Suchumi (tann georgiska lutalýðveldisstjórnin hevði fyrr sína basu í Tjchalta
meðan separatiststjórnin stýrdi Suchumi). Abkasia hevur mark móti norði og
útnyrðingi til Karatjaja-Tjerkessia og Krasnodar kraj í Russlandi og í eystri
til tann georgiska landslutin Megrelia-Ovara Svanetia. Almenn mál eru abkasiskt
og georgiskt sambært tí sjálvstýrandi georgisku lutalýðveldinum, men abkasiskt
og russikt sambært tí separatisiska lýðveldinum.

Frá 800-talinum til 500-talið á.Kr. var tað, sum nú er Abkasia, ein partur av tí
forna georgiska ríkinum Kolkis. Í fornøldini stovnaðu grikskir handilsmenn
havnir við svartahavsstrondina, har ein teirra, Dioskurias, seinni mentist til
dagsins Suchumi. Romverjaríkið vann Kolkis frá Mithridates VI Eupator av Pontos
undir fyrstu øld e.Kr. og hersetti býin til 300-talið, tá ið økið í ávísan mun
fekk sjálvstøðu, sjálvt um tað var innan áhugamálini hjá Bysantinska ríkið.

Ein metropolittur, tvs. kirkjuligur leiðari, av Pitius (Pitsunda) luttók í
kirkjufundinum í Nicaea (dagsins Iznik) ár 325, men Abkasia gjørdist ikki
kristið í síni heild fyrr enn í 6. øld, av Justinianus I keisara. Abkasia
gjørdist eitt sjálvstýrandi fúrstadømi í Bysans í 600-talinum og helt fram við
tí til 780-árini, tá Kongadømið Abkasia varð sett á stovn. Ár 1001 sameindi
kongurin Bagrat III Abkasia og Georgia í eitt sameint georgiskt kongsríki. Í
1570-árunum var hetta økið hertikið av Osmanska ríkinum, og undir tí stýrinum
vóru tað mong, ið skiftu trúgv til islam. Osmanarnir stovnaðu eitt sjálvstýrandi
fúrstadømi í Abkasia undir Sjervasjidzeríkinum.



https://fo.wikipedia.org/wiki/Wisconsin

Wisconsin er stakríki í Sambandsríkinum Amerika við umleið 5,6 mió. íbúgvum.
Høvuðsstaðurin er Madison og Milwaukee er størsti býurin. Í norðri hevur
Wisconsin mark við Michigan, í vestri við Minnesota og Iowa, og í suðri við
Illinois. Í norðri liggur Superiorvatn og í eystri liggur Michiganvatn. Í
statinum Wisconsin er Scott Walker (ein republikanari) guvernørur, og hann kom
til valdið uppá at skapa fleiri arbeiðspláss. 250 000 arbeiðspláss eftir fýra
ára valskeiðnum hjá guvernørinum, lovaði hann . Eitt sum Walker hevur gjørt er
at fara í hernað ímóti fakfeløgum hjá alment løntum.

Dugnaligir jarðarmenn, sum hava tikið eftir teimum royndum, amerikanska
búnaðarráðið hevur latið gera, hava gjørt Wisconsin til eitt av
høvuðsbúnaðarlondunum í USA. Tað vaksa ymisk sløg av grøði á teimum ymisku
teigunum, so sum moldin hóvar seg best til. Jørðin er pløgd, so at vatnið skal
ikki taka moldina við sær, tá ið grovt regn er, men heldur ikki seta ov skjótt
frá. Í strævnastu innheystingartíðini, seinnapartin í juli og fyrrapartin í
august, er ikki sjáldan, at manningin á skurðtreskjarunum arbeiðir alt
samdøgrið, helst tá ið illveður hóttir við at oyðileggja hveitina. Hvør
treskjarin arbeiðir móti 40 monnum.



https://fo.wikipedia.org/wiki/Vladimir_Lenin

Vladimir Iljitj Lenin (russiskt: Влади́мир Ильи́ч Ле́нин, upprunaliga Vladimir
Iljitj Uljanov, Влади́мир Ильи́ч Ульянов, 22. apríl 1870 – 21. januar 1924) var
ein sovjetiskur statsleiðari í tíðarskeiðnum 6. november 1917 – 21. januar 1924
og ein týdningarmikil marxistiskur revolutionerur teoretikari, hvørs íkast til
ta marxistisku teoriina verður nevnt leninisma (av hesum: marxistisk-leninisma).
Navnið Lenin er tað revolutionera dulnevni, sum Vladimir Uljanov er best kendur
undir. Hann brúkti hetta navnið fyrstu ferð í 1901, og tá brúkti hann eisini
fornavnið Nikolaj. Seinni undir hansara politisku stórheitstíð bleiv hann nokk
mest kendur undir sínum almenna for- og faðirsnavni: Vladimir Iljitj Lenin.
Sjálvt navnið Lenin er eftir øllum at døma komið av tí sibirisku ánni, sum
nevnist Lena.

Lenin verður sæddur sum høvuðsmaðurin handan russisku kollveltingina og
stovnarin av tí sovjettisku tjóðini, sum undir kalda krígnum var ein av tveimum
stórveldum heimsins. Hann skrivaði rættiliga nógv, umleið 15 000 normalsíður
liggja eftir hann, mest um kollveltingina. Eftir kalda kríggið blivu nógvar
standmyndir av Lenin knústar sundur, bæði í Sovjetsamveldinum og í Eysturevropa.



https://fo.wikipedia.org/wiki/Vinstrahallur_politikkur

Vinstrahallur politikkur er eitt uppbýti av politikki, har nakrir politiskir
flokkar, ið hava ávís felags eykenni, sum sosisalismu ella kommunismu, vera
bólkaðir. Í Føroyum vera Javnaðarflokkurin og Tjóðveldi av núverandi politiskum
flokkum í Føroyum vanliga sagdir at vera vinstrahallir. Av fyrrverandi
vinstrasinnaðum politskum flokkum í Føroyum kunnu nevnast Verkamannafylkingin,
Oyggjaframi, Føroyskir Sosialistar, Kommunistiski Flokkur Føroya og
Sosialistiski Loysingarflokkurin. Í Noregi verða flokkarnir Rødt, NKP,
Sosialistisk Venstreparti og Arbeiderpartiet roknaðir fyri at vera
vinstrahallir. Í Danmark eru tað flokkarnir Socialdemokraterne, SF -
Socialistisk Folkeparti og Eindarlistin roknaðir fyri at vera vinstrahallir
flokkar. Heitini vinstahallur og høgrahallur politikkur koma úr fronsku
kollveltingini, har ið teir radikalu og kollveltingarsinnaðu sótu vinstrumegin
formannin í tí provisoriska tjóðartinginum, meðan teir konservativu og moderatu
sótu høgrumegin. Í politikki verður eisini tosað um flokkar sum bæði eru til
vinstru og til høgru og hvørki kunnu flokkast til vinstu ella til høgru, og tí
verða kallaðir miðflokkar ella flokkar sum eru á miðjuni í politikki.



https://fo.wikipedia.org/wiki/Vetrar-OL_2014

Olympisku vetrarleikirnir 2014 (Vetrar-OL 2014), teir 22. (XXII) olympisku
vetrarleikirnir, vórðu leiktir í døgunum 7. – 23. februar 2014 í Sotsji í
Russlandi. (Nakrar kappingar byrjaðu tó longu 6. februar.) Hetta var fyrstu
ferð, at Russland var vertur fyri olympisku vetrarleikunum. Klokkan 16 hih 7.
februar vórðu Olympisku vetrarleikirnir 2014 settir á Fisht leikvøllinum í
Sotij. Tað tók eini 10 ár at fyrireika vetrar-OL 2014 og Olympisku leikirnir
Sotji vóru teir dýrastu nakrantíð. Kostnaðurin fyri leikirnar liggur um 280
milliardir krónur. Pengarnir vórðu millum annað brúktir til at gera nýggjar
leikvallir og skíøki. Eitt annað, sum merkti leikirnar var, at Russlandi stóð
fyri skotum á nógvum økjum fram undir OL. Alheims samfelagið legði ábreiðslu á
landið, tí at Russland ikki viðurkenti altjóða mannarættindi. OL verður vanliga
sett í samband við kynsligt -, trúðar-, nationalt- og etniskt frælsi, men
russiskar lógir vóru beinleiðis í stríð við bæði altjóða menniskjarættindi og
virði OL.



https://fo.wikipedia.org/wiki/Telefon_%C3%AD_F%C3%B8royum

Tað var Ólavur Bóndi á Heygum í Vestmanna, sum fíggjaði og legði ta fyrstu
telefonlinjuna í Føroyum. Hann skrivaði longu í 1901 til løgtingið um tann
týdning, telefonin vildi hava fyri føroyska samfelagið. Hann vísti á, at ein
linja millum Vestmanna og Havn kundi vera til stóra nyttu, av tí at Vestmanna
var góð skipahavn, og at ein telefonlinja kundi menna fiskivinnuna.

Fyrsta føroyska telefonlinjan kom sostatt í 1905, og káplini lógu í luftini.
Kostnaðurin var 28 281,14 krónur.

Í 1906 søkti Ólavur um loyvi til at gera eitt telefonnet, sum skuldi dekka allar
Føroyar, men sama ár samtykti løgtingið sjálvt at fara undir eina landsfevnandi
útbygging, og Ólavur tók umsókn sína aftur.

Fyrstu føroysku hús við telefonsambandi vóru í Geil (Havn), hjá Hans Bærentsen
bónda (Sund), hjá Óla Kristian Debess bónda (Oyrareingir), hjá Óla Jacobsen
(Kvívík) og á Heygum (Vestmanna).

Í 1906 varð kaðal lagdur á land í Sandagerði í Havn, og harvið var eisini
telegrafsamband við útheimin. Sama ár fór Telefonverk Føroya Løgtings at
avgreiða telefonsamrøður í Føroyum.

Miðskeiðis í 1970-árunum var komið so langt áleiðis, at automattelefonin varð
innførd, og tað ikki longur var neyðugt við umstillingsborðum og telefonstøð í
hvørjari bygd. Í 1976 varð automatstøðin í Nesvík tikin í nýtslu, hetta
automatiseraði telefonsambandið við Áir, í Hvalvík, Streymnesi, Saksun, Svínáum,
á Langasandi, Oyri, Oyrarbakka og Norðskála.



https://fo.wikipedia.org/wiki/Su%C3%B0ursudan

Lýðveldið Suðursudan (enskt: Republic of South Sudan) er eitt land í Miðafrika,
sum lýsti seg sjálvstøðugt 9. juli 2011. Størsti býurin og høvuðsstaður er Juba.
Stórur munur er á, hvussu fólkið livir í arábiska Sudan og afrikanska
Suðursudan. Mál, átrúnaðir, siðir og húsabygging eru púra ólik. Fólkaatkvøðan í
Suðursudan var í døgunum frá 9. januar til 15. januar 2011. Forsetin í Sudan,
Omar Bashir, góðkennir úrslitið av fólkaatkvøðuni, og at Suðursudan tekur
loysing. Fólkaatkvøðan varð ásett longu í 2005, tá partarnir samdust um eina
friðaravtalu, sum endaði ta longsta borgarakríggið í Afrika. Tí eru fólk fegin
um, at landið nú er býtt sundur í tvey lond. Men enn er ikki friður. Stríð er
framvegis um markið millum londini bæði, og heldur ikki er semja um, hvør fær
økið Abyie, sum er størsta oljuøkið í Sudan. Hóast kríggið formliga er liðugt,
prutlar tað undir lokinum, og tí hevur ST framvegis 7000 friðarvarðveitandi
hermenn í landinum .

Í Sudan (Norðursudan) búgva umleið 1,5 milliónir suðursudanesarar, sum stjórnin
síðan í 2010, hevur goldið ferðaseðilin fyri, um tey vildu fara heimaftur . Tí
tilboðnum hava fólk í hundraðtúsundatali tikið av. Og við einum valúrsliti, har
99 % luttóku og 98,6 % av teimum atkvøddu fyri einum sundirbýti av Suður- og
Norðursudan , sær tað út til, at talið av flóttafólkum, sum flyta heimaftur, fer
at økjast enn meira.



https://fo.wikipedia.org/wiki/Steinbj%C3%B8rn_B._Jacobsen

Steinbjørn Berghamar Jacobsen (f. 30. september 1937, Sandvík - d. 12. apríl
2012, Tórshavn) var føroyskur rithøvundur. Hann var stjóri á Føroya Fólkaháskúla
í eitt tíggju ára skeið. Steinbjørn er sum høvundur sera virkin og hevur roynt
seg á flestøllum økjum. Hann hevur skrivað yrkingar, stutt­ søgur, skaldsøgur,
ferðafrásagnir, barnabøkur, sjónleikir og so framvegis. Hann hevur verið
nýskapandi, eina helst sum yrkjari og leikritahøvundur. Hansara evnisval fevnir
víða, frá náttúru til menniskja, frá tí viðkvæma og kensluliga til tað politiska
og samfelagsliga.

Beint eftir realprógvið, sum hann tók á Tvøroyri, fór hann til Grønlands við
Yvonnu, ið var á línu- og snørisveiðu. Um heystið vóru teir á sild. Í januar
mánaði 1957 fór hann til Íslands. Var við útróðrarbáti um várið og snellubáti um
summarið. Fór so við trolara um heystið og var við sama skipi fram til 30. juni
1958. Um jóltíðir var hann heima. Næmingur á 8 mánaða præparandflokkinum á Ask
Háskúla uttan fyri Århus. Í 1959 byrjaði hann at læra til lærara á Den frie
Lærerskole í Ollerup. Var sjálvstøðugur lærari í praktikktíðini á Osted Fri- og
Efterskole 1961/62, fimm mánaðir. Summarið 1961 tumlaði hann av Fjóni til
Ålesund og so heim til Føroya við norskum línubáti. Var eitt legg inni í
Jotunheiminum. Summarið 1962 fór hann saman við fýra øðrum bilferð til
Grikkalands, støðgaði 8 dagar í Jugoslavia, úr Grikkalandi við ferju til
Suðuritalia, og so aftur til Danmarkar. Telttúrurin vardi 43 dagar.

Lærari á nýstovnaðum frískúla í Vilsted sunnanvert Løgstør í 1 ár og 3 mánaðir,
var so 8 mánaðir á skeiði á Krabbesholm Højskole, Skive. Tók Dansk Seminarium
eksamen í 7 lærugreinum. Fór heim og var lærari við Sankta Frants skúla 1965-66.
Sama árið næmingur á skeiðnum í føroyskum á Fróðskaparsetrinum. Lærari í Húsavík
1966 til 1. apríl 1970. Hetta tíðarskeiðið var hann skrivari í Húsavíkar, Dals
og Skarvanes kommunu. Virkin í ungmannafelagnum, t.d. spældu tey tvær ferðir
sjónleik. Brot úr seinna leikinum var sent í danska sjónvarpinum (sendingin
„Hvad med kulturen på Færøerne“). 1. apríl 1970 til 1. august 1980 stjóri á
Føroya Fólkaháskúla. Nakað av upplýsingum um háskúlatíðina fæst úr árbókunum hjá
skúlanum. Var við at stovna Fólkafylkingina móti EEC 1971 og virkin í hennara
arbeiði. Var við at endurstovna Rithøvundafelagið 1967 og tá valdur í nevndina,
har hann sat til 1979, mestu tíðina sum kassameistari. Tá ið Gluggin kom út
aftur í januar 1968, stjórnaði hann eini fastari síðu, nevnd Sýnisgluggin, við
yrkingum. Og árið eftir síðuna Ljóaran við innsendum smásøgum. Eisini skrivaði
hann ummæli.

Saman við Gunnari Hoydal var hann ritstjóri á Varðanum 1977-81. Teir vóru
frásettir uttan grundgeving av nýggjari nevnd, sum var vald á óvanligan hátt.
Tíðarritið kom tvær ferðir um árið, treyt ikki tilfar og áhugin fyri tí stórur.
Frá 1981 til 87 nevndarlimur í nýstovnaða Móðurmálslærarafelagnum. Summarið 1978
var hann ein mánað í USA, bjóðaður av amerikonsku sendistovuni í Keypmannahavn.
Alt heystið 1980 til jóla var hann dekkari við trolaranum Vón, ið royndi undir
Føroyum. Vikarur í Syðradali á Streymoynni apríl, mai og juni. Fast starv við
Tórshavnar Kommunuskúla í 1981. Ársskeið á Fróðskaparsetrinum 1982/83. Farloyvi
frá skúlanum 1989/90 og skúlaárið 1990/91. Fimm teir fyrstu mánaðirnar í 1990
var hann gestalærari á Norrøna Fólkaháskúlanum í Snoghøj i Danmark. Av og á
hevur hann havt greinar, ummæli og lesarabrøv í bløðunum.



https://fo.wikipedia.org/wiki/Skri%C3%B0d%C3%BDr

Skriðdýr (frøðiheiti: Reptilia) hava roðslu og verpa egg. Slangur, krokodillur,
skjaldbøkur, eðlur og onnur skeldýr verða nevnd skriðdýr. Summi liva í vatni,
onnur á landi. Flestu skriðdýr eru í hitalondum. Forfedrar skriðdýranna eru
dinosaurarnir, ið livdu á jørðini í 150 mió. ár, men doyðu brádliga út fyri 65
mió. árum síðan. Nú á døgum eru eini 8200 skriðdýrasløg, frá um 7 m longu
netpythonslanguni (Python reticulatus) í Ásia til ta lítlu dvørgagekkoina
(Sphaerodactylus) í Amerika, ið bara er 33 mm long. Súgdýr hava heitt blóð, men
skriðdýr hava “kalt" blóð - sólarhitin veitir teimum orku at flyta seg úr stað.
Skriðdýr fáa ikki sjálv skapað hita inni í kroppinum sum súgdýrini, men við
ávísari atferð kunnu tey stilla kropshitan. Tey sóla sær t.d., so tey orna, og
leita sær í skugga, gerst tað ov heitt. Um sólarris vendir t.d. eðlan liðina
ímóti sólini, so hon ornar skjótari. Tá ið heitast er um dagin, heldur eðlan seg
í skugga, so hon ikki gerst ov heit. Um sólsetur vendir eðlan høvdinum ímóti
sólini, so hon heldur kropshitanum.

Fyrstu skriðdýrini vórðu til fyri meira enn 300 mió. árum síðan og loystu tá
paddurnar av sum størstu landdýrini. Dinosaurar vórðu til fyri 200-220 mió. árum
síðan. Størsta skriðdýrið í dag er oyrareingjar-krokodillan (Crocodylus porosus)
í t.d. Ný Guinea og Avstralia, men summar slangur verða longri. T.d. verður
netpythonslangan í onkrum føri 10 m long. Komodovaranurin (Varanus komodoensis)
í Indonesia er størsta eðlan. Smæstu skriðdýrini eru smáar gekkoir, fullvaksnar
bara fáar cm langar. Flestu skriðdýr verpa, og úr eggjunum klekjast ungarnir.
Eðlu- og slanguegg hava gyrðið, leðurkent skal. Skjaldbøku- og krokodilluegg
hava hart, sterkt skal sum fuglaegg. Sjófuglar og krabbi taka nógvar
skjaldbøkuungar, meðan teir royna at koma sær oman at sjónum. Tungan á
skriðdýrum dugnar teimum væl: slanga og eðla kanna uttan um seg við tunguni.
Teir láta við tunguni at tevja. Harða húðin á skriðdýrum verjir tey fyri
ránsdýrum og forðar fyri, at tey skorpna. Tá ið granskarar skulu greina sløgini,
kanna teir ofta tað eyðkenda plátumynstrið. Kamelión (Chamaeleonidae) og onnur
skriðdýr hava serligar kyknur í húðini. Í kyknunum eru litkorn, ið kunnu ývna
ella tódna, og tí skiftir kameliónið lit eftir umstøðunum.

Til eru tilsamans okkurt um 8200 sløg. Tey verða greind sundur í 4 høvuðsbólkar:
Sphenodontia (brúeðlur), Testudines (skjaldbøkur), Crocodilia (krokodillur) og
Squamata (eðlur, ormaeðlur og slangur). Bara skjaldbøkurnar hava skjøldur. Eðlur
eru størsta skriðdýrabólkurin, eini 3800 sløg, men bara eitt brúeðlaslag er
(Tuatara).



https://fo.wikipedia.org/wiki/Sk%C3%BAgvoy

Skúvoy er ein útoyggj vestan fyri Sandoynna. Skúvoyggin er sera kyrruvont pláss,
men frá seinnu helvt av 1960'unum og til dagin í dag, er rættiliga nógv gjørt
fyri at bøta um lendingarviðurskiftini. Skúgvi liggur ímillum Stóru Dímun og
Sandoy. Tað er ein grøn vøkur oyggj við einari fjølbroyttari og stórslignari
náttúru. Fuglameingið er stórt, og bjørgini bera nógvan fugl. Tey seinnu árini
hevur tó verið afturgongd, serliga í lomvigastovninum. Skúvingar hava, sum kent
er, tikið bæði egg og fugl, hetta hevur verið eitt gott ískoyti til húsarhaldið.
Landbúnaður er eins og á hinum útoyggjunum tað, sum tey flestu takast við. Av
øðrum virksemi eru tænastur fyri strandferðsluna, avgreiðsla av tyrluni,
skúlaverkið og innan heilsurøktina. Í Skúgvi eru góðir møguleikar fyri framburði
og menning. Landbúnaðurin kann við betur fyriskipanum gerast ein lønandi vinna.
Tað tilfeingi, sum oyggin hevur, kann gagnnýtast til fulnar, tá umstøður fyri
framleiðslu undir heilsufrøðiligum góðkendum umstøðum vera til staðar.
Ferðavinna er ein góður møguleiki í Skúgvi.

Hóast smæðin í stødd, bert 10 km2 ella 60 merkur, er Skúvoyggin ofta nevnd í
fornu søguni. Tað kemst av tí, at oyggin alt frá søguligari tíð gjørdist
høvdingasetur. Her búsettust brøðurnir Beinir og Brestir. Miklir menn í mæti og
ikki minni virdir og kendir sum hirðmenn Hákun Jals í Noregi. Sigmundur og
Tórur, synir hjá Bresti, vuksu upp í Skúvoy. Sigmundur er grivin í Ólansgarði í
Skúvoy, og har stendur gravsteinur sum minni um hann. Sigmundur var hann, ið læt
fyrstu kirkjuna byggja úti í Skúgvoy. Eisini er nýliga reistur minnisvarði um
Sigmund: Ein standmynd av Sigmundi sum smádrongur.



https://fo.wikipedia.org/wiki/Shirley_Temple

Shirley Temple (fødd 23. apríl 1928 í Los Angeles, deyð 10. februar 2014 í San
Francisco), seinni kend sum Shirley Temple Black, var ein amerikonsk
sjónleikarinna, songkvinna, dansari og fyrrverandi umboðsmaður (ambassadørur)
fyri Gana og Kekkoslovakia. Hon verður av mongum mett at vera kendasti
barnasjónleikarin í søguni.

Temple varð fødd í Santa Monica í Los Angeles, Kalifornia. Hon varð fødd 23.
apríl í 1928 og longu í 1932 var hon við í sínum fyrsta filmi. Tvey ár seinni
var hon sum seks ára gomul við í sangleikinum ”Bright Eyes,” ið varð gjørdur
beinleiðis til hana at spæla. Ein av fyrstu leiklutum hennara var í sangleikinum
frá 1934, sum hon eisini vann eina Oscarvirðisløn fyri. Hon hevur spælt við í
eini røð av filmum í 1930-árunum, og var ein av størstu stjørnunum tá í tíðini.
Hon gavst við filmskarrieruni, tá hon var fyrst í 20'unum. Seinni spældi hon
onkran leiklut í sjónvarpi, men tað eydnaðist ikki serliga væl. Sum hon bleiv
eldri, minkaði undirtøkan fyri henni. Í 1949 spældi hon sín seinasta film, og í
desember 1950 boðaði hon frá, at hon ikki fór at spæla fleiri filmar. Í 1969
umboðaði hon USA í ST, og seinni bleiv hon amerikonsk sendikvinna í Gana
(1974-76) og Kekkoslovakia (1989-92). Tá Temple var 16 ára gomul, giftist hon
John Agar, sjónleikara, sum hon fekk eina dóttir við. Tey vóru seinni skild, og
í 1950 giftist hon handilsmanninum Charles Alden Black, sum hon fekk tvey børn
við.

Seinni fekk hon sína egnu sjónvarpssending, og hon royndi seg eisini í
politikki. Hon gjørdist politiskt virkin og gjørdist limur í Republikanska
flokkinum. Í 1967 var hon uppstillað til valið til kongressina, men bleiv ikki
vald. Í staðin fekk hon fleiri diplomatuppgávur, og luttók eitt nú í fleiri
altjóða ráðstevnum og fundum sum tann útsendi hjá USA. Í 1976 gjørdist hon
eisini chief of Protocol hjá USA og hevði í hesum starvi ábyrgdina fyri øllum
hátíðarhaldum hjá USA, útlendskum gestum, gávum til gestir hjá forsetanum, og
skuldi fylgjast við forsetanum á uttanlandsferðum hansara. Temple var eisini
nevndarlimur í fleiri stórum fyritøkum, eitt nú Disney og Del Monte. Í 1998 fekk
hon heiðurin Kennedy Center Honors.



https://fo.wikipedia.org/wiki/Seoul

Seoul (koreanskt: 서울; hanja mál: 首爾/首尔) er høvuðsstaður í Suðurkorea. Tað búgva
umleið 10 milliónir í Seoul, men um forstaðirnir vera taldir við, so er
fólkatalið 25 milliónir, sum ger Seoul til næststørstsa bý í Asia, næst eftir
Tokyo. Seoul liggur í útnyrðingshorninum av Suðurkorea, ikki so langt frá
markinum til Norðurkorea. Helmingurin av íbúgvunum í Suðurkorea búgva í Seoul.
Olympisku leikirnir vóru hildnir í Seoul í 1988.

Søgan hjá býnum Seoul er yvir 2000 ára gomul og gongur aftur til ár 18 á.Kr., tá
ið býurin varð stovnaður av Baekje, ein av teimum trimum kongsveldunum í Korea.
Býurin helt fram at vera høvuðsstaður í Korea undir Joseon ríkinum. Seoul
høvuðsstaðarøkið hevur fimm UNESCO heimsarvar: Changdeok slottið, Hwaseong
skansin, Jongmyo, Namhansanseong og Kongaligu grøvirnar hjá Joseon ríkinum.
Seoul er umgirt av fjøllum, tað hægsta er Bukhansan, ið er heimsins mest vitjaða
tjóðarlund pr. kvadratfót. Nútíðar staðarmerki eru eitt nú tað sermerkta N Seoul
Tornið, tann gull-klæddið 63 Bygningurin, neofuturistiska Dongdaemun Design
Plaza, Lotte World, ið er heimsins størsta innandura temaparkin, Moonlight
Rainbow Fountain, the world's longest bridge fountain og Sevit Flótandi
Oyggjarnar. Soul er staðið har ið K-popp og Koreanska Aldan byrjaðu, Seoul hevði
meira enn 10 milliónir altjóða vitjandi í 2014, ið gjørdi býin til heimsins 9.
mest vitjaða bý og 4. størsti eftir inntjening frá ferðavinnu.

Búseting fram við Han ánni, har ið dagsins Seoul liggur, byrjaði umleið 4000
á.Kr.

Seoul verður fyrstu ferð nevndur sum Wiryeseong, høvuðsstaðurin í Baekje
(stovnaður í 18 á.Kr.) í landnyrðingspartinum av Seoul-økinum. Fleiri býarmúrar
eru varðveittir í økinum, ið eru frá hesi tíðini. Pungnaptoseong, ein leirmúrur
beint uttanfyri Seoul, verður av mongum hildin at hava verið á høvuðs Wiryeseong
staðnum. Trý Kongsveldi kappaðist um hetta strategiska økið, og ræði á økinum
fór frá Baekje til Goguryeo í 5. øld, og frá Goguryeo til Silla í 6. øld.

Í 11. øld bygdi Goryeo, ið tók við eftir Sameinda Silla, eina summarborg í
Seoul, ið varð nevdur sum tann "Syðri Høvuðsstaðurin". Tað var ikki fyrr enn tá,
at Seoul gjørdist ein størri býur. Tá ið Joseon kom í staðin fyri Goryeo, varð
høvuðsstaðurin fluttur til Seoul (eisini kendur sum Hanyang og seinni sum
Hanseong), og bleiv verandi har til ríkið fall. Gyeongbok Borgin, bygd í 14.
øld, var kongaligur bústaður til 1592. Hin stóra borgin, Changdeokgung, ið varð
bygd í 1405, virkaði sum høvuðs kongsborg frá 1611 til 1872.

Seoul er býtt upp í 25 gu (ella býarpartar) sum aftur er býttir upp í 522 dong
sum eru býttir upp í 13.787 tong sum at enda eru 102.796 ban. Teir 25
býarpartarnir eru:



https://fo.wikipedia.org/wiki/Sean_Connery

Sir Thomas Sean Connery (* 25. august 1930 í Fountainbridgde , Edinburgh í
Skotlandi) er ein Bretskur sjónleikari, instruktør, og filmprodjúsari, ið hevur
vunnið eina Oscar-virðisløn, tveir BAFTA Awards (harav annar er ein BAFTA
Academy Fellowship Award) og tríggjar Golden Globes (harímillum Cecil B. DeMille
Award og ein Henrietta Award).

Sean Connery gjørdist víðagitin sum tann bretski agenturin James Bond. Eftir at
hava verið við í fimm Bond filmum í tíðarskeiðnum 1962-67 ynskti Connery at koma
vekk frá Bond-leiklutinum. Hann játtaði tó at átaka sær leiklutin aftur í
Diamonds Are Forever í 1971, og í Never Say Never Again í 1983. Í 1988 vann hann
ein Oscar (Academy Award for Best Supporting Actor) fyri leiklutin sum
Chicago-poltisturin Jimmy Malone í filminum The Untouchables. Hansara
filsmkarriera umfatar eisini slíkar filmar sum Marnie, The Name of the Rose, The
League of Extraordinary Gentlemen, Indiana Jones and the Last Crusade, The Hunt
for Red October, Highlander, Murder on the Orient Express, Dragonheart, og The
Rock. Hann bleiv sligin til riddara í juli 2000. Connery er blivin kosin til
"The Greatest Living Scot" og "Scotland's Greatest Living National Treasure". Í
1989 var hann útnevndur "Sexiest Man Alive" av People magazine og í 1999, sum 69
ára gamal, bleiv hann kosin til "Sexiest Man of the Century".

Thomas Sean Connery bleiv oppkallaður Thomas eftir abba sínum. Foreldrini vóru
Euphemia McBain “Effie” (f. McLean), ein vaskikona, og Joseph Connery, ein
fabrikksarbeiðari og lastbilsjafførur. Abbin í faðirætt var sonur írskar
innflytarar, ið fluttu til Skotlands um miðju 19. øld. Restin av familjuni var
av skotskum uppruna, og foreldrini hjá bæði mammuni og pápanum, ið komu frá Fife
og Uig á Isle of Skye, tosaðu skotskt gæliskt sum móðurmál. Pápin var
miðalstættar katolikkur, og mamman var protestantur. Hann hevur ein yngri
beiggja, Neil Connery (f. 1938). Connery sigur sjálvur, at hann bleiv kallaður
millumnavnið ’Sean’ langt áðrenn hann gjørdist sjónleikari, hóast hann eisini
var róptur ’Tommy’ á yngri døgum. Fyrsta arbeiðið hann fekk, var sum
mjólkarmaður í Edinburgh. Hann fór síðan í ”the Royal Navy”, har hann fekk sær
tvær Tatoveringar, ið sambært almennu heimasíðuni, ”eru ikki týdningarleysar –
tær sýna tvey av hansara lívslongu bondum; familjuna og Skotland… onnur sigur
”Mum and Dad” og hin ”Scotland Forever”.

Fyrsti filmur, ið Connery spældi við í, var filmurin No Road Back, har hann
hevði leiklutin sum gangstari. Síðan hevði hann fleiri smærri og størri
leiklutir í filmum fram til 1962, tá hann fekk leiklutin sum James Bond.

Hann hevði eisini ein leiðandi leiklut í sjónvarpsleikinum Anna Karenina í
sjónvarpsrásini hjá BBC Television í 1961, har hann spældi saman við Claire
Bloom. Leikluturin sum James Bond var gjøgnumbrotið hjá Connery, hann hevði
høvuðsleiklutin í fimm teim fyrstu filmunum: Dr. No (1962), From Russia with
Love (1963), Goldfinger (1964), Thunderball (1965), og You Only Live Twice
(1967) – síðan spældi hann aftur Bond í Diamonds Are Forever (1971) og Never Say
Never Again (1983). Allir sjey filmarnir vóru successfullir. Í 2005 var From
Russia with Love gjørt til eitt videospæl av Electronic Arts, við heitinum James
Bond 007: From Russia with Love, har Connery og hini frá Bond filmunum løgdu
rødd til. Meðan hann spældi leiklutin í James Bond filmunum, spældi Connery
eisini høvuðsleiklutin í øðrum filmum, so sum Alfred Hitchcock'sa Marnie (1964),
Murder on the Orient Express (1974) saman við Vanessa Redgrave og John Gielgud
og A Bridge Too Far (1977) saman við Dirk Bogarde og Laurence Olivier. Í
1980’unum spældi Connery í t.d. Time Bandits (1981), Never Say Never Again
(1983), The Name of the Rose (1986), sum hann vann ein BAFTA fyri, Highlander
(1986), The Untouchables (1987), sum hann fekk ein Academy Award for Best
Supporting Actor fyri. Eftir hetta kom successfulli Indiana Jones and the Last
Crusade (1989), The Hunt for Red October (1990), The Russia House (1990), The
Rock (1996), og Entrapment (1999). Í 1996 legði hann rødd til ‘Draco the dragon’
í filminum Dragonheart. Í 1998 fekk Sean Connery ein BAFTA Academy Fellowship
Award. Seinnu árini hevur Connery verið við í fleiri minni hepnaðum filmum, so
sum First Knight (1995), The Avengers (1998), og The League of Extraordinary
Gentlemen (2003), men eisini í nøkrum væleydnaðaum leiklutum í t.d. Finding
Forrester (2000). Seinni hevur hann eisini fingið ein Crystal Globe fyri
framúrskarandi listarligt íkast til heimsfilmslistina (world cinema).

Connery hevur við fleiri høvi váttað, at hann hevur endaliga lagt frá sær. Í
eini samrøðu segði hann seg verða bjóðaðan ein leiklut í The Lord of the Rings
sum hann ikki tók av, tí hann ”skilti ikki manuskriptið”. At hesir filmar
gjørdust so væleydnaðir, skal vera ein orsøk til at hann tók av tilboðnum um
høvuðsleiklutin í League of Extraordinary Gentlemen, hóast hann ”heldur ikki
skilti hetta manuskriptið”. Í juli 2005 kom fram, at hann nú hevði endaliga lagt
filmsleikin frá sær, tí hann trúði ikki longur uppá teir ”idiotarnar ið nú gera
film í Hollywood”, ið sipaði til prodjúsarnar av áðurnevnda filmi í 2003. Bæði í
September 2004 og í mars 2006 váttaði Connery, at hann hevði lagt frá sær, og
kunngjørdi at hann var í ferð við at skriva eina søgubók. 25. august 2008, á 78
ára føðingardegnum, avdúkaði Connery sína lívsævisøgu (autobiography) ið nevnist
Being a Scot, ið hann hevði skrivað saman við Murray Grigor. Hann hevði ætlanir
um at taka við høvuðsleiklutinum í einum filmi um Saladin og krossferðirnar ið
skuldi takast upp í Jordan áðrenn prodjúsarin Moustapha Akkad varð dripin í
bumbuálopinum í Amman í 2005. Tá Connery fekk prísin American Film Institute's
Lifetime Achievement Award frá American Film Institute hin 8. juni 2006, váttaði
hann aftur, at hann hevði lagt frá sær, og 7. juni 2007 avnoktaði hann gramlið
um, at hann skuldi vera við í tí fjórða Indiana Jones filminum, við orðunum
"retirement is just too much damned fun". Connery vendi aftur til at leggja rødd
til filmar, tá hann legði rødd til høvuðskarakterin í animeraða stuttfilminum
Sir Billi the Vet, og í 2005 upptók hann ‘voiceovers’ til eina nýggja
videospælversjón av Bond filminum From Russia with Love. Connery dámdi væl, at
prodjúsarnar av (EA Games) høvdu biðið hann leggja rødd til Bond og vónaði at
sleppa at leggja rødd til okkurt annað í framtíðini. Í 2010 endurtók hann
leiklutin sum høvuðskarakterurin í animeraða filminum Sir Billi, har hann eisini
luttók sum varaprodjúsari. Í apríl 2011 váttaði talsmaðurin hjá Sean Connery at
Connery var farin á partna (hevði trekt seg tilbakar frá almenninginum)

Hann bleiv giftur við sjónleikarinnuni Diane Cilento 6. desember 1962, men tey
blivu skild 6. september 1973; tey fingu sonin Jason Connery, sum eisini
gjørdist sjónleikari. Sean Connery giftist Micheline Roquebrune í 1975.

Connery, ein íðin golfspælari, átti Domaine de Terre Blanche golfvøllin í Suður
Fraklandi í tjúgu ár, frá 1979, har hann hevði ætlanir um at sín dreyma golfvøll
á tí 108 hektar (266 acres) stóra økinum, men hesin dreymur var ikki vorðin
veruleiki, tá hann seldi økið til týska milliarderin Diemar Hopp í 1999. Connery
hevur eisini altíð havt áhuga fyri fótbólti, og hann stuðlaði Celtic í
1960’unum, men fór at stuðla teirra erkafíggindum Rangers í 1990’unum. Spurdur
um hví hann skifti lið svaraði Connery: “Eg havi altíð stuðlað tí liðnum, eg
haldi spælir besta fótbóltin… nærum ‘religiøs tilhoyrsforhold’ í fótbólti, hava
ongantíð sagt mær nakað”. Connery hevur fingið Shodan-tign (1’sta dan) í
Kyokushin karate. Connery varð sligin til riddara í juli ár 2000. Hann var
innstillaður til riddaraheitið bæði í 1997 og 1998, men tá legði Donald Dewar
veto ímóti hesum, vegna Connery’sa politisku holdningar. Sean Connery hevur eina
villa í Kranidi í Grikkalandi. Nábúgvin hjá honum er hollendski krúnprinsurin,
sum Connery eisini deilir ein tyrlupall við.

Connery er limur í Skotska Tjóðskaparflokkinum SNP (Scottish National Party),
ein mið-vinstrahallur flokkur, ið arbeiður fyri loysing og skotskum fullveldi
frá Stóra Bretlandi., og hevur hann stuðlað flokkinum við peningi og við at vera
til staðar við alemenn tiltøk hjá flokkinum. Hansara peningaliga íkast steðgaði
í 2001, tá bretska parlamentið samtykti eina lóg ið forðar fyri útlendskum
stuðli til poliskan aktivitet í Stóra Bretlandi. Í 2008 segði Connery við
Scottish Sunday Express at hann trúði uppá at Skotland vildi fáa fullveldi í
sínari livitíð og rósti arbeiðnum hjá SNP. Connery er blivin kriteseraður fyri
at kommentera politikkin í Stóra Bretlandi, meðan hann sjálvur býr í
skattaskjólinum Bahamas, hóast hann við dokumentum hevur prógvað, at hann
betalti 3,7 milliónir bretsk pund í skatti til Stóra Bretland í tíðarskeiðnum
1997/98 og 2002/03. Connery hevur svorið ongantíð at venda aftur til Skotland
uttan so at landið fær fullveldi, men hann kom tó til Edinburgh Film Festivalin
í 2010.



https://fo.wikipedia.org/wiki/Sandur

Sandur er onnur av teimum stóru bygdunum í Sandoynni. Sandur er ivaleyst ein av
elstu bygdunum í Føroyum, hon er grundað í víkingatíðini um ár 825.
Landnámsmenn, ið tóku land her, vóru norskir víkingar. Sandur er eisini størsta
markatals bygd, saman við Hvalba. Á sandi er sandur við einastu mølheyggjum í
Føroyum. Sandurin á Sandi er sera vælegnaður til eplavelting.

Kirkjan á Sandi er sera áhugaverd, tí har hava nógvar kirkjur staðið á sama
stað, undan hesari, tann fyrsta varð bygd um ár 1100. Ungmannafelag var stovnð í
1923, og felagshús teirra varð bygt í 1953, og eitur tað Virkið. Tað er síðani
umbygt og víðkað og sett í tíðarhóskandi stand.

Í 1988 vóru eini eldri sethús, Norðara Koyta, sett í stand, og hetta hús verður
nú nýtt til bygdarsavn. Sands fornminnissavn eigur húsini, somuleiðis eigur
felagið eisini gamla handilin á Grótteigum, ið Jóhan Mortensen á Tvøroyri læt
byggja, beint eftir at fríhandilin var komin til Føroya.

Einans á Sandi eru rættiligir sandheyggjar. Teir nevnast mølheyggjar og eru
friðaðir. Mølheyggjar eru vorðnir til í einum samspæli ímillum sand og
plantuvøkstur, ið verður førdur á staðið við vindinum. Fyritreytin fyri, at
sandheyggjar kunnu koma í, er, at nóg nógv er til av sandi, og at tey
plantusløgini, ið kunnu geva lívd, eru til staðar, soleiðis at sandurin, ið
leggur seg uttan um planturnar, verður bundin við teirra rótgreining. Har vaksa
plantur og liva flogkykt, ið ikki eru at finna aðrastaðni í landinum.

Nógvar sagnir eru knýttar til Sand bygd, fyrst og fremst tær um Kálv Lítla og
Harra Klæmint. Teir vóru báðir prestar á Sandi og tað er sanniliga ikki fyri
teirra dygdir, teir eru kendir. Kálvur Lítli var prestur her í 14. øld, og hann
var yvirgangskroppur og manndrápari. Harra Klæmint var prestur her í 17. øld, og
hann hugsaði bert um at kráma jørð undir seg.



https://fo.wikipedia.org/wiki/Samos

Samos er ein oyggj í Grikkalandi, sum liggur í eystur Egearahavinum, sunnanfyri
Khios, norðanfyri Patmos og Dodekanes oyggjarnar og 1,6 km vestanfyri turkisku
vesturstrondina, sum fyrr var nevnd Lítla Asia. Í fornøldini var Samos ein
maktfullur býarstatur. Á Samos er Pythagoreion og Hereion, sum í 1992 vóru
útnevnd til UNESCO World Heritage Sites (mentanar heimsarv). Tann kendi
filosoffurin og matematikarin, Pythagoras, varð føddur á Samos. Vín av oynni
Samos var væl kent í fornøldini, tað verður enn framleitt har.

Oyggin er 478 km2 til støddar, 43 km long og 13 km breið. Oyggin er atskild frá
Anatolia við tí 1,6 km breiða Mykale sundinum. Samos hevur fjallalendi, men
eisini fruktagóðar víddir. Ein stórur partur av oynni er yvirvaksin við
vínberjarunnum, sum verður gjørt til muskat vín. Tær týdningarmestu markirnar á
Samos eru við høvuðsstaðin Vathy, í Karlovasi í útnyrðingspartinum av oynni, í
Pythagoreio í landssynningspartinum og í Marathokampos í útsynningspartinum av
oynni. Fólkatalið á oynni er 33.814, sum er tað 9. størsta fólkatalið á griksku
oyggjunum.



https://fo.wikipedia.org/wiki/Saltangar%C3%A1

Saltangará er ein bygd í Runavíkar kommunu á eystara armi á Skálafjørðinum.
Saltangará, eisini nevndar Heiðarnar, er bygd í 1846. Í bygdini er nógv
virksemi. Handils- og vinnulívið blómar. Umleið 60 handlar finnast í kommununi,
har flest allir liggja í Saltangará. Handilsmiðdepilin í Runavíkar kommunu
skipar saman við Kunningarstovuni í Runavík, fyri ymiskum tiltøkum og
lýsingarátøkum árið runt. Stórur partur av vinnulívinum í Eysturoynni er í
Runavíkar kommunu og fleiri av hesum virkjum liggja í Saltangará. Við bátahylin
í Saltangará liggur Gamli Handil, sum í dag verður brúktur í sambandi við
listaframsýningar og onnur mentanartiltøk. Á sama øki stendur eisini eitt gamalt
neyst, og í bátahylinum liggur sluppin Høganes, sum verður brúkt til konsertir
og tiltøk av ymiskum slagi.

Saltangará er ikki gomul bygd; til í 1960unum vóru einans einstøk hús spjadd í
økinum, ið varð kallað í Heiðunum. Við øktu miðsavningini í seinnu helvt av 20.
øld gjørdist Saltangará ein stórbygd, ið varð bygd áføst við Glyvrar innanfyri
og Runavík uttanfyri. Saltangará er í dag handilsligi miðdepilin í Runavíkar
kommunu. Umframt nógvar vinnufyritøkur hava Postverk Føroya, Almannastovan og
Toll- og skattstova Føroya deild í Saltangará. Brøðrasamkoman hevur samkomuhúsið
Berøa í Saltangará.



https://fo.wikipedia.org/wiki/S%C3%B8ren_Kierkegaard

Søren Aabye Kierkegaard . Føddur 5. mai 1813, deyður 11. november 1855. Danskur
heimspekingur og tann týdningarmiklasti danski heimsspekingurin. Hevur sum
heimsspekingur og rithøvundur týdning innan ymisk fak, sum til dømis
sjúkrarøktafrøði, gudfrøði, heimsspeki o.o. Útbúgvin gudfrøðingur við ritgerðini
Um hugtakið speisemi - við støðugum atliti til Sokrates. Hann er faðir at
eksistensialismuni.

Kierkegaard var yngstur av einum systkinaflokki uppá 7 systkin. Pápin, Michael
Pedersen Kierkegaard, kundi rættiliga tíðliga velja lívið sum arbeiðsleysur, tí
hann hevði vunnið nógvan pening sum handilsmaður. Kierkegaard arvaði tískil
rættiliga nógvan pening og hetta gjørdi, at hann kundi skriva burturav.
Kierkegaard var rættiliga tungsintur og upploysti tískil forlovilsið við Reginu
Olsen, sum hevði vart í umleið 1 ár. Hetta kom rættiliga at seta gongd í
skrivingina. Tá Kierkegaard doyði í 1855, hevði hann brúkt hvørt oyra, hann
arvaði.



https://fo.wikipedia.org/wiki/Ruhollah_Khomeini

Seyyed Ruhollah Musavi Khomeini (persiskt: روح الله موسوی خمینی Rūḥollāh Mūsavī
Khomeynī) (*24. september 1902 í Khomein Iran - † 3. juni 1989), kendur sum
"ayatollah Khomeini", var ein iranskur shia-muslimskur prestur og tann politiski
og andaligi leiðarin av tí iransku kollveltingini, sum koyrdi tann síðsta
shahin, Mohammad Reza Pahlavi, frá. Sum eftirkomari av profetinum Muhammed hevði
hann rætt til at brúka heitið Sayyid framman fyri navn sítt; eisini er svarta
turbanin tekin um tað sama. Khomeini fekk tittulin ayatollah i 1950'unum.

Khomeini stýrdi Iran sum andaligur leiðari frá falli shahsins til sín deyðadag í
1989. Khomeini var ein av teim monnunum, ið hevði størst ávirkan á heimin í 20.
øld. Han blev kosin til Ársins Mann av Time Magazine í 1979. Av nógvum varð hann
mettur sum ein høvuðsfíggindi av Vesturheiminum, serliga USA.

Iranska fólkið var sameint í stríðnum at fáa shahin (og hansara nógv hataðu
loyniløgreglu) frá valdinum, og sjálvt sekulerir kommunistar stuðlaðu Khomeini,
tí teir mettu hann vera einasta andstøðing, ið kundi fáa shahin frá valdinum,
sum hann eisini gjørdi. Men eftir at shahurin var farin frá, 'stjól Khomeini
kollveltingina' (sum iranar siga) og útskifti kongsveldið við eitt átrúnaðarligt
veldi (theokrati), ið forfylgdi hesum somu fólkum, ið høvdu stuðlað honum at
koma til valdið.

Í 1989 sendi Khomeini út eina fatwu, ið ákallaði avrætting av Salman Rushdie,
ein indisktbornan bretskan rithøvund. Khomeini pástóð, at tað var ein
átrúnaralig skylda hjá muslimum at avrætta Rushdie, tí hann hevði spottað
profetin Muhammed í bókini The Satanic Verses í 1988. Hóast Rusdie seinni bað
alment um umbering, so vildi Khomeini ikki taka fatwuna aftur, og stendur hon
við til denna dag. Rushdie bleiv ikki myrdur, men tað bleiv japanski umsetarin
av bókini, Hitoshi Igarashi, meðan tveir aðrir umsetarar yvirlivdu morðroyndir,
ið vórðu framdar ímóti teimum.

Støðan hjá religiøsum minnilutum í Iran hevur verið blandað undir Khomeini.
Ikki-muslimskir minnilutar hava ikki havt somu rættindi sum muslimar.
Konvertering (umvending) til islam verður stuðlað, meðan tað øvugta gevur
deyðarevsing. Talið av ikki-muslimum er fallið nógv, síðan Khomeini kom til
valdið, t.d. er talið av jødum fallið frá 80.000 til bara 30.000 eftir 20 árum.
Hinvegin eru fýra av teim 270 sætunum í parlamentinum tryggjað átrúnaðarligum
minnilutum eftir boðum Khomeinis. Khomeini mælti eisini til semju ímillum shia-
og sunnimuslimar. Khomeini skilti ímillum zionismu sum 'sekuleran politikk við
jødiskum symbolum' og jødadóm sum ‘trúnna hjá Mósesi’.

Khomeini var kendur fyri sína karismatisku útsjónd, sítt lítillætni og stundvísi
(punktualitet). Hóast hann var ein av valdsmiklastu monnunum í síni samtíð, so
livdi Khomeini eitt sera spartanskt lív. Fólk høvdu bæði ærufrykt og ræðslu fyri
honum samstundis, bæði tá ið hann ferðaðist ímillum viðhaldsfólk, uttan at
smílast til nakran, og tá ið hann frálærdi uttan at hyggja nakran í eyguni,
nakrantíð; nakað ið økti um karismu hansara. Khomeini fylgdi islamisku reglunum
um ‘reinleika’, ið metir ikki-muslimar sum ‘óreinar’ (skitnar) eins og skarn,
land, blóð, vín o.s.fr., ið kravdi rituelt vask eftir fysiska kontakt við
viðkomandi. Sagt verður, at hann vildi ikki drekka á matstovu, uttan hann hevði
fingið fullvissu um, at tænarin var muslimur.

Komeini giftist í 1929 við Khadijeh Saqafi Khomeini, hon doyði í 2009. Tey fingu
sjey børn, tvey doyðu sum børn, hini fimm ið vuksu til, vóru tríggjar døtur og
tveir synir. Báðir synirnir blivu prestar. Eldri sonurin Mustafa Khomeini, ið
livdi í útlegd saman við faðirinum í Najaf í Irak, varð myrdur í 1977, hildið
verður at iranska loyniløgreglan SAVAK beindi fyri honum. Yngri sonurin, Ahmad
Khomeini, doyði av hjartaslag í 1995, 49 ára gamal. Hetta hendi ein mánað eftir,
at hann hevði funnist at stýrinum hjá Ali Khaminei, og hildið verður, at hann
bleiv eitraður við cyanidi eftir boðum frá høgtstandandi embætismonnum. Best
kenda dóttir Khomeini er Zahra Mostafavi, ið er professari við Universitetið í
Tehran. Hon luttekur eisini í politikki og er eins konservativ og faðirin; hon
tekur undir við, at kvinnur skulu noyðast at ganga í turriklæði, og hon metir
USA sum ein fígginda, ið Iran ikki skal samráðast við.

Khomeini var ein íðin rithøvundur (200 av hansara bókaútgávum eru atkomuligar á
internetinum), ið skrivaði viðmerkingar til Koranina, islamiska løgvísi,
upprunan til islamiska lóg og islamiska siðvenju (tradisjón). Hann skrivaði
eisini bøkur um filosofi (heimsspeki), gnosticismu, yrkingar, bókmentir,
statsvísindi og politikk.



https://fo.wikipedia.org/wiki/Risin_og_Kellingin

Norðan fyri bygdina á Eiði, ytst á flógvanum, sum er millum Eysturoy og
Streymoy, standa framman fyri landi tveir stórir drangar, sum rópast Risin (71m)
og Kellingin (69m), hin ytri og hon innari landinum, og har er rætt sund ímillum
teirra, tá ið kyrt er.

Um hesar drangarnar er søgnin, at einusinni ætlaði Ísland at flyta Føroyar
norður til sín og sendi tí ein stóran risa og konu hansara at fáa tær fluttar
har norður.

Tey komu bæði at tí ytsta berginum, sum rópast Eiðiskollur og longst móti
útnyrðingi. Risin varð standandi úti í sjónum, meðan kellingin fór upp á kollin
at fatla byrðuna. Hann skuldi bera, og skúgva hana fram á hann. Fyrsta tak hon
tók, var so fast, at Ytri Kollur skrædnaði frá; hon royndi tí at fáa fetilin
fastan í einum øðrum stað á kollinum, men ikki vildi bera í lag hjá teimum; -
grundvøllurin var fastur, og oyggjarnar ikki lættar at flyta. So er sagt, at enn
stóð kelling uppi á kolli, tá ið dimmi tók at lætta; - tey ræddust dagin, og hon
fór tí sum skjótast oman til risan, sum stóð í sjónum og bíðaði eftir henni; men
ov leingi høvdu tey drálað, tí í sama bili, tey funnust undir kollinum og skuldu
vaða leið sína norður til Íslands, risin undan og kellingin aftaná, tá reis sól
úr havi, og tey gjørdust bæði til steinar, og standa nú og líta ímóti Íslandi,
men sleppa ongan veg.

Aðrir siga, at tey vóru send at fáa korn úr Føroyum, av tí at kornneyð var heima
í Íslandi; tað sæst, at kellingin hevur sum knýti ella posa á baki.



https://fo.wikipedia.org/wiki/Rio_de_Janeiro

Rio de Janeiro, stytt Rio (merkir Jarnbreytabýurin á portugisiskum), er
næststørsti býur í Brasil, næst eftir São Paulo; í sjálvum býnum búgva umleið
6,3 milliónir íbúgvar, meðan tað í Rio og økinum rundanum búgva 12,3 mió. fólk.
Býurin ber orð fyri at vera ein tann vakrasti býur í heiminum.. Hann er bygdur
úti við eina breiða vík, men á landsíðuni er hann innigyrdur av fjøllum, sum eru
avvaksin við grønum, vøkrum skógum. Fleiri milliónir ferðafólk koma til Rio á
hvørjum ári at njóta góða veðrið, at vera á sandstrondunum. Sólin sær at kalla
hvønn dag í Rio de Janeiro, meðal samdøgurshitin er 24,1 °C. Til sammetingar
kann nevnast, at meðal samdøgurshitin í t.d. Danmark er 7,7 °C. Í Rio de Janeiro
kemur nógv ferðafólk oman á sandin at sóla sær og spæla flogbólt o.a. Best
umtókta strondin í Rio de Janeiro er Copacapana. Bara góðir svimjarar fara út um
lónna, tí at har rekur so hart. Standalinjan í Brasil, úr Franska Gujana til
Uruguei, er 7400 km long.

Nógv skip úr ymsum londum leggja at í Rio. Í teimum nýggju býarpørtunum eru nógv
av húsunum bygd upp í luftina sum í stórbýunum í USA og Evropa.

Rio de Janeiro verður vertsbýur fyri Olympisku Leikirnirnir í 2016 og, saman við
São Paulo, vertsbýur fyri FIFA World Cup í 2014.

Coordinates: 22°54′30″S 43°14′37″W﻿ / ﻿22.90833°S 43.24361°W﻿ / -22.90833;
-43.24361



https://fo.wikipedia.org/wiki/Rhode_Island

Rhode Island (enskt: State of Rhode Island and Providence Plantations) er
stakríki í Sameindu Statunum við umleið 1 mió. íbúgvum. Rhode Island er minsti
stakríki í USA. Høvuðsstaðurin og størsti býurin er Providence. Í norðri og í
eystri hevur Rhode Island mark við Massachusetts, og í vestri við Connecticut. Í
suðri liggur Atlantshavið. Í 1790 bleiv Rhode Island lutstatur. Eyknevni er Hin
Havstaturin (enskt: The Ocean State).

Rhode Island er tað stakríkið í USA, har fólkatættleikin er størstur. Víddin á
lendinum er 3.140 km². Til samanbering er Føroyar 1.399 km². Har býr eisini
meiri enn ein millión fólk. Fólkatættleikin í Føroyum er 34,5 í 2015. Í Rhode
Island er fólkatættleikin uml. 388 fólk fyri hvønn km² í 2015. Fólkatættleikin á
388/km² er hægri enn í flestu amerikonsku statunum. Tann rómversk-katólska
kirkjan er størsti trúarbólkur í Rhode Island; umleið 63 % av fólkinum eru
rómverskir katolikkar í 2014. Hetta er hægsta talið av katolikkum í USA. 27
prosent eru protestantar. Fólkið er ættað úr Italia (19 %), Írlandi (18,3 %),
Onglandi (12,1 %), Portugal (8,2 %), og Fraklandi (8 %). Skift á fólkatalið var
bruttotjóðarúrtøkan umleið 293.000 krónur (41,678 USD) í 2015. Eisini er Rhode
Island millum ríkastu stakríki í USA.

State of Rhode Island and Providence Plantations er tann minsti lutstatur í
Sameindu Statunum, USA. Til støddar er Rhode Island sum Luksemborg í Beneluks.
Lutstaturin fevnir um eitt øki á 4,002 km². Rhode Island er eitt heilt lítið
stakríki á eysturstrondini í Ný Onglandi við Atlantshav. Tað hevur mark ímóti
Massachusetts og Connecticut. Í Rhode Island eru umleið 38 oyggjar; størsta
oyggin kallast Aquidneck Island ella Rhode Island. Aðrir stórar oyggjar eru t.d.
Conanicut Island, Block Island, Prudence Island, Goat Island, v.f. Á Aquidneck
Island, sum eisini verður nevnt Rhode Island og er 98 ferkilometrar til støddar,
búgva 58.000 fólk. Flestu fólkið búgva sosatt ikki á oyggjunum, men í Providence
Plantations (á meginlandinum m.a. í størstu býurin Providence og økinum
rundanum). Staturin er landafrøðiliga býtt í tvey. Meðan eysturpartin av statin
hevur eitt landslag eyðkent við sínum vøkrum strondum, oyggjar og sker, er
vesturparturin av Rhode Island mest sum alt skógarlandslag. So lágt er lendið,
at hægsti heyggjurin, Jerimoth Hill, er ikki hægri enn 247 m.



https://fo.wikipedia.org/wiki/Rembrandt

Rembrandt Harmenszoon van Rijn, oftast bert nevndur sum Rembrandt (15. juli 1606
– 4. oktober 1669) var ein niðurlendskur listamálari. Hann verður vanliga mettur
at vera ein av teimum bestu listamálarunum í evropeiskari listasøgu og tann
týdningarmesti í niðurlendskari søgu.

Hann varð føddur sum sonur ein myllara í Leiden. 14-áragamal varð hann
innskrivaður sum lesandi við lærda háskúlan í Leiden, men gavst við at lesa
eftir eitt hálvt ár, fyri at gerast málari í staðin. Í 1624 varð hann í læru sum
listamálari hjá Pieter Lastman í Amsterdam. Eftir 6 mánaðir vendi hann aftur til
Leiden, har hann fann fram til sín egna stíl. Í 1632 flutti hann so aftur til
Amsterdam, har hann arbeiddi sum portrettmálari. Hann giftist við Saskia van
Uylenburgh, sum var dóttir ein borgarstjóra og systkinabarn við ein sukseríkan
listahandilsmann. Í tíðarskeiðnum 1635-1641 fingu tey fýra børn, av teimum
yvirlivdi bert eitt barn. Konan doyði í 1642.

Gjøgnum tíðirnar hava fólk hildið, at Rembrandt málaði yvir 600 málningar og
gjørdi fleiri túsund tekningar og raderingar. Seinni greinskan, sum m.a. er
gjørd av The Rembrandt Research project, er komin fram til, at talið ikki eigur
at vera so høgt, men heldur umleið 300 verk, sum meistarin Rembrandt hevur
málað. Eitt av teimum kendastu verkum hansara er Náttarvaktin.

Seinna kona hansara, Hendrickje Stoffels, doyði í 1663. Sonurin Titus frá tí
fyrsta hjúnalagnum, doyði í 1668. Hin 4. oktober 1669 doyði Rembrandt í
Amsterdam og varð grivin í Westerkerk. Einasti eftirkomari hansara tá, var
dóttrini Cornelia, sum hann hevði fingið við Hendrickje.



https://fo.wikipedia.org/wiki/Regnsk%C3%B3gur

Regnskógirnir reinsa luftina og vatnið, og dyggur heilivágur at grøða sjúkur
verður gjørdur úr regnskógarplantum. Regnskógirnir eru ógvuliga týdningarmiklir
í náttúruni, men teir minka hvønn dag - av skógarvinnu og landbúnaði. Vit mega
virða og verja hesar skógir og fjølbroytta dýrameingið í teimum. Størstu
regnskógarnir ur heimin eru kring Mið- og Suðuramerika (Amasonas).

Meiri enn helvtin av øllum dýrum í heminum er í Amasonlendinum í Suðuramerika.
Alskyns dýr liva í tropuskógunum. Flestu teirra eru bæði stygg og støkkin og
duga duga avbera væl at króga seg í skóginum. Reyðtenningurin hevur met fyri at
vera ræðuligasti fiskur í heminum. Í 1981 varð sagt frá, at ein torva legðist á
og át eini 300 fólk, tá ið ein ovfyltur bátur sakk á Obidosá í Brasil. Allir
tenningar eru ikki vandamiklir - bara 4 av 18 sløgum leggjast á fólk.

Tropisku regnskógirnir eru báðumegin miðkring - kringin, ið er um miðjuna á
jørðini, sum eitt belti. Ongastaðni eru so góð gróðrarlíkindi til skógarvøkstur
sum her, tí veðurlagið er so heitt og vátligt. Lett er hvønn dag at siga, hvussu
veðrið verður - heitt, slavið og oysregn. Summastaðni í regnskógunum regnar 4 m
um árið, og hitin er altíð úr 24C* upp í 27C*.

Summi dýr í regnskóginum eru hótt, og bara heilt fá av teimum eru eftir í
heiminum. Hesi dýr mega verða vard, skulu tey ikki doyggja út.



https://fo.wikipedia.org/wiki/Poul_F._Joensen

Poul Frederik Joensen (18. november 1898 - 27. juni 1970) er kendasta skaldið í
Suðuroy og eisini ein av mest týðandi skaldum í Føroyum. Hann var ættaður úr
Hørg í Sumba, og hann nevndi seg viðhvørt Hargaskaldið.

Poul F. var fólkafloksmaður um ein háls. Hann fór til skips 14 ára gamal og
royndi sjólívið í eitt ár. Hann hevði ætlað sær at halda fram við tí, og skuldi
fara við Robert Miller í 1914, men foreldur hansara søgdu nei og sendu hann á
læraraskúla í Havn í staðin. Tað vísti seg at vera hansara bjarging, tí sama
túrin gekk Robert Miller burtur við mann og mús. Poul F. fór so á Læraraskúlan,
har hann tók læraraprógv í 1917. Meðan hann búði í Havn, var hann ofta á Færø
Amtsbibliotek, sum seinni broytti navn til Føroya Landsbókasavn, og har las hann
bókmentir úr øðrum londum. Honum dámdi serliga væl yrkjararnar Robert Burns og
Heinrich Heine, og í fyrsta yrkingasavni sínum eru fleiri yrkingar hjá teimum
báðum, sum Poul F. hevði týtt leysliga til føroyskt úr donskum. Áðrenn hann gav
út fyrsta yrkingasavnið í 1924, fekk hann nakrar yrkingar útgivnar í bløðum og
tíðarritum, eitt nú í Tingakrossi og í Varðanum. Hann hevði eisini nakrar
barnasøgur við í Barnablaðnum í 1920-árunum, men hesar hevur hann ikki tikið
við, tá hann seinni hevur givið út bøkur sínar. Hann hevur eisini yrkt nøkur
føroysk kvæði, t.d. um frísarnar í Akrabergi. Hann var lærari í Froðba 1919 til
1927 og í Lopra og á Økrum frá 1947 til 1949. Hann giftist til Froðbiar við
Juliu Mortensen og varð búgvandi har alt lívið. Eftir at hava sagt lærarastarvið
frá sær, arbeiddi hann sum traðarmaður og verkamaður, til hann andaðist í 1970.

Afturat hesum er okkurt prentað í øðrum verkum. Eitt nú er minnisyrking hansara
um Victor Danielsen prentað í Z. Zachariassen: Bíblian á føroyskum í hálva øld,
bls. 423f. (Leirkerið, Gøta, 2000) (Upprunaliga 14. september 4. mars 1961)



https://fo.wikipedia.org/wiki/Poppt%C3%B3nleikur

Popptónleikur vendir sær til lurtarar flestar, og tí er hann einfaldur og
lættur. Popptónleik nevna vit tónleikin, sum vit javnan hoyra í sjónvarpi,
útvarpi og stundum í handlum. Hann er undirhaldandi, og løgini eru løtt at læra,
og vanliga heftir ikki fyri hjá okkum at murra við. Poppur er ikki kræsin, og tí
er hann í nógvum ymsum stíli, til dømis blues, jazzi og country. Ofta er hann
upprunaliga sprottin úr tónleiki í ymsum londum, ella vit hoyra eyðkenni frá
ávísum fólkaslagi. Til dømis hava jazzur, hip hop, gospel og blues røtur í
tónleiki hjá svørtum amerikamonnum.

Hvørt tíðarskeiðið kenst tíðardámurin í tíggjuárunum fyri 1950 lættliga aftur.
Besti poppur er lívseigur. Øll kenna vit t.d. "Eitt sunnukvøld í plantasjuni",
sum varð skrivaður í 1950-árunum. Tað kemur fyri, at poppur hækkar í metum
ættarlið seinni. Til dømis var valsur poppur í 19. øld. Poppur kemur út til
stóru lurtarafjøldina á fløgu, plátu og ljóðbandi. Leidningar flyta mikrofon- og
ljóðførisbáknini í upptøkurúminum til tól, sum taka upp hvørt ljóðførið sær.
Seinni blandar ljóðstjórnarin allar ljóðrásirnar, 24 ella fleiri, í
stereoupptøku við tvinnanda rásum. Nógv meira spennandi er at hoyra og síggja
tónleik á palli enn heima í stovuni. Í stórari framførslu er aftan fyri pallin
nógv fólk, sum hvør hevur ávísa uppgávu, at alt skal ganga væl í hond.
Tøknifólkið ger spennandi ljós og ljóð. Klædnafólk, umboðsfólk, pallfólk og
andlitssmyrjarar eru øll við á liðnum.



https://fo.wikipedia.org/wiki/Oyrarbakki

Oyrarbakki er ein niðursetubygd á vestursíðuni á Eysturoy. Hon liggur við
Sundalagið. Oyrarbakki er yngsta búsetingin í kommununi. Heilt fram til miðja
20. øld var neyðugt hjá mongum at hava jarðarbrúk, so longi fiskivinnan bert
kundi bjóða arbeiði ein part av árinum. Um somu tíð varð landið bundið so mikið
saman, at fólk kundu ferðast meira millum oyggjarnar, ella búsetast á nýggjum
plássum, um livilíkindini vóru betri har. Í hesum førinum síggja vit, at tað í
fleiri førum eru fólk, sum koma rættiliga langvegis frá, ið seta seg niður á
Oyrarbakkanum, men eisini fólk úr grannabygdunum eru millum niðursetufólkini.

Eftir hesi fólk liggja gerðini og húsini, ið nærum knýta tær báðar eldru
bygdirnar, Norðskála og Oyri, saman í dag. Sum miðstøða í kommununi liggur væl
fyri at hava felags hentleikar á Oyrarbakkanum. Eitt nú hevur Ungmannafelagið
Eydnan bygt samkomuhøli tætt við brúnna um Streymin og Sunda kommuna hevur sína
umsiting her.

Felags skúli fyri kommununa var bygdur á Oyrarbakkanum í 1969, eins og
kommunurnar í Sundalagnum gingu saman um ein Felagsskúla fyri framhaldsdeildina
har í 1973. Støðugt vaksandi høliskrøvini á skúlaøkinum hava við sær, at vaksið
verður um skúlarnar. Sum ein liður kommunala samstarvinum er eisini brandstøð
bygd á Oyrarbakka.



https://fo.wikipedia.org/wiki/Mumbai

Mumbai (/mʊmˈbaɪ/; eisini kendur sum Bombay, ið var almenna navnið til 1995 er
høvuðsstaður í indiska stakríkinum Maharashtra í Vesturindia. Í Mumbai býi búgva
fleiri enn 12,5 mió. fólk, ið ger býin til størsta bý í India eftir
fólkatalinum. Í stórbýarøkinum Mumbai búgva 18,5 milliónir, og um øll regiónin
verður tald við, so kemur fólkatalið upp um 20 milliónir, ið ger Mumbai
regiónina til ein av heimsins størstu stórbýum eftir fólkatalinum. Mumbai er ein
týdningarmikil havnabýur. Býurin er á einari oyggj, upprunaliga tó á sjey
oyggjum, ið nú eru bygdar saman. Mumbai liggur eystantil í India og hevur góða
náttúruhavn. Býurin er eisini ríkasti býur í India. Uttan um býin eru stórar
bummullarlundir, og í Mumbai eru fleiri spuna- og klædnavirki. Helmingurin av
øllum fólkinum í Mumbai arbeiðir í klædnaídnaðinum.

Frá byrjan lá Mumbai á sjey oyggjum, ið vóru bundnar saman við einum av teimum
fyrstu stóru verkfrøðingaverkætlanunum, ið guvernøruin William Hornby skipaði
fyri frá 1782til 1784. Í 1838 vóru allar oyggjarnar knýttar saman.

Tann fyrsta búsetingin í økinum, har ið Mumbai er í dag, fór fram umleið ár 600
f.Kr.. Økið hevði upprunaliga sjey oyggjar. Hesar hoyrdu til Maurya-ríkið í 3.
øld f.Kr.. Tær sjey oyggjarnar vóru Bombay-oyggin, Parel, Mazagaon, Mahim,
Colaba, Worli, og Old Woman's Island (eisini kend sum Lítla Colaba).

Krikket er tann best umtóktað ítróttargreinin í Mumbai. Fótbóltur er eisini væl
dámt, og nógv fylgja við í ensku Premier League og FIFA World Cup. Mumbai City
FC umboðar býin í Indisku Super League. Tvey lið umboða býin í I-League, tey eru
Mumbai FC og Air-India.

Hvørt ár í februar er Mumbai vertur fyri hestaríðikapping, ið verður hildið á
Mahalaxmi Racecourse. Ein onnur ríðikapping fer eisini fram í býnum í februar,
tað er Mcdowell's Derby, ið verður hildin hjá Turf Club í Mumbai.



https://fo.wikipedia.org/wiki/Mj%C3%B3lk

Mjólk er tann hvíta ella gulhvíta vætan, ið hon-súgdjór framleiða til sínar
ungar. Mjólkin frá hvørjum einstøkum djóraslagi og frá menniskjum hevur ymiska
samanseting, men hevur eisini felags eyðkenni. Eftirsum drekkivøran skal geva
ungunum/børnunum øll tey føðsluevni, ið tey hava brúk fyri til tess at vaksa,
inniheldur mjólkin tey føðsluevni, ið ungarnir ella børnini hava brúk fyri.
Mjólk inniheldur serstakliga protein (eggjahvítaevni), feitt, sukur (laktosu) og
kálk og haraftuar eisini onnur mineralir sum jarn og selen, og vitaminir sum
t.d. vitamin B.

Menniskju drekka móðurmjólk sum pinku- og småbørn. Fólk við laktosuintoluransu
tola ikki at drekka mjólk frá djórum.

Umframt at drekka mjólk verður mjólk ofta nýtt í matgerð, t.d. í greyti ella
saman við morgunmatarvørum, og tá ið fólk baka køkur og annað. Mjólk er eisini
tað ráevnið, ið verður nýtt til at flamleiða smør, ost og joghurt.

Orðið mjólk verður eisini nýtt um hvítar drekkjuvørur, ið ikki koma frá djórum,
t.d. sojamjólk, rísmjólk, mandilmjólk og kokosmjólk.



https://fo.wikipedia.org/wiki/Mikladalur

Mikladalur er tann næststørsta, av teimum fýra bygdunum á Kallsoynni. Hon er ein
sera lítil bygd við einans 29 íbúgvum í 2014, og íbúgvatalið minkar. Hon liggur
nær við vatni, í einum dali. Bygdin Mikladalur er m.a. kend fyri sínar
hegnismenn innan handverk, og eisini var tað her, at kópakonan kom á land og
giftist mikladalsmanni. Best kenda søgnin úr Kalsoynni, er søgnin um Kópakonuna
í Mikladali.

Tað er ein tunnil frá Mikladali til Trøllanes, ið bleiv opnaður í 1985. Áðrenn
tunnlarnar millum bygdirnar komu, kom ein bátur til Mikladals 3 ferðir um vikuna
við posti, og alt bygdarfólki máttu oman á keiina at avheinta síni brøv, og
hetta kundi verða ein stravin túrur fyri tey gomlu, tí at tað eru 144 trin uppi
frá bygdini og oman har báturin legði at. Ferðasambandið í Kalsoynna batnaði
munandi, tá ferjulegan á Syðradali varð tikin í nýtslu og Sam fór at røkja
siglingina í oynna. Síðan tá er talið av ferðandi økt munandi, og nakað av
ferðavinnuvirksemi hevur tikið seg upp í oynni.

Í Mikladali er eisini ein vatnmylla, ið var sera nógvbrúkt at trekja korn fyrr í
tíðini, áðrenn man byrjaðiat dyrka eplir. Vatnmyllan stendur í eini á, sumgongur
gjøgnum Mikladal. Myllan verður nýtt átann hátt, at hon melur við streyminum frá
ánni, og soverður kornið mælt í har.

6. juli í 1855 er kirkjusýn í Mikladali, og har siga sýnsmennirnir, at kirkjan
er í so ringum standi, at hon ikki kann umvælast, og harafturat er hon ov lítil.
Teir ráða tí til, at kirkjan verður niðurtikin og nýggj bygd í staðin. Og av
kirkjusýninum, sum verið hevur 12. juni 1860 sæst, at nýggj kirkja er bygd í
1859. Í 1909 skriva íbúgvarnir í Mikladali bræv til Færø Amt, har teygreiddu frá
hvussu vánaligum standi kirkjan var í. Aftaná at kirkjuráði, amt ogpróstur høvdu
havt drúgt brævaskifti, bleiv tað tó avgjørt, at umbyggja kirkjuna. Frá
aldarskiftinum og fram til 1915 var kirkjan í sera ringum standi. Kirkjusýnini
hesa tíðina hava nógvar viðmerkingar um, at so er. Aftaná drúgt brævaskifti
millum krikjuráð, próst og amt, m.a. um peningaviðurskifti, verður tó avgjørt at
fara undir umfatandi umbygging av kirkjuni. Í 1915 byrjar umbyggingin, so
núverandi kirkja er bert lutvís nýggj. Veggirnir og skjøldrarnir vórðu munandi
hækkaðir, jarntak kom á í staðin fyri tað gamla, sum var skifur; hon var klødd
innan við viði, og uttan varð hon pussað. Fyrr vóru eingi vindeygu á norðaru
síðu, men nú eru 4 størri og 1 minni á hvørjari síðu. Tornið er av timbri, klætt
við jarni, og spírið er smíðað úr jarni við vimpli á. 15. desember í 1915 varð
kirkjan so vígd av Fr. Petersen, prósti. Hjástaddir vóru, umframt bygdafólk,
Absalon Joensen, sum eitt skifti var prestur í Norðoyggjum, amtmaðurin og
sjefurin á danska sjóverjuskipinum Beskytteren, sum kom norður við próstinum og
amtmanninum.

Í 2010 er stór umvæling aftur farin fram. Vindeyguni eru skift,múrurin gjørdur,
og kirkjan málað. Tó eru tað ymsar ábøturið mangla. Kirkjan er tó væl brúkulig.
Tað ganga í dag uml. 20-30 fólk í kirkju til vanligar kirkjugongd. Har eru 3
deknar og ein organistur. Orgulið er elektriskt.

Standmyndin, Kópakonan, bleiv 1. august 2014 avdúkað á Stórakneysa í Mikladali.
Nógv fólk vóru komin til Mikladals at hyggja at løtuni, tá Olivur Joensen, ein
av stigtakarnum, handaði Jógvani Skorheim, borgarstjóra í Klaksvíkar kommunu,
Kópakonuna. Skráin var rúgvismikil við tónleiki, dansi og sjónleiki. Stóra løtan
var tá Bjørn Kalsø, landsstýrismaður í mentamálum avdúkaði standmyndina. Fólk í
hópatali høvdu lagt leiðina í Kalsoynna, fyri at síggja Kópakonuna í Mikladali;
tað vóru eini 2000 fólk við til hátíðardagin, ið var væl fyrireikaður við
bussum, sum koyrdu millum Syðradal og Mikladal. Løtan byrjaði við, at Ingibjørg
Hansen sang, meðan Rani Nolsøe spældi undir. Eivør Pálsdóttir sang og Maiken
Hansen hevði ljóðleikin Kópakonan. Klaksvíkar Dansifelag kvað part av
kópakvæðnum og Klaksvíkar Sjónleikarafelag vísti leikin um Kópakonuna.

Hans Pauli Olsen, listamaður, hevur gjørt standmyndina úr bronsu. Ein bólkur
hevur í nøkur ár arbeitt miðvíst við standmyndini, sum Klaksvíkar kommuna nú
eigur og hevur ábyrgdina av at viðlíkahalda. Á fíggjarætlanini Løgtingsins í
2014 vóru játtaðar 200.000 krónur til verkætlanina, sum varð goldin umvegis
kontoina "Stuðul til mentan". Bæði Mentanarnevndin og Fíggjarnevndin hjá
Klaksvíkar býráð tóku undir við uppskotinum. Kópakonan verður ein
ferðafólkaattraktión, segði Bjørn Kalsø, landsstýrismaður.

Søgnin um kópakonuna, gongur fyri seg í Mikladali, og man hon vera ein tann mest
kendasøgnin í Føroyum. Fyrst sigur søgnin okkum, at kópar eru fólk, sum hava
stoytt seg oman og hava forkomið sær í sjónum. Tá ið mikladalsdrongurin sær
kópagenturnar dansa á helluni, hugsar hann als ikki um, at hann ger seg inn á
nakran, hann tekur sær tað, hann vil hava. Hann sær, at hon er vøkur, og tí vil
hann hava hana heim við sær til hús, hon skal vera kona hansara. Søgnin sigur
frá, hvussu hon gremur seg og bønar og biðir um at sleppa aftur í havið, men har
hjálpir ongin bøn, hon noyðist heim við dronginum ellar rættari: “hon fylgir
honum eftir húðini, ið hann bar við sær.” og húðin verður síðan læst niður í
eina kistu, og lykilin hevur maðurin altíð hjá sær. Frælsishugurin er har
framvegis í kópakonuni, tú fært næstan varhuga av, at hon hevur roynt at finna
fyrsta møguleika fyri at sleppa leys, og tá tað so gerst veruleiki ein dag, er
hon skjót at sleppa sær avstað, tó ansar hon væl eftir, at børnini, hon eigur
saman við mikladalsmanninum, ikki skulu koma til skaða, meðan tey eru einsamøll.
Hon noyðist tí at gera eitt ræðuligt val, skal hon verða verandi eftir hjá manni
og børnum sum ófræls og í kærleiksloysi, ella skal hon fara aftur í havið, har
hon í grundini hoyrir heima. Kenslukuldin hjá mikladalsmanninum kemur enn
einaferð fram, tá menn skulu fara á látur at sláa kobbar, og kópakonan vísir seg
fyri honum í dreymi og biðir hann ikki drepa brimilin, tí tað er maður hennara
og biðir hann eira tveimum hvølpum, tí tað eru synir teirra.

Eitt gamalt orðatak livir enn frá teirri tíð, tá ið Páll fangi livdi. Longu tá
hevur tað ivaleyst verið gamalt. Meðan Páll sat fastur í Havn, hevði ein, ið
nevndist Jákup Urni til arbeiðis at passa upp teir fastsettu. Strong vóru korini
fyri ein slíkan fangapassara. Søgn er, at hann, ið av gáaloysi læt ein fanga
sleppa burtur, skuldi verða lívleysur. Einaferð, ið Jákup Urni kom inn við mati
til Páls, tók Páll nakað av matinum og koyrdi tað í fikku sína, og síðani tók
hann við allari megi Jákup niður á báðar akslar, so Jákup small í gólvið. Síðani
tók Páll til dyrs og niðan í hagan. So skjótt sum Jákup kom aftur fyri seg,
skundaði hann sær at siga frá, hvussu vorðið var; hann tók tá til orða: "Betri
er lív at tróta enn leistrar". Maður fór tá av húsi at leita eftir Páli, sum nú
var komin nakað niðan í hagan. Havnarbóndin beitti hundin eftir honum, tí í
kapprenningini sýntist at dragna millum havnarmenn og Pál. Tá ið hundurin var
komin tætt til Páls, tveitti Páll honum nakað av tí mati, hann hevði stungið til
sín áður. Hundurin legðist at gnaga, og Páll kom undan í hesi syfti. Aðra ferð
fekk bóndin beitt hund sín eftir Páli. Men Páll fekk hundin frá sær á sama hátt
og slapp soleiðis hesa ferð bæði frá hundinum og havnarmonnum.

Pætur og Dósi - báðir húsamenn - ferðaðust ofta saman. Soleiðis verður sagt, at
teir báðir einaferð vóru saman í Mikladali. Dósi var leiddur av at bíða eftir
felaga sínum og fór undan honum heimaftur. - Nú hetta verður sagt fyri Pæturi,
svarar hann blídliga, at Dósi mundi nokk koma at bíða eftir honum kortini. Og
hann skundaði sær ikki við at gera seg lidnan. - Tá ið hann umsíðir var liðugur
við ørindi síni, fór hann til gongu. Komin niðan á Ennið, var Dósi har. Tað var
honum ógjørligt at koma longri, hvussu hann enn royndi, áðrenn Pætur kom.

 Kambsrisin búði í Kaldbakshaga. Hann gjørdi seg einaferð til at fara í
Norðuroyggjar. Av Gøtunestindi ætlaði hann at leypa yvir á Kalsoyargalv; annar
fóturin kom á helluna vestan fyri Foringaklett við Galvsrætt, sporið eftir honum
stendur har enn tann dag í dag og skal vera so stórt sum leggstaðið eftir einum
seyð. So illa bar til, at hann var um at fara bakleiðis á sjógvin. Fyri at handa
sær, tók hann í hvørjumegin fjallið oman fyri Galvin. Har er nú ein klettur, sum
verður kallaður Risahøvdið. Men hvat hendi ikki! Kalsoyggin rivnaði, tá ið hann
best hevði fingið hendurnar fyri seg - ein riva kom á hvørjumegin fjallið og
gekk líka niður ígjøgnum og er blivin til tvær gjáir. Gjógvin eystanfyri kallast
Nesgjógv, og hin vestanfyri verður nevnd Rættargrøv. Tá ið Kalsoyggin sveik og
tók á at rivna, misti kambsrisin tak í hana, og hann fór eftir rygginum í
Leirvíksfjørð. Andøvsíðan, ið gongur í útnyrðing fram við Kalsoynni, fekk tá
fatur í hann og beindi fyri honum. Tað var missur í einum slíkum menni!



https://fo.wikipedia.org/wiki/Menningarl%C3%A6ran

Menningarlæran, eisini nevnd evolutión, fyrr darwinisma ella darwinslæra, er í
lívfrøði læran um eina menning, ið lýsir stigvísa broyting í lívverum orsakað av
arvi, afturskapan og úrveljing. Menningarlæran er eitt vísindaligt ástøði, t.e.
er prógvað við vísindaligum grundreglum, reglubundið og skipað, ið greiðir frá
lívfrøðiliga fjølbroytninum á jørð, og hvussu nýggj djórasløg og lívverur verða
til vegna broyting í m.a. umhvørvi og rándjórum.

Meginparturin av vísindafólkum eru samd í, at menningarlæran er frágreiðingin,
hví lívfrøðiliga fjølbroytnið er vorðið til. Tó er ósemja ímillum átrúnaðarligir
bólkar. Til dømis hava fleiri pávar viðurkent menningarlæru, ímeðan aðrir
trúarbólkar hava avnoktað menningarlæru. Tað eru serliga protestantar í USA, ið
avnokta menningarlæru í vesturheiminum. Hinvegin, góðtaka flestu fólk í
protestantiskum londum í Evropa menningarlæru sum sannleiki.

Í 19 amerikanskum statum hava rættarmál verið um hetta evnið í
lívfrøðiundirvísingini[tørvar keldu]. Spurningurin hevur verið uppi at venda í
fleiri føroyskum skúlum, men okkum kunnnugt er eingin vegleiðing um, hvussu
lærarar í lívfrøði skulu fyrihalda seg[tørvar keldu]. Í bæði USA og Stóra
Bretlandi trúgva ikki meir enn helvtin av fólkinum uppá, at menningarlæran er
sonn[tørvar keldu].

Buddhistar er tann bólkurin, sum góðtekur menningarlæruna í størsta mun, meðan
Jehova vitnir eru tann, sum góðtekur hana minst[tørvar keldu].

Kjakið um menningarlæru og skapanarlæru tók seg av álvara upp á vetri 1999 í
USA, tá ið eitt skúlaráð í einum landsluti í Kansas ynskti at víðka
undirvísingarskránna, soleiðis at næmingar eisini, umframt menningarlæruna,
fingu at hoyra frágreiðingar, har ein máttur uttanífrá kundi havt eina ávirkan á
upprunan til alheimin og menniskjuna. Næmingarnir kundu so sjálvir gera sína
meting[tørvar keldu]. Í báðum undirvísingarskráunum skuldu frágreiðingarnar
byggja á eygleiðingar, kanningar við royndum og logiskari grundgeving, ið
staðiliga halda fast við fyrisetingar og eitt sunt skeptiskt sjónarmið[tørvar
keldu]. Rættuligur uppreistur varð í USA, tí man metti hetta verða eina
samanblanding av religión og vísindi. Seinastu árini hevur eisini verið
rættuligt kjak í Norðanlondum, tí ávísir frískúlar hava ynskt at læra næmingar
onnur alternativ til menningarlæruna[tørvar keldu].



https://fo.wikipedia.org/wiki/Marshalloyggjar

Marshalloyggjar (marshalloyskt: Aolepān Aorōkin M̧ajeļ, enskt: Republic of the
Marshall Islands) eru oyggjaland í Oseania. Marshalloyggjar hevur bara umleið 54
túsund íbúgvarar (des 2011). Størsi býurin og høvuðsstaður er Majuro. Majuro
hevur umleið 26 túsund íbúgvar. Almennu málini eru tvey í tali, marshalloyskt,
og enskt. Miðallívsævin í landinum er 73.03 ár. 6.3 prosent av fólkinum eru ikki
lesifør.

Marshalloyggjar hevur verið hjáland hjá USA. Landið gjørdist fullveldi og
lýðveldi 21. oktober 1986. Marshalloyggjar hevur enn nógv samband við USA.

Marshalloyggjarnar eru limir í Compact of Free Association við Sambandsríki
Amerika. Íbúgvar á Marshalloyggjum hava rætt at búsetast og arbeiða í USA og at
gera sjálvbodna tænastu í amerikanska herinum.

Marshalloyggjarnar eru tilsamans 1.152 oyggjar. Oyggjarnar eru 176 km2 spreiddar
yvir eitt øki pá 1 million km2. Móti suðureyst finna vit millum annað Jaluit,
Kwajalein, Rongelap, Bikini og Enewetak. Norðaru oyggarnar fáa minni affall enn
tær sunnaru oyggjarnar.



https://fo.wikipedia.org/wiki/Mannar%C3%A6ttindi

Mannarættindi eiga øll fólk, sama hvørja kyn, átrúnað, seksualitet, tjóðskap,
húðarlit, rasu ella politiska áskoðan . Grundleggjandi mannarættindi eru
rætturin til frælsi, lív og javnlíkindi. At sleppa at liva er týdningarmesti
mannarættur.

Frælsi at skriva og tala eru týðandi politisk- og borgarlig rættindi . Tað er
sensurur ella ritskoðan, tá ið rithøvundar og blaðfólk ikki sleppa at skriva
tað, sum tey vilja. Og tað eitur propaganda, tá ið myndugleikar í sjónvarpi,
bløðum, útvarpi og bókum bara greiða frá tí, sum teir sjálvir siga er rætt.
Skrivi- og talufrælsið trívst best, har ið fólkaræði er. Propaganda og sensurur
eru mest, har ið einaræði er.

Mong lond og ríkissamgongur hava stovnað egið mannarættindaráð, sum skal síggja
til, at myndugleikarnir virða mannarættindini. Og tí kunnu bæði sjálvstøðug
lond, tjóðir og einstaklingar klaga um brotin mannarættindi. Mangir
felagsskapir, sum eru knýttir at ST, umframt Reyðikrossur, Bjargið Barninum,
Heimsráð Kirkjunnar, Amnesty International o.m.a gera eisini sítt at verja
mannarættindini. Evroparáðið hevur eisini gjørt sítt á hesum øki. "Evropeiska
mannarættindaráðið", ið er stovnað og "Evropeiski mannarættindadómstólurin" er
grundfestur á "Evropeisku mannarættindayvirlýsingina", sum varð sett í gildið í
1953.

Hugtakið mannarættindi sæst langt aftur í søguna. Longu fyri meira enn 2500 árum
síðan spratt so líðandi í griksku býarsamfeløgunum krav um, at allir frælsir
menn (útlendingar, konufólk og trælir sluppu ikki upp í part at taka avgerðir í
samfelagnum) skuldu ráða yvir ella hava ávirkan á og medavgerðarrætt í sínum
samfelag. Tað er úr hesum býarsamfelagnum, at fólkaræðiliga siðvenjan í
Vesturheiminum er runnin.

Í miðøld hevði kirkjan mikið vald í samfelagnum. Kongur hevði fingið sítt veldi
frá Gudi, og tey rættindi, fólkið hevði, hevði Gud eisini givið. Og tað var
eftir kirkjunnar læru, at skilt var ímillum rangt og rætt. Í 1215 var í
Bretlandi undirritað eitt frælsisbræv kallað Magna Carta , sum hevur verið
grundarlagið undir mongum lógum, sum eru galdandi í Bretlandi. Í hesum skjali
stendur, at rættindi, sum bara hava verið galdandi fyri kong, nú eisini skuldu
vera galdandi fyri aðalin. Lítillátað framgongd eftir teimum viðurskiftum, sum
nú galda á okkara leiðum, men skjalið eyðkennir stríðið ímóti kúgan og sjálvum
støðinum undir mannarættindinum.

Í 16. og 17. øld viknaði kirkjunnar vald og ávirkan hennara á mannahugsanina.
Heimspekingar hildu, at markið ímillum rætt og rangt var ein náttúrulóg, sum var
alheimslig og galt øll. Í Amerikanska Frælsisbrævinum frá 1776 verður m.a. sagt,
at "øll fólk eru skapað líka". Í fronsku kollveltingini í 1789 vóru herrópini
"Javnaður, frælsi og brøðralag". Javnrættindi fingu tó ikki øll. Fólk vórðu
deyðadømd og avrættað. Enn var eisini trælahald. Fátækrafólk og kvinnur høvdu
ikki valrætt.

Danska grundlógin, sum eisini er galdandi í Føroyum, hevur síðan 1849 havt
viðtøkur, sum verja borgaranna rættindi. Eftir 2. heimsbardaga samtykti Sameindu
Tjóðir heimsyvirlýsing um mannarættindi. Hetta var 10. desember í 1948 . Í
yvirlýsingini eru 30 greinir um grundleggjandi rættindi og frælsi manna. Seinni
hevur ST eisini samtykt sáttmálar um fíggjarlig, mentanarlig, politisk og almenn
rættindi og ein sáttmála móti rasukúgan . Sáttmálarnir binda tey lond, sum
skriva undir.

Hesi bæði grundsjónarmiðini (gudagivin- ella náttúrugivin rættindi) høvdu ikki
við sær rættvísi, hvørki í ríkjum og ávísum samfelagsbólkum ella fyri
einstaklingin. Tað, vit rópa miðalstættina í Vesturheiminum, hevði um hetta
mundið fingið so týðandi støðu í samfelagnum, at tíðin var komin til ógvisligar
samfelagsbyltingar. Kortini var enn talan um rættindi, sum bara viku at heilt
avmarkaðum samfelagsbólkum. Sama endurtók seg eisini í Amerikonsku
Frælsisyvirlýsingini í 1776, sum bygdi á somu hugsjónir . Danska grundlógin frá
1849, sum eisini er galdandi í Føroyum, varð eisini ávirkað av hesum báðum
skjølum og teirri menning, sum hevði verið í hesum londum.

Um somu tíð mennist ídnaðurin, og tað, sum vanliga verður kallað
ídnaðarkollveltingin, gerst veruleiki. Higartil hevði kjakast verið um politisku
rættindi einstaklingsins. Men ídnaðarkollveltingin hevði við sær almenna neyð og
fíggjarligt órættvísi, sum ikki hevði havt sín líka í heimssøguni. Bardagin at
bøta um fólksins almennu og fíggjarligu kor setti dám á menningina frá fyrst í
undanfarnu øld og heilt at miðjuni í okkara øld. Nýggj kollvelting, tann
russiska í 1917, boðaði frá bylting, har fjøldin í samfelagnum kravdi at vera
við til at mynda tað samfelag, tey skuldu liva í. Alla hesa øldina hevur tað
sett sín dám á samfelagsmenningina - Stríðið fyri vælferðarsamfelagnum, og
fíggjarliga, politiska og almenna tryggleikanum hjá øllum borgarum í
samfelagnum.

Hugsa vit um okkara egnu øld, er hon merkt av tveimum heimskríggjum. Í hesum
báðum orrustum var mannfallið so stórt sum aldri áður. Ímillum kríggini bæði var
álvarslig fíggjarkreppa, hart stríð fyri almennum rættindum og týska
jødajagstranin, tá var, bar boð um, at tryggleiki og grundleggjandi rættindi
vóru ikki sjálvsøgd. Seinni heimsbardagi endaði við, at kjarnorkubumban var
nýtt. Hesi kríggini vóru tey fyrstu, har ið fólkið var nógv meinari rámt enn
fyrr og gjørdist tann stóri taparin. Kríggj og vápnað ósemja høvdu nú fingið
heimsumfatnadi avleiðingar, og heimssamfelagið viðurkendi, at okkurt mátti
gerast.

Í teirri vón at forða fyri, at ósemjur aftur skuldu fáa so ógvisligar
avleiðingar sum Annar heimsbardagi, var felagsskapurin Sameindu Tjóðir stovnaður
24. oktober í 1945. Endamálið var friður. Ein treyt fyri hesum máli er, at
grundleggjandi mannarættindini verða vird. Hesi rættindi vóru staðfest í
Heimsyvirlýsingini um mannarættindi frá 1948. Yvirlýsingin er ikki bindandi
løgfrøðiliga, enntá ikki í teimum londum, sum hava undirskrivað hana. Eftir tað
er skoytt upp í hana, og tær viðtøkurnar eru nú bindandi fyri tey lond, sum hava
skrivað undir. Í 1966 komu tvær av hesum viðtøkum í gildi.



https://fo.wikipedia.org/wiki/Man

Isle of Man, Mann ella Mon sum hon eisini verður nevnd (Ellan Vannin á manskum),
er sjálvstýrandi oyggj í Írska sjónum, men undir enskum kongadømi. Stjórnin á
oynni eitur Tynwals, og her verða summar týðandi avgerðir tiknar. Upprunamálið
er manskt - keltisk mál, sum næstan er útdeytt og bara verður talað við
hátíðarligt høvi. Oyggin hevur áður havt sjálvræði. Árini 1405 til 1765 var
oyggin Man sjálvstøðugt kongsríki.

Søgan hjá Mann er elligomul. Oyggin var longu bygd, áðrenn keltar komu til
bretsku oyggjarnar, og hon hevði sína frælsu og óheftu skipan fram til 1765, tá
Duke John av Atholl varð kroystur at selja ensku krúnuni síni rættindi fyri
70.000 sterlingpund. Við hesi sølu fekk Stóra Bretland fult vald at krevja inn
allan toll á oynni og tryggja, at Navigation Act varð upphildin eisini á Mann.
Manbúgvar noyddust eftir hetta at venda aftur til gomlu vinnuvegirnar,
landbúnað, fiskivinnu og námsvinnu, blýggj og kol. Frammanundan hesi sølu varð
mett, at Manbúgvar árliga stóðu fyri eini smugling, ið snýtti bretsku krúnuna
fyri virðir, sum svara til góð 300.000 pund. Ryberg royndi at flyta henda handil
til Føroya.

Mann er ikki eitt heimastýri. Mann er eitt sjálvstøðugt ríki í kongsfelagsskapi
við Ongland. Gordon Brown hevur einki at siga í Mann. Men tað hevur enska
drotningin harafturímóti. Mann er fullkomiliga sjálvstøðugt, men er tó ikki
viðurkent av altjóða samfelagnum sum fullveldisríki.

Mann liggur í Írlandshavinum, einar 50 km suður úr Skotlandi og einar 75 km
eystur úr Norðurírlandi. Oyggin er 572 ferkilometrar til støddar, t.e. nakað sum
Streymoy, Vágoy og Kalsoy til samans. Høvuðsstaðurin, Douglas, liggur miðskeiðis
á eystursíðuni á oynni.



https://fo.wikipedia.org/wiki/Louisiana

Staturin Louisiana (enskt: State of Louisiana, franskt: État de Louisiane) er
ein statur í Sameindu Statunum í Amerika við umleið 4,5 mió. íbúgvum.
Høvuðsstaðurin kallast Baton Rouge og størsti býurin er New Orleans. Í 1812
bleiv Louisiana lutstatur í USA. Í norðri hevur Louisiana mark við Arkansas, í
eystri við Mississippi, og vestri við Texas. Í suðri liggur Meksikoflógvin.
Eyknevni er Bayou State. Bayou er eitt slag av streymi ella mýri. Orðið kemur úr
Choctaw bajuk. Almennu málini eru tvey í tali, franskt og enskt. John Bel
Edwards (D) er guvernørur.

Fólkið er av blandaðum uppruna, úr næstan øllum heiminum. Í Fronskum Louisiana í
Suðurlouisiana býr ein stórur bólkur, sum er ættaður úr Quebec í Kanada (ið áður
hoyrdi til Frakland sum partur av hjálandinum Fronskum Kanada). Hetta fólkið
verður kallað Cajun. Teir tala egið mál, kreolfranskt; 200.000 fólk ella umleið
fimm % av fólkinum í Louisiana tosa franskt. Cajun-franskt er eitt ríkt
mentanarmál við stórum og týdningarmiklum verkum innan bókmentir, mati, list og
tónleiki. Tey flestu eru fiski- ella veiðifólk. Cajun-franskur matur er fyri tað
mesta matur av krabbadjórum. Djúpt inni í skógini eru nógv krabbadjór;
serstakliga eru nógvar rækjur, krabbagággur og hummarar, har slagið crawfish
(Astacoidea) er hitt mest vanliga. Jambalaya er kreolfranskur matur, ið er
blandað saman av fiski, rækjum og rísi. Cajun-tónleikur er eitt slag av
fronskum-amerikonskum tónleiki, ið byrjaði seint í 18. øld og tíðliga í 19. øld.
Ljóðførini eru oftast violin, banjo, gittari og mandolin. Sangurin “Alligator
Man" er eitt dømi um cajuntónleikin hjá Jimmy C. Newman.  

Upprunafólkið í Louisiana eru indianarar. Á láglendinum búðu teir í smáum bygdum
og leitaðu eftir mati t.d. í skógunum. Upprunafólkið, indianararnir, telur nú
bert 1 prosent av íbúgvatalinum.

Umleið 40-45 % av mýrilendinum í USA er í Louisiana; í Suðurlouisiana eru stórar
mýrar, sum kunnu vera avvaksnar við tættum skógi. Eystanfyri vátlendið byrjar
hin stóra Mississippi River-oyrin. Tá ið Mississippiáin er komin út ímóti
Meksikoflógvan, hevur hon stórar mongdir av leiri og sandi við sær. Gruggið
leggur hon í áarmunnan, og um ikki streymur ber tað út í Atlantshavið, verður
tað liggjandi og hópast upp, til áin er komin í typpi. Tá ið áin er typt, loypir
hon út um alla oyrina. Hvørt lopið verður stór á, sum aftur leggur grugg fyri
munnan og typpist. Soleiðis veksur Mississippi River-oyrin út í havið.
Mississippi River-oyrin er væl størri enn allar Føroyar － 12,000 km2.
Mississippi River-oyrin er nógvastaðni avvaksin við kjarri av takrørum og sevi.
Í oyrini eru tjarnir, vøtn og hólmar. Hólmarnir eru vaksnir við høgum plantum,
undir teimum yður av ymiskum fiskum, og kring teir eitt ótal av ymiskum fuglum.
Har eru m.a. pelikanar, sum eiga millum sevini á oyrini. Á oyrini búgva ikki
nógv fólk, men tey, sum búgva har, liva av fiskiskapi ella fuglaveiði.

Við jøvnum millumbilum eru tropiskar ódnir í landsynningspartinum í USA. Í
august 2005 gjørdi Ódnin Katrina stóran skaða, serliga í Louisiana. Um leið 1500
fólk lótu lív í ódnini, og líka so nógv afturat doyðu av fylgjunum av henni.
Ódnin Katrina gjørdi skaða fyri 600 milliardir krónur. Í 2015 eru tíggju ár
síðani Ódnin Katarina oyðilegði stórar partar av søguliga jazz-tónleikabýnum New
Orleans í Suður-Louisiana.

Skipasmiðjurnar eru nógvar. Handilin er so ovurhonds stórur, og hetta hevur
gjørt, at Louisiana nú eigur millum tann størsta skipaflota í USA. Mong túsund
fólk starva eisini í oljuvinnuni. Nýtslan av reinolju og bensini og øðrum, sum
gjørt verður úr jarðolju, veksur í hvørjum, og tí noyðast tey stóru oljufeløgini
í Louisiana at vaksa um oljureinsiverkini í heilum. Fiskiskapur er eisini
týdningarmikil vinna.

Tjarnir, vøtn, blotar, áir og mýrar eru vátlendi í Louisiana, har mong dýr og
mangir vøkstur eru. Alligatorur, froskar, bisamrottur, paddur, skjaldbøkur,
fiskar og óteljandi plantur eru í Louisiana. Í blotum og mýrum broytist
vatnnøgdin alt eftir veðrinum. Um summarið torna stór lendi, og um veturin
stendur alt undir í vatni. Vanligastu vøkstirnir á vátlendi í Louisiana eru sev,
vatnsarvi, tjarnaks, svanagras, stør, ymisk steinbrot, dúnurt og ymisk grøs. Á
vátlendi vaksa eisini mangrovutrø. Mangrova er serligur viðarvøkstur í mórutum,
tropiskum mýrum. Summi mangrovutrø vaksa í vatni, onnur vaksa í sjógvi fram við
landi og í áarósum. Hesin vøkstur ger, at móran ella moldin verður ikki skolað
burtur. Fræini spira á trøunum, so tá ið tey detta niður í móruna, spira tey og
festa røtur beinanvegin, so tey skola ikki burtur. Pílur og onnur smærri trø, ið
tola móru, vaksa sumstaðni við vøtn í mýrum.  

Landbúnaðurin og ídnaðurin hótta nógv vátlendisdýr og plantur. Grái pelikanurin
er nú t.d. sjáldsamir, tí búøki teirra eru oyðiløgd. Pelikanurin er eisini
nýttur sum mynd á flagginum. Hesir fuglarnir, ið serliga taka fisk, eiga á
vátlendi í Suðurlouisiana, har trupult er at koma at. Summi sløg gera sær reiður
á sløttum, summi eiga uppi í trøunum. Flestu slangur bæði kliva og svimja væl og
skríða lættliga ígjøgnum mýrilendið eftir fongi. T.d. hevur eisini
norðuramerikanska vatnmokkasinin eitrandi bit. Tær stóru, norðuramerikonsku
mýriharurnar duga bæði at kava og at svimja. Tær spila tærnar út og sparka
aftureftir við beinunum, so tær sleppa skjótt undan ránsdýrum. Tær liva av
vatnsplantum, grasi og øðrum vøkstri.



https://fo.wikipedia.org/wiki/Kunoy

Kunoy er tann í miðal hægsta oyggin í Føroyum, har 6 av fjøllunum røkka upp um
800 m. Kunoy er sum eitt høgt fjall, øll sum hon er, men norðan fyri bygdina
Kunoy gongur ein trong, djúp gjógv, Skarðsgjógv, tvørtur um oynna. Suðurendin á
Kunoy eitur Brattanes, og norðurendin Kunoyarnakkur, hann er hægsta forberg í
Føroyum - 820 m. Oyggin hevur tvær bygdir, Haraldssund og Kunoy bygd, sum við
byrging og tunnli hava fingið vegasamband við Klaksvíkina. Navnið hevur hon av
einum drangi við norðurendan, sum eitur Konan.

Hægstu fjøll á Kunoynni eru Kúvingafjall 831 m, Havnartindur 820 m og Urðafjall
817 m. Kúvingafjall er hægsta fjall á Kunoynni. Millum Borðoy og Kunoy er
Haraldssund og Pollurin. Pollurin er millum Kunoyagalv, suðursíðuna á Kunoynni,
og Borðoynna, og frá Pollinum norðureftir, millum Borðoynna og Kunoynna er
Haraldssund. Í Haraldssuni frá bygdini Ánunum á Borðoy og norður um bygdina
Haraldssund á Kunoynni rekur nakað hart, norðari í sundinum er lítið og einki
rák.

Eystanvert við Kunoyarnakk er ein drangur, sum eitur Konan, eftir honum eitur
oyggin Kunoy.

Á Kunoynni eru tvær bygdir - Haraldssund á eystursíðuni og Kunoy bygd á
vestursíðini. Fyrr var ein bygd aftrat á eystursíðuni, sum æt Skarð, men har býr
eingin nú.



https://fo.wikipedia.org/wiki/Kristoffur_Kolumbus

Kristoffur Kolumbus (føddur 31. oktober 1451 í Italia – deyður 20. mai 1506 í
Spania) var føddur í býnum Genova í Italia. Faðir hansara var vevari, og sum
drongur hjálpti Kolumbus pápa sínum, men hetta arbeiðið dámdi honum ikki. Honum
dámdi best at ganga niðri í havnini og síggja øll seglskipini, ið har lógu.
Longu sum 14 ára gamal fór hann til sjós. Mest varð siglt millum londini við
Miðjarðarhavið, men kanska hevur hann verið onkran túr í Norðurlondum og fram
við Afrikastrondini.

Okkurt bendi á, at hann vildi gerast viðgitin og ríkur. Hann var ikki nøgdur við
at vera av fátækum fólki, tí lætst hann at vera av ríkum fólki, og hann segði
seg hava fingið útbúgving. Í nøkur ár búði hann í Portugal, har hann giftist
eini ríkari gentu. Tá sá hann, hvussu tey ríku livdu, og hugurin at gerast
viðgitin og ríkur vaks. Øll vistu, at stór ríkidømi vóru í Ásia, og nógvir
vísindamenn vóru ikki í iva um, at tað bar til at koma til Ásia, um tú sigldi
vestureftir. Men eingin hevði roynt at sigla tann vegin. Kolumbus varð meira og
meira sannførdur um, at tað læt seg gera. Hann var so spentur at prógva tað, at
hann í næstan tíggju ár royndi at fáa ymisk lond at gjalda ferðina. Og at enda
eydnaðist tað at fáa sponsku kongshjúnini at játta.

Í apríl 1492 vórðu skjølini undirskrivað, og Kolumbus fór at fyrireika sína
fyrstu ferð. Á síni fyrstu ferð kom hann til Bahamasoyggjarnar, Kuba og
Hispaniola. Men ferðin eydaðist ikki so væl. Hann hevði nøkur innfødd við sær,
tá ið hann kom heimaftur til Spania, og hann visti nógvar spennandi søgur at
siga um tað, hann hevði funnið. Men tað nógva kryddvørurnar og gullið, sum hann
hevði droymt um, fann hann ikki. Kolumbus var tí vísur í, at hann fór at finna
ríkidømi, um hann slapp einaferð aftrat. Isabella og Ferdinand stuðlaðu honum,
og hann slapp tríggjar ferðir aftrat. Á hesum ferðum fann Kolumbus Trinidad,
Jameika og fleiri lond í Miðamerika. Tað stóra ríkidømi fann hann ongantíð, men
til sín doyggjandi dag í 1506 var hann vísur í, at tað var Ásia, hann var komin
til.



https://fo.wikipedia.org/wiki/Kristian_Osvald_Vider%C3%B8

Kristian Osvald Viderø (ofta bert umrøddur sum Viderø) (27. mai 1906 í Skálavík
- 8. apríl 1991 í Keypmannahavn)

Sum so mangir av sínum javnaldrum fór Viderø blaðungur til sjós og var sjómaður
í nøkur ár. Men í 1920-árunum fór hann til Keypmannahavnar, har hann tók
studentsprógv í 1930 og gudfrøðiligt embætisprógv í 1941. Tann langa
lestrartíðin stóðst serliga av vallarahuganum hjá tí unga Viderø. Hesa tíðina
reikaði hann runt í Evropa, vitjaði sámarnar í Norðurnoregi, fór so langt
eystureftir sum til Volga, reikaði um á Balkan og í Miðeystri, ja enntá eisini í
Norðurafrika. Vallarasøgurnar hjá Viderø vóru sera væl umtóktar í
Studentafelagnum í Keypmannahavn, har tað sigst, at hann kundi fáa áhoyrararnar
at gapa av bilsni og gella av látri.

Í tíðarskeiðinum 1947–52 var Viderø prestur í Hvalvík í Norðurstreymoyar
prestagjaldi. 1953-65 var hann í Suðurstreymoyar prestagjaldi, og eina stutta
tíð (1965-69) var hann prestur á Viðareiði. Frá 1969 og til hann fór frá vegna
aldur var K. O. Viderø prestur í Suðuroyar norðara prestagjaldi við sæti í
Hvalba.

Eftir deyða Jákups Dahls varð tað K. O. Viderø, sum fullførdi umsetingina av
Bíbliuni úr hebraiskum. Hetta megnararbeiði førdi til fyrstu góðkendu
bíbliuútgávu Fólkakirkjunnar á føroyskum í 1961.

Tá Viderø fór frá sum prestur í 1977, fór hann aftur út í heimin at ferðast.
Hann var m.a. í Suðurevropa, Miðeystri og Ásia, og kom ongantíð heimaftur til
Føroya. Hann doyði í Keypmannahavn í 1991.



https://fo.wikipedia.org/wiki/Krim_h%C3%A1lvoyggin

Krim hálvoyggin (ukreinskt: Кримський півострів) er partur av Ukreina í
Eysturevropa, men hevur eina serstøðu sum sjálvstýrandi. Meginparturin av
íbúgvunum eru russisk ella ynskja tættari tilknýti til Russland heldur enn ES; á
Krim hálvoynni búgva heili 59 % russar . Krim hálvoyggin gjørdist ikki partur av
Ukreina fyrrenn í 1954. Krim hevði verið eitt tjóðveldi í Sovjetsamveldinum, men
bleiv tá til ein landslut í Ukreina.

Sunnanfyri fjøllini á hálvoynni Krim er sera lýtt og nóg mikið av avfalli. Har
vaksa t.d. víntrø og olivintrø, tubbak og suðrønir vøkstrir. Við strendurnar
stendur hópur av gistihúsum og ferðamannaheimum at taka ímóti øllum teimum mongu
ferðafólkum úr t.d. Russlandi, sum her koma at hvíla seg í summarfritíðini. Tað
búgva umleið 2,4 milliónir fólk á Krim.

Fornu grikkar settu býir á stovn har, longu fyri Krist. Bisantiska ríkið var
har, so komu muslimar - tatarar og turkar. Russland vann Krim frá gamla turkiska
stórveldinum í 1783 . Tá komu russar fyrst hagar. Í Sovjettíðini var Krim
upprunaliga ein partur av Russiska lýðveldinum. Men í 1954 valdi táverandi
leiðari í Sovjet, Nikita Hrustjøv, ið sjálvur varð ættaður úr Ukreina, at lata
Ukraina fáa hálvoynna. Í gamla Sovjet høvdu mørkini millum tey ymsu lýðveldini
bara symbolskan týdning, vóru ofta tilvildarlig og endirpeglaðu ikki ta etnisku
myndina. Hetta gav bakkast seinni, tá ið Sovjetsamveldi datt sundur. Russarar
eru ein meiriluti av umleið tveimum milliónum íbúgvum í Krim. Nógv teirra kendu
seg svikin, tá ið nýggja Russland við Boris Jeltsin á odda góðkendi markið hjá
Sovjet-Ukraina sum markið hjá Ukrainska fullveldisríkinum.

Russland gjørdi innrás í Krim 26. februar 2014 . Tann spenta støðan í Ukraina,
serliga í hálvoynni Krim við Svartahavið og hernaðarliga uppíblandingin av
Russlandi fær m.a. ES , USA , Avstralia , Kanada , Norra , v.fl. at umhugsa síni
framtíðarviðurskifti við Russland, ikki minst á handilsøkinum . NATO stuðla
eisini stjórnina í Ukreina og biður Russland um at halda altjóða avtalur og NATO
biður eisini báðar partar um at finna eina friðarliga loysn á trupulleikunum í
Ukreina . Støðan á Krim hálvoynni er sera kritisk í mars 2014, eftir at
russiskar deildir eru streymaðar inn um markið í tí ukrainskir myndugleikar
kalla eina krígsavbjóðing .



https://fo.wikipedia.org/wiki/Kosta_Rika

Tjóðveldið Kosta Rika (á sponskum República de Costa Rica) er eitt land
Miðamerika. Ólíkt øðrum miðamerikanskum londum hevur friður valdað í Kosta Rika.
Høvuðstaðurin eitur San José. San José er í hálendinum mitt inni í landinum, við
høvuðsvegin ímillum amerikonsku heimspartarnar.

Í Kosta Rika, sum er ein av heimsins størstu útflytarum av bananum, er eitt slag
av undantaksstøðu lýst fyri bananbøndurnar í landinum í 2013, tí ullarlýs hava
gjørt, at ein fimtingur av kostarikansku banangrøðini longu nú er burturbeindur
. Nú stúra myndugleikarnir fyri, at landið ikki megnar at liva upp til longu
gjørdar handilsavtalur. Úr kostarikanska landbúnaðarmálaráðnum verður sagt, at
tað eru veðurlagsbroytingarnar, sum gera, at ullarlúsin er farin at gera nógv
meira um seg. Lúsin ger plantuna veikari og bananin fær blettir, sum gera, at
keyparin ikki skoytir um hana. Samstundis sum Kosta Rika hevur stórar
trupulleikar, vísir amerikansk gransking, at ein soppur hóttir banangrøðina
aðrastaðni í heiminum. At byrja við hildu vísindafólk, at soppurin Fusarium
oxysporum f. sp.cubense var avmarkaður til Avstralia og partar av Ásia, men
soppurin er nú eisini staðfestur í bæði Jordan og Mosambik. Og nógv halda tað
bara vera ein spurning um tíð, áðrenn soppurin eisini kemur til Latínamerika.
Hendir tað, kunnu soppurin og ullarlúsin í felag hótta alla banangrøðina í
latínamerikansku londunum og oyggjalondunum í Karibia. Heili 80 prosent av
heimsins bananum koma úr hesum londunum.

Størsti havnabýur er Limón á eysturstrondini við Karibiahav. Meira enn helvtin
av øllum fólkum í Kosta Rika býr á fruktagóðum háslætta, við høgum gosfjøllum
uttanum. Á øllum slættanum eru smágarðar, og har velta tey t.d. rís, sukur,
kaffi og mais. Í San José verður nógv frukt, ið veksur í dølunum tætt við,
virkað og pakkað. Býurin var miðdepil fyri tubbaksdyrkan, tá ið spaniamenn ráddu
har, og gjørdist høvuðsstaður í 1823.

Atlantsjarnbreytin, gjørd liðug í 1890, varð mest løgd til at flyta kaffi úr
lundunum og oman til útflutingshavnirnar á eysturstrondini. Trupult var at
leggja jarnbreytina, og mangir túsund verkamenn doyðu. Breytin gjørdist so dýr,
at landið kom sær í stóra skuld. Kosta Rika var fyrsta land í Miðamerika, sum
fór at dyrka kaffi, og í meiri enn 100 ár var kaffi týdningarmesta
útflutningsvøran. Tað hevði við sær, at búskaparstøða landsins var eftir, hvat
fekst fyri kaffi á heimsmarknaðinum. Kaffi verður gjørt úr fruktini av
kaffitrænum, sum veksur best í turrari, væl veittari jørð. Kaffitræið skal hava
heitt veður, men ikki ov heitt, og veksur best í skugganum av stórum trøum. Tað
kann bera nógvan ávøkst í eini 15 ár. Kaffitræið verður um 3 m høgt. Blómurnar
hava søtan anga og følna eftir 3 til 4 døgum. Kaffifruktin minnir nógv um
kirsuber. Fruktin er fyrst myrkagrøn, so gul og at enda reyð, tá er hon búgvin.
Kaffi verður malið úr báðum bønunum inni i fruktini. Kaffibønirnar verða
hentaðar við hond. Royndur hentari hentar eini 25 kg um dagin.

Kosta Rika var einaferð avtakið við regnskógi, og har vuksu til dømis mahogni og
tropiskur setrisviður. Men nú er næstan eingin skógur eftir, hann er høgdur
niður, tí at har var nógvur dýrur viður, og tí at lendið mátti leggjast inn til
kaffilundir. Myndugleikunum er greitt, at verður skógartýningin ikki tálmað,
hvørvur bæði plantulívið og dýralívið, og tí varð farið at friða skógin. Nú eru
um 23 % av regnskógunum, ið eftir eru, friðað øki og tjóðargarðar.

Kosta Rika er í mongum førum ólíkt grannalondum sínum í Miðamerika. Har er
friðarligt, og síðan 1949 hevur eingin herur verið í landinum . Landið er eisini
sera ríkt borið saman við grannalond síni. Skúlagongdin er ókeypis, og rættiliga
stórur partur av fíggjarlógini verður nýttur til skúlaverkið . Fá fólk eru fátæk
í Kosta Rika, og miðallívsævin er tann hægsta í Miðamerika.

Í Kosta Rika eru flest sløg av vakstrar- og djórasløgum í mun til støddina á
landinum enn nakra aðrastaðni í heiminum. Millum sjáldsomu fuglarnar í Kosta
Rika er Vangabláa kolibriin, ið er, bara 12 cm long. Hon hongur still í luftini
og sýgur hunang úr blómum við langa nevi sínum. Á surruflogi, tá ið hon hongur
still í luftini, láta veingirnir einar 55 ferðir um sekundið.



https://fo.wikipedia.org/wiki/Kort

Kort er teknað framseting av parti av yvirflata jarðar. Á kortum verður heimurin
teknaður, allur ella í pørtum. Elstu kortini, vit vita um, vóru ógvuliga óneyvar
strikumyndir. Tí var ikki lætt at finna eftir teimum. Eitt av teim elstu
kortunum, sum vit vita um, er meira enn 8000 ára gamalt. Tað er ein
veggjamálningur í Turkalandi, sum vísir eitt býarkort. Í Egyptalandi og Irak eru
kort, sum eru 3000 og 4000 ára gomul. Tey vóru ofta teknað á leirplátur. Fyri
2000 árum síðan gjørdu grikkar, sum vóru siglandi fólk og handilsfólk, kort yvir
strandaøkini í Miðjarðarhavi. Rómverjar, sum tóku kortkynstrið hjá grikkum til
sín, gjørdu landakort, sum vístu, hvussu landið sá út, og hvar vegir vóru. Nú á
døgum nýta vit kort til so mangt. Býarkort sýnir til dømis, hvar gøturnar eru,
og hvussu tær eita, so lættari er at finna í býnum. Veðurkort, sum vit síggja
t.d. í sjónvarpi, sýna, hvussu veðrið verður ymsastaðni. Sjómenn sigla eftir
sjókortum; á sjókortum eru m.a. dýpi og frámerki á landi.

Flestu kort hava málistokk, sum sigur okkum, hvussu nógv støddin í veruleikanum
er minkað á kortinum. Hevur tú eitt kort í lut­ fallinum 1:100.000, merkir tað,
at ein centimetur á kortinum svarar til 100.000 centimetrar í veruleikanum, t.e.
ein kilometur. Eitt kort í einum heimsatlassi kann vera í lutfallinum 1:25
milliónir. Tá er ein centimetur tað sama sum 250 kilometrar. Fyri at vit kunnu
skilja tekn, merki og litir, skal eitt kort eisini hava eina teknlýsing. Ymiskt
littar linjur vísa ofta á vegir og jarnbreytir. Viðhvørt skilja vit millum
vanligar vegir og motorvegir. Vøtn verða vanliga víst við bláum, og skógarøki
verða víst við grønum. Hús eru oftast svartir smáir fýrkantar, og kirkjur verða
teknaðar við einum krossi. Men tað er kortini týdningarmikið at minnast til, at
tað, sum merkir eitt ávíst á einum korti, kann merkja okkurt heilt annað á einum
øðrum korti. Á einum korti kann til dømis ein lítil svartur fýrkantur ímynda
eini hús; á einum stórum heimskorti kann ein slíkur fýrkantur har aftur ímóti
merkja ein býur við fleiri milliónum íbúgvum.

Skal allur heimurin verða teknaður, mugu ávís øki vaksast. Tað verður nevnt
kortniðurfelling. Kendastu kortniðurfellingina gjørdi týskarin Gerhard Mercator
í 1569 (niðurfelling Mercators). Hon sýnir skapið á meginlondunum rætt, men
víddin er avskeplað, til dømis er Evropa ov stórt. Avleiðingin er, at Grønland
tykist vera eins stórt og Suðuramerika, hóast Suðuramerika er átta ferðir
størri.   

Í 1974 gjørdi Arno Peter eina niðurfelling, sum avskeplar skapið á londunum, men
sýnir røttu víddina. Her sært tú t.d., hvussu nógv størri Afrika er enn
Evropa.  



https://fo.wikipedia.org/wiki/Korn

Korn er vanligasta landbúnaðarvøran til mannføði. Eitt korn er eitt fræ. Umframt
vanliga grasið eru kornsløgini eisini grassløg. Tey trý týdningarmestu
kornsløgini eru mais, rís og hveiti. Tey verða velt í nøkunlunda somu nøgd.
Vórðu tey javnt býtt til hvørt mansbarn á foldum, høvdu 80 kg verið í part av
hvørjum slagnum. Týdningarmesta kornslagið eftir mais, rís og hveiti er bygg.
Heimsframleiðslan av henni er minni enn helmingurin av tí, ið dyrkað verður av
hvørji av teimum trimum undannevndu. Rugur og havri hava upp aftur minni
týdning. Teir verða í høvuðsheitum nýttir til dýrafóður. Tropisku kornsløgini
durra og hirsa verða harafturímóti í høvuðsheitum nýtt til mannaføði í Afrika og
í Asia, og har eru tey stórur partur av føðini.  Kornsløg, ið verða allýst sum
fullkorn eru hveiti, rugur, bygg, havri, rís og hirsi. 

Gluteninntoleransa (cøliaki) er ein lutfalsliga vanlig sjúka. Fólk við cøliaki
tola ikki matvørur, sum innihalda gluten, og kunnu gerast sera sjúk av hesum.
Gluten finst í øllum teim vanligastu sløgunum av korni – rugi, bygg, hveiti og
havra, og er sostatt at finna í sera nógvum matvørum.



https://fo.wikipedia.org/wiki/Konjak

Konjak er franskt brennivín frá umráðnum Cognac. Økið liggur beint norðanfyri
Bordeaux, umleið 100 000 ha. til støddar, og er býtt í 6 smærri øki. Stutt sagt
er tað eitt destillerað hvítvín, sum síðani er goymt í føtum av eikitræ. Til
framleiðsluna av konjak verður drúvan "Ugni Blanc" brúkt. Hendan drúvan gevur
eitt vín við lágum alkoholprosenti á umleið 8 %. Destillatið verður síðani goymt
í fleiri ár. Destillatið endar síðani við at hava eitt alkoholprosent á umleið
40 % - 43 %. Fyri at tað skal fáa júst rætta smakkin, verður destillatið ofta
blandað við fleiri øðrum destillatum. Eftir at tað er blandað, skal tað hvíla
millum 6 mánaðir og 2 ár, og síðani verður tað latið á fløskur.

Cognac verður býtt upp í trý. Very Superior merkir, at konjakið er goymt í
minsta lagið 2 ár og mesta lagið 4 ár. Very Superior Old Pale er goymt í minsta
lagið 4 ár. Extra Old er goymt í minst 6 ár. Konjak er hvítvín, sum 2 ferðir er
dropadrivið úr serligum drúvum og búnast síðani í nøkur ár á eikifati, minst 2
ár, men sum oftast verður tað goymt longri. Tað eru ymisk sløg og dygdir av
konjakki. Trýstjørnað og V.S. er tað unga, minst 2 ½ ár. V.O. og V.S.O.P. er
minst 4½ ár. X.O. er minst 10 ár. Summi hús blanda upp til 50 ára gamalt lagrað
konjak í teirra X.O. Stendur Fine Champagne á fløskuni, merkir tað, at tað kemur
úr teimum innastu og bestu økjunum í Cognac. Styrkin er 40 %.



https://fo.wikipedia.org/wiki/Kongressin_%C3%AD_USA

Kongressin í USA (enskt: United States Congress) er lóggevandi valdið í USA.
Kongressin hevur tvey kømur: Senatið, sum hevur 100 limir og Umboðsmannatingið
(House of Representatives), sum hevur 435 limir. Hvør statur í USA hevur tveir
senatorar og - alt an uppá tal av íbúgvum - millum 1 og 53 limir í
Umboðsmannatinginum. Harumframt sita fimm útnevnd frá hjálondunum hjá USA í eitt
tvey-ára tíðarskeið, umframt ein kommiserur, sum situr í eitt fýra-ára skeið.
Hesir seks persónarnir hava ikki atkvøðurætt.

Kongressin hevur ábyrgdina fyri fíggjarmálum, serliga mál sum viðvíkja
fíggjarætlan, verju av USA, landsins almennu viðurskifti og regulering av
handilsavtalum við onnur lond. Harumframt fastsetir Kongressin tær yvirorðnaður
rammurnar fyri tær lóggevandi stjórnirnar í lutastatum USA's. Tað merkir, at
hvør einstakur lutastatur framhaldandi hevur sjálvavgerðarrætt, sum vísir seg í
ymiskum konkretum lógum. Umframt tær lóggevandi funktiónirnar hevur Kongressin
makt til at kanna og føra eftirlit við tí útøvandi maktini - við forsetanum og
hansara umsiting. Kongressin hevur ekslusiva makt til at byrja ríkisrættarmál
móti forsetanum, dómarum og øðrum embætismonnum í føderalum regi - tvs. hesi
hoyra ikki til lutastatirnir.



https://fo.wikipedia.org/wiki/Klaksv%C3%ADksstr%C3%AD%C3%B0i%C3%B0

Klaksvíksstríðið (1951-1955) er størsti uppreistur nakrantíð móti donsku
yvirvøldini. Klaksvíksstríðið var hart, og klaksvíkingar brynjaðu seg til stríð
móti myndugleikunum.

Danskur lækni, nevndur Olaf Halvorsen, varð settur í fyribilsstarv í Klaksvíkar
sjúkrahúsi. Trupulleikin var, at hann var rendur úr Danska Læknafelagnum og
vildi ikki gjalda eina bót, so hann kundi gerast limur aftur. Fyri at fáa fast
starv sum sjúkrahúslækni mátti hann vera limur í felagnum. Klaksvíkingum dámdi
væl mannin, og teir vildu hava hann sum fastan lækna. Hann søkti, men annar
maður varð settur í staðin. Hetta fekk øði í, og eitt stríð byrjaði, sum ikki
endaði fyrr enn í 1955.

Støðan var spent, vaktarhald var á sjúkrahúsinum og heima hjá Olafi Halvorsen.
Menn vóru vápnaðir, og ansað varð eftir, at myndugleikarnir í Tórshavn sluppu
ikki á land. Løgreglan stóð maktarleys og fekk einki gjørt. Landsstýrið bað um
hjálp frá donsku stjórnini, sum sendi stórt løgreglulið til Føroya við skipinum
Parkeston. Hetta vakti mikla øsing millum manna. Bløðini skrivaðu, at
sjálvbodnir úr øllum oyggjunum streymaðu til Klaksvíkar. Sagt var, at okkurt um
túsund menn bóru vápn. Ivaleyst skrøggaðu bløðini, men danska stjórnin
himpraðist nú og sendi ein ráðharra til Føroya at samráðast. Ímeðan sigldi
Parkeston ímillum oyggjarnar við 120 væl vápnaðum løgreglumonnum og hundum.

Hóast onkur tilburður var afturat, og klaksvíkingar ikki fingu Olaf Halvorsen
aftur, so hæsaði kreppan av, sum frá leið. Olaf Halvorsen fór av landinum í
1955, og Klaksvíksstríðið endaði stutt eftir.



https://fo.wikipedia.org/wiki/Klaksv%C3%ADkar_kommuna

11. juni 2007 varð kunngjørt, at Svínoyar kommuna verður løgd saman við
Klaksvíkar kommunu eftir komandi bygdaráðsval. Frá 1. januar 2009 er Svínoyggin
við í Klaksvíkar kommunu. Húsar kommuna gerst partur av Klaksvíkar kommunu frá
1. januar 2017.

Tórshavn hevði fingið kommunuskipan longu í 1866, men tað var ikki fyrr enn í
1873, at kommunuskipan varð sett í gildi fyri allar Føroyar. Frammanundan –
síðan 1850 – høvdu Føroyar verið býttar sundur í 8 ”fattigforstanderskaber”,
Klaksvíkin saman við restini av Norðuroyggjum. Tá kommunuskipanin kom í 1873
varð sami leistur nýttur. Føroyar vóru býttar sundur í 8 sóknarkommunur,
Norðuroyggjar gjørdust ein kommuna. Kommunufundir vóru hildnir skiftivís á
prestagarðinum í Ónagerði á Viðareiði og á einum bóndagarði í Klaksvík.

Tá Klaksvíkin, sum ein avleiðing av, at Kongaligi Einahandilin varð avtikin í
1856 fór at mennast vinnuliga, gjørdist hendan skipan óhøglig. Hóast
høvuðsvinnan var landbúnaður alla øldina, so vóru bæði handil og fleiri
fiskiskip á staðnum longu í 1865. Fólkatalið, sum í 1860 hevði ligið um tey 200,
var í 1908 vaksið upp í 700.

Hetta hevði m.a. við sær, at Klaksvíkin gjørdist sjálvstøðug kommuna í 1908, og
í 1911 fekk bygdin, sum í fyrisitingini hevði verið nevnd Vágur, navnið
Klaksvík. Høvuðsuppgávan hjá Klaksvíkar Kommunu, sum í 1972 fekk býarheiti,
gjørdist at skapa hóskandi karmar um tað vaksandi virksemið í bygdini.



https://fo.wikipedia.org/wiki/Kina

Henda greinin er um Fólkalýðveldið Kina. Sí Teivan fyri at lesa greinina um
Lýðveldið Kina.

Fólkalýðveldið Kina (kinesiskt: 中华人民共和国 Zhōnghuá Rénmín Gònghéguó) er eitt stórt
land í Asia. Kina er tað landið í heiminum, sum hevur flestar íbúgvar (1,3
milliardir). Fimtahvørt fólk í heiminum nú á døgum býr í Kina. Hetta ovurstóra
landið er næstan líka stórt sum alt Evropa og triðstørsta land í heiminum, næst
Russlandi og Kanada. Høvuðsstaður er Beijing og londinum hevur mark við 15 lond:
Russland, Norðurkorea, Mongolia, Kasakstan, Kirgisia, Tadsjikistan, Afghanistan,
Pakistan, India, Nepal, Butan, Burma, Laos, Vjetnam og Hongkong. Í Kina eru mong
mál. Høvuðsmálið er kinesiskt.

Kina skal breyðføða 20 prosent av heimsins menniskjum við sjey prosentum av
heimsins landbúnaðarjørð, og ein triðingur av heimsins fólkum fáa vatn úr
kinverskum áum. Skjótføra iðnaðargerðin í Kina hevur havt við sær dálking og
turk, og náttúran í Kina er vorðin til eitt hermót, har granskarar,
umhvørvisfólk, stjørn og tey 1,3 milliardirnar fólk berjast. Kina er í stórum
vøkstri, og vøkstur er raðfestur ovarlaga, tí hevur umhvørvismálaráðið ilt við
at tálma árinini av vøkstrinum.

Forna siðmenningin, sum tók seg upp í Kina, helst um 2200 f.Kr., varð kallað Xia
eftir Xiaættini, sum eftir gomlum søgnum hevði valdið hesa tíðina. Miðdepilin
var í Guláardali, og fornfrøðingar hava fingið proógv fyri, at Xiabøndurnir
nýttu steinamboð. Frá um 1700 f.Kr. búðu kongarnir í Shang-ríkinum tætt við, har
Anyang nú er, og ríkiðm teir ráddu í, hevði sína stórtíð um 1500 f.Kr. Kinverjar
lærdu at nýta bronsu og stoyttu heilag kør úr bronsu, útbúnað til vognarnar, sum
nýliga vóru uppfunnir, og vápn. Shang-fólkið vav silkiklæði og hevði eitt háment
skriftmál. Hús, sum kunnu hava verið tempul, vóru bygd av flagi, viði og
múrsteini. Shang-fólkið tilbað kongsins forfedrar sum gudar. Í stórum
kongsgravum vóru dýrgripir og leivdir av menniskjum og dýrum, sum vóru ofrað
fyri at vera saman við kongi. Zhou-ættin tók ræði frá Shang-ættinium 1045 f.Kr.

Í 18. øld vóru fleiri fólk í Kina enn í øllum Evropa tilsamans. Tað var størsta
landið í heiminum og hevur heldur ongantíð verið størri. Har búðu fleiri enn 300
milliónir (um hetta mundið búðu 24 milliónir fólk í Fraklandi). Keisarin í Kina
hevði stórt vald. Hann ráddi yvir Vjetnam, Butan, Tibet, Teivan, Teilandi,
Burma, Nepal, Norður- og Suðurkorea. Kinverjar hildu sína mentan vera ta bestu í
heiminum, og at eingin dugdi betur at stýra enn teir. Kina var miðdepilin.
"Ríkið í miðjuni".

Evropearar, sum komu til Kina, vóru ovfarnir og hugtiknir av øllum, teir sóu.
Yvirstætturin í Evropa kappaðist um at fáa hendur á kinverskum silki og málaðum
postalíni. Evropearar fóru eisini at drekka kinverskt te - serliga bretar.
Kinverjar høvdu hinvegin heilt aðra áskoðan á evropearar. Teir vórðu nevndir
"reyðir barbárar" ella "fremmandir djevlar". Niðurlendskir handilsmenn vóru uppi
í teimum fyrstu í Evropa, sum komu til Kina. Teir høvdu ljóst hold, og fleiri
vóru reyðhærdir. Kinverjar hildu hesar menn, við síðum hári, stórari nøs og
skeggi, vera bæði grammar og ódámligar. Handilsmenn vóru annars ikki so væl
dámdir í Kina. Í kinverskari pátrúgv var reyði liturin bundin at djevlum og
illum andum. Ein øðrvísi luktur gongur eisini at evropearum. Hetta kemst av, at
teir hava fleiri sveittakertlar. Ásiatar hildu tí, at evropearar vóru sjúkir.
Fleiristaðni royndu fólk at tváa henda serliga kropslukt burtur.

Eftir at hava verið keisaraveldi í túsundtals ár, gjørdist Kina lýðveldi í 1911
og kommunistiskt ríki 1. oktobur í 1949. Tá kommunistaflokkurin tók valdið í
Kina í 1949, setti flokkurin eina massiva propagandaherferð í gongd fyri at
vinna fólkið fyri Mao Zedong. Meðan kommunistarnir hava rátt, hava
ríkismyndugleikarnir lagt seg eftir at hava eftirlit við øllum viðurskiftum
landsins, og Kina er vorðið mikið ídnaðar- og hernaðarveldi. Seinastu árini
hevur landið nærkað seg marknaðarbúskapi og hevur eggjað útlendskum fyritøkum at
gera íløgur í landinum.

Vestari partur av Kina er fjallalendi, og har búgva upp á seg fá fólk, meðan
eystan fyri millum Gulu ánna og Yangtzeánna eru teir stóru býirnir, ídnaður og
landbúnaður.

Fleiri enn 250 milliónir kinverjar búgva í smáum og stórum býum; mangir teirra
eru ógvuliga fjølbygdir. Stórt íbúnaðartrot er, og mong húski búgva í smáum
íbúðum - eitt ella tvey rúm - sum tey leiga frá fyritøkuni, har tey arbeiða.
Gøturnar eru stúgvandi fullar av súkklum, og almennu flutningsakførini koyra
altíð fullsett. Størsti ídnaðarbýur og handilsmiðdepil er Shanghai, 18,4 (2007)
milliónir fólk búgva í býnum, sum er ein av teimum størstu í heiminum.

Av tí at mong fólk í býunum búgva í íbúðarhúsum, har einki er uttanum, er altíð
nógv fólk í býarlundunum. Kinverjar verða eggjaðir at røra seg nógv, og tí ganga
fólk javnan túr í lundunum at venja kroppin. Tíðliga um morgunin íðka fólk "tai
chi" ella "kung-fu". Børn renna við drekum, tá ið líkindi eru til tess, og
vaksin fólk spæla borðtennis, kort ella telva, ella sita bara og práta við vinir
og kenningar.

Á hvørjum ári, siðst í januar ella fyrst í februar, fara kinverjar at gera seg
til at halda nýggjár. Vaskað verður upp og niður, hongdar verða upp reyðar
lyktir, ið skulu veita húsfólkinum eydnu, og børnini fáa nýggj klæði og leiku.
Nýggjárshaldið stendur í fleiri dagar. Handlar og skrivstovur eru stongd, og
fólk eru úti á gøtunum og skjóta fýrverk og hyggja at sýningum við leyvu- og
drekadansi.

Kinverjar halda, at fólk gerast sjúk, tí at andstøddu máttirnir yin og yang eru
ikki í javnvág. Læknar fáa javnvág í aftur kroppin við akupunkturi, sum er, at
nálir verða stungnar ymsastaðini í kroppin at linna pínu. Flestu fólk, ið tørva
læknahjálp, fara til náttúrulæknar, sum hava lært at nýta gomul heimaráð at
grøða við.

Í Kina halda tey fimi vera ímyndin av tjóðarsálini, hóast hvør einstakur
akrobatur ikki er høgt í metum ella fær góða løn. Sirkus eru um allan heim, men
munur er á vesturlendskum sirkus og teimum kinversku. Í Kina snýr alt fimi seg
um at bjóða kroppinum av. Kinverskir akrobatar byrja tíðliga at venja. Tað er
eitt hart lív og tað verður verandi hart til pensjónina.

Kina er tað landið í heiminum, har flest fólk roykja. Mett verður, at 350
milliónir fólk javnan festa sær í, og tað er ikki sum at siga tað at fáa fólkið
at broyta sínar vanar. Í januar 2008 sendu heilsumyndugleikarnar eina skrivliga
áheitan út til 30 000 matstovur um at seta roykibann í verk, men ikki ein tann
einasta fylgdi áheitanini.

Fólkalýðveldið Kina hevur nógvar stórbýir (yvir 1 millión íbúgvar), av hesum
teljast fleiri millum 100 fólkaríkastu býir í heiminum. Talvan niðanfyri vísir
20 av størstu býunum og metta fólkatalið í milliónum fólkum.:

Kina hevur havt stóra búskaparliga framgongd seinastu árini, men kortini rýma
fólk í besta aldri úr landinum sum ongantíð fyrr. Fólk í hópatali rýma úr Kina
til onnur meira demokratisk lond, hóast Kina seinastu árini hevur havt risastóra
búskaparliga framgongd. Bara í 2011 fluttu 87 000 kinverjar til USA . Tey stúra
fyri framtíðini hjá sær og børnunum í einum landi við framburði, sum ikki øll
fáa lut í.

Ógvuliga nógv kol er í Kina, og flestu steinsløg eru eisini í jørðini. Eftir at
kommunistarnir tóku valdið í 1949, legði stýrið stóran dent á at menna
tungídnaðin og læt byggja ovurstór jarn- og stálverk og evnafrøðiverksmiðjur.
Seinastu árini hevur stýrið eggjað til at menna lættan maskinídnað og
nýtsluvøruídnað. Kina er nú ímillum tey lond í heiminum, sum ger mest av
handilstøðum, klæðum, ravmagnslutum og ravtøkni.

Fruktabesta lendið er fyri sunnan. Høvuðsgrøðin er rís, te, bummull, frukt og
grønmeti. Rísið verður sáðað í akrar, sum fyrstu tíðina standa undir vatni. Góð
ár heysta kinverjar rís tvær ferðir av sama akri, men grønmeti og annað korn enn
rís verður bara heystað eina ferð. Í norðara og vestara parti í landinum, har
tað er turrari og berligari, dyrka teir mest korn og epli og halda neyt og seyð.

Í nýggjari tíð hevur eingin tjóð verið í nánd av Amerika við atliti til
búskaparstyrki, men kommunistiska Kina kann nú meta seg ájavnt. Í fleiri ár
hevur Kina havt stóran búskaparvøkstur, og altjóða gjaldoyragrunnurin IMF spáar
nú, at um fimm ár hevur landið lagt USA aftur um seg. USA hevur ætlanir um at
kæra Kina til WTO í 2012, tí kinverjar hava veitt ólógligan stuðul til teirra
bilverksmiðjur í beinleiðis kapping við tær amerikansku .

Kina hevur heimsins skjótast vaksandi búskap við 9,5 % vøkstri um árið. Í fyrstu
fýra mánaðunum í 2007 var tað kinesiska handilsavlopið á tilsamans 63,3
milliardir dollarar. Kina hevur heimsins fjórðstórsta búskap við einum BNP á
2 000 milliarder USD. Álíkavæl er Kina enn eitt fátækt land, sum fram til fyri
fáum árum síðan hevur móttikið stuðul frá matvøruætlanini hjá ST. Í 2009
gjørdist landið heimsins størsta útflytaratjóð. Tað árið útfluttu tey vørur fyri
1,2 billiónir dollarar. Týskland útflutti fyri 1,13 billiónir dollarar, meðan
USA seldi vørur til útlandi fyri 1,06 billiónir dollarar.

Fyri vestan hækkar oyðimarkarkenda lendið upp í djúpar dalar og høg fjøll.
Tibet, sum áður var sjálvstøðugt ríki, men sum Kina hertók í 1950, verður nevnt
"tekja heimsins", tí at tað liggur so høgt. Í norðara parti í Kina á markinum
móti Mongolia er turra og oydna Gobioyðimørk. Í Eysturkina og Norður- og
Suðurkina er nógvur landbúnaður í áardølunum og á víða slættlendinum. Haðan
kemur matur til allar milliónirnar, sum búgva í mongu býunum fram við strondini
og inni í landinum.

Hengduanfjøllini har suðuri í Kina spretta úr Himaleiafjøllunum, og í hesum
fjøllunum og í dølunum er ríkt dýra- og plantulív. Gjøgnum dalirnar renna eisini
tríggjar tær størstu áirnar í fjareystri, og tær eru Salweenáin, Mekongáin og
Yangtzeáin. Her er eitt satt paradís á jørð fyri apur, pandur, teir seinastu
villu fílarnar í Kina og fyri eitt ótal av fuglasløgum.

Kinverska strondin er 14.500 kilometrar long. Longdin ger sjálvandi tað, at
stórur munur er á tilveruni hjá fólkinum, sum býr við sjógvin. Nógv búgva í
stórbýum, og so eru tað tey, sum búgva á smábygd við sjógvin og eru útróðarfólk.
Eisini finst eitt ríkt dýralív við strendurnar, men dálkingin er eisini ein
stórur trupulleiki bæði fyri fólk og fæ.

Kina eigur hjálondini Hongkong og Makao. Teivan tók loysing frá Kina í 1949, men
fá lond hava viðurkent Teivan sum sjálvstøðugt ríki.

Kina er býtt sundur í 23 landslutir, 5 sjálvstýrandi regiónir og 4 kommunur.
Hesar eindir eru tilsamans høvuðlandið Kina. Umframt 22 landslutir sær tann
kinverska stjórnin eisini Teivan sum ein part av Kina og sær tí Teivan sum sín
23. landslut.

Harafturat koma tvey serstøk fyrisitingarlig øki Makao og Hongkong, sum hoyra
undir tí kinversku fyrisitingina, men sum hava størri sjálvstýri enn hinir
landslutirnir, regiónirnar og kommunurnar.

Kina hevur seinnu árini latið mørk síni meira og meira upp fyri umheiminum, men
Kina er framhaldandi eitt hart stýrt land, har nógv ræðast valdsharrarnar og
ikki minst Hu Jintao. Kinesiski leiðarin hevur til dømis harðrent jarðlagt og
flutt milliónir av fólkum fyri at gera pláss fyri nýbygningum, Olympisku
Leikunum og øðrum, sum hevur verið sæð av umheiminum sum framgongd. Kina við Hu
Jintao á odda er framhaldandi tað landið, sum avrættar nógv flest folk.

Fólkavøksturin í Kina er 15 milliónir um árið; næstan líka nógv fólk, sum býr í
Noregi, Svøríki og Danmørk. At tálma hesum stóran vøkstri settu myndugleikarnir
í gildi, at maður og kona bara skuldu hava loyvi til at eiga eitt barn. Síðani í
1979 hava myndugleikarnir í Kina kravt, at foreldur bert fáa eitt barn. Hesi
einkarbørn verða stundum kallað smáu keisararnir, tí at tey ofta eru ovurvard og
spilt. Hesin politikkur hevur helst verið til gagns í ovfólkaðu býunum, men ikki
á bygd, har mesta arbeiði í landbúnaðinum verður gjørt við hond.
Barnapolitikkurin við einum barni, gevur teimum sum halda seg til lógina, fleiri
fyrimunir. Tey fáa reiðan pening og betri bústaðir. Í miðal fáa kinesiskar
kvinnur bert 1,4 barn, sum er væl undir markinum fyri at halda fólkatalið í
landinum. Tað markið er 2,1 barn. Í Kina hevur eittbarnspolitikkurin gjørt at
dreingjabørn verða vald framum gentubørn. Hetta hevur skapt ein kynsójavna í
landinum. Íbúgvaratalið er 1,36 milliardir fólk í 2013. 697 milliónir eru menn,
meðan 663,5 milliónir eru kvinnur. Hetta merkir at tað eru 35 milliónir fleiri
menn enn kvinnur í landinum. Tað vil so siga, at tað eru líka nógvir single menn
í Kina sum tað eru t.d. íbúgvar í øllum Kanada. Og teir allar flestu av teimum
mugu liva sítt lív einsamallir, uttan eina konu ella kvinnuligan partnara.
Ójavnin fór at gera seg galdandi fyri tíggju árum síðani, men hann hevur
ongantíð verið so sjónskur sum nú.

Í Kina verða foreldur fyri mismuni á arbeiðsplássinum og fáa bøtur, um tey fáa
sær meir enn eitt barn. Men 70 % av kvinnunum ynskja sær fleiri børn. Kvinnurnar
í Kina er púra ósamdar við eitt-barns-politikkinum hjá stjórnini. Sambært BBC
News, vísir ein spurnarkanning, at 70 % av kvinnunum ynskja sær tvey ella fleiri
børn í Kina. Hóast hetta heldur stjórnin fast í førda politikkinum.
Myndugleikarnir siga, at lógin, ið varð sett í gildi síðst í 70'unum, hevur
forðað fleiri 100 milliónum av føðingum, sum síðani hevur gjørt íbúgvarnar
ríkari.

Kina er tað landið, sum avrættaði flest fólk í 2008. Sambært frágreiðingini
"Death Sentences and Executions in 2008" vóru í minsta lagi 1718 fólk avrættaði
í Kina, men veruliga talið kann vera hægri, tí í Kina eru deyðarevsingar
loyniligar. Hetta svarar til 72 % av øllum avrættingum í 2008. Tað merkir, at
tað í Kina tilsamans fóru fleiri deyðarevsingar fram í enn í restnina av
heiminum tilsamans. Asia er tann heimsparturin har flestu avrættingarnar vóru
framdar í 2008. Avrættingar vóru framdar í 11 londum í Asia. Hesi londini eru
Afghanistan, Bangladesj, Indonesia, Japan, Norðurkorea, Maleisia, Mongolia,
Pakistan, Singapor, Vjetnam og Kina.

Tann fyrsti kinesiski rúmdarmaðurin, Yang Liwei (f. 21. juni 1965), var úti í
rúmdini í 2003 í rúmdarfarinum Shenzhou 5. Kinesiska rúmdarumsitingin hevur
ætlanir um at seta eitt ómannað rúmdarfar á mánan í 2013, og ætlanin er so at
senda eitt mannað far hagar seinni. Stutt eftir døgurðatíð 14. des. 2013 setti
eitt kinverskt rúmdarfar seg á mánan, og harvið gjørdist Kina triðja tjóð eftir
USA og Sovjetsamveldið at lenda á mánanum. Hetta er fyrstu ferð síðani 1976, at
nakar lendir á mánanum. Talan er um eitt ómannað kanningarfar, nevnt Chang'e 3
eftir mánagudinnuni í kinverskari gudalæru. Chang'e 3 setti seg í Sinus Iridum,
ella Ælabogavíkini, sum enn ikki er kannað. Har er góður sólargangur, og tað
liggur væl fyri at samskifta haðani niður á jørðina, skrivar kinverska
tíðindastovan Xinhua .

Í desember mánaði í 2013 hevur tjóðartingið í Kina formliga viðtikið eina
fyriskipan, sum endar nýtsluna av arbeiðslegum sum eina revsing fyri politiskar
fangar. Legurnar hava verið nýttar í meira enn fimmti ár sum ein háttur til at
revsa øðrvísi hugsandi og fáa tey til at tiga . Millum hesi eru kristin, sum
ikki vilja vera við í statsgóðkendu trúnni. Revsingin í arbeiðslegum varð tikin
í nýtslu í 1957 fyri at revsa atfinnarunum móti kommunistiska flokkinum. Men
skipanin hevur eisini verið nýtt til at revsa onnur við, harímillum eisini
húskirkjukristin og politikarar. Fyriskipanin er góð tíðindi fyri kristin, sum
møtast í húskirkjum, og aðrar bólkar í landinum. Fólk úr hesum bólkum hava
regluliga verið dømd til upp í fýra ár í arbeiðslegum uttan at hava verið fyri
rætti. Fyriskipanin er ein av fleiri skipanum, sum kinesiski kommunistaflokkurin
legði fram í 2013, og tær vórðu góðtiknar leygardagin 18. januar 2014 fyri
nýggjár í tjóðartinginum. Ein onnur fyriskipan sama dag var, at tingið avtók
"laojiao”, sum er endursiðing gjøgnum arbeiði.

At drepa tikarar er stranglig bannað og ólógligt í Kina, og tikarin er sera
hóttur í fólkaríka landinum. Tað sigst, at tikararnir eru farnir frá at vera
100.000 í 1900-talinum til at vera uml. 50 í 2015. Í Kina virkar
Heimsnáttúrustovnurin WWF fyri, at fáa tikararnar út aftur í náttúruna. Einaferð
vóru amurtikarar allastaðni í Kina. Men teir vóru so nógv veiddir, at tað bara
vóru uml. 40 takarar eftir í 1940. Í 2015 eru um 400 amurtikarar, sum liva fríir
úti í náttúruni.

Kina eigur góða, gamla mentan. Í kinverskum grøvum hava tey funnið málningar
eldri enn 6.000 ár. Listaligi siðaarvurin sæst enn aftur í dansinum og í
tónleikinum, og bæði filmar, opera og sjónleikur eru vældámdar listagreinir.
Listafólk verða eggjað at lýsa avrik kinverska fólksins. Miðkina við býnum
Beijing er miðstøð fyri eina 5.000 ára gamla mentan, sum hevur skapt ótrúlig
bygningsverk.

Ymiskar filosofiskar lærur hav havt stóra ávirkan á kinverska mentan. Tríggjar
av teimum elstu høvuðsgreinunum komu frá konfusianismuni, taoismuni og
buddhismuni. Tað eru fleiri ymiskar trúarbólkar í Kina, og fleiri av teimum eru
rættiliga samansettir. Av trúarbólkum, sum verða tvinnaðir saman við Kina kunnu
nevnast Ættfaðirskultin, buddhisma, kinesisk folkatrúgv við rótum í elligomlum
mytum, konfusianisman, taoisman og islam. Kinesiskar bókmentir hava eina langa
og ríka søgu, tað var eisini í Kina at man fann fram til prentlistina undir
Song-ríkinum. Áðrenn tað tíð vóru tær klassisku og átrúnaðarligu hondskriftirnar
netupp hondskriftir - hondskrivaðar við blekkpensli. Talan var sum oftast um
konfuciansk, taoistisk og buddhistisk verk. Fyri at granska hesar tekstir
upprættaðu tey lærdu akademiir í hópatali. Nøkur av hesum akademiunum vóru
betald av herskaradynastiunum, og tey kongaligu kundu sjálvi taka aktivt lut í
kjakinum har. Av skjølum sum eru skrivaði hetta tíðarskeiði heru fleiri túsund
varveitt. Kinverskir heimspekingar, rithøvundar og yrkjarar hava sum oftast
verið høgt í metum í samfelagnum og spælt ein týðandi leiklut sum mentanarberar.
Kinversk skrift hevur havt nógvar ymiskar variantar gjøgnum søgu Kina, og mitt í
20. øld mentist ein meira einfaldur kinverskur skriviháttur á Meginlandskina. Í
Teivan og á øðrum støðum halda tey fast við ein eldri skrivimáta. Kalligrafi er
ein týðandi listagrein í Kina, eins og málningalist og tónleikur. Bonsai er ein
elligomul listagrein, ið eisini breiddi seg til Japan og Korea.

Umframt rís er mesta tilfarið í kinverskum mati grønmeti og nudlur. Tey eta
eisini nógvan turran mat, soyabønir, fisk og kjøt. Maturin kann vera sera
ymiskur, alt eftir hvar í Kina tú ert. Kinverjar gera nógv burtur úr matgerð og
matsiðum í teimum ymsu landslutunum. Í landslutinum Xinjiang er maturin sterkt
kryddaður; fyri norðan um Beijing-leiðina eru tey gitin fyri at duga væl at
steikja dunnu. Vælrúkandi fiskarættirnir í landslutinum Kanton fyri sunnan eru
vorðnir heimskendir. Har verður maturin gjørdur til í djúpari steikipannu við
loki, kallað wok. Í Suðurkina verður rís etið aftur við høvuðsrættunum. Í
Norðurkina annaðhvørt hveitibollar ella hveitinudlar. Etið verður úr smáum
skálum við pinnum. Rís, annaðhvørt kókað, guvukókað ella stekt, er høvuðskostur
í mongum kinverskum rættum.

Verk av filosofiskum slag hava ein týðandi lut í kinverskum bókmentum, serliga
undir Zhou-ríkinum, við tí "siðbundna" konfusiansku ella teimum taoistisku
klassikarunum. Síðan er tað kinversk yrkingalist, ið gerst týdningarmiklari við
tíðini, serstakliga undir Tang-ríkinum.

Síðan veksur prosan framm við kendum verkum sum Ferðin mót Vestri í
1500-talinum, ella familjuskaldsøgan Hong Lou Meng (红楼梦) frá 18. øld (Dreymurin
um tað reyða rúmið).

Síðan vóru kinverskar bókmentir raktar av afturgongd beint eftir at Qing-ríkið
fall. Tað gjørdist endin á tí klassisku mentanini. Hu Shih (f. 1891, d. 1962) og
Lu Xun (f. 1881, d. 1936) gjørdist undangongumenn til nútíðar kinversku
bókmentirnar.

Kinesiskur tónleikur hevur eitt heilt serligt ljóð. Kinverjar hava ment ljóðføri
í stórum tali, eitt nú zheng, xiao og erhu. Ljóðførið sheng fekk eina røð av
líknandi ljóðførum í Vesturheiminum.

Almenna málið í Kina er kinverskt ella mandarin, sum øll tosa uttan tey, sum
búgva úti við strondina í Útsynningsásia. Har tosa tey kanton ella onnur
kinversk mál. Í hvørjum máli eru nógv bygdarmál. Øll kinversk mál hava sama
skriftmál. Borið saman við stavrað okkara, sum er 32 bókstavir, eru fleiri enn
50.000 tekn í kinverska skriftmálinum. Hvørt tekn merkir eitt orð ella eitt
hugtak. Fyri einføld orð, til dømis "himmal" og "regn", er eitt tekn. Fyri
samansett orð eru tvey ella fleiri tekn. "Telefon" verður skrivað við tveimum
teknum - teknunum fyri "ravmagn" og sagnorðinum "tala".

Kalligrafi er ein serligur skriviháttur, og vøkru kinesisku skriftteknini koma
best til sín rætt, tá tey eru hondkalligraferað. Kalligrafi er høgt mett list í
Kina og javnsett við málningalist, tí at skrivarin má leggja sær nær at skriva
teknini røtt og vøkur.



https://fo.wikipedia.org/wiki/Kannabis

Kannabis ella Marijuana er blómur, sprotar ella bløð, sum verða turkað, skorin
sundur og stoytt. Kannabis verður brúkt ymsastaðni í heiminum sum heilivágur og
rúsandi evni. Kannabis er eitt av vanligastu rúsevnum í heiminum og millum 128
og 232 mió. (svarandi til 2,7% - 4,9% av heiminum millum 15 og 65 ár) fólk
royktu kannabis í 2013. Í 2015 varð kanning gjørd í USA og umleið helvtin av
amerikanarum hevði roynt at roykt kannabis minst einaferð, 12% innan síðsta árið
og 7,3% í síðsta mánaði.

Kannabis hevur mong nøvn, formar og roykingarhættir sum til dømis marijuana,
mold, tað brúna, hasj, tjums, hamp, blunt, skunk og joint. Marijuana eru teir
grágrønu turkaðu og morlaðu blómuknapparnir og smáu bløðini av kannabisplantuni.
Kannabisplantan hevur mjá og spísk bløð. Marijuana og hasj verða næstan altíð
blandað upp í tubbak í Evropa, tað verður roykt í til dømis pípu, vatnpípu ella
í einari bong. Marijuana er heilt lógligt í Niðurlondum, Bangladesj, Uruguei, og
amerikansku statunum Colorado, Washington, Alaska, Oregon og í Washington D.C,
umframt í býnum Portland. Harafturat er kannabis lógligt sum heilivágur í
Avstralia, Kanada, Belgia, Spania og 23 øðrum amerikanskum statum.

Marijuana verður roykt. Harumframt verður marijuana eisini etið t.d. sum
kannabis-køka. 9 % av øllum næmingum í 9. flokki í Føroyum hava, sambært
kanningum hjá ESPAD (stytting fyri "European School Survey Project on Alkohol
and Other Drugs"), roynt at roykja marijuana . Institute of Public Health í USA
gjørdi einaferð eina kanning. Hon vísti tað, at 99 % av teimum, ið nýta/hava
nýtt marijuana ikki gera tað dagliga ella fleiri ferðir um vikuna . Eingin er
nakrantíð beinleiðis deyður av kannabisi.

Marijuana gevur eina kenslu av vælveru, mildari eydnusælu og hvíld, og síðan
vísir møði seg. Allir sansir verða ávirkaðir, og tíðarfatanin hjá persóninum
broytist. Evnini at hugsavna seg broytast somuleiðis. Áhaldandi marijuananýtsla
ávirkar evnini at læra nýtt og minnið, og harumframt kann hin ungi liva í einari
ostaklokku og uppliva seg sjálvan sum nógv klókari enn øll onnur[tørvar keldu].
Marijuana ávirkar teir anandamidu receptorarnar í heilanum. Ein receptorur er
tað staðið, har evnini úr nervakyknunum binda seg føst eftir tað, at
nervakyknurnar hava úrskilt tey. Anadamidi receptorurin liggur í teimum pørtunum
av heilanum, sum eru við til at hava eftirlit við rørslu, og gevur eina kenslu
av at vera sterkt rúsaður. Marijuana ávirkar harumframt fleiri aðrar receptorar
í kroppinum, sum hava hjáárin við sær. Tá ið marijuana verður roykt, vísir
rúsurin seg eftir fáar minuttir og varir í 2-3 tímar.

Marijuana er ikki fysisk vanadannandi, tí har er onki stoff í sum kroppurin
blívur bundin av. Tað er tað t.d. í sigarettum (nikotin). Marijuana doyvir
heilan og ger tað trupult fyri hann at arbeiða, men aftaná at taka ein støðg við
at roykja fungerar heilin sum fyrr. Tá ein roykir ekstremt kann ein fáa
høvuðpínu, trupult at minnast ting, trupulleikar við at konsentrera seg . Har
aftur ímóti, so er tað læknafrøðiliga prógvað, at marijuana hevur hjálpt fólki
sum hava AIDS, krabbamein, rørslu trupulleikar, astma og líknandi. Marijuana er
selt til fleiri millionir av sjúklingum í USA sum til dømis hava krabbamein,
AIDS, etingarólag, tunglyndi, svøvnloysi, osfr. .



https://fo.wikipedia.org/wiki/K%C3%8D_(kvinnur)

KÍ kvinnurnar eru eitt kvinnu fótbóltslið hjá Klaksvíkar Ítróttarfelag. KÍ varð
stovnað í 1904, men kvinnufótbóltur í Føroyum byrjaði ikki undir skipaðum
viðurskiftum fyrr enn mitt í 1980-árunum. Heimavøllurin hjá teimum er eins og
hjá KÍ monnunum við Djúpumýru í Klaksvík. KÍ kvinnurnar hava klárað seg sera væl
í føroyskum fótbólti, ja so væl, at tær seta evropeiskt met í flest vunnum
meistaraheitum í heimlandinum á rað. Tær hava vunnið FM 15 ár á rað frá 2000 til
og við 2014, sum er heimsmet. KÍ kvinnurnar eru eisini væl umboðaðar á føroyska
kvinnulandsliðnum í fótbólti, og eisini har hava tvær av teimum sett heimsmet
við at vera fyrstu foreldur/barn, ið spæla landsdyst saman í sama dysti. Tað
hendi 28. november 2012, tá møðgurnar Bára Skaale Klakkstein og Eyðvør
Klakkstein spældu vinardyst móti Luksemburg á útivølli, sum Føroyar vann 0-6. Av
tí at KÍ kvinnurnar hava vunnið FM 15 ferðir og steypakappingina 12 ferðir, so
hava tær eisini fleiri ferðir luttikið í altjóða fótbóltskappingum. Tær hava
luttikið í UEFA Women's Cup frá 2001/02 til 2008/09. Í 2009/10 og 2010/11
luttóku tær í UEFA Women's Champions League.



https://fo.wikipedia.org/wiki/John_R%C3%B8dgaard

IM John Rødgaard (føddur 4. mars 1955) er ein føroyskur telvari og fyrrverandi
danskur fótbóltsleikari. Hann hevur fleiri ferðir umboða Føroyar á Talv-OL og
øðrum altjóða talvkappingum. Hann er uppvaksin í Danmark, flutti til Føroya í
1976, búsettist á Tvøroyri, har hann spæli fótbólt við TB í fleiri ár. Seinastu
árini hevur hann tó verið mest kendur sum telvari. Í august 2013 spældi hann sín
talv-landsdyst nummar 200 fyri Føroyar, og tað er met innan talvlandsdystir hjá
Føroyum. Hann umboðaði fyrstu ferð Føroyar í talvi á talvolympiaduni í Saloniki
í 1984, har hann eitt nú leikti javnt ímóti fyrrverðandi heimsmeistaranum Boris
Spasskij. 26. august 2013 varð hann heiðraður á býráðsskrivstovuni á Tvøroyri,
stutta tíð eftir at hann spældi sín landsdyst nummar 200 í talvi.

Í 2016 luttók hann á Talvolympiaduni í Baku saman við Helga Dam Ziska, Jóan
Hendrik Andresen og Sjúrður Thorsteinsson. Føroyar vunnu 3-1 á Suðursudan.
Føroyar fingu eitt stig í dystinum móti Bulgaria. Helgi Dam Ziska og John
Rødgård telvaðu javnt á ávikavist 1.- og 2. borði, Helgi fekk remis ímóti
Veselin Topalov, ið júst tá var nummar tíggju í heiminum og fyrrverandi
heimsmeistari. John Rødgård fekk við svarta fólkinum eisini remis móti øðrum
sterkum stórmeistara. Føroyar vunnu 3½-½ á Jersey í triðja umfari á
talvolympiaduni.

John Rødgaard luttók á Talv-OL í Istanbul í september 2012 saman við IM Helga
Dam Ziska, IM John Arna Nilssen, Jóan Hendrik Andreasen og Rógva Egilstoft
Nielsen.. Teir fingu besta úrslit higartil, um hugt veður eftir, hvussu nógv
prosent teir vunnu, teir vunnu 56% av leikunum, sum teir telvaðu. Føroyar endaði
sum nummar 68 av 157 londum. Áðrenn kappingina var Føroyar mett til at vera á
einum 74. plássi. Føroyar fekk í alt 24½ stig av 44 møguligum. Teir vunnu fimm
dystir, taptu fýra og telvaðu tveir javnt. Helgi Dam Ziska (1. borð) kláraði srg
best við 6½ stigi, John Rødgård (3. borð) fekk 6 stig og Rógvi Egilstoft Nielsen
(5. borð) fekk 4½ stig. John Arni og Jóan Hendrik fingu ávikavist 4 og 3½ stig.
Armenia vann kappingina, Russland var nummar tvey og Ukraina var nummar trý.
Føroyar var frammanfyri Finnland, sum endaði sum nummar 74.



https://fo.wikipedia.org/wiki/Johanna_TG_326

Johanna TG 326 er ein slupp, sum er heimahoyrandi í Vági. Tað er Felagið Johanna
TG 326, sum eigur sluppina. Ábyrgdarpersónur er Gudmund Kárason Jacobsen.
Johanna var til fiskiskap fram til 1972. Nú verður sluppin brúkt til styttri og
longri leigutúrar bæði í Føroyum og til grannalondini.

Johanna varð smíðað í Rye, Sussex í Suðuronglandi í 1884 á skipasmiðjuni, sum
James Collins Hoad átti. Tá nevndist hon Oxfordshire. Fyrsti eigarin varð John
William Haylock úr Dulwich í Surrey. Í Oktober 1894 keypti Georg Edv. James
Moody, ein stórur reiðari í Grimsby, Oxfordshire, men seldi hana aftur í
Desember sama árið til Jákup Dahl, handilsmann í Vági, tá fekk sluppin navnið
Johanne. Hetta var fyrsta sluppin, sum Jákup Dahl sjálvur átti. Hann keypti
seinni fleiri aðrar sluppir og stovnaði fyritøkuna A/S J. Dahl. Fyritøkan átti
yvir 20 sluppir og skonnartir og hevði nógv ymiskt virksemi í Vági, bæði innan
fiskiskap, fiskavirking og handil. Johanna var fiskiskip, men undir seinna
heimsbardaga hevði Stóra Bretland stóran tørv á matvørum, eisini á fiski, og tí
vóru tað fleiri føroysk fiskiskip, sum løgdu um til flutningsskip. Johanna
sigldi til Íslands, har hon fekk ísaðan fisk í lastina, sum hon so førdi til
Skotlands. Fiskurin sum føroysku skipini førdu til Stóra Bretlands kom sera væl
við hjá bretum. Winston Churchill nevndi eisini føroyingar í einari talu, hann
helt eftir kríggið. Hetta nevndi Elin Mortensen, rithøvundur, í sending í
útvarpinum hjá Kringvarpinum. Sera nógvir føroyingar lótu lív undir seinna
heimsbardaga í mun til fólkatalið. Tað vóru sjómenn, sum vóru við føroyskum
fiskiskipum, sum blivu bumbaði av týskum kavbátum ella bumbu flogførum ella
sigldu á eina minu. Sluppin Johanna kom tó gjøgnum kríggið uttan at vera rakt av
bumbum ella minum. Johanna varð løgd í 1972 og fór ikki til fiskiskap aftur. Hon
lá við kai í Vági til 1980, tá ætlaði eigarin A/S J. Dahl at søkkja hana, men í
síðstu løtu varð gjørt av at bjarga sluppini. Í 1981 varð settur á stovn ein
grunnur, nevndur Johanna TG 326, sum hevði til endamáls at bjarga sluppina
Johannu TG 326 og seta hana í upprunastand, soleiðis at hon kundi verða eitt
minni um ta farnu slupptíðina. Tað árið keypti grunnurin Johanna TG 326 sluppina
Johannu frá A/S J. Dahl fyri 1 kr. Johanna varð síðan løgd upp á land, har hon
skuldi setast í uppruna stand. Sera nógv fólk vóru við í arbeiðnum at seta
sluppina í stand, og stuðul var veittur úr øllum landinum. Alt arbeiði var gjørt
sjálvboðið í fyrstani. Fólk úr grunninum skipaðu m.a. fyri bingo, fyri at savna
pening til tilfar og annað sum kostaði pening. Ein av eldsálunum tá var Ovi
Mikkelsen, sáli (doyði í mai 1995). Ein annar vágbingur, sum hevur arbeitt nógv
uppá sluppina Johannu, og sum nú er formaður í grunninum, er Gudmund Jacobsen,
skipstimbari og eigari av Vágs Skipasmiðju. Johanna verður nú brúkt til
ferðavinnu endamál, sum styttri túrar (útferðir), men eisini til leiguferðir í
Føroyum og t.d. til Hetlands.



https://fo.wikipedia.org/wiki/Jens_Fink-Jensen

Jens Fink-Jensen er føddur 19. desember 1956 í Keypmannahavn, rithøvundur,
lýrikari, fotografur og tónasmiður.

Byrjaði sítt rithøvundavirkið innan fagrar bókmentir í 1975 við stuttsøguni Juni
1995. Stuttsøgan stóð at lesa í dagblaðnum ”Information”. Í mai 1976 komu fýra
yrkingar ”Hvedekorn” nr. 76/1. 19.10.1981 kom bókin við yrkingarsavninum Verden
i et øje. Bókin í óbundnum máli við stuttsøgusavninum Bæsterne kom 5.6.1986.
18.3.1994 kom út barnabókin Jonas og konkylien.

Jens Fink-Jensen er nýmálsligur studentur frá Herlufsholm Kostskole í 1976.
Síðani gjørdi hann herðskyldu og næm sær útbúgving í Kongaliga Danska
Lívgardanum. Hann gjørdist arkitektur (MAA.,cand.arch.) frá Kunstakademiets
Arkitektskole í Keypmannahavn 1986, og tók prógv sum multimediedesignari frá
sama staði í 1997.

Sum limur í upprunaliga bólkinum af rithøvundum í 1980-unum, sum savnaðust í
bólkin rundan um Hvedekorn blaðstjóran Poul Borum, skipaði Jens Fink-Jensen í
1980 eitt nú saman við rithøvundastarvsfelagnum Michael Strunge, ”NÅ!!80” i
Huset, Keypmannahavn.

Jens Fink-Jensen ferðast við multigmedielýrikkshowum - við at lesa upp yrkingar,
sýna egin dias og synthesizierkompositiónir á studentaskúlum og festivalum saman
við keyboradspælaranum Fredrik Mellqvist og saxofonistiunum Jens Severin.

Jens Fink-Jensen hevur eitt nú gjørt fotoframsýningarnar Sydens Skibe, Bejjing
Ansigt, yrkinga/fotoframsýningina OrdBilleder og ljóðdiasshowið Øje på verden –
om bøgernes råstof.

Í 1999 kom út yrkingasavnið Nær afstanden, á arabiskum, og var tað Jamal Jumas,
sum umsetti til arabiskt. Forlagið Alwah, í Madrid útgav savnið, líka sum nakrar
yrkingar herfrá stóðu at lesa í dagblaðnum ”Al-Quds Al-Arabi” (London, 1996) og
tíðskriftið ”Nizwa”, Oman í 1999.



https://fo.wikipedia.org/wiki/Janus_Rasmussen

Janus Rasmussen er ein føroyskur tónleikari og framleiðari búsitandi í Íslandi.
Saman við trimum øðrum er hann limur í íslendska tónleikabólkinum Bloodgroup.
Hann er eisini limur í Kiasmos saman við íslendska tónleikaranum Ólafur Arnalds
og í Byrta saman við Guðrið Hansdóttir.

Janus Rasmussen hevur framleitt tónleik fyri fleiri einstaklingar. Eitt nú
Heiðrik á Heygum, Høgna Reistrup og Guðrið Hansdóttir.

Í 2011 framleiddi Janus plátuna hjá Høgna Reistrup Samrøður við framtíðina. Við
á útgávuni eru Høgni Lisberg, Knút Háberg Eysturstein, Ísak Sambleben og Janus
Kampmann.

Í 2013 framleiddi Janus fleiri útgávur. Millum annað framleiddi hann saman við
Ólavi Jákupssyni "Áðrenn vit Hvørva" hjá Høgna Reistrup. Fyrsta staklagið av
útgávuni var Vegurin.

Í 2012 heitti Guðrið Hansdóttir á Janus Rasmussen um at framleiða tilfar fyri
seg, tá Guðrið búði í Íslandi. Síðani stovnaðu tey elektro popp duo'ina Byrta.
Fløga við Byrta kom út í 2013. Janus spælir øll ljóðførini á fløguni og hevur
eisini framleitt. Guðrið hevur skrivað sangirnar. Janus hevur givið fleiri
fløgur út saman við Bloodgroup. Hann hevur áður verið limur í føroyska
tónleikabólkinum Lama Sea.



https://fo.wikipedia.org/wiki/J%C3%B3lama%C3%B0urin

Jólamaðurin (av donskum julemanden) er ein norðurlendsk útgáva av amerikanska
Santa Claus ið aftur hevur røtur í niðurlendska Sinterklaas ella Sint Nicolaes.
Upprunin til Sint Nicolaes er Santa Nikolaus frá Myra, sum Niklasarmessa verður
hildin til minnis um. Vanliga er jólamaðurin avmyndaður sum ein førur, kátur,
hvítskeggjutur maður – stundum við brillum – í reyðum koti við hvítum kraga og
ermakvarðum, reyðum buksum við hvítum buksufaldum, og svørtum leðurbelti og
styvlum. Hendan ímyndin av jólamanninum, gjørdist vælumtókt í USA og Kanada í
19’du øld orsaka av eini yrking eftir Clement Clarke Moore “A Visit From St.
Nicholas”, og av tekningum hjá Thomas Nast. Hendan ímyndin hevur hildið sær og
er styrkt gjøgnum sangir, útvarp, sjónvarp, barnabókur og filmar.

Siðvenjan við jólamanninum byggir á søgnina um tað kristna halgimennið Sankta
Nicholas (Sankta Niklas) sum var biskupur í havnabýnum Myra í Lykia í núverandi
Turkalandi í 3 øld. Hann skal hava verið tiltikin gávumildur, og hjálpt nógvum
familjum í neyð. Millum annað skal hann í loynd hava givið tríggjar posar við
gulli til ein mann sum átti tríggjar døtur, men ikki hevði ráð til at geva
teimum medgift tá tær skuldu giftast. Niklas var verndarhalgimenni fyri millum
annað børn og ung. Í 1200-talinum varð tann stóra barnafestin i Frankaríki løgd
á minnisdegi Sankta Niklasar tann 6. desember Niklasarmessu . Henda fest spjaddi
seg við tíðini til onnur lond í Evropa. Siðurin var m.a. at geva smáar gávur,
sokallaðar Niklas-gávur, og ofta var tað Niklas sjálvur ið kom við gávunum. Við
síðuna av hesum siði uppstóð ein tilsvarandi fólksligur siður í 1400-talinum har
Niklas kom heim til fólk við gávum. Innan protestantismuna bleiv tann katólski
Niklas-figururin sæddur sum ein kappingarneyti til tann veruliga jólaboðskapin
og har bleiv hann útskiftur við Jesusbarnið (Christkind) ella ein
protestantiskan ella sekuleran Jólamann fleiri staðir.

Sambært germansku gudalæruna (sum m.a. umfatar ta norrønu gudalæruna) plagdi
Óðin at ríða á áttabeinta rossi sínum Sleipni, ið kundi leypa long strekki;
hetta kann samanlíknast við reinsdjórini hjá jólamanninum, ið dragsa gávuflyltu
sletuna hjá jólamanninum eftir himmalhválvinum. Óðini varð eisini givin mong
nøvn ið benda á ein gamlan hvítskeggjuntan mann, m.o. Síðgrani, Síðskeggr,
Langbarðr (ið øll merkja ’síðskeggjutur’) og Jólnir (Jólamaðurin). Um jóltíðir
plagdu børn at seta styvlar fyltar við sukri, gularótum ella hoyggi til rossið
Sleipnir hjá Óðini, og afturfyri gav hann teimum góðgæti ella gávur. Framvegis
seta børn í Týsklandi, Belgia, Niðurlondum og pørtum av Frankaríki, skógvar
fram, ikki til Óðins, men til kristna Sankta Niklas. Í øðrum londum, m.ø.
Føroyum, eru styvlarnir skiftir út við hosur, ið verða hongdar upp so
jólamaðurin kann koyra gávur í tær um náttina.

Jólamaðurin kom til Norðurlond í seinnu helvt av 1800-talinum, og avloysti so
við og við tann eldra ”jólabukkin” í leiklutinum sum gávuútberi jólaaftan í
øllum norðurlondunum. Jólabukkurin, ella Jólageitin, er stórt sæð bara kendur
frá Skandinavia (tó ikki Føroyum). Upprunin til jólabukkin er ókendur, men
siðurin er elligamal og er jólabukkurin ein tann elsta ímyndin av jólum í
skandinavia. Eitt boð uppá upprunan til jólabukkin er at tað var gamal
víkingasiður at offra ein geitarbukk um jóltíðir, við ynskjum um at fáa eitt
gott nýtt ár; eitt annað boð er at jólabukkurin stavar frá miðaldarligum
kirkjuligum jólaspæli, ið ofta eisini hevði ein djevul við hornum, ið líktist
einum hornutum geitarbukki. Í Svøríki verður jólamaðurin róptur Jultomten, í
Danmark Julemanden, í Noregi Julenissen, í Íslandi Jólasveinn, í Grønlandi
Juulimaaq og í Finlandi Joulupukki har geitarbukksnavnið er varðveitt ("pukki"
merkir bukkur), og á finnlandssvenskum julgubben. Norðurlendsku nissurnar byggja
í grundini á vættrar, ið onki samband hava við Sankta Niklas, men tær eru
blivnar knýttar at honum við nissu-navninum, sum kemur frá tí norðurlendska
forminum av Niklasi, Niels – tvs. jólaniels bleiv til jólaniss. Frá endanum av
1800-talinum vórðu tær smáu garðsnissurnar (vættrarnir) ofta avmyndaðar sum
‘jólanissur’, serliga á jólakortum, og í dag eru tær smáu skeggjutu nissurnar
ímyndin av jólunum.

Nútíðar føroyski jólamaðurin ella jólanissan er av donskum uppruna, komin við
danskari mentan, vikubløðum v.m. til Føroya í 20. øld. Roynt hevur verið at
føroyska henda danska jólamannin eftir íslendskari fyrimynd, har jólamaðurin
verður sagdur at vera “ein góðvættur, ið sigst bera børnum gávur á jólum - ella
fólk, ið er ílatið sum slík”. Eisini hava føroyskir jólamenn fingið nøvn sum
‘Kertustubbi’, ‘Greytasleikur’ og ‘Kjøtkrókur’ eftir íslendskum leisti, men hesi
nøvn koma fyrst á skrift í Íslandi í 1860, og eru sostatt eini 1600 ár yngri enn
Niklas navnið. Eisini er íslendski ‘jólakøtturin’ vorðin til føroyska
jólafrensin ‘Halaleysi’, tó hevur íslendska ‘grýlan’ ikki fingið innivist í
føroysku jólunum. Marius Johannesen roynir í sanginum "Eg eri jólamaðurin..." at
lata jólamannin í føroysk klæðir og búgva í heyggi eins og huldufólkini: "Eg eri
jólamaðurin við stórum gráum skeggi, í koti og svørtum knæbuksum, eg búgvi í
hulduheyggi." Ein siður ið hevur tikið seg upp seinastu árini er, at føroysku
jólamenninir nú koma til landið við eini føroyskari slupp; hóast onga ávirkan
haðani, so minnir hetta um Sinterklaashaldið í Niðurlondum, har Sinterklaas
kemur til Niðurlong við einum dampskipi.

Eisini føroysku vættrarnar eru vorðnar til nissur; Orðabókin sigur um nissu:
"nissa: vættur ið heldur til nær menniskjum t.d. í úthúsum (hildin at vera lítil
gráklæddur maður í reyðari topphúgvu og við skeggi)", - stundum verður
jólamaðurin eini róptur jólavættur, og nissurnar jólavættrar.

Sambært nýmótans amerikanskari siðvenju, er jólamaðurin ein tjúkkur (førur)
maður við kritahvítum síðum skeggi, klæddur í reytt við hvítum pelskantum og
svørtum styvlum. Vanliga sigur hann eitt hjartaligt “Ho ho ho!”. Hann býr á
Norðpólinum har hann framleiðir gávur saman við smáum hjálparum ella nissum.
Jólanátt flýgur hann gjøgnum luftina í eini sletu ið verður dragsað av
reinsdjórum, har kendasta reinsdjórið er “Rudolf við tí reyðu nøsini”. Frá
sletuni fer hann niður gjøgnum skorsteinskaminuna við jólagávum. Tað er vanligt
at seta eitt sindur av mati fram til jólamannin. Jólamenn upptraðka ofta áðrenn
jólaaftan í keypsmiðstøðum (sentrum) har teir ofta spyrja børn hvat tey ynskja
sær til jóla, ella fyri at savna pengar inn til vælgerandi endamál. Tann enski
og USA-amerikanski jólamaðurin byggja á ímyndirnar av tí káta jólaglaða “Father
Christmas” frá bretsku oyggjunum og "Sinterklaas" frá Niðurlondum. Frásagnir,
yrkingar og tekningar av jólamanninum, serliga yrkingin "A Visit From St.
Nicholas" (ella "The Night Before Christmas") frá 1823, skaptu eina felagsmynd
av jólamanninum í amerikansku siðvenjuni. Reklamutekningar fyri Coca Cola í
1931, teknaðar av svenskamerikanaranum Haddon Sundblom, gav gjøgnumbrot fyri
tann reyð-hvíta búnan jólamaðurin er ílatin í dag – litirnir hjá Coca Cola.
Jólamaðurin verður oftast róptur Father Christmas í Stórabretlandi, meðan hann í
USA verður róptur Santa Claus, ein anglifisering av tí niðurlendska Sinterklaas,
tvs. Sankta Nicholas. Hesin jólamaðurin er avmyndaður í óteljandi bókum og
filmum, og haraftrat í jólaframsýningum og jólapynti, og er kendur um allan
heimin.

Í tí gomlu russisk-ortodoksu kirkjuni var Sankta Nicholas hitt mætasta
halgimennið, og kom hann eisini við gávum har. Í Russlandi er tað tó Ded Moroz
(Дед Мороз), tvs. ”Abbi Frost” (ella Frostabbi) ið hevur leiklutin sum
jólamaður. Hann hevur ein gandastav og deilir gávur út til børn á nýggjárinum,
ofta saman við abbadóttur síni Snegurotsjka (Снегурочка) á føroyskum
«Snjómoyggin». Abbi Frost kemur eisini fyri í týskari siðvenju, har hann verður
róptur "Väterchen Frost". Undir kommunismuni varð Ded Moroz fyrst bannlýstur,
men seinni bleiv hann m.a. brúktur í mentanarpolitiskari propaganda, sum ein
mótsetningur móti tí dekadenta (forfalna) vesturlendska jólamanninum, og var tá
nærum altíð klæddur í bláan kappa (kot).

Fleiri lond siga seg hýsa heimstaðnum hjá jólamanninum. Tá danskt sjónvarp sendi
jólarøðina (seriuna) ”nissebanden i Grønland” í 1989, uppstóð ein nýggj mýta –
at húsini hjá jólamanninum liggja í Umanak á vesturstrond Grønlands. Norðmenn
siga at jólamaðurin býr í Drøvbakk, sviar at hann býr í bygdini Mora, har tað
eisini er ein park nevnd Tomteland, meðan finnar siga hann býr á fjallinum
Korvatunturi í landnyrðings-Finnlandi, men hetta plássið hevur fingið kapping
frá einum øðrum plássi í Finnlandi, Rovaniemi, har ein Santa Park opnaði í 1998,
og royna finnar at fáa ES at góðtaka hetta sum offisiella heimstað jólamansins.
Sambært norðuramerikanskari siðvenju, so býr jólamaðurin á Norðpólinum, og gav
kanadiska stjórnin jólamanninum (Santa) kanadiskan ríkisborgaraskap tann 23
desember í 2008. Men eisini muslimska Turkaland ger (helst tað mest legitima)
krav uppá bústað jólamansins, nemliga í heimstaði kristna Sankta Niklasar Myra,
nú Demre í Turkalandi. Í muslimska Turkalandi er jólamaðurin eisini vælumtóktur,
har er hann kendur sum "Noel Baba" og gevur hann børnum gávur á nýggjárinum, tí
turkar halda ikki kristin jól.



https://fo.wikipedia.org/wiki/J%C3%B3an_S%C3%ADmun_Edmundsson

Jóan Símun Edmundsson (føddur 26. juli 1991, uppvaksin á Toftum) er ein
føroyskur fótbóltsleikari, álopsleikari, ið spælir við danska Superliga-felagnum
OB og føroyska fótbóltslandsliðnum.

Jóan Símun byrjaði sína fótbóltsyrkisleið í B68. Í desember 2009 varð hann
útlæntur til enska felagið Newcastle United. Hann skrivaði undir sáttmála við
felagið í juni 2010. Hann spældi sín fyrsta dyst fyri Newcastle í einum
vinadysti móti Norwich City hin 25. juli 2010. Hin 7. januar 2011 spældi hann
við Gateshead, ið lænti hann í 28 dagar. Hann spældi sín fyrsta dysti fyri
Gateshead 8. januar 2011 móti Kidderminster Harriers. Jóans Símun skoraði sítt
fyrsta mál fyri Gateshead hin 15. januar 2011 í FA Trophy í einum 6–0 sigri móti
Hampton & Richmond Borough.

Jóan Símun Edmundsson skrivaði undir sáttmála við norska felagið Viking hin 15.
februar 2012. Sama árið lænti Viking hann út til danska felagið FC Fredericia.
Hann spældi 8 dystir fyri Viking og 8 fyri Fredericia. Í 2014 flutti hann
heimaftur til Føroya eina tíð, har hann fyrst spældi við AB og síðan við HB.
Eftir tað skrivaði hann undir ein 2 ára sáttmála við danska felagið Vejle
Boldklub, ið tá spældi í næstbestu deildini í Danmark, 1. deild.

Í januar 2016 skrivaði hann undir ein 2½ ára sáttmála við danska
Superligafelagið OB.

Hin 14. november 2014 skapti hann stórtíðindi og yvirskriftir um alt Evropa og
kring heimin, tá ið hann skeyt bóltin í málið á útivølli í kvalifiseringsdysti
móti Grikkalandi á Karaiskakis Stadion í Pireus. Føroyar vunnu dystin 1-0.



https://fo.wikipedia.org/wiki/Iron_Maiden

Iron Maiden er ein enskur heavy metal-bólkur frá Leyton í eystur London, sum
bleiv stovnaður í mai 1975, av sangskrivarinum, Steve Harris. Síðan tann dag er
teirra diskografi voksin til at skapað heili 36 plátur: 15 studioplátur; 10
liveplátur; 4 EP'ir; og 7 uppsamlings plátur.

Bólkurin er roknaður, sum ein av teimum mest indfluttningsríku heavy
metal-bólkunum í heiminum, og hevur selt meira enn 100 milliónir plátur. Iron
Maiden hevur harumframt havt stóra ávirkan á menningina av ørðum
tungmálmstónleiki. Eitt dømi er tann amerikanski thrash metal-bólkurin Slayer,
sum hevur útalað seg um, at Iron Maiden er ein av teimum bólkunum sum hevur
ávirkað teir mest, innanfyri tónleik.

Einaferð í 70'inum útskiftið Iron Maiden nakrar limir, tað tíðarskeiði spældu
teir mest í ymiskum punk klubbum ymsa staðni í London. Tann 19. august 2005
bleiv bólkurin limur av Hollywood's Rockwalk, sum er eitt tónleikans svar uppá
Hollywood Walk of Fame. Bólkurin hevur eisini ein maskot, sum verður nevndur,
Eddie The Trooper, sum er teknaður av forsangaranum, Steve Harris.

Øll album frá Iron Maiden og til Fear of the Dark eru blivin remastraði og
útgivin av nýggjum saman við fjølmiðlatilfari (multimediamateriale) í 1998.

¹ Live After Death varð endurútgivið í 1998. Nýggja útgávan hevði eina eyka
fløgu (CD) við fimm sangum. Hesir sangir vóru við á vinylútgávuni frá 1985, men
ikki á tí upprunaligu CD-versjónini.

² A Real Live One og A Real Dead One vórðu sligin saman og útgivin sum A Real
Live Dead One í 1998.

³ Live at Donington '92 varð útgivið av nýggjum í 1998, eftirsum at uppruna
útgávan bert varð útgivin í 5000 eintøkum.



https://fo.wikipedia.org/wiki/Ing%C3%A1lvur_av_Reyni

Ingálvur av Reyni (18. desember 1920 - 26. november 2005) var ein føroyskur
listamaður og sangari. Hann sang eitt nú í Dupultkvartettini í Ebenezer. Mest
kendur er hann tó sum listamálari.

Ingálvur av Reyni var føddur 1920 í Tórshavn og hevur í síni ekspressionismu
gjørt uppreistur ímóti tí episka innihaldinum í listini, sum føroysku
undangongumenn hansara stóðu fyri, og hevur leitt myndlistina inn á nýggjar
leiðir. Ein greiður koloristiskur franskur dámur ræður í hansara list - røtur
aftur til Cézanne og Matisse. Tann føroyska náttúran er aðalevnið, men uppfatað
á ein annan hátt, sum heild og felagsnevnari fyri vond, klangi, brotum av einum
kosmos. Lutirnir í náttúruni savnast í greiðar formar, vøtnini skiljast og
myndagerðin snýr seg um at temja formar og rørslur, ljós, litir og rýtmu.
Náttúrumyndin gevur hugskot til alsamt meira abstraherandi málingarlag.

Í ljósfyltum og litføgrum landsløgum, innihvørvum og figurmyndum frá
1940-50-árunum er einfaldingin við teimum greiðu formunum eyðkend. Linjurnar og
formarnir úr náttúruni ganga inn í ella geva seg undir ta strongu
komposisjónina, frítt frá øllum óviðkomandi lutum, og listaverkið verður ein
mynd av øðrum innari og ytri veruleika. Støðugt sterkari mótsetningslitir verða
settir hvør upp ímóti øðrum, til hetta í endanum á 1950-árunum kemur í hæddina
við ógvisligum komplementerlita mótspæli.

Tann stóra broytingin hjá Ingálvi kom við serframsýning hansara í gamla
kommunuskúlanum í Havn í 1961. Her sóu føroyingar á fyrsta sinni eina beinleiðis
abstrakta fatan av náttúruni. Myndirnar høvdu heiti sum Kurpali og Sjón í
fuglaeyga. Hendan framsýning týddi ikki, at tann nonfigurativa listin nú var
komin fyri at vera - Ingálvur av Reyni kom í 1960-árunum og nakað inn í
1970-árini alsamt at mála landsløg sum ongantíð áður, umenn meira abstraherað,
serstakliga myndaevnið bygdina við havið. Litalagið skiftir frá sterkum logandi
litum yvir ein skæran gráligan, men alt annað enn turran tónastiga til tað djúpa
svarta registrið.

Ein røð av verkum frá 1970-árunum eru abstraksjónir yvir figurbólkar og bera
heiti sum Genta og Menniskju við havið - millum annað ein triptykon frá 1979
(Listasavn Føroya). Í 1980-90-árunum hevur Ingálvur av Reyni yvirhøvur verið
abstraktur málari, um hetta hugtakið kann brúkast um nonfigurativa list, ið
byggir á náttúrunar egnu formar, vond og klangir. Í hansara fýrisliga málaðu,
stóru og avgjørdu komposisjónum brýtur listaverkið sær leið innanífrá. Heitir
jarðlitir glógva frá teimum djúpastu løgunum, sjóða, tá ið teir koma í samband
við kaldar gráar litflatar og festa í aðrar. Dramað er stríðið ímillum litirnar
ella litbrigdini og tær hugbráðu rørslurnar hjá pensilsstrokunum. Rýtman verður
stundum enn meira undirstrikað av skøvum frá pensilsskaftinum í ta tjúkku
fernisskínandi litflánna. Hetta er konkret málningalist.



https://fo.wikipedia.org/wiki/Hj%C3%BAnaband

Hjúnaband ella hjúnalag er ein samfelagslig sambinding ella løgfrøðilig avtala
millum tveir persónar, í summum samfeløgum er tó loyvt einum manni at hava
fleiri konur, men í vesturheiminum er hetta ikki loyvt. Fyrr í tíðini var
hjúnabandið bert loyvt millum tvey av ymiskum kyni, í Føroyum er tað enn
soleiðis, men í nógvum øðrum londum, er tað nú loyvt tveimum av sama kyni antin
at giftast ella at ganga saman í skrásett parlag. Í Føroyum er hvørki loyvt.
Tvey sum giftast fáa nøkur rættindi og nakrar skyldur mótvegis hjúnafelagnum.
Rættindini kunnu t.d. vera at arva hjúnafelagan, tá hesin doyr, hetta er eisini
galdandi fyri ávísar pensjónir vm. Skyldur yvirfyri hjúnafelagnum kunnu t.d.
vera at uppihalda hjúnafelagnum, um annar vinnur meira pening enn hin. Lógir eru
ofta orðaðar alt eftir, um fólk er gift ella ikki. Í summum londum eru lógir nú
broyttar, soleiðis at sambúgvandi pør eisini fáa ávisar skyldur og rættindi, sum
gift hjún hava. Hetta kann t.d. vera galdandi við peningaligum veitingum frá tí
almenna.



https://fo.wikipedia.org/wiki/Henri_Matisse

Henri Matisse føddur Henri-Émile-Benoît Matisse (31. desember 1869 – 3. november
1954) var franskur listamálari og grafikari.

Matisse varð føddur í Le Cateau-Cambrésis í Norðurfraklandi, pápi hansara var
kornsølumaður. Matisse varð upprunaliga útbúgvin sum løgfrøðingur. Eftir
løgfrøðislesnaðin starvaðist hann í nøkur ár á einari advokatskrivstovu og sum
frítíðaráhugamál byrjaði hann at tekna. Í 1890 fekk hann blindtarmsbruna, og
meðan hann royndi at koma fyri seg aftur eftir sjúkuna, málaði hann sínar fyrstu
málningar.

Í oktober 1891 fór hann aftur til Paris fyri at lesa list. Hann royndi at sleppa
inn á École des Beaux-Arts í 1892, men kláraði ikki upptøkuroyndina. Síðn fór
hann á fleiri málaraskeið og seinni sama ár gjørdist hann næmingur hjá Gustave
Moreau. Í mars 1895 eydnaðist tað honum at sleppa inn á École des Beaux-Arts.

Eftir seinna heimskríggj gjørdist Matisse sjúkur av krabbameini og kundi tí ikki
standa við sítt staffeli og mála. Tí fór hann í gongd við at klippa og klistra
myndir / découpage, sum hann eisini gjørdist kendur fyri. Hann hevði eitt
hjálparfólk at hjálpa sær við hesum arbeiðnum. Hann helt fram við at klippa og
klistra til hann andaðist í Nice hin 3. november 1954. Hann gjørdist 84 ára
gamal.

Í Nice er eitt Henri Matisse savn í býarpartinum Cimiez, 164 Av. des Arènes de
Cimiez, har ið útgrevstir frá fornøldini eisini eru at finna.



https://fo.wikipedia.org/wiki/Hallur_Hansson

Hallur Hansson (føddur 8. juli 1992) er føroyskur fótbóltsleikari,
miðvallaleikari, sum í spælir við danska Superliga-felagnum AC Horsens og
føroyska landsliðnum.

Frá mars 2014 til sesongin endaði í oktober 2014 spældi hann við Víkingi, ið
vann finaluna um Løgmanssteypið og gjørdist nummar trý í bestu føroysku
fótbóltsdeildini. Frá 2012 til januar 2014 spældi hann við danska
superligaliðnum AaB, fyrsta hálva árið var hann lántur frá HB,, men hin 29.
januar 2013 gjørdi hann 1½ ára sáttmála við AaB, sáttmálin skuldi vara til 30.
juni 2014, men var uppsagdur síðst í januar 2014. Hallur hevði leikt 5 dystir
fyri superliga liðið hjá AaB, tá sáttmálin varð undirskrivaður.

Hallur búði í Vági í nøkur ár sum barn, og spældi tá við VB og seinni við
samanlagda felagnum VB/Sumba. Í 2008 spældi hann við HB og so flutti hann til
Aberdeen, har hann spældi fótbólt til 2011, fyrst við ungdómsliðnum hjá Aberdeen
FC og síðan spældi hann ein dyst við besta liðnum hjá Aberdeen FC.

Hin 29. januar 2013 gjørdi hann sáttmála á hálvtannað ár við danska
Superliga-felagið AaB, eftir at hava spælt fyri felagið í eitt hálvt ár,
útlántur frá HB. Hann spældi seks dystir fyri besta liðið hjá AaB. Hin 31.
januar 2014 kunngjørdi AaB, at tey ikki longur høvdu sáttmála við Hall Hansson.
Í februar 2014 undirskrivaði hann sáttmála við Víking.

Seinni sama árið gjørdi hann sáttmála við danska 1. deild felagið Vendsyssel FF.

Hin 17. juni 2016 gjørdi hann tvey ára sáttmála við danska Superliga felagið AC
Horsens.

Hallur hevur higartil (17. juli 2016) spælt 23 dystir við føroyska A-landsliðnum
og skorað tvey mál, og fleiri dystir við føroysku U21, U19, U17 og U15
landsliðunum. Hann spældi sín fyrsta A-landsdyst móti Íslandi, tað var ein
vinardystur. Næsta dystin spældi hann móti Týsklandi, tann dystin vunnu týskarar
3-0.

Hin 11. oktober 2013 skoraði Hallur sítt fyrsta mál fyri føroyska A-landsliðið.
Tað var í heimdystinum móti Kazakstan, sum var HM 2014 kvalifikasjónsdystur, tað
var tann nýggjundi landsdystur hansara. Dysturin endaði 1-1 og harvið fekk
Føroyar sítt fyrsta stig í kappingini. Málið hjá Hallur var eitt langskot, sum
hann skeyt uttanfyri 16-meturin, bólturin fór upp í vinstra horn.



https://fo.wikipedia.org/wiki/Grindadr%C3%A1p

Grindadráp í Føroyum hava óivað verið løgfest líka frá fyrstantíð. Øll
mannagongdin í eini grind hevur enn á døgum støði í hinum gomlu norsku
landslógunum, serliga hini Eldru Gulatingslógini, seinni Yngru Gulatingslógini,
til Landslóg Magnusar Hákunarsonar Lógbøtara tók yvir í 1271. Longu tá hava
eftir øllum at døma verið føroyskar serlógir fyri landbúnaðarviðurskifti, og tað
sæst aftur í hini føroysku serlógini Seyðabrævinum frá 1298, ið eitt nú eisini
snýr seg um hvalaveiði. Seinni kom Norska Lóg Kristjans fjórða í 1604, síðan
Norska Lóg Kristjans fimta í 1688. Hesar lógir vóru í gildi til 1832, tá ið
grindakunngerðin gjørdist føroysk serlóg. Serlógin er síðan endurskoðað og lagað
til samfelagsmenningina í árunum 1857, 1872, 1909, 1940, 1955, 1986, 1993, 1995,
1998 og 2013. Allar lógir og kunngerðir eru savnaðar í einum bóklingi frá ár
2000: "Hvalir og grind. Hvat sigur lógin? Eitt kunngerðar- og lógarsavn". Í
útgrevstrum úr víkingaøld eru grindaleivdir funnin, og prógvar hetta, at
norðbúgvar hava dripið grind, síðan teir komu higar og settu búgv um ár 800.
Dentur skal verða lagdur á, at føroyingar enn á døgum ikki drepa grind til
vinnulig endamál. Øll kunnu fara í grind, óansæð hvør borgarliga vinna teirra
enn er. Tó krevur grindalógin frá 2013 í §18, at tann ið avlívar hval, skal
hava: sitat: luttikið á skeiði, har hann fær kunning og upplæring um
grindareiðskap, drápsháttin, deyðseyðkenni og lóggávuna um hvalaveiðu.

Føroyingar fara í grind við tí føroyska árabátinum ella maskinbátinum, sum teir
vanliga fara til útróður við. Eisini er vert at hava í huga, at grind í øllum
grindaumdømum síðan fyrst í 19. øld verður býtt javnt eftir, hvussu stór húskini
eru. Heldur ikki verður grindin viðgjørd á virki við handilsligum endamáli, men
alt verður hagreitt heima við hús, annaðhvørt nýtt beinleiðis í sjálvum
húsarhaldinum ella lakasaltað til døgurðamat hjá langfaraskipum.

Grindahvalur hevur allar tíðir verið virðismikið tilfeingi til matna hjá
føroyingum, umframt til ljós og hita og annað mangt fyrr í tíðini Døglingalýsi
var eisini nýtt til útvortis viðgerð av t.d. forkølilsi og øðrum sjúkum. Í
trongum tíðum hevur hvalur verið bjargingin hjá mongum húsarhaldi. Tað hevur
verið umráðandi at fáa hetta tilfeingið til høldar.

Veiði- og drápshátturin hevur lagað seg eftir teimum verandi umstøðunum fyri at
fáa sum mest burturúr, men tað var eisini hugsað um, at alt skuldi ganga skjótt
og ruddiliga fyri seg ella við øðrum orðum, at hugsað varð um dýravernd. Tað eru
stórar broytingar farnar fram viðvíkjandi grindadrápi. Hesar broytingar kunnu
best verða lýstar við ásetingunum í lógini um vernd av dýrum: Um viðferð, § 1,
her undir um flutning, § 17, og um avlíving av dýrum, § 8.



https://fo.wikipedia.org/wiki/Gosfj%C3%B8ll

Gosfjøll, sum ikki hava goyst í søguligari tíð, eru óvirkin, men hini eru
virkin. Undir gosfjøllum eru grótbræðingar (magma, 1000 °C). Trýstið er ofta
stórt í bræðingunum, og tær kunnu bróta sær veg upp ígjøgnum jarðarskorpuna og
goysa. Oman á jørðini nevnist grótbræðingin lava. Men annað enn lava vellir og
goysir upp - loftsløg, viksteinur og stórir steinklumpar. Gosopið er sum kókandi
pottur, og lava verður sprænd høgt upp í loft. Gløðandi bræðingin streymar í
eldáum oman líðina. Lavan er sera heit, 1000 °C, sum er nóg heitt at bræða t.d.
stál. Fólk, sum búgva nær gosfjøllum, sita ikki fulltrygg. Tað hava tey sannað á
Heimaoy í Íslandi og manga aðrastaðni. Ofta fara gosfjøll at goysa púra
óvarandi, og gløðandi grótbræðing leggur alt oman líðina oyðið. Gos verður, tí
gløðandi grótbræðing niðri í jørðini brýtur sær leið gjøgnum sprungur í
jarðarskorpuni. Hesar rivur eru m.a. ímillum meginlandapláturnar, til dømis í
Íslandi og í londunum við eldkringin í Kyrrahavi. Gosfjøll eru eisini á
havbotninum, og tey kunnu gera ovurstórar skaðaaldur, tsunami nevndar. Fleiri
enn 850 virkin gosfjøll eru.



https://fo.wikipedia.org/wiki/G%C3%A1sadalur

Gásadalur er ein bygd í Føroyum. Hon liggur vestan fyri Bø í Vágoynni út móti
Mykinesfirði og er umgyrd av hægstu fjøllunum í oynni - Árnafjall (722 metrar)
fyri norðan og Eysturtindur (715 metrar) fyri eystan. Gásadalur er partur av
Sørvágs Kommunu.

Lending er sjáldant møgulig í Gásadali. Tískil vóru bátarnir hjá gásadalsfólki
altíð í Bø, og tá ið teir ætlaðu at fara út at fiska, máttu teir fara eftir
gøtuni upp um Skarð, ið er umleið 400 metrar høgt. Meðan Føroyar vóru hersettar
av Bretlandi undir seinna heimsbardaga, gjørdu Gásadalsmenn í 1940 eina trappu
oman til sjógvin. Kortini kundi man neyvan kalla hetta eina havn.

Harvið hevur Gásadalur leingi verið einasta bygd í Føroyum uttan vegasamband.
Áðrenn Gásadalstunnilin varð bygdur, var bert møguligt at koma til Gásadals við
tyrlu ella til gongu. Hesin trupulleikin við sambandi hevur gjørt, at bygdin er
minkað nógv seinastu árini. Postmaðurin gekk tá við posti upp um fjallið
tríggjar ferðir um vikuna. Tá ið danski filmurin "1700 metrar frá framtíðini"
kom út, varð Gásadalur kendur í øllum heiminum.

Í 2003 varð møguligt at ganga ígjøgnum Gásadalstunnilin (um ein hevði lykt) og
síðan 2005 høvdu gásadalsfólk, ið høvdu lykil til bummin, loyvi at koyra við
bili. Í 2006 læt tunnilin upp fyri almennari ferðslu. Tunnilin er 1.410 metrar
til longdar og einsporaður.

Sambært søgu Gásadals hevur bygdin fingið navn eftir Gæsu í Kirkjubø. Hon hevði
etið kjøt, hóast tað ikki var loyvt í føstu. Tískil vóru allar ognir tiknar frá
henni, og hon mátti flyta til dalin í Vágum. Hinar sagnirnar eru mest um
huldufólk. Ein onnur - heldur trúligari - frágreiðing sigur, at navnið kemst av
teimum villgásaflokkum, sum frá gamlari tíð hava tikið seg til Gásadals um
summarið.

Hóast tunnilin er tað framvegis trupult at koma til Gásadals. Síðani tunnilin er
vorðin veruleiki, hevur tyrlan leingi ikki flogið til Gásadals. Bussurin (Leið
300) koyrir vanliga til Sørvágs og bert einaferð um dagin (um kvøldið)
tilkallukoyring til Bíggjar, um sagt verður frá tveir tímar áðrenn ferðina.

Tann gamla gøtan upp um Skarð er 3.500 metrar til longdar og tekur 2½ tíma.
Gingið verður fyrst úti við eggina. Her eigur man at ganga sera varliga, uttan
at gloyma at njóta tað framúrskarandi útsýnið yvir Sørvágsfjørð, Tindhólm,
Gáshólm og Mykines.

Í Gásadali er ongin kirkja. Gudstænasta og lestur eru tískil í skúlanum. Áðrenn
kirkjugarðurin varð bygdur í 1873, vórðu fólk borin upp um fjallið og grivin í
Bø. Miðskeiðis á ferðini er líksteinurin, ið var tað einasta staðið, har sum
berararnir hvíldu.



https://fo.wikipedia.org/wiki/FC_Su%C3%B0uroy

FC Suðuroy er fótbóltsfelag í Suðuroynni, sum varð stovnað 1. januar 2010. Tað
var fyrrverandi felagsliðið VB/Sumba, sum tók stig til at stovna FC Suðuroy,
ætlanin var at savna øll liðini úr oynni í eitt felag, men tað eydnaðist ikki í
2010. FC Suðuroy spældi í Effodeildini (sum tá nevndist Vodafonedeildin) í 2010,
men endaði sum nummar 9 og rykti tí niður í 1. deild. Teir vunnu 1. deild 2011
við 70 stigum og spældu aftur í bestu fótbóltsdeildini, Effodeildini, í 2012.
Teir endaðu á niðasta plássi við 9 stigum, og spældu aftur í 1. deild í 2013 og
2014. Í 2014 endaðu teir á 2. plássi og fluttu upp í Effodeildina saman við
hinum Suðuroyarliðnum TB.

Tá FC Suðuroy skuldi leika í bestu deildini í 2010 leitaði felagið sær styrk úr
øðrum londum. Hesir útlendingarnir vóru við í hópinum hjá FC Suðuroy í 2010:
Stanislav Kuzma, málverji úr Slovenia, Obi Ikechukwu Charles, álopsleikari úr
Nigeria, Mamuka Toronjadze, miðvallaleikari úr Georgia og Mustafa Adamu,
verjuleikari úr Ghana. Eftir summarsteðgin var Obi Charles givin í felagnum, og
avtalað varð gjørd við verjuleikaran Kasper Schultz úr Danmark. Mustafa Adamu
spældi ongan dyst fyri bestu deildina hjá FC Suðuroy, og fór av landinum aftur
áðrenn summarsteðgin. Í 2011 komu tveir leikarar úr Ghana at spæla við 1.
deildar liðnum hjá FC Suðuroy, teir vóru David Asare og Kamil Yunus. David
skoraði 20 mál fyri liðið og gjørdist nummar tvey á málskjýtta listanum hjá FC
Suðuroy. Hann spælir eisini við í 2012, meðan avtalan við Kamil ikki varð
endurnýggjað. Í 2011 spældu tveir danar við FC Suðuroy, Niklas Paulsen
(álopsleikari) spældi við frá byrjan og fram til 13. umfar hin 18. juni. Hin
danin, Jesper Fleckner, sum er verjuleikari, spældi við besta liðnum (1. deild)
eftir summarsteðgin og til seinasta dystin. Stanislav Kuzma hevur verið málmaður
hjá besta liðnum 2010, 2011 og 2012. Í 2012 er ein útlendskur leikari komin
afturat, umframt David Asare og Stanislav Kuzma. Talan er um slovenska
verjuleikaran Saša Kolman.

5 mans hava til nú skorað í minsta lagi 50 mál fyri besta liðið hjá FC Suðuroy,
VB/Sumba ella VB í nýggjari tíð, 4 av hesum spælarunum eru givnir at spæla
fótbólt á høgum støði, bert Jón Krosslá Poulsen er enn aktivur í bestu deildini
av hesum 5. Næstur teimum er Dan Djurhuus, sum hevur skorað 40 mál fyri
feløgini. Dan spælir enn við FC Suðuroy í Vodafonedeildini. Hesi hagtøl eru
dagførd eftir 25. umfar í Vodafonedeildini 2. oktober 2010:

FC Suðuroy hevur í løtuni tveir fótbóltsvøllir. Besta deildin hjá monnum,
Vodafonedeildin, spælir á Eiðinum í Vági. Næstbesta deildin, 2. deild, spælir
heimadystir á Krossi í Sumba. Hini liðini spæla eftir tørvi antin á Eiðinum ella
á Krossi. Fótbóltsvøllurin á Eiðinum í Vági er einasti fótbóltsvøllur í
Suðuroynni, sum lýkur krøvini fyri at spæla í Vodafonedeildini.



https://fo.wikipedia.org/wiki/FC_Barcelona

Futbol Club Barcelona, eisini kent sum Barcelona og sum Barça er eitt spanskt
fótbóltsfelag úr Barcelona, Katalonia, Spania. Eftir at felagið varð stovnað í
1899 av einum bólki av sveisiskum, enskum og katalanskum fótbóltsleikarum undir
leiðslu av Joan Gamper, er tað við tíðini blivið eitt súmbol uppá katalanska
mentan og katalanismu, eins og motto'ið sigur "Més que un club" (Meira enn eitt
felag). FC Barcelona spælir sínar heimadystir á Camp Nou, sum hevur pláss til
nærum 100.000 áskoðarum. Felagið hevur langa siðvenju við at kappast móti Real
Madrid, og dystir teirra millum verða nevndir "El Clásico".

Teir eru verandi spanskir fótbóltsmeistarar og hava vunnið 23 La Liga, 27 Copa
del Rey, 11 Supercopa de España, 3 Copa Eva Duarte. og 2 Copa de la Liga steyp,
og eigur harumframt metið sum tað felag, ið hevur vunnið tey seinastu fýra
nevndu oftast. FC Barcelona hevur tríggjar ferðir vunnið altjóða kappingina HM í
fótbólti fyri feløg.

Viðmerking: Fløgg vísa til landslið, sambært reglunum hjá FIFA. Leikarar kunnu
hava meira enn ein ikki-FIFA tjóðskap.



https://fo.wikipedia.org/wiki/F%C3%B3tb%C3%B3ltur_%C3%AD_F%C3%B8royum

Føroyskur fótbóltur hevur røtur aftur í 19. øld. Í apríl mánaði 1892 stovnaðu
tvørámenn "Tværå Boldklub" TB, sum sostatt gjørdist fyrsta fótbóltsfelagið. Nógv
ár gingu, áðrenn nakað annað felag varð stovnað, so TB spældi fyri tað mesta
móti eingilskum trolaramanningum og trongisvágmonnum, ið møguliga eisini høvdu
eitt felag um tað mundið. Smb. hundrað ára minnisritinum hjá TB eru menn tó
ósamdir í hesum máli. Fyrsta veruliga fótbóltsfelag, sum varð stovnað eftir
hetta, var Havnar Bóltfelag (HB), ið sá dagsins ljós í oktober 1904.
Klaksvíkingar høvdu tó longu í august stovnað "Klagsvigs Idrætsforening" KÍ, men
fóru teir har norðuri tó ikki at spæla fótbólt fyrr enn í 1911.

Í 1942 byrjaði landskappingin í føroyskum mansfótbólti. Henda kapping hevur
síðani á hvørjum ári staðfest, hvat felag er best í Føroyum. Men øll byrjan er
torfør, og tí var eingin kapping í 1944 orsakað av bólttroti.

Kappingin er broytt fleiri ferðir. Týdningarmesta broytingin hendi undan
leikárinum 1976, tá ið beinleiðis upp- og niðurflyting millum deildirnar varð
innførd.

Í 1988 varð 1. deild víðkað til 10 feløg. Í 1996 innførdi fótbóltssambandið
regluna um, at vinnandi liðið í einum dysti fekk 3 stig. Í 2005 varð kappingin
umløgd enn einaferð, so nú spæla liðini í 1. deild 27 dystir hvør móti øðrum.
Skeiva dystartalið ger, at nú fáa summi lið tveir heimadystir móti onkrum
mótstøðuliði, meðan tey fáa tveir útidystir móti onkrum øðrum. Skipanin er roynd
í nøkur ár í Danmark, og enn er ov tíðliga at gera nakra niðurstøðu um virðið í
hesi skipan fyri føroyskan fótbólt.

Í 1955 varð ein føroysk steypakapping sett á stovn. Føroysk feløg høvdu tó undan
hesum dystast um ymisk steyp, men hetta var fyrstu ferð, at steypakapping í
fótbólti varð fyriskipað undir ÍSF. Tá ið Fótbóltssamband Føroya varð stovnað í
1979, tóku teir sær av øllum føroyskum fótbóltskappingum.

AB, B36, EB/Streymur, FS Vágar, GÍ, HB, ÍF, KÍ, MB, NSÍ, B71, Skála, SÍ, TB,
B68, Undri FF, FC Suðuroy.



https://fo.wikipedia.org/wiki/Eysturoy

Eysturoy, ið er 286 km² stór, er næststørsta oyggj í Føroyum. Her búgva umleið
10.000 fólk. Við sínum góðu busssambondum bæði í oynni og til hinar partarnar av
landinum, kann við røttum sigast, at oyggin er ein miðdepil í Føroyum. Oyggin
bjóðar teimum vitjandi eina ørgrynnu av upplivingum, sum røkka frá undurvøkrum
landslagi, hugnaligum bygdum, søguligum støðum til framkomnar, nýmótans bygdir
og býir. Syðst á oynni er landslagið eftir føroyskum viðurskiftum reiðiliga
slætt og lætt at ferðast í til gongu. Norðantil er Eysturoyggin brattari við
høgum fjøllum; trý av teimum eru yvir 800 metrar høg, tey eru Slættaratindur,
sum er 882 metrar høgt og sostatt hægsta fjall í Føroyum, Gráfelli og
Svartbakstindur.

Eiði, Elduvík, Fuglafjørður, Funningsfjørður, Funningur, Gjógv, Glyvrar,
Gøtugjógv, Hellurnar, Innan Glyvur, Kolbanargjógv, Lambareiði, Lambi, Leirvík,
Ljósá, Morskranes, Nes, Norðragøta, Norðskáli, Oyndarfjørður, Oyrarbakki, Oyri,
Rituvík, Runavík, Saltangará, Saltnes, Selatrað, Skálafjørður, Skáli, Skipanes,
Strendur, Svínáir, Syðrugøta, Søldarfjørður, Toftir, Undir Gøtueiði, Æðuvík.



https://fo.wikipedia.org/wiki/Evangelii%C3%B0_eftir_J%C3%B3hannes

Evangeliið eftir Jóhannes (ella Jóhannesevangeliið) er skrivað um ár 100 e.Kr.
Hildið verður, at tað er Jóhannes, ið hevur skrivað, men vit vita tað ikki við
vissu. Jóhannes (grik.: Joannes úr hebr.: Jóhanan, ið merkir “Harrin er
náðiríkur”) var ein av hinum 12 ápostlum Jesusar. Hann var sonur Zebedeus,
fiskimaður í Galilea í Ísrael. Móðir hansara æt Salome. Jóhannes varð helst
føddur í Betsaida (בית צידה) í Galilea. Jóhannesevangeliið hoyrir til tann
partin av Bíbliuni, sum upprunaliga varð skrivaður á grikskum máli. Seinni varð
grikski teksturin týddur til onnur mál. Jóhannesevangeliið er fyrst og fremst
skrivað til samkomuna og trúgvandi, meðan hini evangeliini eru skrivaði til tey,
sum ikki vóru sannførd um, at Jesus er Kristus. Hetta evangeliið er eisini eitt
sindur øðrvísi skrivað enn tey trý fyrstu. Frásagnirnar eru nærum tær somu sum í
teimum fyrru, men raðfylgjan er øðrvísi, og skrivihátturin er meira skaldsligur,
merktur av hugfogi og kenslum. Evangeliið eftir Jóhannes er skrivað fyri at
styrkja tey kristnu í trúnni á Jesus Kristus, og ger greitt, at Jesus er sonur
Guds. Sjálvt um tað ikki er heilt vist, at tað er Jóhannes, ið hevur skrivað
hetta evangeliið, ið skrivar, í øllum førum tætt samband við tann Jóhannes, ið
Jesus var sera góður við. Nakað av tí, ið stendur í Jóhannesar evangeliinum
stendur ikki í hinum trimum evangeliunum.

Alt bendir á, at Jóhannes ápostul skrivaði evangeliið í Efesus uml. ár 95 til
100 e.Kr. Hetta er elsta varðveitta brotið í N.T. Tað er partur av tí 4
evangeliinum. 

Evangeliið eftir Jóhannes skilur seg á mangan hátt úr hinum trimum fyrstu
evangeliunum. Munin gruna vit til dømis hvar Jesus gjørdi gerning sín, hvussu
leingi Jesus gjørdi gerning sín, hvat hann segði, og hvussu hann segði tað. Í
summum lutum líkist evangeliið eftir Jóhannes burtur úr evangeliunum eftir hinar
tríggjar. Teir tala mest um virki hansara í Galilea, meðan Jóhannes talar um
virki hansara í Jerúsalem og í Judea. Jóhannes sær frelsuna sum nakað, hann
eigur her og nú. Hann hevur sannroynt hana í roynd og veru. Teir samskygdu siga
mest um virksemi Jesu í Galilea, men Jóhannes leggur ein stóran part av virksemi
Jesu í Jerúsalem og í Júdea, har hann dvaldist tær ymisku høgtíðirnar. Tá ið vit
lesa teir samskygdu, fáa vit ikki greiða hugmynd av, hvussu leingi Jesus alment
virkaði. Høvdu vit til dømis bara átt Evangeliið eftir Markus, høvdu vit hildið,
at Jesus bara prædikaði í eitt ár. Men sbrt. evangeliinum eftir Jóhannes, so
vardi virksemi hansara í minsta lagi trý ár. Tað sæst m.a. av upplýsingunum um
hátíðarferðirnar í 2:13, 5:1, 7:2, 12:12, 6:4, og 10:22.

Tað ber eisini til at staðfesta, at Jesus talar á ein annan hátt í evangeliinum
eftir Jóhannes. Tað er ikki bara viðvíkjandi innihaldinum, men eisini í bæði
skrivingarlagi og sniði. Tað man summpart standast av, hvønn hann vendir sær
til: átrúnaligu oddamenninar í Jerúsalem, og serliga trúnaðarfylgið sítt,
lærusveinarnar. Men fyrst og fremst kemst tað av, at Jesu læra og lív sæst av
tí, ið seinni hendi - deyði hansara og uppreisn. Tað eyðkennir eisini Jóhannes,
at hann førir fram Jesu undur sum tekn. Tey skulu vísa á, hvør Jesus veruliga er
sbrt 2:11. Tí tengja hesi tekin seg ofta at eini samrøðu sum grøðingina við
Betesda hylin í kap. fimm ella hin blindfødda í kap. 9, ella at talum til dømis
ta ferðina, hann mettaði hini mongu og við grøv Lásarusar.

  Tað hevur 21 kapitlar. Fyrsti kap. byrjar við hátíðarligum orðum um orðið, sum
var frá upphavi, og orðið var Gud. So kemur vitnisburður Jóhannesar Doypara um
Jesus: "Hygg Lamb Guds". So kemur kall lærisveinanna. Í kap. 2 er sagt frá
brúdleypinum í Kána, og tá Jesus rak alt, sum hann ikki vildi hava har, út úr
templinum. Í kap. 3 er sagt frá samtalu millum Jesus og Nikodemus, og so frá v.
25 annar vitnisburður Jóhannesar Doypara um Jesus. Í kap. 4 er tað kvinnan við
brunnin í Sámária og um høvuðsmannin í Kapernaum. Í kap. 5 lesa vit um mannin,
sum grøddur varð við Betesdahylin og harrans Jesusar egnu talu, v. 19–47. Í kap.
seks er sagt frá, tá harrin mettar hini 5000 og gongur á vatninum. So greiðir
hann eisini frá, at hann er breyð lívsins. Kap. 7 sigur frá Jesusi í Jerúsalem á
leyvsalahøgtíðini. Kap. 8 sigur frá kvinnuni, sum tikin var í hori, og harrin
talar um seg sjálvan sum ljós heimsins. Kap. 9 sigur frá manninum, sum føddur
var blindur.  

Kap. 10: Harrin talar um seg sjálvan sum hin góða hirðan, og
tempulvígsluhøgtíðina. Kap. 11: Lazarus doyr og verður reistur upp. Ráð jødanna
ger av at drepa Jesus. Kap. 12. Jesus verður salvaður í Betania. Jesus kemur inn
í Jerúsalem og síðsti vitnisburður hansara fyri almenninginum. 13. kap.:
Fótatvátturin. Jesus sigur frá, hvør, ið fer at svíkja hann. Hitt nýggja boðið.
Jesus sigur, at Pætur fer at avnokta hann. Kap. 13:31–16:33: Síðsta røða Jesusar
til ápostlarnar, áðrenn hann leið. Kap. 17: Bøn Jesusar fyri sínum. Kap. 18:
Jesus í Getsemane. Jesus verður tikin. Pætur avnoktar hann. Jesus fyri Pontius
Pilatusi. Kap. 19: Jesus verður dømdur og krossfestur; hann verður jarðaður.
Kap. 20: Uppreisn Jesusar. Hann opinberar seg fyri Mariu Magdalenu, fyri hinum
ellivu og fyri Tummasi. Kap. 21: Jesus opinberar seg triðju ferð fyri
lærisveinunum.

  1. Inngangur  a. Forljóð 1:1-1:18  b. Jóhannes Doyparin og Jesus 1:10-1:51  c.
Jesu fyrsta undur 2:1-2:12  2. Jesus opinberar seg fyri fólkinum a. a. Í
Jerúsalem fyrstu ferð 2:13-3:36, aðru ferð 5:1, triðju ferð 7:10-10:39 og
seinastu ferð 11.-12. kap.  b. Í Sámária 4:1-4:42  c. Í Galilea fyrstu ferð
4:43-4:54, aðru ferð 6:1-7:9.  d. Í Perea 10:40-42  3. Jesus opinberar seg fyri
lærusveinunum a. a. Í kvøldmáltíðarstovuni 13:1-17:26  b. Í líðing síni á
krossinum 18:1-19:42  c. Eftir uppreisn sína 20:1-21:25



https://fo.wikipedia.org/wiki/Elvis_Presley

Elvis Aaron Presley (føddur 8. januar 1935, Mississippi, deyður 16. august 1977,
Tennessee) varð borin í heim í Tupelo, Mississippi í USA. Hann seldi rock and
rollplátur í millióntali og spældi í 33 filmum. Elvis doyði tann 16. august í
1977 og veruliga orsøkin er ongantíð komin fram - uttan almenna frágreiðingin um
hjartastopp.

Elvis, ella eisini kallaður "The king of rock 'n' roll", var føddur 8. januar
1935, í Mississippi. Hann vaks upp sum einabarn, hansara tvillingabeiggi bleiv
føddur deyður. Hann vaks upp í Tupelo, men í 1948 flutti hann og familja hansara
til Memphis, Tennessee. Tá Elvis var liðugur í Humes High School í Memphis, tók
hann smá arbeiðir, so sum lastbilasjafør og eisini arbeitti hann í einum
biografi. Hann byrjaði so smátt at syngja runt í býinum og bleiv róptur ”The
hillbilly cat”, og so skrivaði hann undir við plátufelagið Sun Records í býinum,
men í 1955 bleiv kontraktin seld til RCA Victor. Hann gjørdi nógv fyri at skapa
tíðiligan rock and roll, hálaði mýrkan blues sang inn í hvítan. Hann bleiv
skjótt kendur og ein vælumtóktur sangari, í Memphis. Og í 1956 var hann longu
blivin ein international sensatión.

Tað er blivi vurdera at Elvis hevur selt eina milliard eintøk verðina runt, meir
enn nakar annar í søguni. 150 fløgur eru gull, platinum ella multiplatinum
sertifiseraðar av Recording Industry Association of America. Elvis hevði ikki
minni enn 149 løg á billboard popp listanum. 114 løg vóru á top 40, 40 løg á top
10 og 18 á endaðu nummar eitt. Øll tey 18 løg sum vóru nummar 1, vóru tilsamans
í 80 vikur á billboard listanum. Og hetta var bara av hansara pop tónleiki og
bara í Amerika. Hann hevur alt í alt givið 76 fløgur út. Elvis spældi við í 33
filmum, kendasti av teimum er filmurin "King Creole", har Elvis spældi
høvuðsleiklutin, sum kom út í svørtum og hvítum í 1958. Hann skrivaði søgu við
teimum ofta metsetandi konsertum. Hann bleiv nomineraður til 14 grammy awards,
men bara tríggjar av teimum av National Academy of Recording Arts & Sciences.

Elvis varð sendur til Týsklands í 1958 fyri amerikanska herin. Men hann var bara
í herinum tvey ár. Har møtir hann og verður forelskaður í tí 14 ára gomlu
gentuni Priscilla Ann Wagner. Tey flyta í 1960 til Hollywood í Kalifornia, og í
1968 eiga tey sítt fyrsta og einasta barn. Av Elvis’sa stóru missnýtslu av
rúsevnum, byrjaði hann eisini at fáa vekttrupuleikar. Men sjálvt um vektin og
mongin av rúsevnum bleiv við at hækka, bleiv Elvis við at spæla góðar og
útseldar konsertir væl inní 1970'ini.

Men 16. august 1977, dagin áðrenn hann skuldi fara á eina konsertferð, bleiv
hann funnin deyður á vesigólvinum, í heiminum Graceland í Memphis. Orsøkin til
deyða hansara ikki ordiliga føst løgt enn, men læknar høvdu funni yvir tíggju
forskellig sløg av rúsevnum og heilivági í blóðinum. Man heldur at cardiac
arrhythmia er orsøkin. Tað fær hjarta til at pumpa ójavnt, og til endans steðga.
Graceland er staðið har Elvis búði til sín síðsta dag. Hann keypti villaina 25.
mars 1957 fyri bara $ 102.500. Í dag er Graceland eitt stórt savn, har møguligt
er at síggja hvussu Elvis livdi o.a. Graceland hevur umleið 600.000 til 900.000
vitjandi ferðafólk hvørt ár. Elvis liggur gravaður í garðinum í Graceland.

Elvis verður áhaldandi heiðraður sum ein stjørna og legenda, líka nógv nú hann
er deyður, sum tá hann var álívi. Elvis var sanniliga ein sensatión í sínari
tíð, ikki bara í Amerika, men í øllum heiminum. Hann fullkomiliga broytti
tónleikin. Hann hevur inspirerað nógv fólk í dag, og tað fer ikki at broytast.



https://fo.wikipedia.org/wiki/Effo

Effo - Føroya Orkufelag er føroysk fyritøka, sum selur olju og bensin bæði til
privat og til vinnukundar. Effo letur oljuúrdráttir til føroysk og útlendsk skip
í Føroyum, til flogfør, virkir og stovnar. Effo hevur støðir kring alt landið
har felagið eisini hevur matvøruhandlar, sum verða nevndir Fast. Umleið 200 fólk
arbeiða hjá Effo.

Effo hevur fyrr havt útlendska navnið Statoil, og áðrenn tað var navnið Esso.
Tað vóru Trappubrøðurnir í Havn, sum byrjaðu virksemi við at innflyta og selja
olju fyrst í 20. øld. Oljan varð innflutt í trætunnum. Fyrsta goymslan var í
Kollafirði. Ein av brøðrunum, Harald Haraldsen, gjørdist í 1918 umboð fyri Det
Danske Petroleum A/S - DDPA. Fyrstu oljutangarnir í Havn komu í 1935, tá
Valdemar Lutzen umboði DDPA. Esmar Fuglø legði í 1949 Føroysk Oljusøla saman við
DDPA, sum tá var blivin partur av oljufelagnum Esso. Í 1950-unum var hend stór
menning av føroyska samfelagnum, og oljufelagið víðkaði um sítt virksemi, keypti
oljuskip og bygdi bensinstøðir við navninum Esso. Í 1987 broytti fyritøkan
navnið til Statoil, og í 1998 bleiv Føroya Oljufelag partur av Statoil. Í 2007
keyptu føroyingar ein part burturúr norska Statoil og fyritøkan skifti tá navn
til Effo. Navnið sipar til bókstavirnir fo, sum er stytting av Føroya Orkufelag,
og samstundis eru bókstavirnir eisini altjóða stytting fyri Føroyar og verður
t.d. brúkt í endingunum á heimasíðu adressum.



https://fo.wikipedia.org/wiki/D%C3%A1lking

Dálking; Tilfar og loftsløg, sum eiga ikki at vera har, spilla umhvørvið hjá
plantum og dýrum, sum liva har. Jørðin er serlig, men viðkvom. Tá ið vit dálka
við evnavørum, oyða vit lívsneyðug virði.

Dálkan stendst fyrst og fremst av ídnaðinum og ávirkar allan heimin. Evni til
landbúnaðin hava eitrað moldina og verða ikki úrskild í føðsluliðunum;
ídnaðarburturkast og evnafrøðiligt avlop verða tveitt í havið ella í áirnar;
eitrandi loftevni úr verksmiðjum og orkuverkum og bilroykur dálka loftlagið og
eru atvold til súrt regn, sum týnir skógir og vøtn og tærir bygningar.
Loftdálkanin hevur eisini sett hol á ozonlagið, sum verjir jørðina fyri
fagurbláu sólargeislunum. Hesir geislar kunnu elva til krabbamein hjá fólki og
dýrum. Vaksandi orkunýtslan og skógartýningin økja um vakstrarhúsárinið, sum
ger, at tað verður heitari á jørðini. Tað kann elva til stórar og álvarsamar
veðurlagsbroytingar.

Síðani 1945 eru fleiri enn 40 % av tropiska regnskóginum feld til timbur og
dyrkilendi. Tá ið skógur hvørvur, hvørvur heimið hjá nógvum dýrum og plantum.



https://fo.wikipedia.org/wiki/Che_Guevara

Ché Guevara (føddur 14. juni 1928 í Rosario, Argentina, deyður 9. oktober 1967)
var ein argentinskur marxistiskur uppreistarleiðari, lækni, rithøvundur,
diplomatur. Hann var tann eldsti av fimm systkjum. Tey lógu í tí hægra endanum
av miðalklassanum. Pápin var arkitektur og hevði ymiskar lítlar fyritøkur. Hetta
gjørdi at tey vóru hampuliga væl fyri.

Fólk ið kendu familjuna segði at Ché hevði ein góðan barnsburður. Tey søgdu
eisini at foreldrini hjá Ché vóru frísinnaðu, at tey vóru anti-fascistar og sera
politiskt virkin. Hesin hugburðurin hevur so at siga smitta av uppá Ché. Tá ið
foreldrini hjá Ché funnu útav at hann hevði eitt sera ringt tilfeldi av astma,
gjørdu tey av at flyta til Alta Garcia har veðurlagi var gott og turt. Astmaðin
hjá Ché var sera ringt og hann hevði, alt lívið, næstan dagliga astma-herðindi.
Tó hendan sjúkan gjørdi tað ringt at liva vanligt noktaði Ché at geva upp. Hann
kempaði ímótir sjúkuni og lærdi seg at hugsa og lesa tá ið herðindini vóru
ringast. Hann vandi kroppin og betraði um heilsuna hjá sær við at ganga langar
túrar í fjøllunum í Argentina.

Í 1952 vendi Ché aftur til Buenos Aires, aftaná einari langari ferð, fyri at
lesa liðugt. Í 1953 bleiv hann lækni. Tó hann akkurát var blivin lækni føldi
hann ongan hug til at gera karrieru við hesum og fór tí beinavegin út at ferðast
aftur. Ché var blivin sera áhugaður í politikki aftaná sínari langu ferð runt í
Latín Amerika. Hann hevði sæð hvussu korrupt landi var, og hvussu nógv
fátækadømi var. Tí var ætlanin við hesari ferðini at fara til tey støðini har
tað vóru problemir. Hann vil gjarna vera við til at gera ein mun. Hann og nøkur
vinfólk fóru fyrst til Bolivia og síðani til Guatemala, har hann so smátt
byrjaði at broyta seg til ein aktivan revolutioner. Hann var við til at kempa
ímóti óretvísi og korruptiónini. Eftirsum inasiónstropparnar drupu øll ið vóru
vinstraorienteraði ella misstonksom, so yvirtalaðu vinfólkini Ché til at søkja
um asyl í tí argentinsku embassaduni í Guatemala.



https://fo.wikipedia.org/wiki/Charles_Lindbergh

Charles Augustus Lindbergh (4. februar 1902 – 26. august 1974), eyknevni: Slim,
Lucky Lindy, og The Lone Eagle, var ein amerikanskur flogskipari, rithøvundur,
uppfinnari, rannsóknarfari og aktivistur.

Charles gjørdist kendur, tá hann tann 20. - 21. mai 1927 fleyg einsamallur í
flogfari sínum, Spirit of St. Louis, tvørtur yvir Atlantshavið.

Hann fleyg 5 800 kilometrar frá New York City í USA til París í Fraklandi,
flogferðin tók 33 og ein hálvan tíma, og var hetta fyrstu ferð, nakar hevði
megnað slíkt avrik. Charles var tá 25 ára gamal og starvaðist sum postmaður í
amerikanska fogherinum. Sum viðurkenning fyri hetta søguliga avrik varð hann
heiðraður við Medal of Honor, ið er hægsta viðurkenning innan amerikanska herin.
Í síðstu helvt av 1920-árunum og fyrru helvt av 1930-árunum nýtti Charles
navnafrægd sína til at upplýsa um flogferðslu, bæði almenna og hernaðarliga
posttænastu í Norður- og Suðuramerika.

Í mars vóru Charles og kona hansara Anne úti fyri tí harmleika, at ungi sonur
teirra, Charles Lindbergh Jr., varð rændur og myrdur. Hendingin varð kallað
"Brotsverk aldarinnar" ("Crime of the Century"). Hendingin hevði eisini við sær,
at familjan Lindbergh í loyndum flutti til Evropa, har tey føldu seg tryggari
enn í miðlarákinum í USA. Familjan flutti aftur til USA í apríl 1939.

Áðrenn USA fór upp í Seinna heimsbardaga, hevði Charles verið dyggur fortalari
fyri at halda landið uttanfyri alheims ósemjur, júst sum pápi hansara, ið var
tingmaður, hevði gjørt í Fyrra heimsbardaga. Sjálvt um Charles var ímóti
krígnum, stuðlaði hann fullt undir hernaðarliga stríðið eftir Pearl Harbour og
virkaði sum borgarligur vegleiðari hjá herinum ígjøgnum Franklin D. Roosevelt,
forseta USA. Forsetin hevði noktað at loyva Charles aftur uppí herin, har hann
hevði sagt frá starvinum í apríl 1941.

Í 1933 lendi flogfarið hjá Charles á Trongisvágsfirði, tað vóru stórtíðindi tá í
tíðini. Kona hansara, Anne Morrow, var við honum á ferðini, og var hon
annarpilotur. Tey høvdu stutta tíð frammanundan mist son sín eftir at hann varð
rændur og myrdur, so tey høvdu ikki hug at vera við í veitslulag. Tey ótu
døgurða hjá Guðmundi Mortensen og hildu leið sína víðari dagin eftir. Tvøroyrar
Bygda- og Sjóvinnusavn hevur myndir frá hendingini.



https://fo.wikipedia.org/wiki/Celsiusstigin

Celsiusstigin verður nýttur í flest øllum londum í heiminum. Nøkur fá lond eru
kortin enn, sum brúka Fahrenheitstigan. Til vísindalig endamál verður hiti
máldur í kelvin.

Hiti ella temperaturur er mál fyri, hvussu heitt okkurt er. Hiti, sum er givin
upp í °C, er máldur eftir Celsiusstiganum. Vatn frystir við 0 °C og kókar við
100 °C, tá trýstið er 1 atmosfera. Celsiusstigin er kortini ikki defineraður út
frá hesum fyribrigdum longur, hann er defineraður út frá Kelvinstiganum.

Stigin er nevndur eftir svenska vísindamanninum Anders Celsius (1701–1744).
Celsius gjørdi ein stiga í 1742, har hann setti frystipunktið á vatni til 100
stig og kókipunktið til 0 stig. Landsmaður hansara, Carl von Linné (1707–1778),
broytti stigan í 1744 til tann, vit kenna í dag.

Í nógv ár var °C nevnt "degrees Centigrade" á enskum, men almenna heitið í dag
er "degrees Celsius". Veðurtíðindini frá BBC skiftu frá Centigrade til Celsius í
1985.

Umrokning til eldri eindir er í greinini hitastigar. Stigaumroknarar eru eisini
á internetinum.



https://fo.wikipedia.org/wiki/Brunei

Brunei (maleisiskt: Negara Brunei Darussalam) liggur í landsynningshorninum av
Ásia. Brunei hevur bara mark við Maleisia. Inni í landspartinum Sarawak á Borneo
í Maleisia er lítla landið Brunei. Inni í landinum er regnskógur; fram við
strendurnar er slætt og mýrilendi. Landið var einaferð ein gloymdur blettur í
bretska heimsveldinum og skjól hjá sjórænarum; men hetta varð alt fullkomiliga
broytt, tá ið olja varð funnin har í 1929. Nú er Brunei eitt tað ríkasta landið
í Ásia og vælferðarsamfelag. Fólkið rindar ikki skatt, og útbúgving, heilsurøkt
og eftirlønarskipanir eru ókeypis. Men øll politisk andstøða er bannlýst.

Ríkisovastin í Brunei er av ríkastu monnum í heiminum. Olju- og gassríkidømi
landsins fyri at takka eigur Hassanal Bolkiah ognir fyri einar 160 milliardir
krónur; sjálvur vil hann vera við, at so nógv eigur hann ikki. Í høvuðsstaðnum í
Brunei, Bandar Seri Begawan, hevur hann latið byggjað og sjálvur goldið størstu
mosku í heiminum. Hon kostaði 3 milliardir krónur.



https://fo.wikipedia.org/wiki/Bretska_hersetingin_%C3%AD_F%C3%B8royum

Bretska hersetingin í Føroyum, ella Operation Valentine, vardi frá 12. apríl
1940 til 16. mai 1945 undir seinna heimsbardaga.

Dagarnir eftir 9. apríl 1940, tá ið Danmark og Noreg vórðu hersett av Týsklandi,
vóru ørkymlandi fyri føroyingar. Uttan fyrivaring varð alt samband við Danmark
kvett. Telegrafsambandið steðgaði longu um morgunin tann 9. apríl og sambandið
sjóvegis steðgaði av sær sjálvum. Løgtingið helt fundir við amtmannin um støðuna
fyri at avgera, hvørji tiltøk skuldu setast í verk, nú sambandið til Danmark var
kvett.

11. apríl frættist, at táverandi enski flotamálaráðharrin, Winston Churchill,
hevði hildið røðu í bretska undirhúsinum, har hann viðgjørdi støðuna í
Norðurlondum. Í røðuni segði Churchill m.a.:

Hesi boðini mundu helst fáa ein og annan upp úr stólinum, og fólk skimaðust
íkring og út á hav – men ikki skuggin av nøkrum breta so langt, eygað rakk.

So, um middagsleitið tann 12. apríl, komu tveir enskir oyðarar á Havnina. Tveir
yvirmenn komu í land og fyrireikaðu myndugleikarnar upp á ta komandi
hersetingina. Oyðararnir fóru avstað aftur, men longu dagin eftir komu teir
aftur, hesuferð saman við tveimum vápnaðum trolarum og krússaranum Suffolk. Nú
komu tann nýggi enski konsulin, Frederic Mason, og T. B. W. Sandall oberstur í
land. Teir hildu stuttan fund við amtmannin og løgtingsformannin, sum handaðu
teimum formlig mótmæli í góðsemju, og sostatt var Operation Valentine, bretska
hersetingin av Føroyum, veruleiki.

So vórðu teir 250 heldur ørkymlaðu hermennirnir frá Royal Marines settir í land.
Marinararnir høvdu ikki fingið at vita, hvar teir skuldu, og fleiri av teimum
hildu, at teir vóru í Noregi.

Hermennirnir hjá Sandall obersti vóru bara í Føroyum í tveir mánaðar. Tann 25.
mai vórðu teir avloystir av Lovat Scouts. Skotska herdeildin var so stór, at
teir kundu senda hermenn til so at siga allar oyggjarnar, og sambandið millum
ungu hermennirnar og føroyingar varð sera gott. Hermennirnir gjørdust partur av
samfelagnum og tóku lut í t.d. grindadrápi, kappróðri á Ólavsøku og
sjúkraviðgerð av m. a. særdum sjómonnum av skipum, sum høvdu verið fyri álopi á
sjónum.

Sum rímuligt er, kom meir enn so fyri, at ungir hermenn og føroyskar gentur
funnu saman. Summir giftust og fingu børn undir útisetuni – og summir vendu
aftur til Føroya eftir stríðslok fyri at giftast við føroyskum gentum.

Tað var tí ein sorgardagur tann 10. juni 1942, tá ið føroyingar noyddust at siga
farvæl til Lovat Scouts, tá teir vórðu heintaðir av troppaskipinum Lady of Man,
og fluttir heim aftur til Skotlands.

Eftir stuttan steðg í Skotlandi, vórðu teir flestu hermenninir í Lovat Scouts
sendir til Kanada til stríðsvenjingar á høgum kavakløddum fjøllum. Í 1943 vórðu
Lovat Scouts so sendir til Italiu, har teir luttóku í bardøgum til vápnahvíldina
í 1945. Mannfallið var stórt í italsku atsóknini, og mangir av teimum ungu
skotunum, sum í tvey ár høvdu haft sína dagligu gongd í Føroyum, lótu lív og
ella vóru løstaðir í bardøgunum.

Lovat Scouts vórðu avloystir av 12. herdeild av aðrari skotskari herdeild,
Cameronians, sum vóru í Føroyum í eitt ár – frá á sumri 1942 til juni mánað í
1943. Eisini hesir hermennirnir vóru vælumtóktir millum føroyingar - eins og
aðrar stríðs- og arbeiðseindir, sum komu til oyggjarnar. 12. deild av
Cameronians høvdu væntað, at teir skuldu vera við í álopinum á meginlandið. Teir
høvdu, sum undangongumennirnir, vant dúgliga meðan teir vóru í Føroyum, og hildu
seg vera væl fyri til bardagar. Men soleiðis gekk ikki. Afturkomnir til
Skotlands, varð 12. deild niðurløgd, tí at teir ikki høvdu haft møguleika at
venja saman við øðrum hereindum, ið skuldu standa fyri álopinum á Evropu.
Hermenn og yvirmenn vórðu fluttir til aðrar stríðseindir, og fleiri av teimum
hermonnunum, ið høvdu verið í Føroyum, fóru til Norðurafriku, og haðani til
Italiu, har teir luttóku í álopinum. Mangir teirra fullu ella særdust á
vígvøllum.

Á várið 1942 hevði bretska stríðsleiðslan gjørt av, at flogvøllur skuldi
byggjast í Vágum, sum kundi veita stuðul til tann hermálsliga týdningarmikla
flutningin um Atlantshav. Hetta førdi við sær, at talið av hermonnum í Føroyum
øktist munandi. Tá harðast leikaði á, vóru upp móti 8000 hermenn í Føroyum, yvir
5000 av teimum í Vágunum.

Flogvøllurin og ein miðstøð fyri sjóflogfør á Leitisvatni vórðu bygd eftir sera
stuttari tíð, og meðan byggingin stóð við, yddi tann annars so friðarliga
Vágoyggin við hermonnum frá m. a. Royal Engineers, Royal Pioneers, Royal
Artillery og Royal Air Force. Upprunaætlanin var at byggja eina flogstøð har
vesturi við 50 flogførum, og yvir 1650 starvsfólkum. Men sum kríggið leið í 1943
– 44, broyttist hermálsliga støðan í Norðuratlantshavi, og hetta førdi við sær,
at ætlanin við flogstøðini varð frágingin. Og flogvøllurin, sum upprunaliga
skuldi hava tvær lendingarbreytir, endaði við teirri eini breytini. Í 1944 fór
bretska hersetingarvaldið undir at flyta hermenn úr Føroyum aftur, og tá ið
sigursskrúðgongan varð hildin í Havn tann 13. mai 1945, vóru bara 400 bretar
við.

16. mai 1945 endaði bretska hersetingin í Føroyum. Men undir hersetingini vórðu
bondini millum Føroyar og Bretland styrkt og hava verið góð síðan.



https://fo.wikipedia.org/wiki/Botulisma

Botulisma (Latín: botulus, "pylsa") er ein sera sjáldsom men vandamikil sjúka,
sum er elvd av sera eiturevninum botulinumtoksin, sum verður framleitt av
sjáldsomu og vandamiklu bakteriuni Clostridium botulinum, sum finst eitt nú í
jørðini og hagani kann koma í samband við matvørur ella opin sár. Dømir hava
verið um pinkubørn, sum hava fingið bakteriuna frá hunangi. Tað var vanligt fyrr
at geva pinkubørnum okkurt at drekka við hunangi í, um tey t.d. høvdu krím. Men
heilsumyndugleikar fráráða at geva børnum undir 1 ár hunang, tí tað kann føra
til at børnini fáa botulismu.

Sjúkan kann føra til lammilsir, nøkur av sjúkueyðkennunum eru: lammilsir av
andlitsmusklum. Eygnalokini koma at hanga, andlitið gerst missir evnini til at
vísa kenslur. Lammilsini kunnu síðan fara víðari til varranar, og viðkomandi fær
ringt við at tosa. Síðan fer lammilsi niður eftir til fyrst yvirarmarnar og
síðan restina av ørmunum. Í ringasta føri kunnu andingarmusklarnir lammast, og
persónurin fær ilt við at anda og kann kvælast. Lammilsi kann eisini fara niður
til beinini, og byrjar við lørunum og fer síðan longur niður og heilt niður til
føturnar. Persónurin kann eisini fáa vaml og kann spýggja. Sjúkueyðkenni kunnu
koma 6-36 tímar eftir at tann eitraði maturin er etin. Sjúkueyðkennini kunnu
vera hesi:

Í Føroyum eru nøkur fólk deyð av botulismu, men tað ganga nógv ár ímillum at tað
hendur. Í 2007 vóru tveir botulismu sjúkutilburðir, men tey fólkini gjørdust
frísk aftur. Orsøkin til at fólkini gjørdist sjúk, var tann at tey høvdu etið
skerpikjøt av seyði, sum var flettur á ikki løggildum stað, og sum ikki var
hondur út í hjallin at hanga beinanvegin. Í Føroyum er skerpikjøt vanligasta
smittukeldan. Dálkingin við bakteriuni kann koma á kjøtið undir fletting, um
ikki verður ansað nóg væl eftir.

Bakterian finst í jørðini, og kann vera komin á ullina hjá seyðinum. Tí er
umráðandi at ullin er turr og ikki skitin, tá flett verður, og at amboð, sum
hava verið í samband við ullina, ikki verða nýtt undir flettingini, ella verða
gjørd rein áðrenn. Smittan kann eisini koma frá skarninum frá seyðinum, skarnið
má ikki koma í samband við kjøtið. Fólk mugu vaska sær væl um hendurnar, um tey
ætla sær at nerta við kjøtið á seyðinum, og tey mugu vaska sær serliga væl, um
tey hava nert við ullina ella hava fingið skarn á hendurnar. Ráðini frá
Heilsufrøðiligu Starvsstovuni og Landslæknanum eru m.a. at man skal hava
reinføri í ordan undir slakti og harumframt at man ikki má lata kjøt liggja í
afturlætnum posa ella ílati, har ongin ilt sleppur til. Í november 2008 sendi
Heilsufrøðiliga Starvsstovan út eina stutta vegleiðing, sum eitur: Reinføri í
samband við fletting. Tað eru Elspa Petersen og Ingibjørg Egholm, ið hava
skrivað vegleiðingina. Í leiðbeiningini verður m.a. sagt, at gott reinføri undir
slátrinum, skjót køling av krovinum, góður støðugur luftstreymur og gott pláss í
hjallinum minkar munandi um vandan fyri botulismueitran. Í 2007 sendu
Heilsufrøðiliga Starvsstovan og Landslæknin út tíðindaskriv, har vegleitt var um
hvussu best slepts undan smittuvanda av Clostridium botulinum bakteriuni. M.a.
vóru hesi fimm puntkini nevnd:

Í Danmark og øðrum londum verður botulisma millum manna eisini nevnt pylsueitran
(pølseforgiftning), hetta tí at tann mest vanliga smittukeldan í Danmark er
pylsur. Tað er tó sera sjáldan, at fólk í Danmark doyggja av botulismu.
Bakterian kann dálka ymiskar matvørur, ikki bara kjøt, men eisini grønmeti.
Bakterian framleiðir eiturevni, tá ið tær "røttu" umstøðurnar eru, bakteriurnar
trívast best tá ið ongin ilt er, nóg mikið av vætu, ikki ov súrt (pH yvir 4,5)
og ikki ov salt. Bakterian tolir ikki meir enn eini 10% av salti og í summum
førum ikki meir enn 4,5% av salti. Bakterian tolir væl hita, men um maturin, sum
er dálkaður av clostridium botulinum bakteriuni, verður kókaður í minsta lagi 10
minuttir, so heldur bakterian uppat við at framleiða eiturevni.

Uttan viðgerð er sjúkan sera vandamikil og kann í ringast føri føra til deyða.
Persónar, sum eru blivnir sjúkir av botulismu, mugu skjótast møguligt
innleggjast á sjúkrahúsi. Tað tekur fleiri vikur, áðrenn sjúklingarnir koma
heilt fyri seg aftur. Pinkubørn við botulismu verða viðgjørd við Botulism Immune
Globulin Intravenous-Human (BIG-IV ella BabyBIG). Vaksin sum hava fingið
botulismu antin frá matvørum ella gjøgnum opin sár, fáa viðgerð við Trivalent
(A,B,E) Botulinum Antitoxin ella við heptavalent (A,B,C,D,E,F,G) Botulinum
Antitoxin.



https://fo.wikipedia.org/wiki/Bl%C3%B3%C3%B0

Blóð er flótandi vevnaður, sum fyllir blóðrenslið og flýtur gjøgnum kroppin.
Blóðrenslið er hjarta, sum pumpar tað gjøgnum pulsæðrarnar (arteriur), tær
hártunnu blóðæårarnar (kapillerini) og blóðæðrar (venur). Tann týdningarmiklasta
uppgávan hjá blóðinum er at føra ilt og føðsluevni runt um allan kroppin til
sellurnar og at fáa affalsevni burtur úr sellunum aftur. Eitt vaksið menniskja
inniheldur 4-5 litrar av blóði.

Blóð hevur 25 billiónir reyð blóðlikam (erythrosyttar), 1,5 billiónir blóðplátir
(thrombosyttar), 35 milliardir hvít blóðlikam (leukosyttar) og umleið 2½ litir
plasma, sum inniheldur eina røð av ymiskum eggjahvítaevni (proteinir).

Tað finst ein long røð av blóðtýpuskipanum, sum eru grundaðar á í hvussu stóran
mun yvirflatuantigenini á erythrosyttunum fyrikoma. Millum tær týdningarmestu
skipaninar er AB0 (har man býtir upp í fýra blóðflokkar: A, B, AB og 0 (null))
og Rhesus (har man skilur ímillum Rhesus-positiv og Rhesus-negativ).



https://fo.wikipedia.org/wiki/Barnar%C3%A6ttindas%C3%A1ttm%C3%A1lin_hj%C3%A1_ST

Barnarættindasáttmálin hjá ST (á enskum Convention on the Rights of the Child,
stytt UNCRC) sigur at børn hava sjálvstøðug rættindi eins og vaksin og eiga at
verða tikin við og hoyrd, tá ið avgerðir verða tiknar, sum ávirka tey og
umstøður teirra. Barnarættindasáttmálin tekur harumframt støði í, at barndómurin
hevur virði í sær sjálvum, at børnum tørvar vernd, og at børn hava
grundleggjandi borgarlig, búskaparlig, politisk, sosial og mentanarlig rættindi
.

ST samtykti í 1959 "Yvirlýsing um barnarættindi". Í yvirlýsingini eru 10
greinir, ið skulu verja børn og tryggja teimum vælferð. Men ein yvirlýsing er
ikki bindandi. Tí skeyt Pólland upp í 1979, altjóða barnaárið, at gerast skuldi
ein altjóða sáttmáli um barnarættindi. Lond, ið góðkenna ein altjóða sáttmála,
binda seg samstundis at halda hann. Tann 20. november 1989 samtykti aðalfundurin
hjá ST altjóðasáttmálan um barnarættindi . Sáttmálin fekk gildi á heysti 1990,
tá fleiri enn 20 lond høvdu staðfest hann.Føroya Løgting setti við kunngerð nr.
90 frá 7. oktober 1993 sáttmálan í gildi frá 11. mai 1993. Føroya Løgting setti
við kunngerð nr. 90 frá 7. oktober 1993 sáttmálan í gildi frá 11. mai 1993. Nú
hava fleiri enn 140 lond skrivað undir at halda tær 54 greinirnar í sáttmálanum
.



https://fo.wikipedia.org/wiki/Amerikonsk_s%C3%B8ga

Í fyrstuni høvdu Sameindu Statirnir 13 lond, hvørt við sínari søgu og sínum
siðum. Í 1787 gekk herovastin og politikarin George Washington á odda at smíða
eina grundlóg, sum gav samveldisstjórnini í District of Columbia nógv vald.
Grundlógin, sum kom í gildi í 1789, tryggjaði fólkinum og statunum stórt frælsi.
Nú er USA ríkasta og sterkasta land í heiminum. Soleiðis hevur ikki altíð verið.
Fyri bara 200 árum síðan var USA veikt og ungt. Tá var USA ein smøl ál fram við
Atlantshavi, og har búðu bara 4 mió. fólk. Vestan fyri var ómetaliga vítt og
púra fremmant land. Upp ígjøgnum 19. øld otaðu niðursetufólkini seg alsamt
longri vestureftir. Tað elvdi til mangan harðan bardaga við upprunafólkið,
indianar, og teir vórðu at kalla týndir. Alla tíðina tustu tilflytarar úr Europa
á land á eysturstrond USA. Í 1900 fingu amerikanarar meira burtur úr jørðini og
ídnaðinum enn nakað annað framkomið land. Hetta ríkidømið og valdið, sum stóðst
av tí, eggjaði USA at leggja seg meiri og meiri út í altjóða viðurskiftini, og
USA var við í m.a. bæði Fyrra- og Seinna heimsbardaga.

  Hildið verður, at einar 15-20 milliónir indiánar vóru í øllum Amerika, tá ið
Christopher Columbus kom hagar í 1492. Av teimum vóru bara 2 milliónir í USA. Í
USA vóru einir 300 ættarbólkar, og teir talaðu 200 ymisk mál. Hildið verður, at
Beringssundið var ikki til fyri 20.000-30.000 árum síðani. Tað var landfast
ímillum Asia og Norðuramerika. Veiðimenn og savnarar komu úr Asia henda vegin.
Hetta fólkaslagið fór um alt Amerika og var eyðkent. Slætt, svart hár og
reyðbrúnan húðarlit. Tey vórðu kallað indianar, tí Christopher Columbus helt, at
hann var komin til India. Skógarindianar í t.d. Ohio lótu seg í skinnklæði at
verja fyri kulda. Indianarnir á útnyrðingsstrondini vóru fiskimenn og bygdu sær
stór hús. Teir prýddu hús og bátar við litaðum træskurðum. Indianarnir, ið búðu
á háslættunum, dugdu væl at flætta kurvar. Puebloindianar í m.a. Colorado bygdu
sær hús av tigulsteini. Húsini vóru stór, og fleiri húski búðu undir somu lon.
Eisini vevaðu teir litføgur klæði. Tá ið tosað verður um grasfløtuindianar í
m.a. Dakota, eru siouxindianar teir gitnastu. Húðina av bisonanum nýttu teir til
tjøld. Indianarnir landsynningsmegin dyrkaðu bønir, tubbak og mais. Húsini, ið
teir bygdu sær, vóru ferhyrnt og høvdu hálmtak. Á mangan hátt vóru teir hvítu úr
Europa betur fyri, men indianarnir stóðu ikki aftari. Ikki dugdu teir at gera
jarn, men mentanarliga vóru teir ikki aftari. Teir yrktu, málaðu, høvdu sína
egnu trúgv og mál, og felagsskapurin var góður.  



https://fo.wikipedia.org/wiki/Alfred_Hitchcock

Alfred Joseph Hitchcock (føddur 13. august 1899, deyður 29. apríl 1980) var ein
enskur filmsleikstjóri. Hann varð føddur í Leytonstone í London, og doyði í Los
Angeles í USA. Tveir av kendastu filmum hansara eru Psycho og The Birds.

Alfred Hitchcock gjørdist kendur kring heimin fyri sjónvarpsrøðirnar Alfred
Hitchcock Presents og The Alfred Hitchcock Hour. Áðrenn og eftir hvønn part
viðmerkti hann partin á ein skemtingarsaman og ofta eitt sindur groteskan hátt.

Hann fekk íblástur frá týskari ekspressionismu og fór í gongd við at leikstjórna
filmar í heimlandinum Stórabretlandi, áðrenn hann byrjaði at arbeiða í Hollywood
í 1939. Hitchcock leikstjórnaði meira enn 50 filmar árini 1922 til 1976 og í 35
av teimum sást hann í einum lítlum broti sum ein persónur í mongdini. Hann er
kanska ein av teimum kendastu og best umtóktu filmsleikstjórunum nakrantíð.
Hugskot hansara og ríkidømi at finna uppá hevur havt ávirkan á nógvar
filmsskaparar, framleiðarar og sjónleikarar.



https://fo.wikipedia.org/wiki/Akureyri

Akureyri (ella Akuroyri á føroyskum) er ein býur og kommuna í Íslandi. Har búgva
umleið 17.500 fólk. Kommunan er fjórðstørst í Íslandi, næst eftir Reykjavík,
Hafnarfirði og Kópavogi). Býurin við upplandi er næststørst í landinum, næst
eftir Reykjavíkarøkinum. Akureyri liggur væl fyri inni í einum djúpum firði.
Veðurlagið har sigst vera nógv betri enn aðra staðni í Íslandi, og av tí hava
bæði trø og blómur nógv betri liviumstøður har. Havnin á Akureyri er sera
týdningar­mikil, og har koma øll sløg av skipum árið runt.

Útferðarmøguleikar á Akureyri eru stak góðir. Har verður skipað fyri nógvum
útferðum fyri ferðafólki, men í býnum eru eisini nógv støð, sum eru verd eina
vitjan. Til dømis Matthias Jochumsson kirkja, hon er ógvuliga vøkur, og hevur
tvey torn. Sigurhæðir, sum er forn-minnissavn Matthias Jochumssons, sum livdi
frá 1835 – 1920, og sum yrkti tann íslendska tjóðsangin. Náttúrufræði­stofnum
Norðurlands, har allir fuglar og allar plantur, sum eru í Íslandi eru at síggja.
Lystigarðurin, sum er vakrasta lund í Íslandi, og sum hevur allan tann íslendska
vøksturin at vísa. Hatta vóru bert nøkur, men fleiri onnur merkisverd støð eru
eisini.



https://fo.wikipedia.org/wiki/%C3%93%C3%B0in

Óðin (Norrønt: Óðinn) er mætasti gudurin í norrønu gudalæruni og forngermanskari
gudafrøði, har hann verður nevndur Wotan. Óðin er gudur vísdómsins, krígsins og
stríðsins, gandsins, sigursins og skaldskaparins. Hann er alfaðir og kongur alra
ása. Hann er einoygdur eftir at hava latið annað eyga sítt í veð fyri at drekka
úr Mimirs brunni, haðani hann hevur fingið sín vísdóm. Ravnar Óðins, Hugin og
Munin (Hugurin og Minnið), flúgva um allan heimin og boða Óðini frá tí, ið
fyriferst í heiminum.

Kona Óðins eitur Frigg, men hann eigur eisini børn við Jørðini og nøkrum
jatnadøtrum. Mætastur av synum Óðins er Tórur, sum vinnur á øllum livandi. Aðrir
synir Óðins eru Baldur, Høður, Váli, Víðar og kanska Heimdallur, Týr og Bragi.

Fornnorrøna gudanavnið Óðinn og tess skyldorð fornenskt Wóden, fornsaksiskt
Wōden, fornhátýskt Wuotan og Langobardiskt Godan ella Guodan, stava øll frá tí
endurskapta protogermanska gudanavninum *wōđanaz. Kallkynsnavnorðið *wōđanaz
rann úr protogermanska lýsingarorðinum *wōđaz ið er skylt við latínskt vātēs of
fornírskt fáith, ið bæði merkja ‘spámaður, profetur’. Lýsingarorð ið stava frá
*wōđaz umfata m.o. gotiskt woþs 'besettur', fornnorrønt óðr ‘óður’, og fornenskt
wód 'óður'. Lýsingarorðið *wōđaz (ella *wōđō) er vorðið til onnur navnorð t.d.
fornnorrønt óðr ið merkir viti’, ‘sál’, ‘orka’ ella ‘lívskraft’.

Navnið Óðinn er samansett av tveimum liðum óð og -inn, har seinni liður í hesum
føri merkir ‘harri’. Sostatt merkir navnið ‘Harrin yvir lívskraftini’. Uml. 200
onnur nøvn ella eyknevni eru fyri Óðini ið lýsa hansara útsjónd og eginleikar,
t.d. Alfǫðr (Alfaðir), Blindi, Bragi (Høvdingi) Bölverkur (Illgerðarmaður),
Forni, Grímnir (Grímuklæddi), Hárbarðr (Gráskeggi), Herfǫðr (Herfaðir), Hildolfr
(Krígsálvur), Loðungr (Rísni kappi), Síðhöttur (Síðhattur), Síðskeggr
(Síðskeggi), Valfǫðr (Vígvallarfaðir) og Vegtamr (Vegkendi).

Í fyri-kristnu tíðini varð Óðin dyrkaður í øllum tí germanska økinum í núverandi
Týsklandi, Hollandi og Onglandi. Ætlandi spjaddist dyrkanin av Óðini norðureftir
frá Rhínøkinum í 1. øld e.kr. og hevur nátt Skandinavia í 5'tu øld e.Kr. Her
hevur ásatrúgvin avloyst eina eldri fruktbærisdyrkan. Óðin framstendur sum ein
krígsgudur í suðurgermanskum keldum frá 5'tu til 8. øld e.Kr.

Føroysku orðini óður, øði, ódn og (á suðuroyarmáli) ónsdagur, stava frá navninum
Óðin.



https://fo.wikipedia.org/wiki/Washington

Henda greinin er um lutstatin Washington. Sí Washington, D.C. fyri at lesa
greinina um høvuðsstaðin District of Columbia.

Washington (enskt: State of Washington) er ein lutstatur í Sambandsríkinum
Amerika við umleið 6,7 mió. íbúgvum. Olympia er høvuðsstaðurin og Seattle er
størsti býurin. Í 1889 bleiv Washington stakríki í USA. Í norðri hevur
Washington mark við Kanada (landslutur: British Columbia), í eystri við Idaho,
og í suðri við Oregon. Í vestri liggur Kyrrahavið. Eyknevni er Hin
Veturgrønstaturin (enskt: The Evergreen State).

Ein heitur streymur, sum kemur frá Ásia, ger, at vetrarnir her verða lýggir.
Sumrini eru eisini oftast góð, men um heystarnar regnar ógvuliga illa, og ofta
liggur skadda á fjøllunum.

Só nógvur skógur veksur í Washington, at hann er 3/5 av allari víddini, tað
mesta er nálaskógur. Í skógunum búgva mest veiðimenn, og kann tað vera ógvuliga
langt millum teirra. Summir av veiðimonnunum eru eisini indiánar. Dýrum er nógv
av. Har eru til dømis márar, bisamrottur, geypur, elgsdýr, bjarnir, bævrar,
hjørtir, o.o. Í skóginum búgva eisini viðahøggarar, og so nógvur viður verður
høgdur, at einki stat í USA flytur slíka nøgd av timbri út sum Washington. Nógv
av viðinum verður málið til sellulosu og pappír. 1000 t. av pappíri gera tey
størstu virkini um dagin.

Við hvørt kann tað henda, at eldur kemur í skógin, og tá kann brenna í fleiri
dagar. Av slíkum eldi stendst ofta øgiligur skaði, og bæði í Oregon og
Washington verður nógv gjørt fyri at fáa fólk, sum ferðast á skóginum, at ansa
væl eftir eldi. Teir hava eisini bygt vakttorn í skóginum, har menn sita og boða
frá, tá ið eldur er íkomin. Summastaðni nýta teir flogfør. Menn standa so altíð
til reiðar at fara at sløkkja, og tá ið boðini koma, halda teir avstað, og
vegurin er langur og ringt at koma fram, verður farið við flogfari, og so mugu
sløkkingarmenninir fara niður frá flogfarinum í fallskíggja.



https://fo.wikipedia.org/wiki/V%C3%ADkarbyrgi

Víkarbyrgi er ein niðursetubygd í Suðuroy, har ongin býr longur, ein persónur
hevur tó enn postadressu har, sambært Hagstovuni. Víkarbyrgi liggur á
eystursíðuni á Suðuroynni millum Lopra og Sumba. Har hava verið tvær bygdir,
Hamrabyrgi er sunnanfyri ánna og Víkarbyrgi er norðanfyri ánna, sum rennur oman
gjøgnum dalin.

Ongin vegur var til Víkarbyrgis fyrr, bygdin var hin seinasta av bygdunum í
Suðuroynni, sum fekk vegasamband, tað var í 1977. Tað at vegurin kom førdi tó
ikki til fólkavøkstur, men tað gjørdist lættari fyri bøndur og onnur at koma
fram til bygdina. Eitt alibrúk var í Víkarbyrgi í nøkur ár, men tað er ikki til
longur.

Fyrr vóru tvær bygdir á Víkarfirði, tann sum var norðarðu megin ánna var
Víkarbyrgi og hin sum var sunnanfyri ánna var Hamrabyrgi. Tað er tó bara
Víkarbyrgi sum hevur postnummar, tað er nummar 928.

Víkarbyrgi er landnámsbygd, hildið verður at hon er ein av elstu bygdunum í
Føroyum. Bygdin varð tó avtoftað, tá svartideyði herjaði í 1349, bara ein kvinna
livdi eftir, hon nevndist Sneppan í Hamrabyrgi. Enn síggjast toftirnar eftir,
har hon búði. Søgnin sigur, at hon gjørdist so vill av at búgva har einsamøll,
at tað ikki bar til at fáa hana at liva millum onnur fólk. Sumbingar gingu oman
á hamarin beint uppi yvir har hon búði og kastaðu henni kjøt, so hon ikki doyði
i hungri.

Ongin búði í Víkarbyrgi í nærum fimmhundrað ár, eftir at svartideyði legði
bygdina í oyði og til Jógvan (Joen) Joensen úr Sumba setti búgv í Víkarbyrgi við
húski sínum umleið 1830. Í 1906 búðu 40 fólk í Víkarbyrgi. Í 1970 búðu 22 fólk
har, men sum áður nevnt býr ongin har longur. Fólk hava tó bygt summarhús í
Víkarbyrgi og Hamrabyrgi, so eitt sindur av lívi er á staðnum av og á. Bøndur
hava eisini framvegis seyð í Víkarbyrgi og nøkur neyst standa niðri við
sjóvarmálan.



https://fo.wikipedia.org/wiki/V%C3%A1ga_Floghavn

Vága Floghavn er einasti flogvøllur í Føroyum, og er hann staðsettur i Vágunum
omanfyri Sørvág. Flogvøllurin hevur eina flogbreyt, ið er 1.799 metrar til
longdar.

Vága Floghavn er upprunaliga hernaðarfloghavn bygd undir Seinna heimsbardaga.
Fyrst í sekstiárunum gjørdist tørvurin á flogferðslu til Føroyar so mikið
stórur, at farið varð undir at nútímansgera floghavnina við m.ø. hentleikum til
ferðafólk. 1. juli 1963 læt floghavnin upp fyri vanligari flogferðslu, og fyrsta
flogfarið eftir hetta lendi 17. juli. Fyrstu tíðina vóru einans skrúvuflogfør
nýtt. Síðani 1977 hava eisini nýmótans jettflogfør røkt rutusambandið til
floghavnina.

Atlantic Airways fór í 1988 at flúgva millum Danmarkar og Føroya. Fyrstu tíðina
átti danskt felag í flogfelagnum. Seinni gjørdist tað føroyskt burturav og
flýgur nú eisini til t.d. Noregs, London, Reykjavíkar og Barcelona.

Í 7 mánaðir í 2006 fleyg FaroeJet millum Vága Floghavn og Kastrup floghavn, men
gavst við hesum vegna fíggjarligum trupulleikar.

Statens Luftfartsvæsen hevði umsitingina av floghavnini um hendi frá 1963 til
30. apríl 2007. 1. mai 2007 yvirtók Føroya Landsstýri Vága Floghavn. Frá sama
degi varð floghavnin landsstovnur undir Vinnumálaráðnum. Frá 24. juli 2008 hevur
floghavnin verið skipað sum partafelag við Landsstýrinum sum einasta eigara.

Tann 3. desember 2011 varð longing av flogbreytini liðug. Flogvøllurin fór tá
frá at vera 1.200 m til at vera 1.799 m til longdar. 17. juni 2014 var nýggj
farstøð tikin í nýtslu, teknað av Selmar Nielsen, arkitekti.

Ferðslan um Vága floghavn í miðal fyri hvørt 5 ára tíðarskeið síðani hann opnaði
hevur verið:



https://fo.wikipedia.org/wiki/Tunlar_%C3%AD_F%C3%B8royum

Í Føroyum eru 18 tunlar, harav tveir undirsjóvartunlar. Hvalbiartunnilin var
fyrsta berghol í Føroyum. Tað var liðugt í 1963. Hann er millum Trongisvág og
Hvalba. Nógvir aðrir tunlar eru eisini í Føroyum, t.d. 13 vatnorkutunlar. Fyrsti
vatnorkutunnilin í Føroyum er stívliga 100 m og gongur ígjøgnum ein heygg millum
Ryskivatn og rørini, sum vórðu løgd oman í Botn vestantil á Suðuroynni, har
fyrsta ravmagnsverk varð bygt í 1921. Longsti tunnilin í Føroyum er ein
vatnorkutunnil í Eysturoynni, hann er 6,6 km langur úr Norðskála í Eiðisvatn.
Longsti vegatunnil í Føroyum er Norðoyatunnilin, hann er 6,3 km. Longsti tunnil
í Føroyum er Norðoyatunnilin við 6.300 metrum.

Nógv uppskot hava verið um nýggjar tunlar í Føroyum millum ár og dag. Í 2007
gjørdi Landsverk "Heildarætlan 2008-2020", ið m.a. lýsti ymsar nýggjar tunlar,
herundir longdir, kostnað og netto samfelagsvirði av ymsum nýggjum tunlum.
Niðurstøðurnar í heildarætlan 2008-2020" viðv. nýggjum tunlum vóru:



https://fo.wikipedia.org/wiki/Tryggingarfelagi%C3%B0_F%C3%B8royar

Tryggingarfelagið Føroyar ella TF er felag, ið rekur tryggingarvirksemi í
Føroyum. Ofta millum manna kallað "Tryggingin". Forstjóri í felagnum er Regin
Hammer. Í dag starvast umleið 110 fólk á TF. Høvðusskrivstovan hjá felagnum er á
Kongabrúnni í Havn. Umframt høvuðsskrivstovuna hevur TF deildir í Sandavági,
Saltangará, Klaksvík og á Tvøroyri.

Tryggingarfelagið Føroyar (TF) varð stovnað í 1940 og kallaðist tá
Tryggingarsambandið Føroyar. Áðrenn 1940 vóru tað serliga donsk tryggingarfeløg
og onnur tryggingarumboð uttanlands, ið høvdu tryggingar í Føroyum. Sambandið
við hesa partar varð kvett við byrjan av seinna heimsbardaga og førdi tað til,
at Tryggingarsambandið Føroyar varð sett á stovn. Hetta hendi við eini
bráðfeingis kunngerð frá 17. juni 1940 og fór at virka 1. juli 1940.
Tryggingarsambandið varð skipað sum eitt sínámillum tryggingarsamtak, ið fekk
einkarrætt til trygging av føroyskum ognum ella øðrum virðum, tó lívstrygging
undantikin. Feløgini Føroya Vanlukkutrygging, Føroya Brunatrygging og
Krígstryggingin fyri føroysk fiskifør vóru tikin við í "nýggja" samtakið. Tó
vóru onnur feløg, ið fingust við tryggingarvirksemi (t.d. Føroya Samvirkandi
Sjótryggingarfelag, Suderø gensidige Forsikringsforening for Motor både til
Fiskeribrug og P/f Trygd), ið ikki fingu loyvi at tekna nýggjar tryggingar aftan
á 1. januar 1943.

Í 1997 varð einkarrætturin hjá Tryggingarsambandinum at tekna tryggingar
avtikin. Hetta hevði við sær, at Tryggingarsambandið skuldi kappast við onnur
tryggingarfeløg. Framvegis var ikki loyvi hjá útlendskum tryggingarfeløgum at
tekna tryggingar í Føroyum.

Í 1998 valdu deildirnar í Tryggingarsambandinum at leggja saman í eitt
sínámillum felag. Felagið skifti tí navn til Tryggingarfelagið Føroyar S/F.

1. juli 2003 varð bygnaðurin aftur broyttur, soleiðis at sínámillumfelagið
Tryggingarfelagið Føroyar varð broytt til eitt samtak. Tryggingarvirksemið varð
skilt út í partafelagið Tryggingarfelagið Føroyar P/F, ið er eitt dótturfelag
hjá TF Holding P/F.

Í 2007 stovnaði TF eitt pensjóns- og lívstryggingarfelag, ið verður nevnt Betri
pensjón.

Í apríl 2011 keypti TF Holding 70% av føroyska partinum av Eik Banka frá
Finansiel Stabilitet. Eik Banki var komin í fíggjarligar trupulleikar av
fíggjarkreppuni, sum herjaði frá heystinum 2008. Tað var serliga tann danski
parturin av Eik Banka, sum var skyldin í fallinum av Eik Banka. Hini 30% av Eik
Banka eigur Finansiel Stabilitet enn.



https://fo.wikipedia.org/wiki/Toskur

Toskur (frøðiheiti - Gadus) Toskur er báðumegin Atlantshav. Í Barentshavinum frá
Novaja Semlja og Svalbarði til Jan Mayen og suður til Biskeiavíkina. Í
Eystarasalti, donskum sjógvi, í Norðsjónum, undir Føroyum, Íslandi og Grønlandi.
Frá Nýfundland og Labrador til Norðurcarolina. Toskur verður upp í 180-200 cm,
valgrønur um bakið og síðurnar, settur við tøttum, dimmum, gráligum ella
brúnligumblettum. Undir búkinum er hann ljósur, hvítur ella gráhvítur. Men
eisini aðrar litir hevur hann, t.d. dimmbrúnur (flotfiskur), reyðbrúnur (í
taranum). Strikan er hvít/ gráhvít. Toskur hevur tríggjar ryggfjaðrar og tvær
gotfjaðrar, ið allar eru nakað avrundaðar í skapi. Strikan er nakað bogin yvir
uggafjøðurini. Hann er klænur um klingruna, og sterturin er beinur aftan. Hann
hevur yvirbit. Finnan er líka long sum eygnatvørmátið. Gotið er undir fremra
enda á mittastu ryggfjøðurini. Kjaftklovin kemur aftur undir fremru trom á
eygnasteininum. Toskur er virðismikil fiskur og verður nógv veiddur.



https://fo.wikipedia.org/wiki/Tjernobyl_vanlukkan

Ólukkan á kjarnorkuverkinum í Tjernobyl hendi leygardagin 26. apríl í 1986.
Býurin er í Norðurukreina, tætt at markinum til Hvítarusslands og í nánd av
býnum Prypiat. Ukreina var tá lýðveldi í táverandi Sovjetsamveldinum. Ólukkan,
ið verður roknað sum heimsins versta kjarnorkuólukka, hevði við sær, at
Reaktorur IV sprongdist, og tá hann ikki var bjálvaður - við tjúkkum betongi
ella øðrum geislatálmandi tilfari, um ólag skuldi hent - hevði sprongingin við
sær, at skýggj við geislavirknum avfalli fóru út í rúmdina.

Við vindi og avfalli spjaddist hetta útlátið yvir partar av
Vestursovjetsamveldi, Evropa, Norðurlond og heilt til eystara part av Amerika.
Stórir partar av Hvítarusslandi, Russlandi og Ukreina vórðu illa dálkaðir og 336
000 fólk máttu flytast burtur og hýsast aðrar staðir. Mongdina og um hvussu
stórt øki, geislavirkið avfall spjaddist, valdar ivi um. Sambært eini
sveisiskari frágreiðing, endaði 60 % av avfallinum í Hvítarusslandi, meðan
grønir flokkar og umhvørvisfelagsskapir í Evropa vilja vera við, at helmingurin
av avfallinum endaði uttan fyri tey trý fyrrverandi Sovjetlýðveldini.



https://fo.wikipedia.org/wiki/Tinganes

Tinganes, har Landsstýrið heldur til, býtir Havnina í tveir partar. Í Tinganesi
og á Reyni eru eisini tey elstu húsini í Havn. Býráðið og Landsstýrið gera nógv
fyri at varðveita henda býarpart. Handilsbygningarnir hjá kongliga einahandlinum
vórðu í miðøldini bygdir í Tinganesi. Gomlu bygningarnir í Tinganesi hýsa í dag
Føroya Landsstýri. Munkastovan er í tveimum hæddum á múraðari grund, 4,5 metrar
breið og 5,5 metrar long, múrarnir eru 1,5 metrar tjúkkir. Eysturendin er
áfastur við vesturendan á Leigubúðini. Kjallararnir undir henni eru múraðir við
skilpi júst sum Kirkjubømúrurin. Stokkastovan í Tinganesi er í tí líki, hon nú
er, neyvan eldri enn frá 1600-árunum.

Í Tinganesi eru gamlir bygningar. Ytsti oddin á nesinum var fyrr eitt sker,
leyst frá landi. Úti á hesum skerinum varð tingið sett. Har boðaði Sigmundur
Brestisson um ár 998 fyrstu ferð kristindómin í Føroyum, og har varð Karl hin
Mørski dripin, hann, sum var komin higar til Føroya at krevja inn skattir fyri
norska kongin Ólav Halga. Seinni varð skerið gjørt landfast, og har um vegir
bygdu teir monopolhandilin (kongahandilin), sum tá var einasti handil í Føroyum.
Har úti stendur enn tað gamla húsið Munkastovan, sum man vera elsta húsið í
Havn, og har er hitt illa gitna fangahúsið Portugálið við spískasteini í
kjallaranum. Hin gamla Havnarbygdin stóð mest á Tinganesi, har var tættbygt,
húsini vóru yvirhøvur smá, og túnini krókut og trong, og so er enn.



https://fo.wikipedia.org/wiki/T%C3%AD%C3%B0ar%C3%B8ki

Tíðarsonurnar vórðu gjørdar út frá nulllongdarlinjuni. Hendan tíðarsonan eitur
Greenwich Mean Time, vanliga stytt GMT. Fyri at gera tað lættari at máta tíðina,
er jørðin býtt upp í 24 tíðarsonur. Sonurnar ganga norður og suður. Í hvørjari
sonu er sama tíð galdandi. Tað hevur við sær, at vit í Føroyum hava somu tíð sum
til dømis Vesturafrika. Ein tími er vanliga millum sonurnar. Fert tú eystureftir
til eina nýggja tíðarsonu, mást tú flyta klokkuna ein tíma fram. Fert tú
harafturímóti vestureftir, mást tú flyta klokkuna ein tíma aftur. Hetta er so,
tí at sólin rísur í eystri og setur í vestri, og tað hevur við sær, at dagurin
byrjar eystanfyri. Tíðarsonurnar fylgja ikki heilt longdarlinjunum, tí
tíðarsonurnar eru ofta lagaðar til landamørkini hjá einstøku londunum av
praktiskum ávum. Tó hava stór lond fleiri tíðarsonur. Í USA eru til dømis fýra
tímar á muni millum eysturstrondina og vesturstrondina. Lítla landið Nepal hevur
valt eina tíð, sum er 15 minuttir frá indiskari tíð, fyri at vísa sjálvræði sítt
mótvegis stóra landinum sunnanfyri.



https://fo.wikipedia.org/wiki/Sunnudagur

Sunnudagur er ein vikudagur. Latín: "Solis dies" (føroyskt: "Dagur sólarinnar"
enskt : "sunday". Í norrønt málið hevur dagurin eisini fingið heitið sítt frá
sólini og er eitt avlop frá heidniskum - á norrønt : "sunnudagr" Ísl :
"Sunnudagur" Da. : Søndag, í merkir "solens dag". Á føroyskum merkir tað "Dagur
sólarinnar". Út frá hesum er tað lætt at staðfesta norrønt, sum eitt mál í er
ætta úr latíni. Sunnudagur, sum nú á døgum er vikuligi kristni halgidagurin,
hevur vanliga í krisindóminum verið roknaður sum fyrsti dagur í vikuni - eftir
jødiskari hugsan, har leygardagur / sabbatur var 7. dagur í vikuni. Nú er
vanligari at rokna vikuna at byrja við mánadegi (eftir ISO-standardi (ISO-8601),
sum ásetir, hvussu dagfestingar eiga at vera gjørdar í telduforritum og
handilssamskifti.

Sunnudagurin er hvíludagur og heilidagur í øllum kristnum londum. Tá verða
fyriskipaðar gudstænastur í kirkjum og øðrum gudshúsum. Sunnumorgun ringja
kirkjuklokkurnar, og tá ið ringt hevur triðja ferð, fara fólk í kirkju. Í gomlum
døgum var tann siður, at konufólkini settu seg vinstrumegin (konufólkamegin) í
kirkjuni, og mannfólkini høgrumegin (mannfólkamegin). Hetta varð seinni avlagt.



https://fo.wikipedia.org/wiki/Suleiman_mikli

Suleiman 1. (samtidigt á turkiskum: سليمان Sulaymān, á nýtíðar turkiskum:
Süleyman, men oftast nevndur Kanuni Sultan Süleyman) (føddur 6. november 1494
(1495) í Trabzon – fall í bardaga 5. ella 6. september 1566 við Szigetvár í
Ungarn). Suleiman var tann tíggjundi og longsstýrandi sultanur í tí Osmanska
ríkinum (frá 1520 til 1566). Hann er kendur í Vesturheiminum sum Suleiman tann
Herligi og í Miðeystri sum Lóggevarin, Kanuni; arábiskt: القانونى, al‐Qānūnī
orsakað av hansara fullkomiligu endurskapan av tí osmannsiku rættarskipanini.
Fyrst og fremst innanfyri fíggjar-, skatta- og jørðlóggeving og grundað á
verandi siðvenjurætt og við tí í máli á fylla holini í avgerðum hjá Sharia.
Undir hansara leiðslu byrjaði stórheitstíðin hjá tí Osmanska ríkinum og tað
gjørdist eitt heimsveldi. Suleiman varð roknaður sum ein av teimum fremstu
valdsharrunum í Evropa í 16. øld, eins og Karl V, týsk-rómverskur keisari, Frans
I av Frankaríki, Henrik VIII av Onglandi og Sigismund II av Póllandi.

Sum herskari yvir Konstantinopel (tað núverandi Istanbul) sá hann seg sjálvan
sum tann rætti til at taka yvir eftir teimum rómversku keisarunum.

Undir stjórnartíðini hjá Suleiman 1. víðkaðist osmannisk lóg til tað størstu
geografisku útbreiðsluna.



https://fo.wikipedia.org/wiki/Su%C3%B0uroyar_Sparikassi

Suðuroyar Sparikassi er ein banki við høvuðssæti í Vági í Suðuroynni. Suðuroyar
Sparikassi er minsti peningastovnur í Føroyum. Suðuroyar Sparikassi hevur í dag
tvær deildir: 1 í Vági (høvuðssæti) og 1 í Tórshavn. 17 ársverk vóru í
sparikassanum í 2011. Fíggjarjavnin hjá Suðuroyar Sparikassa var 700 mió. kr.
við ársenda 2011, harav útlán vóru fyri 478 mió.kr. Søren L. Bruhn er stjóri í
Suðuroyar Sparikassa.

Suðuroyar Sparikassi varð stovnaður 20. mars 1943, og fór hann undir virksemi
sítt 1. oktober 1943. Oddamaðurin at stovna Suðuroyar Sparikassa var Petur Dahl
á Gørðunum. Ætlanin var upprunaliga at fáa ein banka at opna eina deild í Vági,
men hetta var av ongum, og tí var avgjørt at stovna ein sparikassa ístaðin.
Fyrsti stjórin var Peter Dahl (1911-1996), ið var stjóri frá bankin læt upp í
1943 og til 1980.

Nógvu fyrstu árini var bara deild í Vági, men í 1985 var opnað deild í Porkeri,
í 1998 í Tórshavn og í 2006 á Tvøroyri. Deildirnar í Porkeri og Tvøroyri eru tó
seinni latnar aftur, so at í dag eru bara deildir í Vági og Tórshavn.

Fram til 2006 var Suðuroyar Sparikassi skipaður sum ein sparikassi, men síðani
2006 hevur hann verið skipaður sum banki ístaðin.



https://fo.wikipedia.org/wiki/Selena

Selena Quintanilla-Pérez (kend sum Selena), fødd 16. apríl 1971, deyð 31. mars
1995, var ein amerikonsk songkvinna, sangskrivari og tónasmiður. Við fjúrtan
topp-tíggju plaseringum og sjey nummar-eitt løg á staklaglistanum Hot Latin
Songs fekk hon titlarnir "Top Latin artist of the '90s" og "Best Selling Latin
Artist of the Decade" av Billboard. Sangir hennara "Amor Prohibido" og "No Me
Queda Más" gjørdist tey mest væleydnaðu stakløgini á tí latínamerikanska
tónleikamarknaðinum árini 1994 og 1995. Hon fekk heitið "The Queen of Tejano
Music" og verður nevnd sum ein meksikonsk tilsvarandi Madonnu. Selena gav út
sítt fyrsta studioalbum, Selena y Los Dinos, sum tólv ára gomul. Í 1987 vann hon
eina Tejano Music Award í bólkinum "Female Vocalist of the Year" og fekk síðan
ein plátusáttmála við EMI. Framgongdin og popularitetur øktist í 1990-árunum,
serliga í spanskttalandi londum. Í 1995 innspældi hon tónleik á enskum og
fyrireikaði eitt gjøgnumbrot í tí enskmælta heiminum.

Tann 31. mars 1995 varð Selena myrð, 23-ára gomul, av Yolanda Saldívar sum fyrr
hevði havt høvuðsábyrgdina fyri fanklubba hennara. Tvær vikur seinni, hin 12.
apríl 1995, útnevndi guvernørurin í Texas, George W. Bush, føðingardag hennara
til "Selena Day" í Texas. Í 1997 spældi Jennifer Lopez Selenu í filminum Selena
sum Warner Bros. skapaðu.



https://fo.wikipedia.org/wiki/Russiska_kollveltingin_1917

Russiska kollveltingin er tann politiska broytingin sum fór fram í Russlandi í
1917, herí februarkollveltingin, sum førdi til at zar stýrið varð koyrt frá og
oktoberkollveltingin, sum førdi til at bolsjevikkarnir við Lenin og Trotskij á
odda komu til valdið og Sovjetsamveldið varð sett á stovn.

Í 20. øld ráddi Zarin í øllum Russlandi. Konufólk, bóndir og fólk ið ikki áttu
nógv, vóru kúgaði niður. Tey høvdu rætt til lítið og einki, lítið var av peningi
og mati. Hann lovaði ei heldur fólkinum í skúla. 75 % av fólkinum dugdi hvørki
at lesa ella skriva. Hann gjørdi hetta tí hann helt um fólk blivu útbúgvin, so
broyttu fólk sína politisku meining, og so var størri kjansur fyri at hann bleiv
valdur frá. Teir sum høvdu nógv vald vóru góðseigarnir, kirkjan, aðalin og
Zarurin. Góðseigarinir vóru teir sum áttu jørðina og bóndin var lívognarbóndi.
Tað meinast við at hann var ein partur av góðsinum júst sum fenaðurin. Tey
sloppu ikki at flyta, um ikki góðseigarin segði at tey kundu og hann hevði
eisini rætt at revsa bóndan. Aftnaná at bóndirnir fingu frælsi broyttist lítið
og einki.

Í 1890 royndi Russland at fáa gong í ídnaðin. Fyritreytirnar vóru góðar tí í
jørðini var nógv kol, jarn og olja. Men teir høvdu trupulleikar við at flyta
hesar , so tey gjørdu eina jarnbreyt um Sibiria til Kyrrahavs. Hendan
jarnbreytin gav Russland nógvir møguleikar. Teir kundi leggja øki í Kina undir
seg, grava eftir málmi í Sibiria og fáa fólk at flyta til Sibiria og síðani
búseta seg har. Russland lánti pening frá Fraklandi, og eisini fekk Russland
íðnaðarvirksemi. Men bøndirnir goldu í roynd og veru mest. Teir fyrstu sum fóru
at arbeiða í íðnaðinum, tað var bóndir ið vóru fluttir til Skt. Pætursborg og
Moskva. Livikorini har vóru betri, men tey høvdu ikki lov til stovna verkfeløg
ella fara í verkfall. Í teimum stóru býinum vóru politiskirflokkar stovnaðir í
loyndum. Ein av teimum var ein sosialistiskur flokkur, sum Vladmir Iljitsj
Uljanov, sum kallaðist Lenin, hevði stovnað. Hann var ein eldhugaður
kollveltingarmaður. Hann helt at tað nyttaði einki at drepa Zarin, men haraftur
ímóti stovna ein sterkan flokk, við lærdum og kollveltingahugaðum fólkið, sum
kundi kollvelta gomlu skipanina. Flokkurin hjá honum kallaðist Russiski
sosialdemokratiski arbeiðaraflokkurin, men bleiv kallaður bolsjevikkaflokkurin,
sum merkir meirlutan. Í 1915 gjørdist uppreistur ímóti sarinum, men eingin
politiskurflokkur hevði skipað fyri uppreistrinum. Loyniløgreglan hjá Zarinum
hevði gjørt tað sodan at politisku oddamenninir vóru noyddir til at rýma til
Vesturevropa, ella vóru burtursagdir til Sibira. Lenin var í Sveis.

Ein nýggj stjórn við Lenin á odda var tilnevnd. Við í hesari nevndini vóru
Trotskji og ein maður við dulnevninum Stalin. Bolsjevikkarnir vóru vísur í at
vinna valið til tjóðartingið, men teir fingu bert 25% av atkvøðunum. Men lenin
vildi ikki geva valdið frá sær og tók tjóðartingið av í januar 1918, so aðrir
politiskir flokkar vóru bannaðir.

Lenin hevði vóna at onnur lond fóru at skipa fyri arbeiðiskollveltingum, og
síðani koma til Sovjetsamveldinum til hjálpar. Men allar kollveltingar vóru
bardar niður aftur beinaveg. Sovjetsamveldinum var nú blóðfátækt, og noyddist
einsamalt svara hvørjum sítt. Í 1924 doyði Lenin, hann hevði stutt áðrenn
skrivað eitt politiskt testament, har hann ávaraði ímóti at geva Stalin ov nógv
vald. Men ávaringin kom forseint fram, og Stalin hevði longu fingið starv sum
aðalfloksskrivari, og hevði stóra ávirkan á hvør kundi sleppa at gerast limur í
flokkinum. Natúrligi eftirmaður Lenins var trotskij. Hann hevði verið oddamaður
hjá reyðaherinum gjøgnum innanlandskríggið, eisini var hann ein góður røðari og
fyriskipari. Hann helt fast um, at sovjetsamveldið skuldi arbeiða fyri
heimskollvelting, sum hann helt skjótt fór at koma. Stalin helt, at hetta ikki
fór at bera til og vildi heldur tryggja sær sosialismu í einum landi.
Sovjetsamveldið mátti nú hava sjálvsálit og dúva upp á natúrligu tilfeingi
landsins. Í 1925 misti Trotskij øll álitsstørv, og varð koyrdur úr flokkinum.
Hann varð ákærdur fyri at spjaða flokkin, og tað eydnaðist Stalin at koyra hann
frá. Í 1929 bleiv Trotskij útihýstur úr landinum.



https://fo.wikipedia.org/wiki/Romaf%C3%B3lki%C3%B0

Sigoynarar (ella rómanar ) eru eitt fólk, sum í nógvum førum verður sætt niður á
í Evropa. Sigoynarar hava lívliga mentan, og teimum dámar væl dans og tónleik.
Tey koma upprunaliga úr India, og fram til 19. øld vóru tey meir ella minni
trælir fyri aðalstættina og kleystrini í Evropa . Tá demokratiið tók dik á seg,
sluppu tey leys. Men tey áttu onga jørð og einki land, høvdu onga útbúgving og
myrkan húðarlit, so framtíðarútlitini vóru einki serlig. Mannarættindafólk siga,
at romakvinnur ofta verða sendar til serligar føðideildir at eiga. Og tá børnini
hjá teimum fara í skúla, enda tey ofta í flokki saman við menningartarnaðum
børnum. Ein fólkateljing í Rumenia í 2013 vísti, at har búðu 500 000 romafólk.
Men summi siga, at rætta talið er nærri tveimum milliónum. Tey, sum sleppa
burtur úr fátækradøminum, viðganga sjáldan sínar røtur, og tað ger tað eisini
truplari hjá romafólkinum at stríðast móti tí mismuni, teimum er fyri. Í árunum,
tá Rumenia samráddist við ES um limaskap, gav rumenska stjórnin lyfti um at gera
ætlanir, sum skuldu samansjóða ella integrera romafólkið við restina av rumenska
samfelagnum. Í Rumenia eru mong ymisk fólkasløg; fjølmentastir eru rumenar, men
har eru eisini sigoynarar, ungarar og týskarar, og við strondina við Svartahav,
har ið nú eru mangir frítíðarstaðir, hava turkar og ukreinar búsett seg. Fyrr
búði mesta fólkið á bygd og livdi av landbúnaði, men so hvørt ídnaðurin hevur
ment seg, eru alt fleiri og fleiri fólk flutt til býirnar at búgva. Nógv fólk í
Rumenia liva undir sera vánaligum umstøðum. Rumenia er tað landið í Evropa, sum
hevur tað størsta fátækradømi.

Serfrøðingar siga, at romafólkið hevur havt fleiri bakkast seinastu tíðina av
ymsum orsøkum. Vinnuvegir, sum fólkið fyrr livdi av, eitt nú at stoypa
messinggrýtur og skógva ross, eru ikki eftirspurdir longur. Og nýggjar
evropeiskar reglur um sølu av livandi kríatúri, sum romafólkið fyrr gjørdi nógv
av, hava gjørt tað truplari hjá teimum at fylgja við, tí tey megna ikki at taka
sær av øllum pappírsarbeiðnum, sum nú fylgir við hesi vinnuni. Og sjálv
sigoynaramentanin hevur heldur ikki gagnað romafólkinum, siga serfrøðingar .
Hetta er eitt klikut, sera patriarkalskt samfelag, har fólk verða noydd til at
gifta seg á ungum aldri, og virðingin fyri útbúgving hevur ongantíð verið stór.
Romafólkini, sum í flestu førum ikki hava útbúgving og bert fáar arbeiðsroyndir,
hava fyri tað mesta fingið eina vánaliga móttøku í Vesturevropa. Summi hava
funnið okkurt fyrifallandi arbeiði, eitt nú at savna gamalt jarn ella mála hús.
Men onnur hava skrivað seg upp til almannaveitingar ella bidda á gøtuni og
stjala úr handlum. Tey hava sett kósina vestur eftir til tey ríkaru ES-londini,
og nú hava tey eisini íbirt eitt kjak í Evropa um, hvussu opin tey ”opnu
ES-landamørkini” í veruleikanum eru.



https://fo.wikipedia.org/wiki/Ritroynd

Ritroynd (fr. essai, en. essay). Stutt, eyðlisin ritgerð ella grein við
persónligum, ofta skemtiligum, dámi, sum viðger eitt evni ella setir fram eina
próvførslu uttan at vilja vera fullfíggjað ella fara út í æsir. R. er ikki so
hátíðarlig í formi sum tann vísindaliga ritgerðin. At kalla hetta tekstslagið r.
stavar frá franska høvundinum Montaigne, sum gav út bók við heitinum Essais,
t.e. "royndir", í 1580, fyrsta dømið um hetta tekstslagið. Við heitinum gjørdi
hann vart við, at hann ikki gjørdi krav um at hava loyst teir spurningar, sum
hann viðgjørdi, ella at hava sett fram nakra lidna heimspekihugsan. Í Onglandi
legði Francis Bacon við Essys (1597) støði undir eina ríka enska ritroyndahevd
við nøvnum sum Addison, Steele, og úr 20. øld D. H. Lawrence og Virginiu Woolf.
Í eldri tíð fevndi r., serliga á enskum, stundum um heimspekiligar yrkingar,
t.d. A. Pope: Essay on Man 1732-34. R. er eitt fjølbroytt, opið tekstslag sum
tekur skiftandi tíðarrák upp í seg. Í Norðurlondum setti Holberg hugsanir sínar
um upplýsing og siðalag fram í r. Í 19. øld vóru bókmentir og mentamál yvirhøvur
evni, sum nógvir viðgitnir høvundar skrivaðu r. um, t.d. Sainte-Beuve, Heine,
Nietzsche, Brandes. Eisini í 20. øld blómaði r. Eitt eyðkenni, sum fylgir r.
yvirhøvur, er, at hon tekur støði í tí persónliga og leitar haðani út í
almennari hugleiðingar og útsagnir; umframt tann persónliga dámin eyðkennist r.
ofta av óhátíðarligum, skemtandi ella speiskum huglagi. Føroyskir høvundar at r.
eru eitt nú Sverri Patursson, Maria Mikkelsen, Tróndur Olsen, Sigurð Joensen,
Jens Pauli Heinesen, Oddvør Johansen, Gunnar Hoydal og Hanus Andreassen.



https://fo.wikipedia.org/wiki/Posta

Posta (fyrr: Postverk Føroya) er almennur stovnur/fyritøka og stendur fyri
postútbering í Føroyum. Heimastýrið yvirtók 1. apríl 1976 postverkið frá Post-
og telegrafvæsenet í Danmark. Í hesum sambandi útskrivaði Føroya landsstýri
búmerkja- og navnakapping. Í 2005 varð Postverk Føroya, sum tað nevndist tá,
gjørt um til partafelag. Í 2009 fekk stovnurin nýtt navn og nýtt búmerki, nýggja
navnið er Posta. Landið eigur allan partapeningin í partafelagnum.
Landsstýrismaðurin velur á hvørjum ári teir tríggjar limirnar í nevndini, meðan
starvsfólkið velur tveir nevndarlimir. Stjóri í Posta er Joel undir Leitinum.

Fyrsta lógin um skylduna at skjútsa kom í 1865, og løgtingið ásetti gjaldið fyri
fimm ár í senn. Tað var ymiskt fyri tey trý sløgini: embætisskjúts fingu teir
minst fyri, nakað meira fyri prestaskjúts og mest fyri almenningsskjúts. Lítið
var goldið, men hetta var framstig, tí undan hesi lóg var einki gjald. Hvør
birgur maður, 15-50 ár á aldri, hevði skyldu at skjútsa og fekk bót, noktaði
hann.

At føra post úr einari oyggj í aðra var mangan vandasigling í mysing og
brotasjógvi. Petur í Mattalág var millum teir fyrstu postførararnar. Hann hevur
sagt frá eini ferð frá skjútstíðini. Bræv, skrivað í Havn, skuldi í Leirar í
Hvalba. Tað var merkt K. T. – ið stóð fyri Kongelig Tjeneste – og Uopholdelig
Befordring, ið bar í sær, at tað skuldi sendast beinanvegin, ið líkindi vóru.
Nevnarin í Havn fekk brævið og tilnevndi mann at fara um reynið til Kirkjubøar,
har hann handaði nevnaranum har brævið. Hesin fekk áttamannafar at føra brævið
um fjørð. Har lendu teir í óbygdum, har nú Skopunarbygd er. Maður fór fimur á
fóti teir 4 fjórðingarnar heim á Sand at geva nevnaranum har brævið. Hann so
norðuraftur til bátsfelagar sínar, ið lógu og bíðaðu. Heimasandsnevnarin fekk nú
mann til Dals við brævinum, haðani annar bátur fór við tí til Hvalbiar. Har var
brævið latið prestinum í Leirum. Streymurin var harður og hann øtlaði sjógvin,
so bátsmanningin noyddist at gista í Suðuroy, men har gjørdist liggjandi
illveður, ið helt teimum veðurføstum í samfullar tvær vikur.

Skjútsskipanin helt sær til fyrra heimsbardaga, tá hon so við og við fjaraði
burtur, tí at postgjøldini vóru lutfalsliga lægri.

Fyrsta føroyska posthúsið læt upp í Tórshavn tann 1. mars 1870. Tað var
táverandi sýslumaðurin í Suðurstreymoyar sýslu, Hans Christopher Müller, sum
stóð fyri posthúsinum tey fyrstu árini. 1. mars 1884 varð posthús latið upp á
Tvøroyri. Tann 1. mai 1888 læt posthúsið í Klaksvík upp sum tað triðja posthúsið
í landinum. Bæði á Tvøroyri og í Klaksvík vóru tað eisini sýslumenninir, ið
høvdu postin um hendi.

Í 19. øld komu ikki fleiri posthús enn hesi trý. Eftir aldarskiftið kom tó
rættilig gongd á. Í 1903 vórðu sjey posthús latin upp. Í 1905 fóru teir undir at
smíða posthús í miðbýnum í Havn, og var tað tikið í nýtslu 1. desembur. Tað var
avgreiðslumaðurin C.C.Danielsen (seinni postmeistari), ið fekk hetta í lag.
Hetta var fyrsta hús í Føroyum til post burturav.

Tey næstu 25 árini verða posthús latin upp í so at siga hvørjari bygd í
landinum. Tey flestu lótu upp í árinum 1918, tá 15 nýggj posthús koma. Frá
seinast í sekstiárunum til dagin í dag eru fleiri posthús latin aftur.
Postsamskiftið við hesar bygdir verður nú avgreitt av sonevndum
avgreiðslupostboðum. Hendan broytingin er ein partur av skynsemisbroytingunum í
føroyska postverkinum seinastu árini.

Fyri at lýsa hvussu trupult tað var at at avgreiða postsamskiftið við bygdir og
útoyggjar tey fyrstu árini, skal her sum dømi sigast frá, hvussu fram varð farið
í Norðoyggjum fyri og eftir aldarskiftið. Postmaðurin í Klaksvík tók sær av at
bera post til bygdirnar eystan Múla. Hann gekk um Áarskarð til Árnafjarðar og um
Toftaskarð norður á Norðtoftir. Síðan hevði hann bygdirnar Depil, Norðdepil og
Fossánes á Borðoynni. Á Viðoynni hevði hann Hvannasund og Viðareiði. Posturin
til Múla varð lagdur til heintingar á Fossánesi og posturin til Svínoyar og
Fugloyar varð lagdur til heintingar í Hvannasundi. Tá í tíðini skuldi
postmaðurin úr Klaksvík eisini í hvørt hús í teim bygdum, hann røkti.

Sami postmaður fór við árabáti úr Klaksvík til Kunoyar og síðan í Kalsoynna.
Hann bar út post í Kunoy, á Syðradali, á Húsum og í Mikladali. Tá ikki var
lendandi á Húsum og/ella í Mikladali, fór hann til gongu av Syðradali til Húsar
og Mikladals, ella av Húsum til Mikladals og aftur. Posturin, sum skuldi norður
á Trøllanes, varð lagdur til heintingar í Mikladali. Fólk á Trøllanesi komu so
til Mikladals við og eftir posti av og á. Hetta gamla mynstrið er júst tað sama,
ið nú er galdandi nógvastaðni í Føroyum, har avgreiðslupostboð taka sær av
samskiftinum í nógvum bygdum.

Hetta starv kundi stundum vera vandamikið, og tí hava vit eisini dømi um, at
maður lá eftir á. Fyrstu ferð var í 1887, tá Jakki í Vági var á veg úr Klaksvík
til Árnafjarðar, hóast vetur var og vánaveður. Posturin skuldi fram, hvussu
líkindini vóru, men hesuferð kom Jakki ikki vegin fram. Hann var seinni funnin
undir Svøðunum, har hann var farin útav. Hann gjørdist bert 52 ára gamal.

Í 1920-unum varð skipanin við árabáti millum oyggjarnar og postgongdin millum
bygdir í stóran mun løgd niður. Í Klaksvík keypti Samson Joensen, ið var
postmaðurin, sum gekk norður um fjall og róði í Kalsoynna, deksbátin Guttaberg.
Hetta var í 1927. Guttaberg, sum hevði motor, var settur í sigling millum
Klaksvík, Kunoyarbygd og Kalsoynna við posti, ferðafólki og farmi. Í 1914 setti
Olaf Olsen (Olaf á Stongunum), keypmaður, Klaksvík, deksbátin Dan í sigling
millum Klaksvík, Árnafjørð, bygdirnar eystan Múla, Svínoy og Fugloy, og 2 ár
seinrí, í 1916, var Immanuel settur í sigling, og røkti Immanuel postrutuna til
Másin byrjaði í sigling í 1959.

Postmaðurin í Fuglafirði um hetta mundið, Hans Jacob Petersen, ognaði sær tveir
deksbátar við motori. Annar æt Ragnhild og hin Alma. Ragnhild sigldi við posti,
ferðafólki og farmi norðureftir. Talan var um bygdirnar Hellur, Oyndarfjørð,
Elduvík, Funning og Gjógv. Alma sigldi millum Fuglafjørð, Leirvík og Klaksvík.
Báðir bátarnir høvdu navn eftir døtrunum hjá Hans Jacobi. Dóttir Hans Jacob,
Alma Rustin, var elsta postfólk í Føroyum og hon gjørdist 100 ár. Hon byrjaði á
posthúsinum í Fuglafirði sum 14 ára gomul. Í 1926 fekk Alma ábyrgdina av
postviðurskiftunum í Fuglafirði . Hon fór úr starvinum sum posthúsleiðari 31.
oktober 1975.

Annars var tað A/S J. Mortensens eftf. á Tvøroyri, sum í 1895 settu ta fyrstu
maskinriknu strandfarasiglingina á stovn við dampskipinum Smirili, ið sigldi
kring allar oyggjarnar. Tann 5. mars 1908 varð A/S Thorshavns Mælkeforsyning og
Margarinefabrik sett á stovn. Longu í apríl sama ár keypti fyritøkan bátin Ruth
úr Noregi. Ruth, sum hevði dampmaskinu, var 15 brutto tons til støddar. Hon varð
keypt fyri 14.000 kr. Tann 1. august 1908 varð Ruth sett í fasta sigling millum
Tórshavn og Hvalvík. Á farleiðini legði hon at fleiri staðni á vegnum. Hon
sigldi eisini í Sandoynna. Í umleið 70 ár røkti A/S Thorshavns Mælkeforsyning og
Margarinefabrik postflutningin millum Tórshavn og Skálafjørðin og nærum líka
leingi millum Tórshavn og bygdirnar við Sundalagið.

Fram til 1. apríl 1976 varð postverkið í Føroyum rikið av danska postverkinum
(Post- og Telegrafvæsnet). Tá í tíðini var bygnaðurin í postverkinum skipaður
soleiðis, at vit høvdu eitt posthús (Postkontoret Thorshavn) við einum
postmeistara. Síðan høvdu vit postavgreiðslurnar (postekspeditiónir) við
sonevndum postekspeditørum sum leiðarum. Postavgreiðslurnar vóru: Klaksvík,
Tvøroyri, Vágur, Vestmanna og Saltangará. Øll hini posthúsini vóru flokkað í
tveir flokkar. Tey størru bóru heitið "brevsamlingssteder" og tey smærru bóru
heitið "postudvekslingssteder".

Eftir løgtingsvalið í november 1974 skipaðu javnaðarflokkurin, fólkaflokkurin og
tjóðveldisflokkurin samgongu. Henda setti sær fyri, at taka yvir postverkið. Í
1975 komu samráðingar í lag millum donsku ríkisstjórnina og landsstýrið um
yvirtøkuspurningin. Úrslitið av hesum samráðingum varð, at heimastýrið yvirtók
postverkið í Føroyum frá 1. apríl 1976. Nýggi stovnurin undir Landsstýrinum fekk
navnið Postverk Føroya, og eitt veðrahorn varð kosið til búmerki hjá stovninum.

Í 1974/75 fór danska postverkið undir at framleiða føroysk frímerki. Postverkið
í Føroyum nýtti hesi frímerki til frímerkingar av postsendingum og at selja til
frímerkjasavnarar. Tey fyrstu føroysku frímerkini komu á marknaðin 30. januar
1975. Frá fyrsta degi sýndu frímerkjasavnarar í ymiskum londum stóran áhuga fyri
føroysku frímerkjunum. Fleiri ferðir hava frímerki verið næststørsta føroyska
útflutningsvøra.

Eitt áhugavert tíðarskeið í føroysku frímerkjasøguni er tíðin beint eftir fyrra
heimsbardaga, tá vit í Føroyum vóru noydd til at nýta bráfeingisfrímerki
(provisorier). Tann 8. desember 1918 fekk "Thorshavns Postkontor" eitt skriv úr
Keypmannahavn dagfest 16. november 1918. Í skrivinum varð boðað frá fylgjandi
hækkingum í teim galdandi postgjøldunum:

Vegna vánaligt samband við umheimin var ikki møguleiki fyri at fáa tey nýggju
7-oyra frímerkini til Føroya áðrenn 1. januar 1919. Økti tørvurin á 7-oyra
frímerkjum - til brøv innanoyggja og postkort til Danmarkar - førdi við sær, at
goymslan av 1-, 2-, 3-, og 4-oyru suppleringsmerkjunum ikki rakk til og varð tí
neyðugt við øðrum tiltøkum. Thorshavns Postkontor fekk tí loyvi til at klippa
4-oyru frímerkini í helvt, soleiðis at hvør helvtin kundi nýtast sum 2-oyra
frímerki.

Tá hesi eisini vóru við at verða uppi, fekk Thorshavns Postkontor loyvi til at
yvirstempla ta neyðugu mongdina av 5-oyra merkjum, soleiðis at hesi kundu nýtast
sum 2-oyra frímerki. Til hetta endamál gjørdi Peter Poulsen, snikkarameistari,
eitt hondstempul við tekstinum 2 Øre. Stemplið varð kallað "stólabeinsstemplið"
av tí at skaftið varð gjørt úr einum gomlum stólabeini.

Ein líknandi støða var í 1940/41. Hin týska hersetingin av Danmark - og ein
serliga ringur vetur við ísi í Skagerak og Kattegat - førdi við sær at
skipaferðslan millum Føroya og Danmarkar varð tarnað, soleiðis at vit í Føroyum
komu at mangla frímerki við teim mest brúktu virðunum. Aftur hesuferð vórðu
frímerki yvirstemplað og tikin í nýtslu til nýggj merki komu úr Danmark.

Sum ein náttúrlig avleiðing av yvirtøkuni 1976 vórðu tvær nýggjar deildir
skipaðar í føroyska postverkinum. Hesar vóru Frímerkjadeildin og Postgirostovan.
Síðani hevur Frímerkjadeildin yvirtikið alt frímerkjaarbeiði. Deildin skipar
fyri framleiðsluni, stendur fyri útgávunum og hevur sjálv alla søluna um hendi.



https://fo.wikipedia.org/wiki/Pablo_Picasso

Pablo Ruiz Picasso, fult navn: Pablo Diego José Francisco de Paula Juan
Nepomuceno María de los Remedios Cipriano de la Santísima Trinidad Mártir
Patricio Ruiz y Picasso (føddur 25. oktober 1881 í Málaga, Andalusia, Spania,
deyður 8. apríl 1973 í Mougins, Frakland) var ein spanskur listamálari,
myndahøggari og yrkjari, sum búði mesta av vaksna lívi sínum í Fraklandi. Hann
verður av mongum mettur at vera ein hin týdningarmiklasti listamálarin í 20. øld
saman við Matisse og Warhol. Hann menti sín egna stíl, kubismuna, saman við
Georges Braque. Hann málaði ymisk stílsløg og gjørdi eisini standmyndir.

Kendasta verkið hjá Picasso verður mett at vera ein málningur, sum er ein
avmyndan av týskum bumbuflogførum sum kasta sínar bumbur yvir Guernica undir
spanska borgarakrígnum. Ein av málningum hansara, Garçon à la Pipe (1905) bleiv
í 2004 selt fyri methøga prísin $ 104 milliónir. Hetta metið bleiv tó tikið
seinni at málninginum hjá Gustav Klimt Portrett av Adele Bloch-Bauer, sum varð
selt fyri $ 135 milliónir í 2006. Og málningurin hjá Jackson Pollock "No. 5,
1948" var seldur fyri140 milliónir $ í november 2006.



https://fo.wikipedia.org/wiki/Normand%C3%AD

Normandí (á fronskum Normandie) er ein región í Frakland, ið liggur í
Norðurfraklandi. Tann parturin av Fraklandi, sum er ímillum París og Ermarsund,
eitur Normandí. Har er nógvur landbúnaður, og landsparturin er gitin fyri síni
súrepli og sínar mjólkavørur. Nógvir bøndur seta neytini á betri í
súreplagørðunum og fáa á tann hátt meiri burtur úr jørðini. Nakað av súreplunum
verður selt, sum tað er, men nakað verður gjørt til súreplamori ella bryggjað
til t.d. súreplavín ella til tað víðagitna súreplabrennivínið Calvados. Summi av
best umtóktu fronsku ostasløgunum, eitt nú camembert ella brie, eru eisini gjørd
úr róma úr Normandí. Dalurin, sum Loireáin rennur ígjøgnum í Normandí, er gitin
fyri sínar stásiligu borgir. Tær vórðu bygdar til kongar, aðalsmenn og ríkir
góðseigarar. Flestu borgirnar vórðu bygdar á høvdum, og borgargrøv varð grivin
rundanum, so at borgin betur kundi verja seg fyri fíggindum. Tann 1000 km langa
Loireáin rennur ígjøgnum mong gitin vínlendi.



https://fo.wikipedia.org/wiki/Nor%C3%B0oyar

Norðoyar ella Norðuroyggjar er tær 6 norðastu og eystastu oyggjar í Føroyum. Tær
liggja sum ein eind og eru Fugloy, Svínoy, Viðoy, Borðoy, Kunoy og Kalsoy.
Viðoy, Borðoy og Kunoy eru bundnar saman av byrgingum, meðan Fugloy, Svínoy og
Kalsoy kunnu náast við báti ella tyrlu.

Landslagið í Norðoyggjum er sermerkt av høgum brøttum fjøllum, og eru 7 av teim
tíggju tindunum í Føroyum, sum eru yvir 800 metrar, at finna í Norðoyggjum. Her
eru størri og smærri bygdir, firðir, sund, dalar og áir.

Miðdepilin í Norðoyggjum er Klaksvík, sum er næststørsti býurin í Føroyum og
fiskivinnubýur burturav. Men her er annað enn fiskur.

Klaksvíkin og Norðoyggjar hava eisini nógv at bjóða teim ferðandi tá hugsað
verður um søgu, mentan og vinnulív. Her finst eitt ríkt tónleikalív eins og
fleiri listafólk innan málningalist eru at finna her ella stava hiðani.
Gistingarmøguleikarnir eru eisini góðir í Norðoyggjum.

Í Norðoyggjum finnast nógvar vakrar og áhugaverdar kirkjur og søguligir
bygningar. T.d. kunnu nevnast tann stórfingna Christianskirkjan í Klaksvík, tann
gamli einahandilin við fornminnasavninum og Leikalund, eins og prestagarðurin
Ónagerði á Viðareiði – har hin tiltikna Beinta, sum gav íblástur til skaldsøguna
Barbara – einaferð búði, og kirkjan har eru verd at vitja.

Hesar oyggjar eru eisini ein fyrisitingarlig eind, ein sýsla og í gomlum døgum
eitt prestagjald og eitt vártingsøki. Tær eru høgar og brattar, og lítið av
dyrkilendi er í mun til restina av landinum. Men seyðurin í Norðoyum er óføra
góður. Oyggjarnar liggja nær við fiskimiðini norðan- og eystanfyri Føroyar, og
tá ið útróðurin við áttamannaførum og smærri bátum tók seg upp í seinru helvt av
19. øld, komu nógvir menn sunnan av landi norður higar at rógva út um várarnar
og út á summarið. Hetta skapti trivna í teimum mongu smáu bygdunum. Men hesin
vinnuvegur helt næstan uppat, eftir at bretskir trolarar í stórum tali komu
higar at veiða við troli um aldarskiftið 1900.



https://fo.wikipedia.org/wiki/Nikosia

Nikosia (griskt: Λευκωσία (Lefkosia), turkiskt: Lefkoşa) er høvuðsstaður á
Kýpros. Nikosia liggur mitt á oynni við ánna Pedieos. Býurin liggur á markinum
millum syðra part av Kýpros, har meirilutin av íbúgvunum eru griksttalandi
kýpriotar, og Norður Kýpros, sum er hersett av Turkalandi og einans viðurkent
sum land av Turkalandi. Býurin Nikosia varð í 1974 býttur sundur í ein syðra
part, sum hoyrir til Lýðveldi Kýpros og ein norðara part, sum hoyrir til ikki
viðurkenda Norður Kýpros. Í 2011 búðu 239.277 fólk í syðra partinum, meðan
fólktalið í norðara partinum av býnum var 71,078 í 2006. Nikosia er tann
búskaparligi, politiski og mentanarligi miðdepilin á Kýpros. Eftir at
Berlinmúrurin fall, er Nikosia einasti høvuðsstaður í heiminum, ið er býttur
sundur í tveir partar. Býurin er skildur sundur av einari sonevndari grønari
linju, har friðarvarðveitandi herdeildir hjá ST halda vakt. Henda linjan gongur
gjøgnum ein stóran part av oynni og er 180 km long. Økið byrjar í útnyrðings
partinum av oynni tætt við Kato Pyrgos, økið gongur síðan gjøgnum høvuðsstaðin
Nikosia og endar í landssynnings partinum av oynni beint sunnanfyri havnabýin
Famagusta.



https://fo.wikipedia.org/wiki/New_Orleans

New Orleans er stórbýur í Suðurlouisiana í USA. Hann er størsti býur í
Louisiana. New Orleans er enn ikki komin seg heilt, eftir Ódnina Katrinu, sum í
2005 legði stórar partar av býnum í oyði. New Orleans hevur umleið 343 túsund
íbúgvar. 67,3 prosent av fólkinum eru afroamerikanarar . New Orleans er størsti
býur í Suðurríkjunum. Hann var grundaður av fransmonnum; haðani verður nógv
bummull útflutt. New Orleans er tann vandamesti býurin í USA .

Nú, meðan fíggjarkreppan herjar í øðrum londum so sum í USA, eru fá øki, sum
kunnu nevnast vakstrarøki. Men New Orleans er eitt teirra. Síðan vanlukkuna við
Hurricane Katrinu síðst í august 2005 hevur New Orleans vunnið sær eitt sindur
av fólkinum aftur. Nú hevur býurin fingið heiðurin sum skjótast vaksandi býur í
USA. Árligi vøksturin í fólkatalinum er nú 8,2 % og er nú 311.853. Men tað er
framvegis væl minni enn tey 484.674, sum vóru í býnum áðrenn vanlukkuna í 2005.

Í stóra havnarbýnum New Orleans, vóru seinast í 19. øld mangir tónleikabólkar,
mannaðir við afroamerikanskum leikarum. Teir spældu i veitslu, í skrúðgongu og
til jarðarferð. Tíðum spældi sami bólkur bæði til dans og til jarðarferð. Løgini
vóru tey somu, men teir leiktu tey ymiskt. Soleiðis varð jazztónleikur til. Í
jazzbólki úr New Orleans vóru upprunaliga trompet, klarinett, basún, tupa,
lítlatrumma, stórtrumma og skáltrumma. Trompetin spælir lagið. Klarinettin
flættar tónar uttan um lagið. Basúnin spælir djúpa andrødd, og hini ljóðførini
gera rútmiskan botn .



https://fo.wikipedia.org/wiki/Nairo_Quintana

Nairo Alexander Quintana Rojas (føddur 4. februar 1990, Boyaca, Kolumbia) er ein
professionellur kolumbianskur kappsúkklari, ið súkklar fyri ProTour súkkluliðið,
Team Movistar. Hann er fjallasúkklari, men mótsatt øðrum kolumbianskum súkklarum
dugir hann eisini sera væl at kappast innan einkultstart. Hann súkklaði seg
beinleiðis inn á heimspallin í 2013, tá ið hann gjørdist nr. 2 í fronsku
teinakappingini, Tour de France, og samstundis vann hann bæði fjalla- og
ungdómstroyggjuna.

Sum bóndasonur vaks Quintana upp undir truplum fíggjarligum umstøðum. Sum 15 ára
gamal, gjørdist fíggjarligu korini so hørð fyri pápa hansara, Luis, at hann
keypti eina súkklu til Nairo Quintana, av tí at hann ikki longur hevði ráð at
senda hann við bussinum í skúla. Familjan hjá Quintana var ikki von við at
súkkla, og tí var hann heldur ikki greiður yvir, hvussu hart tað í veruleikanum
var at súkkla tann dagliga teinin í skúlan. Men eftirsum at bólkar av
amatørsúkklarum brúktu henda teinin til at venja súkkling í fjøllunum, so
avgjørdi Quintana at hann fór at royna at fylgjast við teimum, fyri at vita um
hann megnaði at súkkla líka skjótt sum teir. "Teir settu ferðina upp, men teir
kláraðu ikki at koyra undan mær, so tá ið eg kom heim og segði tað við pápa mín,
so gjørdist hann sera glaður. Hann keypti mær mína fyrstu kappsúkklu og síðan
byrjaðu vit at luttaka í lokalum súkklukappingum.".

- "Eg eri føddur og uppvaksin í 2.800 metrar hædd, tað gevur mær ein fyrimun í
hesi ítróttagrein, tað er besta stað í heiminum at venja í."



https://fo.wikipedia.org/wiki/Mykines

Mykines er vestasta oyggj í Føroyum og har búgva 13 fólk. Mykines er við sínum
umleið 11 km2 eyðkend við sínum ríka fuglalívi. Her heldur súlan til saman við
ørgrynnu av lunda og øðrum fugli. Oyggin er fevnd av lívi og ljóði allan
sólarringin. Millum Mykines og Vágar er Mykinesfjørður, og hólmurin er skildur
frá oynni av Hólmgjógv, men millum hólmin og oynna er brúgv. Súlan syglir
summarhálvuna. Um veturin er tað tyrlan, ið røkir farleiðina. Tyrlan flýgur
hvønn mikudag, fríggjadag og sunnudag, alt árið við fólki og farmi.

Mykines er umleið 11 ferðkilometrar til støddar og er tann oyggin, ið liggur
longst vestur í Føroyum. Á henni búgva umleið 10-15 fólk (2006), hóast har eru
eini 40 hús. Ein skúli er á oynni, bygdur í 1894 og ein kirkja, bygd í 1879.
Hóast fá fólk búgva á oynni, so koma nógv fólk har um summari og fyri 60 árum
síðani búgu millum 160-180 fólk har. Har er nógvur fuglur og eisini ganga yvir
1000 seyðir har.

Mykines er eisini kendar orsakað av málaranum Sámal Joensen-Mikines, ið man
verða ein av teimum kendastu í Føroyum og blívur oftani bara nevndur Mikines.
Hann var føddur í 1906, livdi í Innistovu og í dag er verksmiða hansara eitt
gistingarhús og eitur Kristianshús. Mikines hevur málað yvir 25 málningar og eru
teir sera eftirspurdir í Føroyum.

Fyrstu ferð navnið kemur fram er í miðalaldarbrævinum, "Skipan um tingfaratoll"
frá umleið 1400. Í jarðar- og roknskaparbókunum frá 1584, sum eru skrivaðar á
donskum, finna vit formin Myggennes. Navnið Mykines hevur verið nógv umrøtt
millum granskarar. Ósemja er um, hvat navnið merkir.

Plantufrøðingurin Jóhannes Jóhansen vísir í sínum kanningum á, at menn eru
byrjaðir at dyrka havra í Mykinesi umleið ár 650 – "menn" vil í hesum føri óiva
siga keltar, serliga munkar og eremittar. Tað norrøna landnámið kom umleið 2
øldir seinni og er sermerkt við at dyrka bygg. Innanfyri hesar báðar øldir hava
keltar búðsett seg í Føroyum, og hava millum annað lagt eftir seg staðarnøvn.

Mykines hevur – eins og hinar útoyggjarnar – verið fyri stórum broytingum. Tað
mesta av fólkinum er flutt inn á fastlandið. Ein orsøk til hesa fráflyting er,
at einki var at forvinna á útoyggjunum. Fyri at fáa eina fatan av, hvussu
ógvislig hendan minking í fólkatali hevur verið innan fyri eitt stutt áramál,
skulu nevnast nøkur íbúgvaratøl. Í 1930 búðu umleið 200 fólk í Mykinesi, í 1979
vóru 35 fastbúgvandi og í 1999 búðu 7 fólk har versturi. Innanfyri 70 ár er
fólkatalið minkað niður í nærum einki. Men eina ferð hevur ríkt felags- og
bygdalív verið har – tað ber kirkja, skúli, dansistova og svimjihylur boð um.

Í september 1970 rendi eitt flogfar hjá Icelandair við 34 fólkum umborð á
fjallið Knúk. Flogskiparin og 7 ferðafólk doyðu.

Vinnuliga virksemi í Mykinesi er landbúnaður, 3 kongsfestir eru. Hóast
landbúnaðurin er ein uppløgd vinnugrein í Mykinesi, eru eisini serliga góðir
møguleikar í einari komandi ferðavinnu. Mykines er væl umtókt ferðamál, bæði hjá
føroyingum og útlendingum. Umleið 10.000 ferðafólk eru í Mykinesi um árið.
Ferðafólkastreymurin til Mykinesar er vaksandi men verður hendan vinna málrættað
og samskipað kann hon gerast inntøkugrundarlag bæði hjá íbúgvunum og hjá
kommununi. Av øðrum virksemi er umsiting av strandferðsluni, posti,
tyrlupalltænasta, SEV, o.l. Hartil er Kristianshús, sum veitur innivist og
tænastur til vitjandi. Arbeitt verður í løtuni við at byggja gistingarhús, savn
og atelier. Hetta er eitt tiltak, ið er málrættað ferðavinnuni. Mykines er á
allan hátt eitt náttúruvakurt stað. Og serstakliga áhugaverd hjá ferðafólki at
vitja. Tað er serliga Mykineshólmur við og súlunum og vitanum, eins og tað stóra
og lætt atkomiliga lundalandið sum dregur. Náttúran er fjølbroytt og stórbar,
fuglameingið er stórt eins og plantulívið. Bygdin er gomul og hevur eina ríka
søgu. Alt umhvørvið ber boð um eina gamla sagnbundna oyggj, har fólkið hevur
búleikast undir serliga óhøgligum korum.



https://fo.wikipedia.org/wiki/Muhammad_Ali

Muhammad Ali (føddur Cassius Marcellus Clay Jr.; 17. januar 1942 – 3. juni 2016)
var ein amerikanskur olympiskur ítróttarmaður, yrkisboksleikari og aktivistur.
Hann er ein av kendastu ítróttarfólkum í 20. øld.

Cassius Clay var føddur og uppvaksin í Louisville, Kentucky í USA. Hann byrjaði
at venja amatørboksing tá ið hann var tólv ára gamal. Tá hann var átjan ára
gamal, vann hann eina gullmedalju til olympisku leikirnar í Róm í 1960. Stutt
eftir tað skifti hann átrúnað til islam. Tá Clay var 22 ár í 1964, vann hann
tveir boksititlar frá Sonni Liston. Tað var tá at hann skifti navn frá Cassius
Clay til Muhammad Ali, tí hann føldi at Cassius Clay var eitt "trælanavn".

Í 1966, tvey ár aftaná at hava vunnið tungvektsbokstittulin frá Sonni Liston,
forargaði Ali ta amerikonsku stjórnina við at nokta at skriva seg inn í tann
amerikanska herin. Hann var ímóti amerikanska virkseminum í Vjetnam, og segði
sín átrúnað vera orsøkina til avgerð sína. Hann var seinni handtikin og funnin
sekur í at mótsiga hernaðarskyldu. Eisini vóru bokstitlar hansara tiknir frá
honum. Hann mótmælti fyri hægstarætti í USA, sum læt dómin falla í 1971.

Ali er mettur at vera ein av bestu tungvektboksarum í 20. øld. Hann var seks
ferði valdur sum "ársins nevaleikari" í blaðnum The Ring. Hann var valdur sum
"Besti ítróttarmaður í 20. øld" av Sports Illustrated og BBC. Sjónvarpstøðin
ESPN nevndi hann triðja besta ítróttarmann í 20. øld. Ali hevði eyknevnið "the
Greatest" og var við í fleiri søguligum boksdystum. Har ímillum kunna nevnast:
Fight of the Century, Super Fight II, Thrilla in Manilla, og The Rumble in the
Jungle, har hann bardist við George Foreman.

Í tí tíðini tá Ali bardist sum mest, var tað venjan at umboðsmenn boksarana tóku
sær av at tosa við fjølmiðlar. Ali stórtreivst í kastljósinum, har hann ofta
kundi vera ágangandi og margháttligur. Hann var kendur fyri at útspilla
mótstøðuleikaranar, og tosaði ofta skjótt, í rími, ella yrkingum. Hetta gjørdi
hann eisini undir yrkisleið síni sum aktivistur. Sum tónleikari tosaði Ali inn á
tvær plátur og var við í einum rútmu/blues sangi. Hetta fekk hann tvær Grammy
tilnevningar fyri. Sum sjónleikari var hann við í fleiri filmum og einum
Broadway songleiki. Ali skrivaði tvær sjálvsævisøgur, eina undir yrkisleið
sínari sum boksari og eina aftaná.

Eftir at Ali gavst sum boksari í 1981, gav hann lív sítt til átrúnaðar- og
góðgerðarstarvsemi. í 1984 greindist hann við Parkinsonsjúku, sum læknar hansara
mettu, at var komið av skaða í heilanum, ið hann hevði mátt fingið undir starvi
sínum sum boksari. Sum Ali fór versnandi av sjúkuni, minkaðu eisini tær almennu
upptraðkaninar. Familja Ali tók sær av honum til deyða hansara í Arizona tann 3.
juni 2016.



https://fo.wikipedia.org/wiki/Mot%C3%B6rhead

Motörhead er ein Grammy-vinnandi bretskur tungmálms-orkestur, ið varð stovnað í
1975 av bassleikaranum, sangaranum og sangskrivaranum Ian Fraser Kilmister,
kendur sum Lemmy Kilmister (f. 1945, d. 2015). Lenny var tann einasti av
limunum, ið var við líka frá stovnanini í 1975 og til hann doyði í 2015. Fram
til 2015 hevði Motörhead útgivið 23 studio album, 10 live upptøkur, 12
uppsamlingsalbum, og fimm EPir.

Albumini Overkill, Bomber, Ace of Spades, og serliga No Sleep 'til Hammersmith,
staðfesti umdømi hjá Motörhead sum eitt rock-orkestur í einum flokki fyri seg.
Motörhead er nummar 26 á 100 Greatest Artists of Hard Rock listanum hjá VH1. As
of 2012 they have sold more than 15 million albums worldwide.

Motörhead var sera vælumtóktur í 1980'unum við fleiri stakplátum á tí bretska
Top 40 hittlistanum. Albummið Overkill, tær eftirfylgjadi, Bomber, Ace of
Spades, og serliga No Sleep 'til Hammersmith, staðfesti støðuna hjá Motörhead
sum ein av størstu tungmálmsorkestrunum í Stóra Bretlandi. Teir vunnu sína
fyrstu Grammy í 2005.

Við at blanda saman skjótleikan frá punk rock saman við hugburðinum frá heavy
metal var Motörhead millium pionerarnar innanfyri speed metal og thrash metal.
Lenny varð tó endurgivin fyri at siga, at honum ikki dámdi slík heiti, honum
dámdi betur at kalla tónleikin hjá Motörhead fyri "rock and roll".



https://fo.wikipedia.org/wiki/Michelle_Obama

Michelle LaVaughn Robinson Obama (fødd 17. januar 1964 í Chicago, IL) er
núverandi forsetafrúa í USA. Í 2008 eydnaðist tað Barack Obama at blíva forseti
í USA; Michelle bleiv sostatt forsetafrúa í USA. Michelle Obama giftist við
Barack Obama í 1992; fimm ár áðrenn hann varð valdur í senatinum fyrstu ferð.
Hon er útbúgvin løgfrøðingur (Ph.d.) frá Harvard University og gjørdist
advokatur í 1988. Í februar 2010 fór nationala átakið "Let's Move" av
bakkastokki við Michelle Obama á odda . Tankin er at lokalir skúlalærarir,
læknar, sjúkrasystrar og foreldur í felag skulu lyfta uppgávuna at steðga
rákinum at børnini gerast feitari og feitari. Og við hesum sannlíkindi fyri at
gerast sjúkari. Herfyri stóð Michelle andlit til andlits við matvøruídnaðinum á
ráðstevnu. Tað vóru teir kendu multinationalu matvørurisarnar Kraft Foods,
Coca-Cola og onnur, hon hevði heitt á. Hon biðir matídnaðin m.a. lata minni av
salti, sukri og feitti í matin og harafturat upplýsa betur um vøruna. Hon heitti
inniliga á teimum um at skapa heilt nýggjar matvørur. At skera óneyðuga fyllu
burtur og framleiða heilsubetri mat .

Í 2012 bergtók Michelle Demokratiska flokkin í USA og restina av USA við eini
talu; hetta gjørdi hon við demokratiska konventið í Norðurcarolina. Hon læt
millum annað ongan iva vera um, at maður hennara trýr upp á, at kvinnur sjálvar
kunnu taka ábyrgd av egnum kroppi.



https://fo.wikipedia.org/wiki/Metallica

Metallica er ein amerikanskur bólkur, ið byrjaði í 1981 (í Los Angeles í
Kalifornia) og leikar enn í dag. Bólkurin hevur fýra limir: James Hetfield
(sangur og gittar), Kirk Hammett (gittar), Robert Trujillo (bass) og Lars Ulrich
(trummur). Metallica hava givið níggju album, níggju Grammies, 26 musikvideo og
37 singlar út síðan bólkurin byrjaði. Teirra album Metallica, ið eisini er kent
sum "Black Album" hevur selt yvir 20 milliónir og er vátta 16x platinum av
Recording Industry Association of America (RIAA) í 13. December, 2012.

Metallica byrjaði í Los Angeles, Kalifornia í 1981, tá ið Lars Ulrich koyrdi
eina lýsing í blaðið "The Recycler", ið las: "Drummer looking for other metal
musicians to jam with Tygers of Pan Tang, Diamond Head and Iron Maiden."
("Trummuspælari, ið leitar eftir aðrir metal tónleikarir at spæla Tygers of Pan
Tang, Diamond Head og Iron Maiden saman við") James Hetfield svaraði lýsingina
við at ringa til Lars. James var ógvuliga smæðin tá hann var ungur, og mátti fáa
eitt skump frá vinmannin Hugh Tanner. Aftaná Lars og James høvdu spælt saman,
sóu teir møguleikar. Teir fóru at taka ein sang upp til Metal Massacre hjá Metal
Blade Records. Teir fingu vinin, Ron McGovney at spæla bass, og Dave Mustaine
(nú Megadeth) á gittar. Sangurin fekk nóg nógva uppmerking til at spæla teirra
fyrsta framførslu í 1982. Lars fekk Ron Quintana at finna uppá nøvn til teir.
Til endans kundi hann velja ímillum MetalMania og Metallica, har hann valdi tað
seinna. Metallica var enduliga stovna.

James og Lars vóru ónøgdir við Ron McGovney, og ætlaðu at skifta hann út. Á ein
túr í Whisky A Go Go, ein bar í Hollywood, hoyrdu teir Cliff Burton spæla. Báðir
James og Lars elskaðu tað ljóði Cliff fekk sín bass at gera. Teir fóru upp til
hann og prátaðu um hann vildi vera við í bólk teirra. Cliff var við uppá tað,
men hann vildi hava teir at flytta til San Francisco. Cliff Burton kom uppí
Metallica, og teir fluttu. Tá vóru teir klárir at geva eitt album út, tó funnu
teir útav at teir ikki høvdu nóg nógvan pening til at upptaka tað. Megaforce
Records góvu teimun møguleikan at taka fløguna upp. Tá teir skuldu byrja at taka
upp, blakaðu teir Dave Mustaine út úr bólkinum vegna hansara alkahol misnýtslu,
ið seinni leiddi til ein beiskan Dave seinni í árini. Hann dámdi ikki Kirk
Hammet, tí hann helt hann stjala sítt pláss. Sama dag fingu teir Kirk Hammet at
taka yvir. Kirk fekk boð tá hann bleiv ringdir upp, meðan hann sat á vesi 1.
Apríl og helt tað var aprílsnar, men kom kortini. Teir vóru klárir at gera
fløguna uttan fleiri trupulleikar. Tá teir vóru lidnir, máttu teir komu upp við
navn til fløguna. Teir høvdu avtalt at fløgan skuldi eita "Metal Up Your Ass",
men tað hildu Megaforce Records ikki teir kundu geva út og Cliff svaraði
skemtiliga "Kill 'em all" til Megaforce, tí teir ikki vildi geva eitt óhóskandi
navn út. Á henda hátt kom navnið á fyrstu fløguna hjá Metallica. Saman við Raven
byrjaðu teir ein tour, ið æt Kill 'Em All for One.

Í byrjanin av 1984 koyrdu Metallica runt í Holland saman við bólkinum Venom.
Seinni á árinum gjørdu teir fløguna Ride the Lightning. Fløgan var tikkin upp í
Sweet Silence Studios í Danmark og bleiv koyrd út Augustmánaðin, 1984 og rakti
nr. 100 á Billboard 200. Í Septemburmánaðin sá stjórin á Elektra Records,
Michael Alago, Metallica spæla. Hetta vakti undran hjá honum, ið leiddi til
Metallica blivu skrivdir til Elektra. Bólkurin byrjaði at vaksa skjótt og teir
byrjaðu eisini sítt fyrsta tour í Evropa og fóru so aftur til Amerika fyri ein
annan tour saman við W.A.S.P. og í 1985 spældi teir eina stóra konsert, Monsters
of Rock, saman við Bon Jovi og Ratt, í Ongland, har ið 70.000 fólk komu at
lurta. Triðja fløguna hjá Metallica, Master of Puppets, ið eisini var tikkin upp
í Sweet Silence Studios í Danmark, var koyrd út í 1986. Tað var kalt í rúminum,
teir spældi fløguna inn, ið mangt annað gav trummirnar eitt annað ljóð. Fløgan
er ofta tosa um sum bestu fløguna hjá Metallica.

Seinni á árinum 1986 koyrdu Metallica í ein bus í Svøríki í samanhang við teirra
'Damage Inc.' tour. Í bussinum spældu Kirk og Cliff kort um hvør fekk ovara
song, har Cliff vann. Tíðverri koyrdi bussurin útav vegnum og Cliff var sendur
úr vindeyga og undir bussin, ið kom dettandi aftaná. Fólkini við bussin royndu
at fáa bussin av honum við kranabil, men tó mistu teir bussin, ið lendi á Cliff
enn einaferð og hann doyði á staðnum.



https://fo.wikipedia.org/wiki/Merkur

Merkur hevur sum Venus, Mars, Jupiter og Saturn altíð verið kend. Hon er tann
minsta av hesum "gomlu" gongustjørnunum, men tá ið Pluto varð funnin í 1930,
fekk Merkur ivasama heitið at vera næstminsta gongustjørnan. Á altjóða
ráðstevnuni fyri stjørnufrøðingar í 2006 misti Pluto sína støðu sum gongustjørna
og varð bólkað av nýggjum í bólkin gongustjørudvørgar, og er Merkur tí aftur at
rokna sum minsta gongustjørnan í okkara sólskipan. Hon er bert áleið hálva aðru
ferð størri enn Mánin.

Merkur er næst Sólini. Lítil er hon, knappar 5 túsund km í tvørmál; tað er um
40 % meira enn tvørmálið á okkara mána. Á ýtuni minnir hon eisini mest um mánan.
Á myndum, sum amerikanska rúmdarfarið Mariner 10 tók í 1974, síggjast dalar og
fjøll, rivur og holur. Hon hevur eina fasta flatu omaná, burtursæð frá teimum
holunum, sum eru skapt tá meteorar og annað hava gjørt um seg gjøgnum milliardir
av árum. Arruta ýtan er tekin um, at loftsteinar í hópatali eru dotnir niður á
Merkur fyrstu mia. árini, eftir at gongustjørnan varð gjørd. Størsta
vinkulfrástøðan frá sólini er 28°, tí er Merkur ring at síggja, og hon sæst bara
í skýmingini ella í lýsingini. Lofthav er einki, til tess er Merkur ov løtt.
Nógvi hitin forðar tí eisini. Á sólsíðuni eru máld 427 °C, á skuggasíðuni -173
°C. Innan í Merkur er jarnkjarni, og um hann er magnetfelt. Máni okkara hevur
hvørki. Um Merkur melur eingin máni. Merkur eitur eftir rómverska
handilsgudinum.

Merkur er tann gongustjørnan, ið hevur mest sermerktu gongdina um Sólina. Tað
eru aðrir himmalknøttir, ið hava gongur, ið eisini eru serligar, men hesir
knøttir eru ikki gongustjørnur. Í perihelium er Merkur einans 46 milliónir km
frá Sólini, men í aphelium er hon 69,8 milliónir km haðani. Ekvatorialplanið hjá
Merkur fellir saman við umfarsásin (tvs. rotatiónsásin stendur næstan vinkulrætt
á umfarsásin). Hetta merkir, at ongar árstíðir eru á gongustjørnuni, og í ávísum
kraterum við pólarnar sær sólin ongantíð. Umfarsásurin hellir 7º í mun til
umfarsás Jarðar. Av tí at Merkur melur um Sólina innafyri Jørðina hevur hon
fasur, akkurát sum Mánin.

Einar 13 ferðir hvørja øld førir himmalgonga Merkurs hana millum Jørðina og
Sólina, soleiðis at vit kunnu síggja hana sum ein lítlan svartan blett, ið
ferðast eftir Sólarskivuni.

Merkur melur tríggjar ferðir um seg sjálva fyri hvørjar tvær ferðir, hon melur
rundan um Sólina (við øðrum orðum eru trý Merkur "døgn" fyri hvørji tvey Merkur
"ár". Henda merkisverda støða ger, at stóðu vit á Merkur, so gingu 176
jarðarsamdøgur millum hvørt sólarris.



https://fo.wikipedia.org/wiki/Memphis

Memphis er ein býur við Mississippiánna í Vestur-Tennessee. Memphis er tað
fólkaríkasta øki í Tennessee við yvir 650,000 íbúgvum. Blues og Rock’n’Roll
hevur sín uppruna í Memphis. Tað var tann 8. januar 1935 at Elvis Presley varð
borin í heim í fátæka heiminum hjá Vernon- og Gladys Presley – ein lítil smátta
við tveimum rúmum - í Tupelo í Mississippi. Hann varð føddur í Mississippi, men
flutti seinni til Tennessee at búgva. Mett verður at Elvis Presley hevur selt
meira enn eina milliard fløgur, sum er meira enn nakar annar í tónleika søguni.
Seinnapartin tann 16. august í 1977 small Elvis Presley um á baðiverilsinum hjá
sær í Graceland í Memphis. Klokkan 15.30 lokala tíð váttaði lækni at Elvis
Presley var deyður. 42 ára gamal. Eini 80.000 vóru við á jarðarferðini hjá
Elvis, tá hann bleiv jarðaður á Forest Hill Cementery, har hann bleiv lagdur í
grøvina undir liðini á móður síni. Í oktober sama ár bleiv kistan flutt til
Graceland. Í Memphis savnast á hvørjum ári túsundatals fjepparar at minnast
Elvis.



https://fo.wikipedia.org/wiki/Manchester_United_F.C.

Manchester United er eitt enskt fótbóltsfelag úr Manchester, sum var stovnað í
1878 undir navninum Newton Heath LYR Football Club. Í 1902 broytti felagið
navnið til Manchester United og í 1910 flutti felagið heimavøllin til Old
Trafford. Àðrenn Old Trafford varð bygd spældi felagið á ymiskum støðum. Alt
byrjaði tó á North Road. Um hetta mundi var hetta brúkt til cricket og hevði
pláss til 12.000 áskoðarar. Hetta var mett, at vera ov lítið til, at felagið
slapp at lima seg uppí ensku Football League, fyri at spæla yrkis fótbólt. So
við og við vóru standipláss gjørd, soleiðis at 15.000 fólk, kundu koma til dyst
og við hesum varð Newton Heath LYR vorði eitt yrkisfelag. Ikki gekk leingið
áðrenn eigararnir av North Road byrjaðu, at ilskast inná Newton Heath LYR, av
teirri orsøk, at teir mettu tað ikki søma seg, at krevja gjaldingar fyri
fótbólt. Felagið varð bannlýst úr North Road í juni í 1893. Eftir hetta flutti
felagið úr Newton Heath til Clayton, 2,2 kilometrar í ein norðan. Nýggja
stadioni nevndist Bank Street. Hetta var heimavøllur hjá Newton Heath Lancashire
and Yorskshire Railway, felagið skiftið sum fyrr nevnt, navn til Manchester
United Football Club í 1902. Ì 1909 varð samtykt, at flytast skuldi til Old
Trafford og skotski arkitekturin, Archibald Leach varð biðin, at tekna stadioni
sum stóð klárt árið eftir.

Liðið er mest vinnandi felag í Onglandi. Hin 22. apríl 2013 vann felagið sítt
20. meistaraheiti í ensku Premier League, tað er met, harumframt hevur felagið
11 ferðir vunnið FA Cup (The Football Association Challenge Cup), sum eisini er
met, fýra ferðir hevur tað vunnið League Cup, og 19 ferðir hevur tað vunnið FA
Community Shield, sum eisini er met. Uttanfyri Ongland hevur felagið vunnið UEFA
Champions League tríggjar ferðir, einaferð UEFA Steypavinnarakappingina (UEFA
Cup Winners' Cup), einaferð hevur tað vunnið UEFA Super Cup, einaferð hevur tað
vunnið Intercontinental Cup, og einaferð hevur tað vunnið FIFA Club World Cup. Í
998–99 vann felagið trífaldan heiður, á enskum nevnt Treble, við tað at felagið
hetta kappingarárið vann Premier League, FA Cup og UEFA Champions League, tað er
higartil ikki hent fyri nakað annað enskt fótbóltsfelag.

Í 1968 var Manchester United fyrsta enska fótbóltsfelagið, sum vann Europa Cup.
Alex Ferguson hevur verið venjari hjá felagnum síðan 1986, hann heldur fram til
1. juli 2013. Hann er tann venjarin, sum hevur vunnið flest meistaraheiti í
enskum fótbólti, og so er hann tann venjarin, sum hevur verið venjari í longsta
tíðarskeiði út í eitt í ensku Premier League. Í mai 2013 boðaði hann frá, at
hann fór at gevast sum venjari eftir kappingarárið 2012-13. Fáir dagar seinni
boðaði felagið frá, at tað hevði funnið ein nýggjan venjara. Nýggi venjarin er
David Moyes, sum tók við 1. juli 2013. Hann var venjari hjá Everton F.C., áðrenn
hann tók av at gerast venjari hjá Manchester United.

Viðmerking: Fløgg vísa til landslið, sambært reglunum hjá FIFA. Leikarar kunnu
hava meira enn ein ikki-FIFA tjóðskap.

Hesir leikarar hava vunnið Ballon d'Or meðan teir hava spælt fyri Manchester
United:

Hesir leikarar hava vunnið heiðurin UEFA Ársins klubbfótbóltsleikari meðan teir
hava spælt fyri Manchester United:



https://fo.wikipedia.org/wiki/Lili_Elbe

Lili Elbe, fødd 28. desember 1882 og deyð 13. september 1931, var ein danskur
kynskiftingur, og tann fyrsta í heiminum at fara undir slíka viðgerð. Lili var
fødd í Jútlandi í Danmark sum Einar Mogens Wegener og var vælumtóktur listmálari
undir tí navninum. Tá hon plagdi at skifta til sína kvinnuligu mynd, nevndi hon
seg Lili, onkuntíð stavað Lily, og var umtalað sum systir Einars. Eftir
kynskiftis skurðviðgerðina, skifti hon tó lógliliga navn til Lili, og gavst at
mála.

Føðiár Lili er onkuntíð sagt at vera 1886. Hetta kemur fram í eini bók, sum
skrivað var um hana, har nøkur ting vórðu broytt frá veruleikanum, til at verja
um persónarnar í bókini. Lív Gerdu Gottlieb, vísir klárliga at føðiár Lili er
1882, tá tey vórðu gift í 1904.

Lili møtti Gerdu Gottlieb á Det Kongelige Danske Kunstakademi í Keypmannahavn,
nú Det Kongelige Danske Kunstakademis Skoler for Arkitektur, Design og
Konservering, og tey vórðu gift í 1904, tá Lili var 22 ár og Gerda 19 ár. Tær
arbeiddu báðar sum myndprýðarir. Lili við serkunnleika í landskaps
málningaverkum, og gerda sum myndprýðari av bókum og bløðum. Tær ferðaðust báðar
í gjøgnum Italia og Frakland, og búsettust í París í 1912, har Lili kundi liva
opið sum kvinna, og Gerda sum ein opin samkynd kvinna.

Lili fekk Neuhausens virðislønina í 1907 og hevði eina myndaframsýning á
Kunstnernes Efterårsudstilling, Vejle Kunstmuseeum, og í Salon d'Automme í
París. Verk eftir Lili eru enn at síggja á Vejle Kunstmuseeum.

Lili byrjaði at ganga í konufólka klæðum, tá hon stóð og skuldi latast vera ein
kendur sjónleikari, á eini mynd hjá Gerdu. Unga kvinnan sum upprunaliga skuldi
standa modell, varð hindrað av eini teatur upptøkuroynd. Hon legði til at Lili
legði bein til, tí hon hevði hóast alt minst líka vøkur bein sum
sjónleikarakvinnan. Lili føldi seg væl í hesum klæðum. Gerda kom seinni at verða
sera kend fyri málningar hennara av kvinnum, við mandluformaðum eygum, og
ílatnar eftir móta táverandi tíðar. Í umleið 1913 kvakk almenninginurin við, tá
tey hoyrdu, at kvinnan sum hevði givið innblástur til hasi vakru
kvinnumálningar, faktist var ein maður (Lili) og ikki ein kvinna.

Í 1920 og 1930-árunum, kom Lili regluliga fram sum ein kvinna. Framførdi á
festivalum og undirhelt gestum heima við hús. Eitt sum henni dámdi sera væl, var
at hvørva í mannatrongdu gøtum París tá býurin helt karnival. Bert nøkur fá tøtt
vinfólk Lili og Gerdu vistu av kynskifti Lili, og fyri øðrum var Lili altíð søgd
vera systir Einars tá hon var í konufólkaklæðum.

Í 1930 fór Lili til Týsklands, í kynskiftis skurðviðgerð, sum tá í tíðini var á
royndarstigi. Hon gekkst undir 5 skurðviðgerðir yvir 2 ára tíðarskeið. Fyrsta
skurðviðgerðin tók steinarnar, og fór skurðviðgerðin fram undir strangum
eftirliti frá kynslívsfrøðinginum Magnus Hirschfeld frá Berlin. Næsta
skurðviðgerðin tók limin, og insetti eggleiðarar ístaðin. Eggleiðararnir komu
frá eini 26 ára gamlari kvinnu. Eggleiðararnir vórðu tó skjótt tiknir burtur
aftur, í eini triðju og fjórðu skurðviðgerð, avtí at kroppur Lili góðtók ikki
hetta ókenda gagnið og av nógvum eftirfylgjum.

Fimta skurðviðgerðin, sum var í 1931, skuldi innseta lívmóðir, og uppfylla stóra
dreym Lili, sum nærkaðist 50, um at blíva mamma. Hon doyði stutt aftaná eftir at
kroppurin avnoktaði lívmóðurina. Lilli er jarðað í Dresden í Týsklandi.

Gerda giftist einum italienskum herovasta, flogmanni og diplomat, sum kallaðist
Major Fernando "Nando" Porta. Tey búsettust í Marokko, og tað var har hon frætti
av deyða Lili, sum hon lýsti, fyri einum vini, sum "mín stakkals Lily". Eftir at
hava búð í nøkur ár í Marrakech og Casablanca, skildust Porta hjúnini og Gerda
flutti aftur til Danmarkar, har hon doyði í 1940.



https://fo.wikipedia.org/wiki/Leonardo_da_Vinci

Leonardo da Vinci (15. apríl 1452 – 2. mai 1519) var ein listamálari,
myndahøggari, arkitektur, verkfrøðingur, uppfinnari, botanikari og anatomur.
Hann verður roknaður at vera ein renessansumaður og eitt flogvit. Minni kent er
tað, at hann eisini var ein dugnaligur tónleikari, sangari og lýruspælari. Hann
svam og kavaði, sum ikki var vanligt tá í tíðini, og skrivaði um tað í sínum
notatum. Verk hansara hoyrir til tað italsku hárenessansuna. Leonardo varð
føddur uttanfyri hjúnalag í býnum Vinci, tætt við Firenze í Norðuritaliu. Mamman
var ein bóndagenta, Katarina, og pápin var Ser Piero da Vinci, ein ríkur
jørðeigari og advokatur. Leonardo vaks upp hjá pápanum. Í 1469 fluttu teir til
Firenze, har teir leigaðu eitt hús á Piazza San Firenze tætt við Palazzo
Vecchio. Alt lívið var Leonardo vegetarur. Frá 1469 var hann í 6 ár lærlingur og
seinni hjálparmaður hjá meistaranum Andrea di Cione, betri kendur sum Andrea del
Verrocchio, sum var ein av teimum dugnaligastu og mest fjøltáttaðu listamonnunum
í Firenze tá. Hann var myndahøggari, málari, arkitektur, uppfinnari, granskari,
skrivari, filosofur, bronsustoypari og nógv annað. Uttan iva hevur hann havt
stóra ávirkan á menningina hjá Leonardo. Bert Donatello verður sæddur sum ein
uppaftur størri listamaður enn Verrocchio. Leonardo arbeiddi í verksmiðjuni hjá
Verrocchio saman við øðrum listamonnum, sum eisini vóru kendir tá, eitt nú
Botticelli, Perugino og Lorenzo di Credi.

Í 1472 varð Leonardo upptikin í Sankt Lukas Laug sum málari Lionardo de Ser
Piero da Vinci dipintore, men hóast hann nú hevði loyvi til at stovna sítt egna
verkstað, so valdi hann at arbeiða á verkstaðnum hjá lærumeistaranum í minst 4
ár afturat.

Stóran part av hansara arbeiðslívi sum listamaður, starvaðist hann fyri Ludovico
il Moro í Milano. Seinni arbeiddi hann í Róm, Bologna og Venesia, og tey
seinastu árini starvaðist hann í Fraklandi, í heimi sínum, sum var ein gáva frá
konginum Frans 1. av Fraklandi.

Leonardo er best kendur sum málari. Ein av kendastu málningum hansara er Mona
Lisa. Ein annar kendur málningur hjá honum er Tann seinasta máltíðin (The Last
Supper), sum er ein tann mest eftirlíknaði málningurin yvirhøvur við
átrúnaðarligum motivi. Bert Skapanin av Adam (The Creation of Adam) hjá
Michelangelo kemur í námind av teimum báðum heimskendu verkunum hjá Leonardo.



https://fo.wikipedia.org/wiki/Kv%C3%B8rkveggja

Kvørkveggjan (frøðiheiti - Turdus merula) er er nær skyld við óðinshana og
líkist honum í vøkstri, men ikki í liti. Steggin er kolsvartur við gulum nevi;
bøgan og ungfuglurin eru svart- og brúnflekkut. Velið er langt, og ofta setur
hon tað uppeftir. Vetur og vár eru einstakar at síggja í Føroyum. Tað er varugur
fuglur, flýgur mest høgt fram yvir jørðini og dámar væl at fjala seg. Fyrst hon
er komin, heldur hon seg mest við bøgarðar og úthús. Fær hon góðan frið, verður
hon djarvari og kann koma inn millum húsanna. Urtagarðar dámar henni væl, men
sjaldan situr hon í trøunum, smýgur mest um niðri á jørð og skavar eftir føði. Í
kava kemur hon í køstarnar; bera fólk henni tá molar og eplaflus, verður hon
rættiliga spøk. Av allarbestu sangarum er hon; men vit fáa ikki at hoyra hana,
tí eftir summarmála rýmir hon av landi. Navn hennara verður sagt so ymist;
summstaðni siga tey kverkveggja, summstaðni kvørkviski, og nú eru mong — eftir
einari bók — farin at nevna hana rókur, men tað er heilt skeivt; rókur er ein
nógv størri fuglur.

Ein av mest skiftandi og ljómvakrastu songunum stavar frá kvørkveggjuni, bert
klingandi trøstalát hennara kemur stundum uppímillum. Krunkasvarti steggin við
tí bjartgula nevinum situr ovast uppi í einum træ, á einari flaggstong ella á
einari rygg-ás, og við songi sínum frøir hann maka sín, ið liggur og bølir, og
okkum eisini, tá ið hann sigur hinum kvørkveggjusteggjunum í grannalagnum frá,
at øki hansara ikki er tøkt.

Og í dag kunnu ikki bert tey, ið búgva í Havn, frøast um hesa ljómandi gleði,
men eisini tey, ið búgva í øðrum býum; eisini í fleiri bygdum er hann at hoyra,
tí javnt og savnt hevur kvørkveggjan víðkað um øki sítt, síðani hon fór at eiga
her á landi í 1940-árunum. Tá kom hon fyrst til Sandoyar, Kunoyar og Havnar.
Ógvisliga ódnin í 1988 fór illa við flestu viðarlundunum í landinum og forkom
verpingarmøguleikunum hjá teimum fuglum, ið halda til í trøum. Men áðrenn tann
ódnin herjaði, var kvørkveggjan farin víðari um, so stovnur hennara var nógv
betur fyri enn ein annar trøstur, óðinshanin, ið eftir ódnina nærum hvarv sum
búfuglur. Kvørkveggjan er ein av teimum fuglunum, sum fullkomiliga hevur broytt
vanar eftir góðari øld. Fyrr var hon styggur skógarfuglur, men so hvørt sum
sethúsaurtagarðsmentanin breiddi seg, flutti hon inn, og í dag er hon munandi
spakari og ein tann vanligasti fuglurin í Evropa. Hon hevur førkað seg
norðureftir og eigur í dag í øllum oyggjabólkunum í Norðuratlantshavi, og enntá
í Íslandi hevur hon átt nakrar ferðir. Kavaveturin í Skandinavia ger, at hjá
kvørkveggjuni ber ikki til at finna føði og soleiðis hóra undan; um heystið
flyta fuglarnir suðureftir og í ein útsynning. Tá hendir seg, at teir koma
higar, og onkuntíð um heystið ýður hagin av ymiskum trastum, tí vanliga ferðast
kvørkveggjan saman við øðrum trastum, oftast saman við fjallatrastum og
óðinshanum. Tá hoyrist eitt annað lát frá kvørkveggjuni, nevniliga ferðalátið,
ið ljóðar eins og eitt høgt, glintandi ljóð tjiiiip, og sum líkist ferðalátinum
hjá øðrum trastum. Er veturin lýggjur, kunnu trastarnir steðga her í fleiri
mánaðir, og tá kunnu teir fara at amast uppi í okkara egnu kvørkveggjum. Tí
sjáldan liggur kavi so mikið leingi her, at kvørkveggjan ikki finnur sær føði,
og hetta hevur havt við sær, at hon fær verið her alt árið, hon eru vorðin
støðufuglar hjá okkum. Kvørkveggjan er løtt at kenna, steggin er svartur, allur
sum hann er, við gulum nevi, meðan bøgan er veikari á liti, morreyð, bringan
heldur ljósari við deplum, nevið brúnt. Kvørkveggjan er eyðkent trøstaslag, hon
hevur hoppandi gongulag og er tung á flognum. Úr nevinum og út á tromina á
velinum er hon 24 cm long. Hon byggir sær reiður húsanna millum, t.d. í einum
bilhúsi, undir einum takskeggi ella í einum runni. Hon verpur 4 ljós,
brúnblettut egg, og góð ár megnar hon at fáa 2 urptir undan. Nærkast ketta ella
hundur reiðrinum ella teimum stóru ungunum, hoyrist ávaringarlátið á
kvørkveggjuni, eitt máttmikið, hvølt, stutt lát sum tjiokk. Kvørkveggjan livir
av reyðmaðki og smákyktum, og vanligt er at síggja kvørkveggju leggja høvdið á
skák, so at hon sær reyðmaðkin betur, meðan hon dregur hann upp úr moldini.



https://fo.wikipedia.org/wiki/Krokudillur

Krokudillur (frøðiheiti: Crocodilia) eru skriðdýr. Kaimanur, gavialur,
krokodilla og alligatorur teljast upp í krokodillur. 13 krokodillusløg eru, 8
kaimansløg, 2 alligatorsløg og eitt gavialslag. Fyri 100 mió árum síðan ók hon
eisini í mýrlendum saman við dinosaurunum. Krokodillur taka ymisk dýr. Tær fjala
seg í vøtnum, mýrum, áum og leggja á bæði stór og smá dýr, ið koma teimum nær.
Alligatorar og krokodillur slúka froskar og fisk heilar. Hjørtir og onnur
stórdýr draga tær undir vatn, læsa kjaftin í fongin, snara kroppinum á og skræða
soleiðis fongin sundur. Hendinga ferð leggja alligatorar og krokodillur á fólk.
Krokodillan er næstan allastaðni í Afrika sunnanfyri Sahel og í Avstralia,
Florida, Karibia, Mið- og Suðuramerika. Tvey alligatorsløg eru: tann amerikanski
og tann kinverski. Nú er kinverski alligatorurin nógv hóttur, bara nøkur fá
hundrað dýr eru eftir. Tann amerikanski alligatorurin heldur til í mýrum og áum
í t.d. Louisiana, Carolina og Florida í Landsynnings-USA. Hann veiðir vaðfugl,
fisk og annað mangt. Í tættbygdum økjum tekur hann viðhvørt óvarin heimadýr.
Gavialurin livir í India, Burma, Pakistan, Bangladesj og Nepal í Ásia. Kaimanur
livir í Mið- og Suðuramerika.

Sum flestu skriðdýrini verpur kvennkrokodillan, og hon verjir eggini, til
ungarnir koma út. Tríggir mánaðir, so koma ungarnir út. Mamman ansar væl eftir
teimum, so stórar eðlur og onnur ránsdýr ikki taka teir. Varisliga tekur hon
nakrar í kjaftin í senn og ber teir oman í vatnið, har teir eru tryggari.
Krokodillur liggja ofta við opnum kjafti og sóla sær. Blóðæðrar í kjaftinum
súgva sólarhita í seg, so kropshitin veksur. Tí orka tær at veiða sær føði um
kvøldið.



https://fo.wikipedia.org/wiki/Korfu

Korfu (Grikskt mál: Κέρκυρα, Kérkyra) er ein oyggj í Grikkalandi. Hon liggur í
oyggjabólkinum vestanfyri meginlandið, sum verður nevndur Jónaoyggjar ella
Eptanisa. Korfu er tann næststørsta oyggin í hesum oyggabólki. Fyrra orðið kemur
frá fornu griksku gudalæruni, Io var ein prestinna, sum Zeuz var forelskaður í.
Hann gjørdi hana um til eina kúgv, og síðan gjørdi hann seg sjálvann um til ein
tarv, og tá tey komu til Jonisku oyggjarnar, fingu tey barnið Evropa, sum bleiv
til heimspartin Evropa. Seinna orðið merkir Sjeyoyggjar, sum sipar til tær sjey
høvuðsoyggjarnar. Oyggjabólkurin hevur tó fleiri smærri oyggjar og hólmar enn
tær sjey. Høvuðsbýurin á Korfu eitur eisini Korfu. Í høvuðsbýnum búgva umleið
33.000 fólk. Á allari oynni búgva umleið 110.000 fólk.

Oyggin er tætt knýtt at griksku søguni heilt aftur til byrjanina á tí
forngriksku gudalæruni. Tað grikska navnið Kerkyra ella Korkyra hevur relatiónir
til tvær sterkar ímyndir av vatni: Poseidon, havgudurin, og Asopus, ein
týdningarmikil á á grikska meginlandinum. Sambært søgnini, so gjørdist Poseidon
ásttikin í tí vøkru nymfuni Korkyra, sum var dóttir Asopus og áarnymfuna Metope,
og burturførdi hana. Poseidon førdi Korkyru til ta navnleysu oynna, og í
hjúnarbandseydnu bjóðaði henni at uppkalla oynna eftir henni: Korkyra. Hetta
navnið er síðan vorðið Kerkyra. Saman fingu tey eitt barn, sum tey nevndu
Phaiax. Eftir hesum barnið eru íbúgvarnir á Korfu uppkallaðir. Teir vera nevndir
Faiakes á grikskum. Á látínskum bleiv tað til Phaecians.

Korfu hevur hoyrt til ymisk harradømi gjøgnum tíðirnar, og har hava verið nógv
stríð, og borgir eru bygdar fyri at verja oynna og Korfu bý. Tvær borgir fevna
um allan býin, og tað er einasti býur í Grikkalandi, sum á henda hátt er so væl
vardur av borgum. Orsakað av hesum hevur grikska stjórnin avgjørt at nevna býin
Kastropolis (borgbýurin). Korfu var leingi stýrt av Venesianska Ríkinum, sum
niðurbardu fleiri kringsetingar av turkum. Eftir Napoleonskríggini kom Korfu
undir bretskt harradømi. Tað endaði tó við, at Bretska Ríkið leysgav Korfu og
hinar Jonisku oyggjarnar, soleiðis at tær kundu sameinast við tað nýggju griksku
tjóðina. Henda sameining fór endaliga fram í 1864 við London Sáttmálanum. Í 2007
kom Korfu býur við á listan yvir heimsarvar hjá World Heritage Sites.

Korfu er eitt vælumtókt ferðavinnumál. Til fyrst í 20. øld var tað mest kongalig
úr Evropa og onnur av aðalstætt. Eitt nú kunnu nevnast Keisari Wilhelm II av
Týsklandi og Keisarinna Elisabeth av Eysturríki. Í dag eru tað eisini nógvar
familjur frá miðalstættini, ið vitja oynna, hesi eru fyrst og fremst úr
Bretlandi, Skandinavia og Týsklandi. So við og við er tað vorði til
hópferðavinnu. Teimum ríku dáma tó enn væl at vitja oynna. Eitt nú kann nevnast,
at limir úr Rothchild familjuni og russiskir oligarkar eiga hús í landnyrðings
partinum av oynni.



https://fo.wikipedia.org/wiki/Koreakr%C3%ADggi%C3%B0

Koreakríggið vardi frá 25. juni 1950 til 27. juli 1953. Í 1945 varð Korea býtt
sundur og Sovjetsamveldið hersetti Norðurkorea, og USA hersetti Suðurkorea.
Síðan 1948 hava stjórnirar í báðum londum hildið uppá, at tær eru einasti
lógligi myndugleiki í øllum Korea. Tá ið hersetingardeildirnar tóku seg aftur í
1949, kyknaði marknastríð ímillum ríkispartarnar, og 25. juni 1950 brast kríggj
á. Har varð í 1950 opið kríggj mill um kommunistiska Norðurkorea og kap ital
istiska Suðurkorea. Kina stuðlaði Norð ur korea. Í trygdarráðnum í ST varð
Norðurkorea mett at vera tað landið, sum leyp á, og ST sendi herdeildir fyri at
reka norðurkoreanar út og endurskapa frið í landinum. ST sendi herdeildir at
hjálpa Suðurkorea, og túsundtals kinverskir hermenn bardust við Norðurkorea.
Herovastin fyri ST-herdeildunum, Douglas MacArthur (1880-1964), vildi sleppa at
herja á Kina, men ST-umboðsfólkini vóru ikki sinnað at lata kríggið breiða seg
og tóku upp friðarsamráðingar. Bardagarnir vardu harafturímóti sína tíð, og eitt
skifti bóru fólk ótta fyri, at okkurt av londunum fór at brúka atomvápn fyri at
fáa eina avgerð. 27. juli í 1953 samdust partarnir um at binda frið, eftir at
tríggjar milliónir fólk høvdu latið lív ella vórðu vorðin heimleys. Ikki fyrr
enn í 1953 vórðu partarnir samdir um eina friðarlinju við 38. breiddarstig, men
Korea er enn býtt sundur í tvey, og Norðurkorea er enn eitt avbyrgt,
kommunistiskt einræði.



https://fo.wikipedia.org/wiki/Kim_Simonsen

Kim Simonsen (f. 1970) er post.doc við Amsterdams Universitet, har hann arbeiðir
á sentrinum fyri Europan Studies á deildini SPIN - Study Platform on
Interlocking nationalisms.

Hann er annars føroyskur høvundur, mag.art og Ph.d. [1] við styrki frá Danska
Granskingarráðinum (FKK)

2015.             Before the Library – A Wave in European History. Lyngbye,
Davidsen & Rafn 1817-1828. Network for European Travel Writing to the Romantic
Far North. University of Amsterdam & The National Library of the Faroe Islands.

2003.             Dreymar um opin vindeygu. Mentunargrunnur Studentafelagsins,
Copenhagen (Academic essays).

(Co.). 2015-2016. ERNIE – Encyclopedia of Romantic Nationalism in Europe.
Samskipari av skandinaviska partinum.

Ed. Forthcoming 2017, Travel Writing to the Romantic far North - How the
Romantic North was rediscovered though Romantic Historicism, Antiquarianism and
travelling European “men of science and letters. Brill: Leiden.

(Kemur út í 2017). At redigere nationens erindring. Det Kongelige Nordiske     
Oldskrifts Selskabs internationale netværk set igennem Carl Christian Rafns og
Rasmus Rasks breve 1825-1864. Í: Skandinavisme. The N. F. S. Grundtvig Centre:
Århus.

(Kemur út í 2017) The Royal Society of Northern Antiquaries and Carl Christian
Rafn as a Forgotten Key Figure and Identity Entrepreneur of Pan-Scandinavianism.
            Í: NISE Papers. NISE: Antwerpen.

(Kemur út í 2017). V. U. Hammershaimb's Collections of Faroese Folk Legends and
his Corporation with Carl Christian Rafn and The Royal Society of Northern
Antiquaries. Í: The Grimm Ripples and the Genisis of Folk Legend Collection in
the North. Ed. Joep Leerssen and Terry Gunnel. The Cultivation of Culture.
Brill:Leiden.

(Kemur út í 2017). Carl Christian Rafn and the Cultivation of Culture. In:
Icelandic Philology and National Culture, 1780-1918. Ed. Joep Leerssen & Gylfi
Gunnlaugsson. The Cultivation of Culture. Brill: Leiden.

(Kemur út í 2017). Elevating the Early Modern North. Images of the North and the
Use of Ballads and Sagas by Early Modern Scholars. In: Northern Visions in the
pre Modern Era. Brepolis Press.

(Kemur út í 2017) Paper Monuments of the North. The Royal Society of Northern
Antiquaries, C.C. Rafn’s Letters and the Case of creating a Literature. In:
Building the North with words. Geographies of scientific knowledge in European
philologies 1850–1950. FRIAS – USIAS. Freiburg.

Ny Skandinavisk poesi. Konceptpoesi, Færøerne og Norden. Í: Nordisk
  Samtidspoesi. Ed. Ole Carlsen. CERCOP: Centre for Research in Contemporary
Poetry.

The Creation of a Romantic Canon – Canonisation, Philology and the Making of
Cultural Saints. In: Romantik – Journal for the Study of Romanticism.

Litterær kanon, arkiv og erindring: Litterær kanon på Færøerne, Í: Kanon i
Norden. Nordisk Ministerråd.

Migrationspoesi og litterære stereotyper En imagologisk læsning af Eva Tind
Kristensens ”Do/_”. In: Indvandreren i Dansk film og litteratur. Forlaget
Spring.

Hvor blev det af dig Færøerne i alt myldret?: - Fra postmodernisme til en global
og erfaringsramt litteratur. Migration og det nationale i færøsk
samtidslitteratur.', In: Millennium. Nye retninger i nordisk litteratur.
Forlaget Spring.

Netwerke bei der Entstehung der färöischen Literatur. Hammershaimb, Schrøter und
Lyngbye. Eina Kartografie der Dynamik des gesellschaftlichen Umfelds, d... In:
Tjaldur Mittelungsblatt des Deutch-Färöischen Freundeskreises, 13. januar 2013.

Право вновь сказать что-то красивое… Несколько слов об изменениях в литературе
Скандинавских стран в 2000–2006. Í: The new philological bulletin. No. 1 (24)
2013.

Færøske erindringssteder og erindringspolitik: Mellem trauma og sakralisering.
Nationalisme og kristendom i færøsk erindringskultur, set gennem brugen af Færø
Saga i nyere mindehøjtideligheder. In: Den jyske historiker, 124, pp. 75-97

40 entries e.g. Carl Christian Rafn, Povl Frederik Barfod, Evald Tang
Kristiansen, Universities Scandinavism – Institutions: Universities, University
Chairs, Skandinavism. Culture-Historical Background, Political Development. In:
Encyclopædia of European Cultural Nationalism, Ed. Joep Leerssen. Amsterdam:
Amsterdam University Press. See also: www.romanticnationalism.net

At redigere Nationens Erindring - Det kongelige nordiske oldskriftsselskabs
Internationale netværk. Set igennem Carl Christian Rafns og Rasmus Rasks breve
1825-1864. Í: Carlsbergsfondets Årsskrift 2016.

Frímerkir og tjóðskaparligur samleiki – Føroysk frímerki sum minnisstaður. Í:
Frøði – The Faroese Academy of Sciences...

Stamps and National Identity – Faroese Stamps and Cultural Memory. Posta,
Tórshavn.

From Post-Modernism to the New Modern Literary Scene in Faroese Poetry: An
Insiders View. Í: Scandinavian newsletter: a literary and cultural magazine,
University of Groningen.

V. U. Hammershaimb's Collections of Faroese Folk Legends, and his
Corporation with Carl Christian Rafn and The Royal Society of Northern
Antiquaries. Í: The Grimm Ripples - The Genisis of Folk Legend Collection of the
North. Arranged by the University of Iceland and SPIN the University of
Amsterdam.

The Antiquitates Americanae Ripples - Carl Christian Rafn, The Royal Society of
Northern Antiquaries and the American Network. Ritstjórnað av: Icelandic
Philology and National Culture, 1780-1918 & SPIN, University of Amsterdam.

The Royal Society of Northern Antiquaries and Carl Christian Rafn as a Forgotten
Key Figure and Identity Entrepreneur of Pan-Scandinavianism. Í: Protagonists of
national movements A preliminary workshop. NISE. Prague, Charles University,
Institute of Political Studies, 8. september 2016

At redigere nationens erindring. Det Kongelige Nordiske Oldskrifts Selskabs
internationale netværk set igennem Carl Christian Rafns og Rasmus Rasks breve
1825-1864. Í: Skandinavisme i 1800-tallet. Lysebu, Oslo. Arranged by the
University of Oslo and the Grundtvig Centre at the University of Århus.

The Ideologies of Northern Landscapes. Travel Writing in the Romantic Far North.
Í: Transit ´Norden´ och ´Europa´ at the IASS Congress Groningen. International
Association of Scandinavian Studies. University of Groningen, 9 – 13 August
2016.

Romantic Travel Writing to the Far North 1800-1900. Í: The Travel Writing
Seminar, Conference. University of Liverpool.  Liverpool. 24th of September
2016.

Before the Library- A Wave in European Cultural History: Lyngbye, Davidsen and
Rafn 1817-1828. The Discovery of the Romantic North- Historicism, Antiquarianism
and Traveling European “Men of Science and Letters” 1800-1900. The NETWORK ON
TRAVEL WRITING TO THE ROMANTIC FAR NORTH 1800-1900. University of Amsterdam and
The National Library of the Faroe Islands, Tórshavn, Faroe Islands.

Cultural Memory and the Deep Freezer of Memory. Antiquarianism in the Faroe
Islands, the Letters of C.C. Rafn to Faroese. Rethinking Cultural Memory
1700-1850. Copenhagen University, 4-5 December. The Nordic Association for
Romantic Studies (NARS) and SPIN, University of Copenhagen.

Paper Monuments of the North. Philology and the construction of the modern
nation. The Royal Society of Northern Antiquaries and Carl Christian Rafn’s
letters. CFP Geographies of Knowledge and Imagination. Philological Research on
Northern Europe 1800–1950. International conference. FRIAS, Freiburg Institute
for Advanced Studies.

Travel Writing to the Romantic North. Network on Travel Writing. University of
Iceland and the National Library of Iceland.

The Cultivation of the pan-Scandinavian”Nation” Cultural nationalism,
pan-Scandinavism and C.C. Rafn’s and Rasmus Rask’s early philological work.
Northern Myths, Modern Identities: The Nationalization of Mythologies in
Northern Europe. University of Groningen, the Netherlands.

Philology, Antiquarianism among Network of Traveling Scholars in the North –
C.C. Rafn and Rasmus Rask’s letters in a European Context. Norden / The North:
Anglo-Nordic Exchanges, 1700-1830 St. Mary's University, Strawberry Hill.

(Key note speaker) Elevating the Early Modern North. Images of the North and the
Use of Ballads and Sagas by Network of European Scholars – The case of C. C.
Rafn and Rasmus Rask. Northern visions in the pre-modern era - Arctic Research
Centre at Umeå University.

The Pastoral as a Genre of Memory. Travel Writing to the North and C. C. Rafn.
Hugvísundathing (Humanities Festival) 2014, University of Iceland.

Are you Really Danish? Memory and Migration in new Avantgarde Danish Poetry. The
Case of Eva Tind Kristensen’s “Do/-“. Migration, Memory, and Place, The Danish
Network for Cultural Memory Studies & Network for Migration and Culture.
University of Copenhagen & Arken Museum of Modern Art, Ishøj, December 6th-7th

The Making of the Hagiography of a 19th Century Poet: Remembrance, Icons, Sacred
Places and the Relics of Martyrdom in the life of Nólsoyar Páll. CULTURAL SAINTS
OF THE EUROPEAN NATION STATES - 4th International REELC/ENCLS Congress, Skopje &
Ohrid Macedonia. September 1st-3rd.

Memory Politics in the Case of National Stereotypes in the Canonization of a
Faroese National Hero. Memory and/in Practice. Arranged by the Danish Network
for Cultural Memory, University of Copenhagen, June 3rd-4th.

Palimpsest, Memory and Agency in Faroese/Danish Memory Politics - In the Case of
National Stereotypes in the Canonization of a Faroese National Hero. Norlit,
University of Roskilde. August 4th-6th.

We Will Not Forget: Comparative Literature and Memory Studies – the Case of
Memory and Forgetting in the Emergence of Migrant Literature. At the New School
of Social Science at the The Limits of Memory, NSSR Memory Conference. New York.

Remembrance, Icons, Sacred Places and the Relics of Martyrdom in the life of
Nólsoyar Páll. Memory and Forgetting in the Postcolonial Far North. University
of Copenhagen and the University of Roskilde.

Regions, Margins and the Avantgarde. HISTORIZING THE AVANT-GARDE. Copenhagen
University. November 20th-22nd.

2017              (Fortcoming). Contemporary Themes in Travel Writing Reasearch
to the Far North. Nordic        Network, TORCH. Oxford University. 

To Manage a Network on 19th Century Travel Writing. Nordic Cultural Point's
Annual Meeting for Long Term Network's. Oslo. November 2016

Carl Christian Rafns internationale netværk. Nationalmuset Danmark, The National
Museum of Denmark. December 2016.

The new Vernacular. Nationalism and Poetry. University of Hong Kong & the Hong
Kong House of Literature. 1st of June 2016.

Conceptual Poetry in Scandinavia. Mantis, Stanford University, California.
February 2016.

ERNiE and Romantic Nationalism. The Faroese Research Council. Annual Research
day - Vísundavøka. Granskingarráðið.

Stereotypes, Images in History and Self-understanding. European Screen Talent &
Århus Filmværksted and Klippfisk Tórshavn. July, 2015.

The North Atlantic Link in Poetry. At StAnza – Scotlands International Poetry
Festival, St. Andrews, Scotland.

The International Networks of C.C. Rafn – Digital Humanities and Philology. In:
Arnamagneansk Institut (The Arne Magnússon Institute),University of Copenhagen.

Travel Writing to the Far North 1800-1900 – traveling philologists and Digital
Humanities. Reykjavík Academian.

Talk/interview with Kim Leine, the Winner of the Nordic Councils Literary Price
2013. Nordic House, Tórshavn, the Faroe Islands.

Nationalism, self-images, exoticism and travel writing. The Library in Sandur,
Faroe Islands.

Images and Self-images. The Nordic House, The Faroe Islands. (also held at
Tvøroyri, Klaksvik, Runavík). 

National Stereotypes in travel literature on the Faroe Islands and the Emergence
of Faroese Identity. University of Copenhagen, June 21st.

Minnismentan, ímyndir og ferðafrásagnir – Ímyndir av føroyingum í útlenskum
ferðafrásøgnum og sjálvsmyndir føroyinga. The Faroese House, Copenhagen.

Nationale Stereotyper i rejselitteratur. The Department of Scandinavian Studies.
Ernst Moritz-Arndt University, Greifsvald, July 3rd.

From Post-Modernism to the New Modern Literary Scene in Faroese Poetry: An
Insiders View. In: Scandinavian newsletter: a literary and cultural magazine,
University of Groningen.

2016.             Expert in Danish Television in a series in four parts about
Denmark and the North                       Atlantic. Danmarks Radio (DR).

2015.             Poetry is alive and well and a hit with the younger
generation. 2. March. The Herald,                  Scotland.

Frímerkir og føroysk minnismentan – George Clayton Atkinson í Føroyum 1833. In:
Dimmalætting.

At brúka søguna og bardagan um minnismentan okkara: Eitt perspektiv til Virgar
og hini, Sosialurin 54

Kim Simonsen eigur forlagið Eksil, ið higartil hevur útgivið 11 bøkur. Eksil
hevur m.a. útgivið hesar bøkur



https://fo.wikipedia.org/wiki/Jeffrei_Henriksen

Jeffrei Henriksen (føddur 1. mai 1930 í Sørvági) er ein føroyskur rithøvundur og
lærari. Aftan á at hava gingið í barnaskúla í heimbygdini var hann ein vetur á
Føroya Fólkaháskúla, áðrenn hann í 1946 fór á Føroya Læraraskúla, har hann tók
prógv í 1950. Hann var lærari í Bø og Gásadali 1950-1955, á Eiði 1955-1960, í
Tórshavnar Kommunuskúla 1960-1968, skúlastjóri á Venjingarskúlanum 1968-1981 og
frá 1981 fastur lærari á Føroya Læraraskúla.

Í 1958 byrjaði Jeffrei brævskúla í føroyskum, hann hevur verið við til at leggja
til rættis føroysku lesibókarøðina og hevur sjálvur skrivað og greitt til
prentingar: "Lesibók við avmarkaðum orðatilfari", 1959, "Fyrisagnir til 3.
skúlaár", 1960, "Grundbók brævskúlans í føroyskum", 1961, "Mállæra til
fólkaskúlan", 1963, "Lítil rættskrivingarorðalisti" 1964, "Føroysk rættskriving
til 4. skúlaár" 1967, "Ljóðlæra", 1975, "Uppgávur í føroyskum til
framhaldsskúlan I-II" 1980.



https://fo.wikipedia.org/wiki/Jakarta

Jakarta (eisini Djakarta, landslutanavn Jakarta Raya ella DKI Jakarta, áðrenn
1949 Batavia) er høvuðsstaður í Indonesia og liggur á oynni Java. Býurin hevði
9.761.407 íbúgvar (des. 2012). Stórbýarlandsluturin, sum verður nevndur
Jabodetabekjur (navnið er eitt akronym av navninum á teimum býum og økjum har:
Jakarta, Bogor, Depok, Tangerang, Bekasi og Cianjur), er ein av heimsisn
fólkaríkastu býum og stórbýarøkjum og hevði 25,7 milliónir íbúgvar 2005) sum
búðu á einari vídd á 8 771 km².

Býurin liggur við Jakartavíkina í vestara parti av oynni har ið áin Ciliwung
munnar út í havið. Uttanfyri býin eru landbúnaðarmarkir og lutvíst eisini
regnskógur. 105 størri oyggjar hoyra við til býin, hesar liggja umleið 45 km
norðanfyri miðbýin í Jakarta. Oynnar verða nevndar Kepulauan Seribu ("Túsund
oyggjarnar").

Býurin varð stovnaður sum ein handilsstøð fyri tað Nederlendska Ostindiska
Kompaniið ár 1619. Býurin nevndist tá Batavia og hevði tað navnið til 1949.
Núverandi navnið hevur býurin fingið frá einum gomlum indonesiskum havnabýi,
hvørs leivdir Batavia var bygdur á. Gamli miðbýurin í Jakarta hevur kanalir
eftir niðurlendskum mynstri.



https://fo.wikipedia.org/wiki/J._R._R._Tolkien

J. R. R. Tolkien (3. januar 1892 í Bloemfontein – 2. september 1973 í
Bournemouth) var rithøvundur. Forbókstavirnir standa fyri nøvnunum John Ronald
Reuel. Hann var eingilskmaður, men langt afturi í ættini var ein av forfedrum
hansara komin úr Týsklandi, og eftirnavnið ber brá av tí. Hóast bæði foreldrini
vóru ensk, so var hann føddur í Suðurafrika í 1892. Faðir hansara var ein av
teimum mongu eingilskmonnunum, sum fór hagar at fáa eitt livibreyð, og konan kom
eisini hagar. Men lítli John livdi bert í Suðurafrika til hann var trý ár. Pápin
doyði, og mamman flutti aftur til Onglands. Mamman doyði eisini tíðliga, og hann
kom til góð fólk at vera. Gávurnar hevði hann góðar, og fekk hann møguleika til
at koma á bestu skúlar.

Tá hann var 22 ár brast Fyrri heimsbardagi á. Hann kom upp í bretska herin eins
og flestu av teimum ungu, ið tá vóru, og hann var í skotgrøvunum á
vesturhermótinum í Norðurfraklandi. Hetta var ikki nakað trygt stað at vera.
Hann var við í einum bardaga, har 60.000 hermenn doyðu, so har breyt í bæði
borð. Tá kríggið var av, hevði hann mist allar sínar bestu vinir, og av teimum,
sum gingu í hansara klassa, var hann tann einasti sum livdi. Hetta var bert tí
fyri at takka, at hann gjørdist sjúkur og kom burtur frá vígvøllunum.

Heimafturkomin skuldi hann taka upp aftur sítt friðarliga lív við lestri og
skriving, og gjørdist hann málfrøðingur. Sergrein hansara var tað málið, sum
verður kallað angulsaksiskt. Tá Rómverjaríkið fall í fimtu øld tóku teir burtur
teir hermenn, teir høvdu standandi í Onglandi til at verja fólkini móti álopum
frá skotunum. Fyri at verja seg heittu táverandi onglendingar á nakrar
fólkabólkar, sum búðu á teimum leiðum, har markið millum Týskland og Danmark er
í dag. Jútar, anglar og saksar løgdust ikki á boðini og sigldu yvir um
Norðsjógvin og tóku ræðið í landinum. Tað mál, teir tosaðu, gjørdist so almenna
málið í Onglandi. Tað líktist avbera nógv norrønum, sum er upphavið til
íslendskt, føroyskt, |norskt, svenskt og danskt. Tað, sum er varðveitt av
angulsaksiskum, og tað er ikki lítið, er tí tað fyrsta, ið er skrivað á einum
máli, sum líkist okkara, burtursæð frá nøkrum rúnum. Tað næsta, sum er varðveitt
á hesum norðurlendsku málum er "Føroyingasøga" og aðrar fornsøgur.

Víðagitni høvundurin, J. R. R. Tolkien, gav bókina, The Hobbit, ella There and
Back Again, út í 1937, og henda gandakenda og øðrvísi barnabókin varð so væl
móttikin, at bókaútgevarin heitti á høvundan um at geva út eitt framhald av
henni – hetta gjørdist byrjanin av eini av teimum best kendu bókunum, ið
nakrantíð eru skrivaðar: Ringanna Harri. Fyri at vera ein góður lærari í
angulsaksiskum mátti Tolkien tí lesa norrønt, og tað gjørdi hann saman við góðum
vinum um 1930. So var tað ein dagin, hann sat og rættaði próvtøkuuppgávur, at
hann sá eitt blankt ark inn ímillum. Á tað arkið skrivaði hann: "Í einari holu í
jørðini búði ein hobbi". Burtur úr hesum kom bókin "Hobbin" út í 1937. Eftir
øllum at døma er orðið hobbi avlagað av onkrum navni fyri huldumann, og tað hann
ger, er tí at greiða frá, hvussu huldumenn eru, og hvat ið teir gera, og hvørjum
teir eru saman við. Teir berjast ímóti illum verum, trøllum, eiturkoppum og
øðrum ringum, men teir eru saman við álvum og eisini við monnum, sum teir mangan
hjálpa.

Fremstur av hobbunum er Bilbo Pjøkin, sum av Gandálvi verður sendur við dvørgum
út á eina ferð, ið tekur eitt ár, at vinna á orminum Smáki. Hetta eydnast, og
hann kemur aftur í øllum góðum við miklum ríkidømi. Men á hesi ferð hevur hann
funnið ein gandaring. Tann, sum setir henda ring á fingurin gerst ósjónligur.
Bókin um hobban Bilbo Pjøkan gjørdist sera væl umtókt, og forlagið bað og bønaði
professaran um at koma við einum framhaldi. Men hann gav sær góðar stundir, og
ár gekk av ári, uttan at forlagið fekk nakra bók. Fimtan ár seinni kom hann so
við einum handriti, og tað var framhaldið av søguni um ringin. Teir á forlagnum
øtaðust við, tí bókin var so stór. Teir spurdu hann um hann ikki kundi minka
hana, men tað kom ikki upp á tal, og at enda kom henda bók út í trimum pørtum.
Fyrsti partur, »Ringliðið« kom út í 1954, og í 1955 komu teir báðir næstu
partarnir, »Tey bæði tornini« og »Kongurin kemur aftur«.

Í fyrstuni var ikki nógv hóvasták gjørt burtur úr hesum bókum. Harraguð, tað
komu so nógvar bøkur út, og hesar vóru stórar og dýrar. Men so hendi tað, at
eitt forlag í Amerika fór at geva út eina piratútgávu, sum tað ikki ætlaði at
Tolkien skuldi fáa nakað fyri, so hon kundi seljast bíliga.

Serliga í sekstiárunum gjørdist hon ein rættilig kultbók. Ung fólk lósu hana, og
Tolkien gjørdist navnframur út um alt mark. Hann var jú 63 ár, tá ið bókin kom
út, og tá hann var farin um tey sjúti hendi tað, at ein klassi úr einum
studentaskúla í Kalifornia kom við flogfari til Onglands í summarfrítíð síni og
gjørdi eina tjaldlegu uttan fyri húsini hjá honum fyri at vera í nánd av hesum
mæta rithøvundi.

Tolkien doyði í 1973, og giti hansara er bara vaksið sínani. Bøkurnar verða
prentaðar umaftur og umaftur, ikki bert í teimum enskttalandi londunum, men
eisini í týðingum aðrastaðni. Alt í alt er søgan um ringin prentað í meira enn
100 milliónum eintøkum, og sum kunnugt vórðu tríggir filmar gjørdir um hesa bók,
og høvdu teir metstóra undirtøku. Tann fyrsti parturin kom í 2003, annar partur
í 2004, og í 2005 er triði og seinasti partur komin.



https://fo.wikipedia.org/wiki/Hip_hop

Hip hop er tónleikur sum er útviklaður frá kulturinum hip hop. Fyri ikki at
blanda ímillum verður oftani brúkt frámerki 'tónleik' ella 'kulturur'. Hendan
síðan er ætlað báðum, av tí at tey er tætt knýtt. Ein kann tulka hip hop sum ein
"upplýsandi (undirornað intellektuell) rørsla", av tí at 'hip to' er at vera
upplýstur, og 'hop' er ein kroppslig rørsla. Men ífylgji Jet Magazine byrjaði
tað við at Keith Wiggins, úr hip hop bólkinum Grandmaster Flash and the Furious
Five argaði vinnmannin sín, sum var farin í herin, við scatta orðini "hip" og
"hop" á ein hátt so tað ljóðaði sum marsjerandi hermenn.

Hip hop hevur fýra bein. MC (rappari), DJ, Breakdancing, og Graffiti. Seinni er
beatbox komið aftrat, eisini ein stórur partur av hip hop. Ringt er at siga
akkurát nær og hvussu tað byrjaði, men tað er víst at tað uppstóð í New York í
70'inum. Fleiri vilja vera við at Kool Herc skal hava æruna fyri at byrja hip
hop tónleik, av tí at hann uppbygdi 'toasting' (rytmisk munnlig improvisatión
yvir reggae tónleik) sum hann hevði sæð sum barn.

Graffiti í hip hop er kunst dedikeraður heldur enn herverkar-meintur. Oftast eru
spraydósir brúktar. Tað var ein vaksandi kunstur í miðbýarøkinum í New York í
70-árunum, og tað bleiv ein stórur trupulleiki fyri býin av tí at øll tokini
blivu meiggjaði út, og tað kostaði nógv at mála yvir. Tann størsti formurin av
graffiti er tekstur, vanligani fiktiva navnið hjá skrivaranum, sum er pyntaður
uppá. T.d. rundaðir bókstavir sum yvirlappa hvønn annan, við eksotiskum litum og
svørtum grensulinjum, og við pílum ella gásareygu fyri meiri fyllu. Hjá fleiri
gekk tað út uppá at fáa navn sítt kent, hjá øðrum var tað kunst-romantikkurin
við at síggja sítt verk koyra runt á einum toki. T.d. var navnið TAKI 183 sera
kent seint í 70'inum av tí at tað var skrivað runt í býinum.

DJ'ing Ein 'DJ', í hip hop, er ein sum ger tónleik burtur úr øðrum tónleiki. Tað
kendasta eyðkenni er scratching, tá DJ'in flytur eina plátu á grammofonini,
soleiðis at eitt annað ljóð kemur. Hetta er blivin ein kunstur í sær sjálvum.
Aftrat scratching bestendur DJ'ing av at blanda tónleik saman, skifta ímillum
tveir sangir, og geva effektir til sangin. Í 80'inum, serliga í New York, vóru
oftani kappingar ímillum DJ'ar, har luttakararnir tóku plátur við sum lysti, og
fingu tá eina avsetta tíð í part at blanda tónleikin beinleiðis til
fólkamongdina.



https://fo.wikipedia.org/wiki/Helgi_Dam_Ziska

Helgi Dam Ziska (føddur 27. juli 1990 í Havn) er til nú (2016) besti føroyski
telvarin nakrantíð. Hann er einasti føroyingur, ið hevur vunnið sær
stórmeistaraheitið. Tað gjørdi hann á Talvolympiaduni 2016 í Baku, tá ið hann
vann á Jose Daniel Gemy úr Bolivia.

Helgi byrjaði at telva sum smádrongur. Tá ið táverandi heimsmeistarin í talvi,
Garry Kasparov, vitjaði í Føroyum, var Helgi 10 ára gamal og longu sera áhugaður
í talvi. Helgi var líka við at súkkla á heimsmeistaran, tá ið Karparov og
táverandi føroyski mentamálaráðharrin Tórbjørn Jacobsen og táverandi formaður í
Talvsambandi Føroya gingu yvirum vegin Niels Finsensgøtu við Viðarlundina í
Havn. Helgi vann unglinga FM í talvi í 2004, tá var hann 13 ára gamal. Hann
segði í samrøðu við Suna Merkisstein í útvarpssending hjá Kringvarpi Føroya, at
hann minnist, at hann tá hevði sagt við Tórð Mikkelsen hjá Kringvarpinum, at
hann setti sær sum mál at gerast altjóða stórmeistari í talvi. Tveir av
vinmonnum hansara, ið sótu beint við, hildu hann vera øran í høvdinum at seta
sær so høg mál.

Í august 2013 vann Helgi sín fyrsta GM norm, tá hann luttók í kapping í Riga í
Lettlandi. Tað var fyrsta stigið á leiðini móti stórmeistaraheitinum, fyri at
gerast stórmeistari skuldi hann vinna GM normin tríggjar ferðir. Ongin annar
føroyingur hevur nakrantíð vunnið henda normin fyrr, so Helgi skrivaði søgu í
føroysku talvsøguni við at gerast fyrsti føroyingur nakrantíð, ið hevur vunnið
ein GM norm í talvi. Tá ein dagur var eftir av kappingini í Riga, hevði Helgi
fingið 5,5 stig, vunnið trý talv og spælt fimm ferðir javnt. Hetta var nokk til
at tryggja honum fyrsta GM normin. Gott trý ár seinni eydnaðist tað Helga at
vinna stórmeistaraheitið. Tað hendi á Talvolympiaduni 2016 í Baku, tá ið hann
vann á Jose Daniel Gemy úr Bolivia.

Í 2016 luttók Helgi Dam Ziska á Talvolympiaduni í Baku saman við John Rødgaard,
Jóan Hendrik Andresen og Sjúrður Thorsteinsson. Føroyar vunnu 3-1 á Suðursudan.
Føroyar fingu eitt stig í dystinum móti Bulgaria. Helgi Dam Ziska og John
Rødgård telvaðu javnt á ávikavist 1.- og 2. borði, Helgi fekk remis ímóti
Veselin Topalov, ið júst tá var nummar tíggju í heiminum og fyrrverandi
heimsmeistari. John Rødgård fekk við svarta fólkinum eisini remis móti øðrum
sterkum stórmeistara. Føroyar vunnu 3½-½ á Jersey í triðja umfari á
talvolympiaduni.

Í apríl 2016 luttók Helgi í smálandakapping í Luksemborg fyri einstaklingar.
Kappingin nevndist á enskum: European Small nations Individual Chess
championship 2016. Tað var eitt umboð fyri hvørja smátjóð í Evropa, ið luttóku,
umframt at vertstjóðin hevði ein eyka telvara og so var ein eyka ið kom við uppá
eitt wild card. Allir telvaðu móti øllum. Tá ið eitt umfar var eftir, lá Helgi á
odda við einum hálvum stigi. Seinasta dagin vann hann sítt talv og endaði
kappingin tí við, at Helgi vann einstaklingatalvkappingina. Helgi verður tí við
í World Cup 2017 í Tbilisi í Georgia, har tað verður kappast um rættin at bjóða
heimsmeistaranum í talvi av. Áðrenn kappingina hevði Helgi ratingtalið 2539, og
eftir kappinga var ratingtalið 2542.

Helgi luttók á Talv OL í Tromsø í august 2014. Áðrenn kappingin byrjaði hevði
Helgi 2507 stig og heitið IM. Hann hevði møguleikan at fáa stórmeistaraheitið á
Talv-OL 2014. Hinir á føroyska talvlandsliðnum, sum luttóku á talvolympiaduni
vóru: IM John Arni Nilssen (2322), IM John Rødgaard (2361), Olaf Berg (2320) og
føroyameistarin frá Talv-FM 2014, Høgni Egilstoft Nielsen (2256). Finnbjørn Vang
var ferðaleiðari. Áðrenn Talv-OL 2014 byrjaði, var føroyska liðið styrkismett
sum nummar 72 av 178 liðum.

Smálandakapping var í talvi í Monako síðst í november 2013. Føroyska liðið fekk
eina góða byrjan við at vinna 3-1 á Luksemburg 25. november. Helgi vann greiðan
sigur við hvíta fólkinum á fyrsta borði móti Phillippe Leinster. Tann 26.
november vunnu føroyingarnir 3½-½ móti Kypros.

Helgi Dam Ziska luttók á Talv-OL í Istanbul í september 2012. Teir fingu besta
úrslit higartil, um hugt veður eftir, hvussu nógv prosent teir vunnu, teir vunnu
56% av leikunum, sum teir telvaðu. Føroyar endaði sum nummar 68 av 157 londum.
Áðrenn kappingina var Føroyar mett til at vera á einum 74. plássi. Føroyar fekk
í alt 24½ stig av 44 møguligum. Teir vunnu fimm dystir, taptu fýra og telvaðu
tveir javnt. Helgi Dam Ziska (1. borð) var toppskjútti við 6½ stigi. Armenia
vann kappingina. Helgi vann móti Abdalsalam Abubukr úr Sudan, Fancy Stuar úr
Papua Ný Gunea, Blijstra Wim úr Hálendsku Antillunum, og móti Wynn Zaw Htun úr
Myanmar. Helgi leikti javnt móti GM Mchedlishvili Mikheil úr Georgia, IM Dive
Russell úr Ný Sælandi og móti Gruenfeld Yehuda úr Ísrael. Hinir føroyingarnir
sum luttóku á Talv-OL 2012 vóru: IM John Arni Nilssen, IM John Rødgaard, Jóan
Hendrik Andreasen og Rógvi Egilstoft Nielsen.Helgi gjørdist samanlagt nummar 96
av øllum telvarunum, um hugt verður at stigum og nummar 120 tá hugt verður at
prosentum (hetta sæst á yvirlitið yvir topp-150 av bestu telvarunum á Talv-OL
2012, trýst á "According points" við "Best players").

Helgi Dam Ziska luttók á Europameistara talv stevnuni í Frankaríki í apríl 2011.
Helgi fekk sera góð úrslit og var líka við at vinna sær tittulin GM
(Stórmeistari). Helgi gjørdist nummar 86 í Europa við 6,5 stigum, frammanfyri 80
stórmeistarar (GM) í Europa. Vinnari gjørdist Vladimir Potkin úr Russlandi við
8,5 stigum. Áðrenn kappingina var Helgi styrkismettur nummar 196 av 400
telvarum.

Helgi Dam Ziska var ein av føroysku telvarunum, sum luttók á Talvolympiaduni í
Russlandi í september 2010. Føroyska talvlandsliðið var seedað sum nummar 83.
Telvararnir á føroyska landsliðnum til OL 2010 eru:

Helgi Dam Ziska luttók í norðurlendskari talvkapping um
norðurlandameistaraheitið í februar 2009. Helgi Dam Ziska vann kappingina við 5
stigum. Tað var sama stigatal sum svenski altjóða meistarin Erik Blomqvist, men
hann vann tí hann hevði havt sterkari mótstøðu enn sviin.

Helgi Dam Ziska luttók í talvkapping í Klaksvík í juli 2010. Kappingin varð
nevnd Heini Olsen Memorial til minnis um føroyska telvaran Heina Olsen, sum
doyði sama árið. Vinnararnir av kappingini vóru hesir:

Helgi Dam Ziska varð valdur til Ársins Telvara 2010, og var tað fjórða árið á
rað, at hann fekk henda heiður.

Helgi Dam Ziska vann heiðurin Ársins Ítróttarnavn 2006, sum Kringvarpið skipaði
fyri á hvørjum ári til 2009, tá svimjarin Pál Joensen hevði vunnið heiðurin trý
ár á rað. Onnur sum vóru nomineraði í 2006 árið vóru: Heidi Andreasen, Elspa
Mørkøre, Katrin Olsen og B36. Helgi var bert 16 ára gamal, tá hann vann heiðurin
Ársins ítróttarnavn.



https://fo.wikipedia.org/wiki/Heksir

Heks er helst árin frá týska orðinum Hexe. Upprunaheksirnar vóru umhildnar at
vera góðviljað menniskju, ið nýttu teirra evni og blandingar at hjálpa fólki
við. Tær nýttu natúrligar urtir til heilivág. Tær høvdu eina serliga orku uttan
um seg, so tær góvu menniskjum glaðar tankar fyri at bøta um tunglyndi og annað.
Nógv varð gjørt burturúr heksajagstran í 13.- og 14. øld. Allar mest í londum
sum Frankaríki og Sveis í Evropa. Fleiri hundraðtúsund menniskju vórðu jagstrað,
tí onkur hevði tey undir illgruna fyri at hava framt gand. Einaferð var ein ósek
kona dripin, tí ektamaður hennara hevði tannapínu og hevði sagt øllum, at tað
var tí at kona hansara hevði gjørt allan matin. Og av hesum mátti hon vera heks.
Tey hildu, at um heksir kundu gera góð undurverk burturúr urtum, kundu tær eins
væl gera óndar gerðir gjøgnum illar andar, djevlar og annað. Tað frættist, at
heksir kundu gera illveður, gera kýr sjúkar, eitra mat, geva onkrum óeydnu,
banna bøndur og garð teirra og gera fólk ljót og misshátt. Nógv var at hoyra um
alt tað ónda, heksir nýttu at ganda við. Hesi eru summi teirra: stóra grýtu at
blanda gandadrykkir í, ørindisreglur og rím, amulettir sum yvirtaka ofrið, stara
inn í spegl, voodoo dukkur gjørdar úr leiri, og flúgva á kustaskaftum um
næturnar.

Tað vóru eingir rættiligir læknar í 13.- og 14. øld. Tá fólk gjørdust sjúk, fóru
tey til eina klóka konu, ofta ein gomul einkja, sum rørdi saman nakrar urtir,
sum tann sjúki skuldi svølgja. Meðan hon gjørdi heilivágin, læt hon duldarfull
gandaorð. Við guds hjálp og hesum heilivági yvirlivdi sjúklingurin – við hvørt.
Men tað kundi gerast vandamikið at vera ein slík klók kona. Graml kundi hoyrast
um, at tær høvdu samband við óndan mátt, og vórðu tær tí nevndar heksir. Fólk
fóru at geva heksum skyldina, um toran sló niður í húsini, um kýrnar vórðu
sjúkar, ella um heystið miseydnaðist. Um alt Evropa vóru heksir í túsundatali
dømdar til deyða. Í sambandi við avhoyringarnar søgdu vitnini, at tey høvdu sæð
heksirnar ríða uppi í luftini á einum kusti, einum geitarbukki, einum tarvi,
eini kúgv ella á øðrum dýri, men altíð við bakinum frameftir – riðu við rumpuni
fyrst. Og tað vóru børn, sum søgdu frá, at heksin hevði lumpað tey til at fylgja
við henni til veitslustaðið hjá djevulinum. Hann var klæddur í dýr klæði og
hevði eina ræðuliga ásjón. Børnini søgdu frá, at devilin helt veitslu alla
náttina saman við heksunum. Tey flentu og háðaðu bæði Gud og Jesus, søgdu
børnini. Í sambandi við rættargongdina vóru tær neyðars kvinnurnar píndar, til
tær at enda “ásannaðu” skuld sína. So vóru tær hálshøgdar ella brendar á báli.
Eitt annað prógv var at kasta kvinnuna á sjógv. Fleyt hon, so var tað djevulin,
sum hjálpti henni, søgdu tey. Eins og aðrastaðni í Evropa vóru heksir eisini
brendar í Norðurlondum. Eftir fyriskipanum frá 1576 og 1643 og Norsku Lóg
Kristians 5. frá 1687 varð gandur straffaður við brenning. Fleiri tílíkir dómar
vórðu sagdir í Danmark í 1680-árunum. Í Noregi og Íslandi brendu tey seinastu
heksirnar í ávikavist 1627 og 1685, meðan tey í Svøríki brendu heksir so seint
sum í 1723. Aðrastaðni í Evropa hildu tey fram við at jagstra heksir til langt
inn í 1700-talið. Men tá fóru tankarnir frá Upplýsingartíðini at gera vart við
seg allastaðni. Skynsemi og vísindi vunnu á djevlatrúgv og á spøkilsum. Eisini í
Føroyum hava vit frá eldri tíð sagnir um klókar konur, heimadoktarar og onnur
fólk, sum dugdu meira enn at mata seg, men hóast gandur verður nevndur í teimum
føroysku tingbókunum, so varð eingin, hvørki maður ella kvinna, brendur á báli í
Føroyum.



https://fo.wikipedia.org/wiki/Havnar_Kirkja

Havnar Kirkja ella Dómkirkjan varð bygd í 1788 á Bryggjubakka í Havn og varð
vígd 3. sunnudag í advent sama árið. Ein størri umbygging og víðkan varð gjørd í
1865, og fekk hon tá størri vindeygu, skifertak og tað høga sermerkta
klokkutornið. Kirkjan varð vígd av nýggjum í 1865.

Forsøga kirkjunnar er heldur fløkt. Eftir øllum at døma var eingin kirkja i Havn
í miðøldini, í mesta lagi eitt 'bønhús'. Hildið hevur verið, at havnarfólk hildu
gudstænastur sínar í Munkastovuni úti á Reyni. 22. juni 1609 gevur Chr. Kongur
IV lensmanninum á Bergenshus boð um at senda tilfar til kirkjubygging. Kirkjan
verður bygd úti á Reyni og stendur longu liðug við árslok 1609. Um hetta mundið
búðu umleið 100 fólk í Havn. Rasmus Jørgen Winther verður prestur í Havn í 1780,
og í 1782 tekur hann stig til at byggja nýggja kirkju. Av roknskaparbókunum
framgongur tíverri ikki, hvørjir ið gjørdu arbeiðið, men fyristøðumaður hevur
uttan iva verið tann tiltikni Johannes Poulsen, timburmaður, sum búði í Havn.
Kirkjan varð ikki liðug fyrr enn í 1788. Kirkjan úti á Reyni varð síðan tikin
niður og í 1789 seld á uppoði. Sumt av innbúgvinum varð flutt í nýggju kirkjuna,
og sumt varð selt til aðrar kirkjur í Føroyum. Tá tann nýggja kirkjan varð bygd
í 1788, var Havnarbýur ikki størri enn so, at kirkjan tá varð bygd 'nordenfor
Byen' - har hon enn stendur aftaná umfatandi umbygging. Tíverri eru ongar
frágreiðingar um hesa kirkju, men nakrar fáar tekningar siga okkum, at hon varð
smíðað nakað sum gomlu bygdakirkjur okkara, bara nógv størri, bert 3 1/2 alin
styttri enn tann, sum nú stendur. Í 1788 búðu umleið 600 fólk í Tórshavnar sókn
og í 1865 umleið 900. Í 1865 varð kirkjan heilt umbygd. Fyristøðumaður var
íslendingurin Guðmundur Sigurðsson, Tórshavn, vanliga nevndur Sivertsen. Ein
tilbygningur varð gjørdur á eystursíðuni, 3 1/2 alin til longdar og 12 alin
breiður. Hetta er innvikið í kórinum, har ið altarið nú stendur. Í 1935 varð
aftur bygt 4,05 x 6,99 m stórt rúm uppí eystureftir, tí at kirkjan tá fekk
hitaverk, kolovn, og farnristir vórðu settar í eysturveggin hvørjumegin
altartalvuna. Kirkjan varð aftur longd í 1968, tá kontór og onnur rúm vórðu bygd
uppí kórið. Í skipinum eru 44 beinkir og uppi á pulpiturinum eru 14.

Á norðurbróstinum hongur altartalvan, ið er frá 1647. Myndin er Hin Heilaga
Kvøldmáltíðin, málað við djúpum, reinum litum beinleiðis á træið, 100 x 100 cm
stór. Á talvuni stendur skrivað:

Mett verður, at málningurin er málaður eftir koparprenti av málningi, ið Peter
Candid, sum var hovmálari hjá Wilhelm V í München, málaði til
fransiskanarakleystrið har í 1616. Ramman er frá sama tíðarskeiði, ein
renessansuramma, útskorin og málað. Í 1961 var altartalvan umvæld av Ernst og
Holmer Trier, Vallekilde í samarbeiði við Fraser Eysturoy.

Klokkan sigst vera komin í kirkjuna í 1708 og er komin av skipinum Norsku Løvu,
sum fórst í Lambavík nýggjársaftan 1707. Klokkan er prýdd við palmettum, og á
einum stað er henda innskriftin: 'Danscke Ostindische Compagnies Scheb Nordische
Lowe 1704'. Hæddin er 30 cm, tvørmát á slagringi uttan er 41,5 cm.

Í 1952 var klokkuspælið enn í gerð á De Smithske Jernstøberier í Ålborg,
Danmark. Klokkuspælið hevði 9 klokkur og ætlanin var, at tað skuldi spæla Tíðin
rennur eftir J. Waagstein. Nú á døgum byrjar klokkan at sláa kl. 8 á morgni og
slær dagsins seinasta slag kl. 23. Kl. 9, 12, 15, 18 og 20 spælir klokkan
umframt tímasløgini eitt lag - kl. 12 er lagið nettupp Tíðin rennur.



https://fo.wikipedia.org/wiki/Guadeloupe

Guadeloupe er ein oyggj í Karibiska havinum og hoyrir politiskt til Frakland.
Høvuðstaðurin eitur Basse-Terre. Oyggjabólkurin er partur av teimum Smáu
Antillunum og er av vulkanskum og korall uppruna. Oyggjabólkurin hevur fleiri
befólkaðar og óbefólkaðar oyggjar: tær størstu oyggjarnar eru Basse-Terre,
Grande-Terre, Marie-Galante og La Desirade. Oyggjabólkurin liggur ímillum
Atlantshavið og Tað Karibiska Havið. Oyggjarnar liggja millum Dominica í suðri
og Antigua og Barbuda í norði. Oyggjarnar hava eina vídd á 1628 km².
Oyggjabólkurin er ein av teimum 26 regióninum Fraklands og er tí eisini ein
limur í Evropeiska Samveldinum, og gjaloyrað er evran. Oyggjarnar
Saint-Barthélemy og Saint Martin vóru eisini partar av Guadeloupe, men gjørdust
sjálvstøðug fronsk hjálond í 2007. Oyggjarnar hava verið undir fronskum
yvirvaldið síðan 1674, men vóru millum 1813 og 1814 ein partur av Svøríki.
Kristoffur Kolumbus var tó tann fyrsi evropearin, sum kom til oyggjarnar, tað
var við sína aðru ferð í november 1493.



https://fo.wikipedia.org/wiki/Gu%C3%B0ri%C3%B0_Hansd%C3%B3ttir

Guðrið Hansdóttir (fødd 6. oktober 1980 í Tórshavn sum Guðrið Hansen) er ein
føroysk songkvinna, sangskrivari og tónleikari. Hon er uppvaksin á Argjum og
hevur fingist við tónleik, síðan hon var blaðung. Hon er dóttir Louisu og Hans
Carl Hansen. Pápi hennara er ein kendur guitarleikari í Føroyum, hann hevur eitt
nú spælt við orkestrunum Straight Ahead og Streingjasúpan. Tá Guðrið var 14-ára
gomul lærdi pápi hennara hana at spæla guittar, og so fór hon í holt við at gera
sínar egnu sangir. Guðrið hevur seinastu árini verið ein tann best umtókta
føroyska songkvinnan. Hon flutti til Íslands at búgva eftir útgávuni av Beyond
the Grey í 2011. Seinnu árini hava alt fleiri fólk lagt merki til hennara sangir
og framførslur. Hon hevur áður spælt á Summar Festivalinum. Hon hevur tvær
ferðir vunnið heiðurslønir á Planet Awards. Fyrst varð hon kosin Ársins
songkvinna í 2007 og síðan varð fløga hennara The Sky is Opening kosin Ársins
útgáva á Planet Awards 2009.

Triðja tónleikaútgávan hjá Guðrið, Beyond the Grey, varð í Íslandi vald til
nummar 9 á einum topp-10 lista yvir bestu tónleikaútgávur í Íslandi tað árið
(2011).

Í 2013 stovaðu Guðrið Hansdóttir og Janus Rasmussen elektro-duo'ina Byrta. Janus
býr í Íslandi, har hann er ein av fýra limum í tónleikabólkinum Bloodgroup.
Guðrið búði í Íslandi í 1½ ár frá summarinum 2011 til umleið ársskiftið 2012/13,
og har funnu tey bæði útav at samstarva um nýggja popptónleik, og nú hava tey
stovnað bólkin Byrta. Guðrið hevur skrivað allan tónleikin, meðan Janus spælir
øll ljóðførini og hevur framleitt fløguna, sum kom út í mai 2013.

Byrta er ein tónleikaduo við Guðrið Hansdóttir og Janus Rasmussen. Tey góvu út
fleiri stakløg í 2013 og eina fløgu í mai 2013.



https://fo.wikipedia.org/wiki/Gorillur

Gorillur (frøðiheiti - Gorilla gorilla) verður um 2 m høgar og eru tær størstu
mannapurnar. Tær eru seinførar og - fáa tær frið - vinaligir skapningar, og tær
gera lítið annað enn hvíla seg og eta bløð, leggir og sprotar. Gorillur liva í
smáum flokkum, ið fara spakuliga gjøgnum skógin, meðan tær eta ein part, men
ikki alla føðina, ið er har um leiðir, og so leita tær eftir nýggjum matkova.
Gorillur liva í ættbólkum og eru saman um at verja lendi sítt og ungar sínar.
Apur og gorillur eru tey djór, ið líkjast okkum mest.

Láglendis gorillan er eitt friðarligt súgdjór, og tað, sum ljóðar sum eitt
ræðandi ýl, er í veruleikanum bara eitt fjáltrandi geisp. Verður ein
gorilluflokkur hóttur, royna gorillurnar at sleppa undan vandanum, tær flýggja
inn í tjúkka skógin. Hetta verður nevnt "tigandi afturtøka". Kalldýrið verjir
bólkin. Verjutekini eru til dømis ýl og at sláa seg fyri bringuna.

Gorillur eru plantuátarar og blíva normalt uml. 30 ára gamla. Gorillur liva í
skógunum í Afrika: Londinum Gabon, Kongo, Ekvatorguinea, Kamerun, Nigeria,
Miðafrikalýðveldið, Fólkaræðiliga Lýðveldið Kongo, Ruanda og Uganda.



https://fo.wikipedia.org/wiki/Germansk_m%C3%A1l

Germansku málini eru ein grein av indo-evropeisku málfamiljuni. Størstu
germansku málini eru enskt og týskt, sum eru móðurmál hjá umleið 340 og 120
miliónum fólkum ávíkavist. Onnur týdningarmikil mál umfata lágtýsk mál, herundir
niðurlendskt, og skandinavisk málini danskt, norskt og svenskt

Teirra felags forfaðir er Felags germanskt, helst talað í miða 1. ártúsundi
f.Kr. í Jarnaldarevropa. Felags germanskt og allir tess eftirkomarar eru eyðkend
av fleiri serligum málfrøðiligum sereyðkennum. Mest kenda er hjáljóðabroytingin
kend sum Grimms lóg. Fyrstu germansku málførini koma inn í søguna við germanskum
ættbólkum, ið seta seg niður í norðara Evropa fram við markið við Rómverska
ríkið frá 2. øld.

Elstu prógvini fyri germanskt koma frá nøvnum skrásett í 1. øld av Tacitus, og
eina einkulta ferð í 2. øld f.Kr. á Negau-hjálminum. Umleið frá 2. øld mentu
summir talarar av fyrstu germansku málførunum eldra fuþarkin. Fyrstu
rúnaristirnar eru í størstan mun avmarkaðar til persónsnøvn og torfør at tulka.
Gotiska málið varð skrivað við gotiska stavraðnum ment av biskupinum Ulfilas til
týðing hansara av Bíbliuni í 4. øld. Seinni byrjaðu kristnir prestar, ið talaðu
og lósu latín afturat sínum germanska máli, at skriva á germanskum málum við
lítið broyttum latínskum stavum. Men í Skandinavia, og í londunum fyri vestan,
var rúnastavraðið vanliga brúkt alla víkingaøld.

Afturat vanliga latínska stavraðnum, brúktu germansku málini ymisk serliga
frámerki og eyka stavir, herundir Umlaut og ß (Eszett), Ø, Æ, Å, Ð, Ȝ, Þ (Þorn)
og Ƿ, frá rúnum. Søguligt prentað týskt er ofta prentað sum gotisk skrift.

Øll germansk mál eru hildin at koma frá einum hugsaðum frumgermanskum máli.
Hetta bleiv helst til í jarnøld áðrenn Rómverska ríkið í norðara Evropa frá
umleið 500 f.Kr.. Aðrar felags nýskapanir, ið skilja germanskt frá
frum-indoevropeiskum, benda á eina felags søgu hjá undanfrumgermanskum talarum
gjøgnum norrønu bronsuøld.

Í tíðini tá ið germanskt mál er staðfest fyrstu ferð, hevði germanskt mál býtt
seg í tríggjar bólkar, vesturgermanskt, eysturgermanskt og norðurgermanskt.
Hvussu sambandið hevur verið millum tey, ber illa til at staðfesta heilt neyvt
frá teimum fáu rúnaristunum. Tey vóru sína millum skillig gjøgnum
fólkaflytingatíðina.

lombardiska málið í 6. øld, til dømis, kann upprunaliga hava verið norður- ella
eysturgermanskt, sum síðani varð gjørt vesturgermanskt eftir, at lombardarnir
settust niður við Elbe. Vestari bólkurin er blivin til í rómversku jarnøld.
Eystari bólkurin kann hava fingið sítt mál frá málinum í Gotlandi í 1. øld.
Hetta ger Svøríki til upprunaliga heimlandið hjá Norðurgermanskum. Elsti
varðveitti samanhangandi germanski teksturin er gotiska týðingin av nýggja
testamenti eftir Ulfilas úr 4. øld. Gamlar niðurskriftir av vesturgermanskum eru
á fornhágtýskum og anglosaksiskum í 9. øld. Norðurgermanskt er bara kent frá
spjaddum rúnaristum sum frummnorrønt til tað mennist til fornnorrønt umleið 800.
Longri rúnaristin eru varðveittar úr 8. og 9. øld. Longri tekstir við latínskum
stavum eru varðveittir úr 12. øld (Íslendingabók), og nøkrum yrkingum so gamlar
sum tíðliga í 9. øld.

Í umleið 10. øld eru málførini broytt so mikið nógv, at tey eru illa skillig
sína millum. Málsliga sambandið millum noorðbúgvarnar ið settust niður í Danalóg
í Onglandi við Anglosaksar setti spor í enskt mál. Hetta sambandið er mistonkt
fyri at vera orsøk til samanfallið av gomlu ensku mállæruni, sum førdi til
miðalenskt frá 12. øld.

Eysturgermansku málini mistu týdning frá endanum á fólkaflytingatíðini.
Burgundar, Gotar og Vandálar gjørdust málsliga partur av grannum sínum umleið í
7. øld uttan krimiskt gotiskt, sum helt á til 18. øld.

Gjøgnum miðøld býttust vesturgermansku málini av oyggjamenningini av miðenskum á
einari síðu, og øðrum germanska ljóðskiftinum á fastlandinum á hinari, sum førdi
til hátýskt og lágtýskt við miðtýksum í miðuni.



https://fo.wikipedia.org/wiki/G!_Festival

Fyrsti G! Festivalurin var í 2002. Tað vóru fólk í Tónleikasamtakinum Grót og í
bólkinum Clickhaze, sum tóku stig til hendan fyrsta G! Festivalin. Fyrsti G!
Festivalurin vardi einans ein dag og hevði einans ein pall, mestsum bara
føroyskar tónleikabólkar og einki tjaldingarøkið. Árið eftir, í 2003 vaks
tiltakið í vavi til áleið tað konseptið, sum G! hevur verið kent fyri síðani -
tað strekkir seg yvir hósdag, fríggjadag og leygardag, við fleiri pallum,
tjaldingarøki og stórum parti av bólkunum úr útlondum. Festivalurin vaks hvørt
ár frá byrjan til heystið 2007 tá G! festivalurin fór á heysin vegna stóra
fíggjarliga skuld.

Í januar 2008 kunngjørdi Jón Tyril, talsmaður fyri G! Festivalin, at eingin
festivalur fór at vera í 2008. Tá summarið kom, varð tó hildin ein G! Mini
festivalur, sum var ein skerd minni útgáva av G! Festival.

Í januar 2009 varð G! Festivalurin endurreistur og varð hildin aftur í Gøtu
summarið 2009.

Í 2003 framførdu eitt nú hesi: Bomfunk MC's (FI), Úlpa (ÍS), Xploding Plastix
(NO), Glorybox (DK), Clickhaze (FO).

Í 2004 framførdu eitt nú hesi: Kashmir (DK), Russ Taff (USA), Temple of Sound
(UK), Darude (FI) og Gåte (NO).

Í 2005 framførdu eitt nú hesi: Nephew (DK), Blue Foundation (DK), Beats and
styles (FI), Glenn Kaiser (US), Hjálmar (ÍS), Afenginn (DK), Europe (SE), Eivør
(FO), Teitur (FO).

Í 2006 framførdu eitt nú hesi: Mugison (IS), Animal Alpha (NO), Beth Hart (US),
Kaizers Orchestra (NO), Outlandish (DK), Infernal (DK), Eivør (FO), Teitur (FO).

Í 2007 framførdu eitt nú hesi: Natasha Bedingfield (UK), Serena Maneesh (NO),
The Dixie Hummingbirds (US), Nephew (DK), Hatesphere (DK), Polkaholix (DE),
Eivør Pálsdóttir (FO), Teitur Lassen (FO), Boys In A Band (FO), Sic (FO), Budam
(FO)

Í 2009 framførdu eitt nú hesi: Spleen United (DK), Mr Flash (FR), Familjen (SE),
Katzenjammer (NO), Nathan James (US), Veto (DK), The Haunted (SE) og Valravn
(FO/DK)

Í 2010 framførdu eitt nú hesi: Arch Enemy (SE), Moto Boy (SE), FM Belfast (IS),
Eivør Pálsdóttir (FO), Nephew (DK), Lucy Love (DK), Týr (FO) og The Ghost (FO).

Í 2011 framførdu eitt nú hesi: Travis (UK), The Tennessee Mafia Jug Band (US),
Annemarie Zimakoff (DK), Mugison (IS), Petur Pólson (FO), Orka (FO), Andy Irvine
(IRE), Guðrið Hansdóttir (FO), Fallulah (DK), Skálmöld (IS), Hamferð (FO),
Guðrun & Bartal (FO), Blind Boys of Alabama (US), MOVITS! (SE), Meshuggah (SE),
Týr (FO), Sic (FO) og Nive Nielsen and the Deer Children (GR).

Í 2012 framførdu eitt nú hesi: Kapten Röd (SE), Raske Penge (DK), Retro Stefson
(IS), Hogni (FO), Eivør Pálsdóttir (FO), Amsterdam Klezmer Band (NL) |200 (FO),
Teitur Lassen (FO), Rosa Lux (DK), Nanook (GL) Hamferð (FO) Guðrið Hansdóttir
(FO), JPFT Soundsystem (DK), Benjamin (FO), Brynjolfur (FO), Gipsy Train (FO),
Villu Veski (EE), Momentum (IS), SAKARIS (FO), Marius Ziska (FO), Frændur (FO),
Knút (FO), Kaj Klein (FO), KGB (IS), Lív Næs (FO) og Kiasmos (FO/IS).

G! festivalurin hevði m.a. hesi nøvn á skránni fyri 2013: Nephew (DK), Karin
Park (SE), Ásgeir Trausti (IS), Reptile Youth (DK), Alina Devecerski (SE).



https://fo.wikipedia.org/wiki/Fuglafj%C3%B8r%C3%B0ur

Fuglafjørður liggur við fjørðin við sama navni, og hildið verður, at upprunin
til navnið er antin kallkynsnavnorðið fuglur ella mansnavnið Fugli. Tað løgna
er, at býurin eingi fuglabjørg eigur, men fyrr átti nógvur skrápur í Føroyum, og
hann átti uppi á sløttum í urðum og líðum. Kanska hevur serliga nógvur skrápur
og heiðafuglur átt í haganum uttan um Fuglafjørð. Er upprunin hinvegin eitt
mansnavn, kann man hugsa sær, at Fugli var ein av niðursetumonnunum í bygdini.

Frá gamlari tíð eru kendir fýra býlingar, við Gjógvará, við Garð, í Toftum og á
Áargarði. Fyri 50 árum síðan fór fram fornfrøðiligur útgrevstur á Oyrini við
Gjógvará, og har var komið niður á húsatoftir, búnyttur o.a., sum prógvaðu, at
býlingurin er frá víkingatíð, um 950-1050. Býurin er nógv vaksin, serliga
seinastu 100 árini, og allir býlingarnir eru samanvaksnir. Í 1801 var manntalið
128, og í 2006 var tað um 1 700.

Í fjøruni á syðra armi á Fuglafirði er ein kelda, sum eitur Varmakelda. Vatnið,
ið rennur úr henni, er eini 10 stig heitari enn í øðrum keldum. Tað hevur verið
siður, at ungdómurin í grannabygdunum hittist her á jóansøku til dans og
hugnaliga samveru. Gjøgnum tíðirnar eru mong giftarmál komin burtur úr hesum. Tá
bygdastevnan Varmakelda er, hevur eisini verið fast at hava fólkafund og dans á
staðnum, men í 2007 varð í staðin fólkafundur hildin uttan fyri Mentanarhúsið í
bygdini.

Í 1849 fluttu fólk úr Fuglafirði og settu seg niður á Hellunum, og miðskeiðis í
1980-árunum komu fyrstu húsini á Kambsdali, ið liggur 3 km sunnan fyri býin. Í
dag búgva eini 200 fólk á Kambsdali.

Fuglafjarðar, Leirvíkar og Gøtu kommunur eiga og reka í felag Ítróttar- og
Samkomuhøllina á Kambsdali.

Fuglafjørður er góð skipahavn, og tí er nógv virksemi har, ið hevur samband við
fiskivinnuna, og mong skip hava havt heimstað á fjørðinum. Í 1964 var
sildaverksmiðja sett á stovn, sum hevur ment seg nógv gjøgnum árini og er
størsta arbeiðsplássið í býnum.

Fuglafjarðar Bókasavn heldur til í hugnaligu hølunum á gamla skúlanum frá 1882,
mitt í bygdini.



https://fo.wikipedia.org/wiki/Frams%C3%B3kn

Framsókn er ein politiskur liberalur tjóðskaparflokkur í Føroyum. Flokkurin
byggir hugsjón sína á liberalismu og stevnumið floksins er vinnuligt, persónligt
og tjóðskaparligt frælsi. Flokkurin vil, at Føroyar gerast eitt tíðarhóskandi
samfelag og hetta er eisini slagorð floksins. Framsókn ynskir eisini føroyskt
fullveldi.

Flokkurin varð stovnaður 9. mars 2011. Hin 6. apríl 2011 vóru 2.300
undirskriftir handaðar løgmanni Kaj Leo Johannesen, sum tá eisini var
innlendismálaráðharri. Stigtakarar til Framsókn vóru Poul Michelsen og Hanna
Jensen. Poul Michelsen hevði tá verið leysgangari á Føroya Løgtingi í eina tíð,
eftir at hann tók seg úr Fólkaflokkinum hin 11. oktober 2010.

Á løgtingsvali 2015 fekk flokkurin tveir tinglimir valdar: Poul Michelsen og
Honnu Jensen. Hin 15. september 2015 gjørdist formaðurin Poul Michelsen
landsstýrismaður í Uttanríkis- og vinnumálum. Tá tók Ruth Vang sæti á tingið
fyri hann. Hin 17. september 2015, tá ið nevndarsessir í Løgtinginum skuldu
býtast, gjørdist Annika Olsen, ið fór úr Fólkaflokkinum eina viku frammanundan,
limur í Framsókn og gjørdist forkvinna í Fíggjarnevndini. Framsókn hevði harvið
fingið 3 tinglimir á fyrsta sinni, og fyri fyrstu ferð í søgu Føroya, hevði
Løgtingið fingið ein flokk við meir enn einum tinglimi ið bara vóru kvinnur.
Eftir fáum døgum valdi Annika tó at taka seg úr aftur Framsókn.

Framsókn stillaði upp til Løgtingsval fyri fyrstu ferð 29. oktober 2011. Tað
eydnaðist flokkinum at fáa tvey umboð vald á Føroya Løgting. Poul Michelsen fekk
581 atkvøður, meðan Janus Rein fekk 250 atkvøður. Næstur teimum vóru Hanna
Jensen við 210, Tróndur Djurhuus við 169 og Sámal Petur í Grund við 111
atkvøðum. Sostatt vóru tveir mans valdir: Poul Michelsen og Janus Rein. Árið
eftir fór Janus Rein úr flokkinum, og seinni fór hann í Fólkaflokkin, so
Framsókn hevði bert ein tinglim tað mesta av tingsetuni. Á løgtingsvalinum 2015
fekk flokkurin aftur tveir tinglimir valdir, hesaferð vórðu hesi vald: Poul
Michelsen og Hanna Jensen.

Hin 17. september 2015 gjørdist leysgangarin Annika Olsen, ið fór úr
Fólkaflokkinum eina viku frammanundan, limur í Framsókn, og tingbólkurin hjá
Framsókn øktist frá 2 til 3 tinglimir. Harvið hendi júst tað mótsætta, enn tað
ið hendi eftir valið í 2011, tá ið flokkurin misti ein tinglim til Fólkaflokkin.



https://fo.wikipedia.org/wiki/Flogb%C3%B3ltur

Flogbóltur, á enskum og fleiri øðrum málum verður volleyball brúkt. Í flogbólti
eru tað tvey lið, seks á hvørjum liði, ið skulu royna at sláa bóltin yvir á
banan hjá mótstøðuliðinum. Líkasum tennis og badminton er banin deildur av einum
neti.

Á enskum og fleiri øðrum málum verður flogbóltur róptur volleyball. Flogbóltur
er bóltleikur, har ið bólturin við hondunum verður sendur aftur og fram um net,
sum er spent um miðjan vøll. Í flogbólti eru tað tvey lið, seks á hvørjum liði,
ið skulu royna at sláa bóltin á banan hjá mótstøðuliðinum, liðini kunnu spæla
bóltin trýggjar ferðir sínamillum, áðrenn bólturin verður sendur yvirum til
mótstøðuliðið, helst skal bólturin koyrast yvirum soleiðis at mótstøðuliðið
missir bóltin ella ikki fær fatur á honum, hetta verður ofta gjørt við at
bólturin verður hevaður til ein sum dugir væl at smasja, tað er at sláða bóltin
hart við arminum lyftum upp yvir høvdið. Flogbóltur bleiv fyri fyrstu fer
spældur í 1864 í Tokyo. Fyrsti dysturin ímillum skipað lið var í Holyoke,
Massachusetts í USA í 1895.

Flogbóltur verður spældur ymsa staðni í Føroyum, nevnast kunnu feløgini Fleyr úr
Tórshavn, ÍF úr Fuglafirði, Ternan av Toftum, SÍ og Dráttur úr Vágunum, Mjølnir
úr Klaksvík, TB av Tvøroyri, KÍF úr Kollafirði og Nøvan av Oyrabakka. Á hvørjum
árið verður spælt um Føroymeistaraheiti og Steypakapping. Báðar kappingarnar eru
um veturin.



https://fo.wikipedia.org/wiki/Fjodor_Dostojevskij

Fjodor Mikhajlovitsj Dostojevskij (Фёдор Михайлович Достоевский; føddur 11.
november 1821 í Moskva (30. oktober eftir julianska kalendaranum), deyður 9.
februar 1881 (28. januar eftir julianska kalendaranum) í Sankta Pætursborg) var
ein russiskur rithøvundur, sum hevur havt stóra ávirkan á bæði russikir og
ikki-russiskir rithøvundar. Dostojevskij menti tað realistisku skaldsøguna til
eisini at kanna sálarfrøðina hjá menniskjum, og serliga hjá menniskum ið uppliva
svárar sinnissjúkur. Hann var sera nógv upptikin av tí slaviska hugskotinum og
av kristnu trúnni; ein av hansara týdningarmestu tesum var «um Gud er deyður, so
er alt loyvt.»

Fleiri rithøvundar innan surrealismuna, eksistensialismuna og beat-ættarliðið
meta Dostojevskij sum keldu til íblástur. Dostojevskij verður mettur sum
undangongumaður fyri russiska symbolismu, eksistensialsmu, ekspresjonismu og
psykoanalysu.

Heðin Brú hevur týtt tvey av kendastu verkum hansara til føroyskt:
Karamassov-brøðurnir og Tey á Steffansleiti.



https://fo.wikipedia.org/wiki/Fiskim%C3%A1si

Fiskimási (frøðiheiti - Larus argentatus) er heldur størri enn likka. Á kápuni
er hann grábláur. Um strendur og firðir okkara er hann allan veturin at síggja.
Hann verpur nakað fyrr enn likkan, eina viku ella tvær, eftir sum veðrið fellur.
Helst velur hann sær brattan haga til bústað, ofta røkur millum smáar hamrar, tó
síggjast reiður hansara eisini á sløttum haga. Eggini eru so lík likkueggjum, at
mesti parturin kennist ikki at - tey allarstørstu eru másaegg, tey allarminstu
eru likkuegg, miðalstøddin kann líka væl vera annað sum hitt. 28 dagar vermir
hann, hendir seg 27, eisini 29. Dúnungarnir kennast ikki frá likkuungum. Teir
verða føddir bæði av sjógvi og landi, og másin er rættur eggjatjóvur. Við reiður
hansara liggja skøl av havhestaeggi, lomvigareggi, lundaeggi, harafturat skræða
og fjaðrar av kongafiski, bein av stórum krabbum, brot av gágguskeljum. o.á.
Másin hevur havt orð fyri nú og tá at drepa okkurt smálamb, og hevði nógv verið
til av honum, mundi hann verið verri enn likkan.



https://fo.wikipedia.org/wiki/Finland

Finnland (finskt: Suomi) er lýðveldi í Norðurevropa. Finnland hevur mark við
Noreg í norðri, Svøríki og botnisku víkina í vestri, Eystrasalt í ein útsynning
Finnlandsfjørðin í suðri og Russland í eystri. Finnland er norðasti sjálvstøðuga
land í heiminum eftir Ísland.

Í øldir var Finnland undir svenskum yvirvaldi (Hertugadømið Finnland), til tað
kom undir Russland í 1809. Finnland gjørdist sjálvstøðugt land í 1917.

Ríkisdagurin í Finnlandi samtykti 28. nov. 2014 við teprum meiriluta eitt
uppskot um at loyva hjúnaband millum persónar av sama kyni. Uppskotið um
sokallað kynsneutralt hjúnaband varð samtykt við 105 atkvøðum fyri og 92 ímóti.
Síðan 2002 hevur skrásett parlag verið ein møguleiki í Finnlandi, men í 2014
fóru lógarsmiðirnir eitt fet víari. Finnland hevur verið einasta av teimum fimm
stóru Norðurlondunum, har samkynd ikki kundu ganga saman í hjúnalag.
Lógaruppskotið í 2014 var eitt úrslit av einum sokallaðum borgaratiltaki fyri
javnbjóðis hjúnabandslóggávu. Upp móti 170.000 undirskriftir vórðu savnaðar og
latnar ríkisdagsformanninum í 2013. Sambært finskari lóg skal ríkisdagurin
viðgera ein spurning, ið savnar minst 50.000 undirskriftir. Í juni mánaða í 2014
varð uppskotið havnað í eini tingnevnd, men uppskotið varð kortini lyft víðari
inn í ríkisdagssalin, sum tók avgerð sína í spurninginum 28. nov. 2014.

Finska mentanin er ólík mentanini í hinum Norðurlondum, og finskt er ikki skylt
við norrønu málini. Finnar lýsa mentan teirra við trimum orðum "sauna, sisu og
náttura" Orsaka av stødd Finnlands er Finska mentanin, landafrøðiliga deild upp.
Ì Finnlandi er ein sera sterk smáttu mentan. Finnar fara út í smáttur sínar,
hvørjaferð tíðin loyvir tí. Hesar smáttur, eru sum oftast staddar við sjógvin
ella við eitt av mongu vøtnunum í Finnlandi

Til dømis kunnu nevnast bólkar sum HIM, Nightwish, Children of Bodom og
Stratovarious

Innan rokk tónleik eru The Rasmus, celloleikandi bólkurin Apocalyptia og 70'ára
bólkurin Hurriganes helst tey kendastu nøvnini.

Fyrsti finski bólkurin sum fekk altjóða viðurkenning var rokkbólkurin Hanoi
rocks

Finnar luttaka í Evropeisku sangkappingini Eurovision. Tað hevur ikki gingið
teimum væl. Fyri uttan í ár 2006 Tá ið Tungmálmsbólkurin Lordi

Mesta fólkið livir av jarðarbrúki og skógbrúki. Tað er so í Finnlandi, at til
hvønn garð liggur eitt strekki av skógi, og hetta gevur ofta líka nógv av sær
sum tað, maðurin fær burtur úr jørðini. Um summarið verða neytini rikin á
skógin. Kornsløgini, teir dyrka í Finnlandi, eru mest bygg og havri, men teir
velta ikki sørt av hveiti. Inni í landinum kann tað ofta henda, at hann legst
við náttarfrosti, tá ið akrarnir eru farnir at næla, og so er alt strevið
burturspilt. Kornið stadnar ikki allastaðni á bønum, so teir mugu turka tað
inni. Eplum og rótum verður nógv velt av. Røturnar verða brúktar til neytini.
Neytatalið í Finnlandi er heilt stórt, og teir kirna væl av smøri. Skógbrúkið
hevur ovurhonds nógv at týða fyri finnlendingar; um tveir triðingar av landinum
er skógvaksið, og væl ber til at floyta viðin eftir áunum, sum renna millum tey
ymsu vøtnini; kortini kann tað henda, at stórir fossar eru á vegnum, og tá ber
ikki til, men so hava teir grivið gryvjur millum vøtnini. Hægsti fossurin í
Finnlandi eitur Imatra: har er bygt stórt elverk. Tað eru ikki bara stórvið og
borðvið, teir flyta út úr Finnlandi. Nøgd av viði, helst av tí, sum lítið virði
er í, verður gjørt til pappír, og Finnland flytur pappír út í stórum;
krosslineri flyta teir eisini nógv út av; finskir svávulpinnar eru væl kendir. Í
nýggjari tíð verður nógvur viður nýttur í klædnagerð (kunstsilki, eisini kallað
rayon). Kol ella olja finst ikki í landinum, men fossamegín trýtur ikki, so teir
brúka elkraft til drívmegi á ídnaðarvirkjunum. Eitt sindur av jarni er í
landinum, men ikki nóg mikið til egið brúk; harafturímóti er væl til av kopari.



https://fo.wikipedia.org/wiki/Falklandsoyggjar

Falklandsoyggjar (enskt: Falkland Islands; spanskt: Islas Malvinas) er ein
oyggjabólkur sum hoyrir undir Bresku trúnuna. Falklandsbúgvar hava nakað av
heimastýri og egnu stýrisskipan. Oyggjabólkurin er nakað umstríddur. Argentinar
kanna sær økið og nevna oyggjarnar har Islas Malvinas. Oyggjarnar vóru fýrst
spanskar og siðan argentinskar frá 1767 til 1833, tá ið bretar tóku tær og góvu
teimum navnið Falklandsoyggjar. Síðan tá hava Bretland og Argentina trætst um,
hvør eigur oyggjarnar. Í 1982 hertók Argentina oyggjarnar, men nakrar vikur
seinni róku bretar teir aftur. Ósemjan er harðnað, síðani bretska stjórnin
loyvdi oljuleiting við oyggjarnar fyri nøkrum árum síðani. Størsi býurin og
høvuðsstaður er Stanley. Argentinar vilja tingast um sjálvstýri fyri
Falklandsoyggjar, meðan bretar tilskila sær yvirvaldsrættin har.

Úrslitið av fólka­atkvøð­uni í 2013 á Falk­lands­oyggjunum er greitt: Næstan 100
prosent av teimum, ið greiddu atkvøðu, siga ja til, at oyggjalandið
fram­hald­andi skal vera part­ur av Stóra Bretlandi . 99,8 prosent av
falk­lend­ingum hava atkvøtt ja til Stóra Bretland. Meirlutin er so stórur, at
hann næstan er skemtiligur, men hetta gjørdist úrslitið av fólkaatkvøðuni á
Falk­landsoyggjunum, og tað kemur ikki óvart á: Falk­lendingar vilja vera partur
av Stóra Bretlandi, soleiðis sum allar kanningar fram­m­anundan fólkaatkvøðuni
eisini vístu púra greitt. 1517 fólk greiddu at­kvøðu, og hetta er ein
val­luttøka uppá 92 prosent. Og bara tríggir av teimum 1517 veljarunum søgdu nei
til Stóra Bretland. Falklendingar minn­ast enn serstakliga væl, tá Argentina
gjørdi inn­rás í 1982 og tað óhugna­liga kríggið, sum valdaði í tríggjar vikur,
til Stóra Bretland hevði bart argentinarar aftur. Fólkaatkvøðan varð hild­in, tí
Argentina heldur fram at trýsta á fyri at fáa bretar at sessast við
samráðingarborðið. Argentina vil hava oyggja­landið undir sítt ræði, men London
hevur víst hesum frá sær.



https://fo.wikipedia.org/wiki/F%C3%B8roya_Tele

Føroya Tele er størsti veitari av kunningar- og fjarskiftistænastum í Føroyum.
Samtakið Føroya Tele er móðurfyritøka, sum hevur dóttirfeløgini FT Net, FT
Samskifti og Televarpið. Stjóri í Føroya Tele er Kristian Reinert Davidsen.

Fyrsta telefonlinjan bleiv sett upp í 1905 av Ólavi á Heygum í Vestmanna (sí
meiri á Telefon í Føroyum). Føroya Løgting yvirtók í 1906 hesa linjuna og
stovnaði felag, ið fekk navnið "Færøernes Amtskommunes Telefonvæsen". Seinni
fekk felagið navnið "Telefonverk Føroya Løgtings" (vanliga nevnt
"Telefonverkið").

Í 1930 vóru allar bygdir í Føroyum knýttar á telefonnetið, tó undantikið
Suðuroyggin, sum bert hevði radiotelegrafsamband við Tórshavn.

Í 1954 kundi man á fyrsta sinni ringja til útlandið - fyrst var tað bert til
Danmarkar.

Í apríl 1998 varð stovnandi aðalfundur hildin fyri at stovna Telefonverkið sum
alment partafelag. Hetta nýggja partafelagið fekk navnið Føroya Tele. Føroya
Løgting eigur framvegis allan partapeningin í Føroya Tele.

Frá 1. januar 1999 avtók Løgtingið einkarættin hjá Føroya Tele at reka
fjarskiftistænastur í Føroyum. Hetta førdi við sær, at onnur feløg stungu seg
upp og bjóðaðu fram fjarskiftistænastur.

Á sumri 2004 flutti høvuðssæti hjá Føroya Tele í Havn inn í nýggjan snotiligan
bygning, ið hevur fingið navnið Klingran.

Í 2008 varð SHEFA-2 kaðalin tikin í nýslu, sum FT hevur lagt millum Føroya,
Hetland, Orknoyggjar og víðari til meginlandið.



https://fo.wikipedia.org/wiki/F%C3%B3lkakirkjan

Fólkakirkjan er almenna kirkjan í Føroyum, og tað viðførir millum annað, at tað
er læra fólkakirkjunnar, ið verður lærd næmingum í fólkaskúlanum. Eisini byrjar
tingsetan á Ólavsøku við at landsins politikarar og prestar fara til gudstænastu
í Havnar kirkju. Fólkakirkjan er evangelisk-luthersk.

Flestu føroyingar eru í fólkakirkjuni, tó at grundlógin í 1849 tryggjaði
trúarfrælsi. Í Føroyum eru 14 prestagjøld og 20 prestar. Fjórða hvørt ár er
kirkjuráðsval. Ráðið hevur rættiliga stórar heimildir. Tað velur prest,
klokkara, dekn og urguleikara. Tað ansar eftir, at kirkjan verður hildin í góðum
standi, og gevur loyvi til sangframførslur og tónlistaframførslur í kirkjuni.

Í 1963 varð próstaembætið avtikið, og varabispur settur í staðin. Í 1990
gjørdust Føroyar sjálvstøðugt bispadømi, og bispurin ovasti myndugleiki
kirkjunnar. Ólavsøkudag 2007 varð Fólkakirkjan yvirtikin.

Fróðskaparsetur Føroya hevur fyrireikandi prestaútbúgving. Flestu prestarnir fáa
endaliga útbúgving á lærda háskúlanum í Århus, Keypmannahavn ella Reykjavík.

Barnadópur verður praktiseraður í Fólkakirkjuni. Børn og vaksin, sum verða doypt
í kirkjuni, gerast limir í fólkakirkjuni. Børnini verða borin til doypifuntin
inni í kóri, har prestur doypir tey. Tá eitt barn fer til dópin, hevur tað
fleiri gummur og gubbar - hesi eru oftast familja og vinir hjá foreldrunum.
Formliga er uppgávan hjá gudforeldrum at hava ábyrgdina av kristnu uppalingini
hjá barninum, skuldi so borið á, at foreldrini fella frá, áðrenn barnið er
konfirmerað. Tó er tað ofta eisini so, at forvæntað verður, at gummur og gubbar
taka seg eitt sindur eyka av barninum í tímiliga lívinum, geva jóla- og
føðingardagsgávur o.s.fr. Formliga treytin fyri at kunna gerast gumma ella gubbi
er vanliga, at man tilhoyrir fólkakirkjuna og er konfirmeraður. Frávik verða tó
viðhvørt gjørd frá hesi reglu.

Høvuðsgrein: Prestagjøld í Føroyum Øll, sum eru í fólkakirkjuni, eru í einum
kirkjuliði í einum prestagjaldi. Í einum prestagjaldi er ein kirkja ella fleiri.
Hvør kirkja hevur kirkjuráð, klokkara, dekn og urguleikara. Prestagjøldini í
føroysku Fólkakirkjuni eru 14 í tali:



https://fo.wikipedia.org/wiki/F%C3%ADggjarkreppan_2007-2009

Fíggjarkreppan 2007-2009 byrjaði í Amerika og í fyrstani varð hildið at hon fór
at vera avmarkað til USA. Men av tí at peningaheimurin er "forbundin kør"
breiddi kreppan seg skjótt til fíggjarmarknaðir kring allan heimin. Kreppan
byrjaði í teimum framkomnu búskapunum (í USA), men hevur havt ringastu ávirkan á
heimsins fátækastu londini.

Meira enn ein miljard fólk líða hungur í 2009 – og ongantíð áður hava tey verið
so mong í tali, sigur ST-matvøru- og landbúnaðarstovnurin FAO. Færri íløgur og
lakari hjálp fáa høvuðsábyrgdina fyri at alt fleiri fara svong til songar.
Haraftrat hevur heimsumfatandi fíggjarkreppan lagt stein oman á byrðu.

Seinastu mongu árini er fíggjarmarknaðurin vaksin almikið. Eftir 11. september í
2001 valdi amerikanski tjóðbankin, Federal Reserve, við Alan Greenspan á odda,
at økja peningamongdina munandi í USA. Enski tjóðbankin valdi at fylgja somu kós
og økti eisini pengamongdina. Hetta meta summi at vera startskotið til stóru
fíggjarligu ekspansiónina seinnu árini. Við ríkiligum gjaldføri og lágari rentu
á marknaðinum komu nýggj lánitilboð m.a. við avdráttarskoða og fíggjarstovnarnir
gjørdust alt meiri ágangandi. Hesar ágangandi bankarnar kenna vit eisini m.a. úr
Íslandi, sum hava virkað sum íløgubankar og framt stór keyp bæði í Føroyum,
Bretlandi, Danmark og í øðrum londum.

Høvuðsorsøkin er gongdin á íbúðarmarknaðinum í USA. Amerika hevur munandi færri
vælferðarskipanir enn londini í Evropu. Í staðin eru aðrar skipanir settar í
verk. M.a. eru lógir settar í verk fyri at fáa privata marknaðin til at taka sær
av nøkrum viðurskiftum. Millum hesar eru lógirnar frá 1977 og 1995, sum áleggja
fíggjarstovnum at lata fólki lán, hóast tey møguliga ikki høvdu ráð til at
gjalda lánini aftur. Hetta merkir, at álagt verður fíggjarmarknaðinum at taka
ein váða upp á seg, sum hann annars ikki vildi havt tikið. Hesi lán eru millum
tey, ið verða kallaði subprime-lán – altso eitt lán við størri váða fyri
peningastovnin enn vanlig lán. Fyri at stýra váðanum best møguligt valdi
fíggjarmarknaðurin at selja vánaligu lánini víðari saman við góðum lánum í einum
"láni-pakka" har góð og vánalig lán verða "buntaði" saman og seld víðari á
marknaðinum. Hetta eru sokallaðu CDO'irnar – Collateral Dept Obligations. Av tí
at lánini eru buntaði saman er ringt at gjøgnumskoða júst hvat ein CDO
inniheldur – hetta hevur verið við til at økt um óvissuna í skipanini. So hvørt
sum likviditeturin øktist vuksu prísirnir á íbúðarmarknaðinum í stórum. Tá fólk
seinni fáa trupuleikar við at gjalda lánini á íbúðunum, byrjar álitið á
CDO'irnar at vikna og bankarnir gerast afturhaldandi við at veita hvørjum øðrum
lán og likviditeturin á marknaðinum frystur fastur – gjaldføriskreppan er
byrjað.Av tí at kreppan byrjar í íbúðarmarknaðinum við subprime-lánum bleiv hon
fyrstu tíðina oftast rópt subprime-kreppan.

So hvørt sum bankarnir gerast støðugt meiri afturhaldandi við at lána hvørjum
øðrum pening gerst tað eisini støðugt truplari at bankunum at halda virksemið
koyrandi. Hetta frættist eisini millum fólk á gøtuni og fyri fyrstu ferð í 100
ár upplivir Onglandi eitt sokallað 'bank run' ella 'run on the bank', sum fær
bankan Northern Rock at falla. Hetta hendir tá eitt stórt tal av bankakundum
taka peningin hjá sær út úr bankanum, tí tey halda at bankin er um at fara á
húsagang. Hetta virkar sum ein sjálvuppfyllandi profeti, tí so hvørt sum fólk
taka peningin út úr bankanum gert trupuleikin hjá bankanum samsvarandi størri.
At enda, 22. februar í 2008, tekur enski staturin um endan og Northern Rock
verður yvirtikin.

Umframt lógirnar frá 1977 og 1995 eru eisini tveir hálvalmennir stovnar í USA,
sum skulu veita lán til sethúsamarknaðin og sum við tíðini eru vaksnir til at
hava uml. helvtina av øllum íbúðarmarknaðinum í USA. Hesir eru Federal National
Mortgage Association, vanliga nevnt Fannie Mae, og Federal Home Loan Mortgage
Corporation, vanliga nevnt Freddie Mac. So hvørt sum trupuleikarnir á
íbúðarmarknaðinum vaksa, gerst alt truplari hjá Fannie Mae og Freddie Mac at
klára sínar skyldur – tí eru hesir lánistovnarnir eisini millum ofrini í
fíggjarkreppuni. 7. september 2008 tók amerikanska stjórnin yvir bæði Fannie Mae
og Freddy Mac.

Næstu ofrini eru sokallaðu íløgubankarnir. Tá óveður er á fíggjarmarknaðinum eru
íløgubankarnir millum teir harðast raktu og hesaferð er einki undantak. Tí vóru
íløgubankarnir Bear Stearns (17. mars 2008) og Lehman Brothers (15. september
2008) eisini skjótt at hoyra millum nøvnini á fíggjarstovnum í trupuleikum. Í
Føroyum kenna vit lítið til íløgubankar. Okkara peningastovnar virkað sum
vanligir bankar og ikki sum íløgubankar. Høvuðsvirksmið hjá einum íløgubanka er
at lána pening á fíggjarmarknaðinum fyri at keypa og selja ognir og fyritøkur.
Hetta merkir, at virksemið hjá íløgubankunum er serliga tengt at gjaldførinum á
fíggjarmarknaðinum og at bankin serliga er førur fyri at tjena pengar tá
ognirnar á marknaðinum hækka í virði. Tilsvarandi verri er at tjena pening og
dríva fyritøkuna tá ognirnar á marknaðinum minka í virði og gjaldførið á
marknaðinum minkar. Í dag hava íløgubankar kring heimin truplar tíðir – eins og
vit kenna tað úr bankunum úr Íslandi. Hóast íslendsku bankarnir, mær vitandi,
ikki formelt eru íløgubankar, líkist stórur partur av virkseminum tí hjá
vanligum íløgubankum. 29. september í 2008 bleiv eisini Glitnir yvirtikin av
íslendsku stjórnini. Millum kendastu íløgubankarnir í Amerika eru Morgan
Stanley, Merrill Lynch, Bear Stearns, Lehman Brothers og Goldman Sachs. Av hesum
eru summir farnir á heysin meðan aðrir eru givnir at reka íløgubankavirksemi
fyri í staðin at reka vanligt bankavirksemi.

Fyri at loysa upp fyri fíggjarkreppuni eru tvinnar møguligar politiskar loysnir.
Man kann siga, at talan er um tveir ymiskar skúlar. Fyrri er moral hazard
skúlin, sum sigur, at moralurin hevur størstan týdning og at stjórnin ikki eigur
at bjarga bankum, tí hetta einans vil elva til at bankarnir fara at taka enn
størri váða á seg framyir. Harumframt er sjónarmiðið, at hví skulu
skattgjaldarnir taka um endan tá bankarnir hava uppført seg tápuliga? Vit kenna
eisini sjónarmiðið sum: 'Lat falla tað sum ikki kann standa'. Hitt sjónarmiðið
er systemic risk, sum heldur, at við at lata bankarnar fara er vandin at alt tað
fíggjarliga systemið kann falla saman. Altso at bankarnir draga alt annað
virksemi niður við sær – og harvið tað kapitalistisku skipanina. Út frá
politikkinum hjá flestu londunum má man staðfesta, at systemic risk sjónarmiðið
hevur yvirvágina. Flestu fíggjarstovnarnir, ið hava verið í trupuleikum, eru
bjargaðir av stjórnunum í londunum og samstundis hava stjórnirnar valt at taka
stóran part av váganum á seg – t.d. við at hækka innskjótaratrygdina.

Aktión skapar reaktión sigur Newtonsa triðja lóg. Soleiðis er eisini við
bjargingarpakkunum í fíggjarheiminum. Eftir at summar stjórnir hava bjargað
nøkrum bankum eftir devisuni 'to big to fail', fær tað bankakundarnar at
reagera. Eftir at Northern Rock og teir seks stóru írsku bankarnir eru bjargaðir
og hava fingið statstrygdarnet undir sær, byrja fólk at flyta teirra pening út
úr hinum peningastovnunum og yvir í teir statsgaranteraðu bankarnar. Í løtuni er
tí ein peningastreymur úr Onglandi til Írland og úr útlendskum bankum í Írlandi
og yvir í teir seks statstryggjaðu bankarnar. Hetta er bert eitt dømi um, at
ikki einans veiku bankarnir merkja avleiðingarnar av fíggjarkreppuni, men at
eisini sunnir og vælriknir bankar merkja fylgjurnar. Tað er tí eyðsæð, at skal
ein bjargingarætlan til, má hon verða galdandi fyri allar bankarnar í einum
landi í senn – ja helst fyri allar bankarnar í Evropu í senn. Tí kallaði franski
forsetin, Nicolas Sarkozy, hinar stjórnarleiðarnar í Evropu saman í
vikuskiftinum fyri at gera eina samlaða bjargingarætlan. Hetta miseyðnaðist sum
kunnugt og tí valdu ymsu londini at gera hvør sín pakka.

Danski bjargingarpakkin kann sigast at vera ein blandingur av 'moral hazard' og
'systemic risk skúlunum'. Ein partur av pakkanum er, at bankarnir sjálvir skulu
gjalda 35 mia. kr. inn í ein trygdargrunn, sum skal tryggja innlánini í bankum,
sum fara av knóranum. Um tapini í danska fíggjarheiminum gerast størri enn 35
mia. kr. traðkar staturin til og tryggjar restina. Danski bjargingarpakkin er
eisini galdandi fyri føroysku bankarnar og tí vil hetta eisini tryggja føroyska
fíggjarkervið í sama mun sum danskar bankar. At ein bjargingarpakki er gjørdur
merkir ikki at bankarnir ikki kunnu fara á heysin. Hetta merkir einans, at tey
sum hava pening í bankunum ikki koma til at missa nakað av innistandandi.
Trygdin fyri at bankarnir – herundir eisini føroysku bankarnir – eru tryggir er,
at teir eru væl riknir og ikki hava tikið óneyðugan váða á seg.

Føroysku bankarnir hava knappar 20 mia. kr. í útlánum, svarandi til uml 1,5
ferðir BTÚ. Til samanberingar hava íslendsku bankarnir uml. 10 ferðir íslendska
BTÙ – tvs. um føroysku bankarnir høvdu havt sama lutfall sum íslendsku bankarnir
høvdu útlánini verið uml. 140 mia. kr. Tað er eyðsæð, at føroysku bankarnir hava
átikið sær minni váða enn t.d. íslendsku bankarnir. Samanumtikið er føroyska
fíggjarkervið sunt og væl rikið. Sum er eru eingin tekin um at nakar føroyskur
fíggjarstovnur fer av knóranum. Eingin trygd kann veitast fyri at hetta ikki
hendir, men í og við at loftið av innskjótaragarantinum á kr. 300.000 er tikið
av, er allur innistandandi peningur í føroyska bankakervinum tryggur.



https://fo.wikipedia.org/wiki/F%C3%ADggingargrunnurin_fr%C3%A1_1992

Fíggingargrunnurin frá 1992 (á donskum Finansieringsfonden af 1992) er føroyskur
grunnur, ið hevur sum endamál at seta í og eiga partapening og eftirstillaðan
kapital í BankNordik (fyrr æt Føroya Banki). Føroya Landsstýri velur formann og
3 limir í nevndini fyri grunnin, og síðani velja hesir ein fimta lim til
nevndina.

Grunnurin varð stovnaður av Landsstýrinum og tí donsku stjórnini tann 2.
november 1992 sum partur av bjargingini av teimum stóru føroysku bankunum Føroya
Banka og Sjóvinnubankanum. Fíggingargrunnurin hevði ein høvuðsleiklut í
bankakreppuni í 90-árunum vegna sín ognarlut í føroyska bankakervinum, og av tí
at danska stjórnin tá valdi meirilutan av nevndini í grunninum, meðan
landsstýrið bara valdi minnilutan. 

Í avtalu frá 10. juni 1998 millum donsku stjórnina og landsstýrið varð avgjørt,
at landsstýri framyvir skuldi velja nevndina í grunninum. 

Fyrsta uppgávan hjá grunninum var í 1992 at skjóta pening á 475 mió. kr. í
Sjóvinnubankan, sum var komin í stórar fíggjarligar trupulleikar. Í 1993 setti
Fíggngargrunnurin nýggjar 1.185 mió. kr. í Sjóvinnubankan, og aðrar 1.025 mió.
kr. í Føroya Banka. Harvið hevði grunnurin sett tilsamans 2.685 mió. kr. í hesar
báðar bankarnar. Upphæddina hevði grunnurin fingið sum innskot frá Føroya
Landsstýri, ið hevði fíggjað innskotið við at lána peningin frá donsku stjórnini
(tó vóru 200 mió. kr. komnar frá Íleggingargrunninum beinleiðis sum lán til
Fíggingargrunnin). Landskassaskuldin var sostatt vaksin sera nógv av
bankabjargingunum.

At Figgingargrunnurin var eigari av báðum bankunum førdi so til, at bankarnir
avgjørdu tann 11. apríl 1994 við virknaði frá 1. januar 1994 at leggja saman í
ein banka, har Sjóvinnubankin varð tann framhaldandi bankin, men at navnið hjá
Føroya Banka varð brúkt. Hesin samanlagdi bankin broytti seinni navn til
BankNordik.

Endamálið hjá Fíggingargrunninum var upprunaliga bara at skjóta kapital í størri
bankar í Føroyum. Hetta førdi við sær, at tá ið Fossbankin kom í fíggjarliga
trupulleikar á heysti 1993, var tað eingin, sum stóð honum til bjarging.

Hildið var í Føroyum, at grunnurin hevði ov stóra ávirkan á føroyskt vinnulív,
serliga sæð í mun til at stjórnin valdi meirilutan í grunninum. Grunnurin hevði
tí ein avgerandi leiklut í tí ríkisrættarligu kreppu, sum var millum Føroyar og
Danmark í 90-árunum. Við avtaluni tann 10. juni 1998 misti danska stjórnin
rættin at velja nevnarlimir til Fíggingargrunnin, meðan landsstýri framyvir
skuldi velja formann og 3 nevndarlimur. Hetta loysti í stóran mun misálitið
millum Føroyar og Danmark. Samstundis varð endamálið hjá grunninum broytt
soleiðis, at endamálið einans var at eiga partapening í Føroya Banka.

Fíggingargrunnurin er formliga skipaður sum eitt sjálvsstøðugt rættarsubjekt.
Eftir vanligum grunnarættarligum reglum eigur tí ikki at bera til at luta út til
stovnara ella tann, ið velur nevndina, fyri at varðveita óheftni hjá tí
sjálveigandi grunninum. Tá Føroya Banki aftur byrjaði at fáa yvirskot og lata út
vinningsbýti í 1996, bar tí ikki til hjá grunninum at lata vinnngsbýti víðari
til landsstýri. Gjørt var tí ein serlig Lov om Finansieringsfonden af 1992 (ofta
millum manna kallað "Lex Føroya Banki"), har tað við Fólkatingslóg varð heimilað
Fíggingargrunninum at luta út vinningsbýti til Landsstýrið.

Í nógv ár eftir bankabjargingarnar átti Fíggingargrunnurin útvið 100% av Føroya
Banka. Í samband við børsskrásetingini hjá Føroya Banka 26. juni 2007 seldi
Fíggingargrunnurin 66% av partapeninginum í Føroya Banka og læt innkomnu
upphæddina víðari til Landsstýrið. Ognarluturin hjá grunninum í Føroya Banka
hevur síðani verið 33%.



https://fo.wikipedia.org/wiki/Evropa_Samveldi%C3%B0

ES er stytting fyri Evropasamveldið ella Evropeiska Samveldið , á donskum og
flestu evropeiskum málum verður brúkt styttingin EU, stytting fyri Europæiske
Union ella European Union, er eitt samveldi í Evropa. Hugsanin um at stovna eitt
samveldi í Evropa kom upp eftir Seinna heimsbardaga, tí evropeisku londini hildu
hetta vera einastu leið at sleppa undan fleiri kríggjum í heimspartinum.
Felagsskapurin, ið upprunaliga æt EEC (stytting fyri Búskaparligi
Felagsmarknaður Evropa), hevur skipað øll limalondini sum ein marknað. Vøra,
tænastur og arbeiðsmegi hava frítt at fara limalandanna millum. ES skipar seg nú
sum búskaparligt samveldi við einum gjaldoyra, evru, í øllum londunum. Ein onnur
framtíðarhugsjón er ES sum politiskt samveldi. Tað vóru tey seks londini,
Frakland, Luksemborg, Belgia, Niðurlond, Vesturtýskland og Italia, sum stovnaðu
henda felagsskap í Róm í Italia í 1957, og tí verður sjálvur sáttmálin nevndur
Rómsáttmálin. Í 1973 komu Stóra Bretland, Danmark og Írland uppí, í 1981
Grikkaland, í 1986 Spania og Portugal og um ársskiftið 1995 Svøríki og Finnland.
Føroyar eru ikki við, men hava serligan sáttmála við ES. Sama er við til dømis
Íslandi, Sveis og Noregi. Grønland fylgdi Danmørk inn í ES. Tá ið Grønland fekk
heimastýri, vórðu viðurskiftini við ES endurskoðað, og Grønland segði seg úr
felagsskapinum. Eftir broytingarnar í Eysturevropa seinastu árini, vilja nógv av
teimum londunum sleppa upp í Evropasamveldið, og summi hava longu søkt um
limaskap. Efir at limalondin góðtóku Maastricht-sáttmálan í 1993, er lagt upp
til nógv meira víðfevnandi samstarv enn upprunaliga ætlað.

Í 2014 vóru 28 lond í ES, fólkatalið 506 mió. og í vídd umleið 4,38 mió. km2. Tá
ið Japan er frá, er ongastaðni so nógv fólk á hvørjum km2 sum í ES. 24 almenn
mál eru í ES og fleiri óalmenn mál. ES-londini eru ídnaðarlond burturav og nógv
ríkari enn lond flest. Tað er aðalmál ES at gera eitt Evropa við ongum
landamørkum, har vøra og peningur hava frítt at fara. Í ES- og EBS-londunum hava
vørur, tænastur, fólk og kapitalur frítt at fara. Hesi “fýra frælsini” gera tað
lættari at virka. Føroyar hava ein handilssáttmála, sum gevur ávísum fiskavørum
at kalla fría atgongd til ES marknaðin. Mangt og mikið snýr seg um pening, men
ES er meira enn tað. Samstarv er á nógvum økjum: vísindi, handil, umhvørvi,
undirvísing og uttanríkispolitikkur er nøkur dømi. Nógv halda, at ES er stigið
fram ímóti sameindu tjóðum Evropa, við felags gjaldoyra og eisini felags verju
og løgreglu.

Í 1957 gingu fimm lond saman og stovnaðu Evropeiska Búskaparliga Felagsmarknaðin
(EEC). Tey hildu, at neyvt búskparligt samstarv fór at avmarkað vandan fyri
kríggi ímillum limalondini og at skapa vælferð í Evropa. Seinni komu fleiri
onnur lond uppí, og nú eitur felagsskapurin Evropasamveldið (ES). 28 lond eru
limir, og umframt búskaparliga samstarvið verður nú virkað fyri at gera ES til
politiskt samveldi.

Seinni veraldarbardagi tók milliónir mannalív og syndraði Evropa. Evropeiski
felagsmarknaðurin varð settur á stovn, so at kríggj og ósemjur ikki aftur skuldu
vera millum lond í Evropa. Tey seks (sum tey tá vórðu nevnd) europeisku londini
Belgia, Niðurlond, Luksemborg, Frakland, Vesturtýskland og Italia skrivaðu í
1957 undir Rómsáttmálan og skipaðu harvið Europeiska Felagsmarknaðin, stytt EF.
Endamálið var í fyrstu syftu, at hesi londini skuldu hava felags tollmark,
felags arbeiðsmarknað og frían innanhýsis kapitalflutning landanna millum. Í
aðru syftu varð ætlanin, at EF skuldi mennast til eitt búskaparligt og politiskt
samveldi. Fyri at standa seg ímóti hesum felagsskapi tóku tey sjey europeisku
londini Danmark, Svøríki, Noreg, Stóra Bretland, Portugal, Eysturríki og Sveis
seg saman í felagsskapin EFTA (stytting fyri European Free Trade Association á
enskum). Sáttmálin varð undirskrivaður í Stokkhólmi í Svøríki í november 1959.
EFTA er eitt fríhandilsøki, har allur tollur ímillum limalondini er avtikin,
samstundis sum hvørt limaland sær kann varðveita tann toll, tey høvdu við
triðjalond. Føroyar gjørdist limur í EFTA í 1967, men fór í 1972 burturúr aftur,
tá ið Danmark gjørdist limur í ES. Tey EFTA-lond, ið ikki eru farin upp í ES,
skrivaðu í 1992 undir ein sokallaðan EBS-sáttmála við ES. EBS er stytting fyri
Europeiska Búskapar Samstarvið, sum merkir, at Innmarknaðurin í ES eisini kom at
fevna um EFTA londini. Nú er einki eftir av EFTA, og tey lond, sum ikki hava
fingið limaskap í ES, hava í staðin fingið handilssáttmála, EBS-avtaluna.

Føroyar er ikki limur í ES, men tað er Danmark, sum Føroyar er í
ríkisfelagsskapi við. Bæði áðrenn og aftaná at Danmark fór upp í ES, hava
anstøðingar har, eins og í Føroyum, hildið fundir og gingið mótmælisgongur. Í
øllum Norðurlondum eru fólk bæði ímóti og fyri ES. Vidðhaldsfólk halda, at ES
hevur bundið londini í Evropa fastari saman, og tey 28 ES londini hava fingið
størri ávirkan á heimin. Hildið verður, at ES er til gagns fyri til dømis
útflutning og fyri fólk flest. Andstøðingar halda, at landið missir ein part av
støðu síni sum sjálvstøðugt ríki. Tey vilja hava frælsi sjálvi at ráða og vilja
ikki, at landið skal verða stjórnað úr Brússel.

2. oktober 1972 varð staðfest við fólkaatkvøðu, at Danmark skuldi gerast partur
av EF. Danski upptøkusáttmálin í EF fevndi ikki um Føroyar. Eisini Stórabretland
og Írland valdu at gerast limir. Sambært ráðgevandi fólkaatkvøðu í Noregi, har
meirilutin av fólkinum var ímóti limaskapi, avgjørdi norska stjórnin at mæla
Stórtinginum til ikki at samtykkja luttøku í EF. Síðani løgtingið í januar 1972
hevði viðgjørt EF málið vóru nú farnar hendingar fram av stórum týdningi fyri
støðu Føroya mótvegis EF. EFTA londini, sum ikki søktu um limaskap í EF, høvdu
øll fingið fríhandilssáttmálar við EF; og Noreg ynskti ikki longur limaskap, men
samráddist nú við EF um fríhandilssáttmála.

Tá løgtingið fyrst í sjeytiárunum skuldi taka støðu til, um Føroyar skuldu fara
við Danmark inn í Evropeiska Felagsmarknaðin (EF), birtist ein tann størsta
politiska rørsla, sum hevur verið í Føroyum: Fólkafylkingin móti EEC. Fylkingin
- væl stuðlað av serliga Tjóðveldisflokkinum - førdi eina kampanju, ið lýsti
felagsmarknaðin sum nakað stórt og fremmant, ið fór at týna Føroyar, gjørdust
vit limir. Málið um føroyskan EF limaskap varð endaliga avgreitt, tá ið eitt
samt løgting í 1974 gjørdi av, at Føroyar skuldu standa uttanfyri, hóast Danmark
var farið inn í felagsskapin.

Sendistovan í Brússel starvast mest við viðurskiftum Føroya við ES. Endamálið
hjá sendistovum Føroya er í høvuðsheitum, eins og hjá øðrum londum, at skapa og
røkja sambond í vertslandinum og miðla kunning og sambond millum mentanarlív og
aðrar samfelagsbólkar í vertslandinum. Kate Sanderson er fyrsta sendikvinna
Føroya í Brússel.

28. august 2013 valdi ES at fremja boykott móti Føroyum á tann hátt, at føroysk
skip við makreli og sild ikki sluppu í ES-havn ella ES-land yvirhøvur. Hetta
orsakað av ósemju um hvussu stóran part av makrelkvotuni, ið Føroyar skal hava.
ES metti, at Føroyar ikki fiskaði burðardygt. Føroyar stevndu ES til WTO. Hin
11. juni 2014 kunngjørdi Maria Damanaki, fiski- og vinnumálakommiserur hjá ES,
at avtala um sildakvotu varð gjørd millum Føroyar og ES, og at ES nú fór at enda
handilsforingunum móti Føroyum, sum hevði vart síðan 28. august 2013. Sum partur
í nýggju semjuni lovaði Jacob Vestergaard, fiskimálaráðharri Føroya, at Føroyar
fóru at taka aftur stevningina í WTO móti ES.

Evropasamveldið er vaksið sera nógv síðan Rómsáttmálin varð undirskrivaður av
Vesturtýsklandi, Fraklandi, Italia, Niðurlondum, Belgia og Luksemborg í 1957.
Tey seks stovnandi londini verða ofta umrødd sum tey seks ella kjarnu-Evropa.

ES fekk Nobel friðarheiðurslønina í 2012. Í hennara grundgevingum varð m.a.
sagt, at ES í yvir seks áratíggju hevur virkað fyri friði, fólkaræði og
mannarættindum í Evropa. Nevndin vísti á, at áðrenn Seinna heimsbardaga høvdu
Týskland og Frakland, í eitt 70 ára skeið, verið í kríggi tríggjar ferðir.
Eisini tók Nobelnevndin fram, at ES hevur slóðað fyri fólkaræði, ikki minst í
Eystur- og Suðurevropa er fólkaræði styrkt, og fleiri stríð millum etniskar
bólkar eru loyst á friðarligan hátt. Samanumtikið hevur ES, sambært
Nobelnevndini, stabiliserað Evropa, og broytt tað frá at vera ein heimspartur,
sum var merktur av kríggi, til at vera ein heimspartur, har friður valdar.
“Evropeiska Samveldið hevur í 60 ár borgað fyri støðufesti, trygd og friði í
Evropa síðani Seinna heimsbardaga, og hevur eisini styrkt mannarættindini í
Evropa", segði Thorbjørn Jagland, formaður í Nobelnevndini, tá hann í okt. 2012
kunngjørdi, hvør fær friðarheiðurslønina 2012. ES hevur í fleiri ár verið í
uppskoti at fáa friðarheiðurslønina. Nobelnevndin varð samd um at lata ES
heiðurslønina.



https://fo.wikipedia.org/wiki/Evangelium

Evangelium er heitið, sum kristna frumkirkjan gav bókum, sum vórðu skrivaðar um
lív Jesusar. Tey fýra kanonisku evangeliini eru tey eftir Matteus, Markus, Lukas
og Jóhannes.

Orðið "evangelium" kemur frá forngriska ευανγγέλιον, sum merkir góð ("εύ")
tíðindi ("ανγγελίον"). Orðið var fyrst og fremst nýtt av rómverska
keisaraveldinum, tá ið ein nýggjur keisari varð settur. Evangelii, góð tíðindi,
vóru send runt alt ríkið, at boða frá hesi hending. Tey fyrstu kristnu brúktu
hetta orðið fyri at boða at tann, í teirra eygum, veruligi keisarin, Kongur
konganna, Jesus var føddur. Í 2. øld fekk tað týdningin eitt skjal, sum í N.T.
sigur frá Jesu orðum og gerðum, til dømis Lukasar evangelium.

Tey fyrstu trý evangeliini, Matteus, Markus og Lukas, verða rópt tey synoptisku
evangeliini, tí tey eru í stóran mun bygd á hvørt annað. Í støðum sitera tey
hvørt annað beinleiðis, í øðrum førum sitera og leggja tey ymiskt aftrat ella
takað ymiskt burtur. Ymiskar teoriir eru um hvussu hendan ritstjóran er farin
fram. Spurningurin um hesa ritstjóran verður róptur synoptiski trupulleikin.
Summi vísa til eina ókenda keldu, kallað Q (stytting av týska orðinum "Quelle",
sum merkir kelda), sum evangelistarnir bygdu sína skriving á. Flest allir
granskarar eru samdir um, at evangeliið hjá Markus var tað fyrsta, sum varð
skrivað. Sambært summum kemur síðani Matteus og so Lukas. Ósemja er um nær
synoptisku evangeliini vórðu skrivað, men vanligt er at siga, at tað eftir
Markus varð skrivað í 50-60, Matteus umleið 70 og Lukas umleið 80.

Tað vóru nógv onnur evangeliir skrivað enn tey fýra kanonisku. Tað kendasta av
hesum er óivað tað eftir Tummas. Onnur eru tey eftir Mariu Magdalenu, Pætur,
Jákup og Judas, millum annað. Nógv av hesum høvdu sín uppruna í gnostisku
rørslunum, sum tóku seg upp í 2. øld e.Kr. So at siga allir granskarar eru
samdir um, at hesi evangeliir ikki eru søguliga eftirfarandi.



https://fo.wikipedia.org/wiki/Enskt

Enskt mál (ella eingilskt) er móðurmál hjá umleið 360 000 000 fólkum, harav um
210 000 000 í USA (amerikanskt enskt), um 55 000 000 í Stóra Bretlandi, góðum
17 000 000 í Kanada, um 15 700 000 í Avstralia, sløkum 3 500 000 í Suðurafrika,
um 3 200 000 í Nýsælandi og um 2 600 000 í Írlandi. Enskt er eitt av stóru
heimsmálunum. So hvørt sum heimshandilin veksur, og politikkur fer um landamørk
og verður til altjóða politikk, og nýtslan av internetinum økist, er enskt
vorðið eitt slag av felags máli hjá fjøld av fólki kring heimin. Hetta sæst eina
best í vísindunum. Nú á døgum verða umleið 80 prosent av øllum vísindaligum
tekstum skrivaðir á enskum. Summi vænta, at í 2030 fer helmingurin av øllum
fólkum á jørðini at duga enskt.

Enskt er málið hjá Bretlandi, sum søguliga var stórt heimsveldi, og eisini er
tað málið í USA, einum av heimsins stórveldum. Tessvegna vilja mong lond ikki
vita av enskum sum felagsmáli; tí hetta kenst eyðmýkjandi sum mismunur og
vanvirðing móti øðrum tjóðmálum. Enskt er eitt hitt mest umtókta málið í
heiminum, men tað er langt frá almennari nýtslu um allan heim. Seinastu árini er
enska málið byrjað at fáa eitt ráðandi pláss í føroyska samfelagnum.

Óbundna kenniorðið er "a"/"an". Bundna kenniorðið er "the". Á føroyskum verður
óbundna kenniorðið bent í kynjum og føllum: ein/eitt/einum/eini/o.s.fr. Á enskum
hevur óbundna kenniorðið bert tveir formar: “a” og “an”. Tað er byrjanarljóðið á
orðinum aftan á kenniorðið, sum ger av, um vit nýta “a” ella “an”. Tað eitur "a"
framman fyri hjáljóð. T.d. “a man” ella “a horse”. Tað eitur "an" framman fyri
sjálvljóð. T.d. “an old man” ella “an hour” (h hoyrist ikki). Óbundna kenniorðið
verður í høvuðsheitum nýtt sum á føroyskum, t.e. framman fyri teljandi navnorð í
eintali. T.d. “an apple grows on a tree” (eitt súrepli veksur á einum træi). Men
framman fyri óteljandi navnorð er einki "a"/"an", t.d. “bread is made from
flour” (breyð er gjørt úr mjøli). Í óbundnari tíðarmerking nýta vit vanliga
“one”, t.d. “one day her husband came” (ein dagin kom maður hennara heim). Tó
kann ta eita “a”/“an” í sambandi við fyriseting, t.d. “on a warm summer morning”
(ein heitan summarmorgun).

Á enskum stendur bundna kenniorðið framman fyri navnorðið og eitur altíð “the”.
Framburðurin er “de” ella “di”. Tað er byrjanarljóðið á orðinum aftan á
kenniorðið, sum ger av, um vit nýta framburðin “de” ella framburðin “di”.
Framburðurin er “de” framman fyri hjáljóð, t.d. “the ear” ella “the USA”.
Framburðurin er “di” framman fyri sjálvljóð, t.d. “the hour”, “the apple” ella
“the elephant”. Við áherðslu á kenniorðið kann tað verða framborið “di” framman
fyri hjáljóð, t.d. “this is ‘’the’’ man we need” (júst tann rætti). Eins og á
føroyskum nýta vit bundna kenniorðið, tá ið navnorðið er kent fyri okkum, t.d.
“did you see the color of the sun last night?” (sást tú litin á sólini í
gjárkvøldið). Enskt hevur bundna kenniorðið í sambandi við (føroyskt ikki):   

Einki “the” er í mótsetningum, ella tá ið orðini eru hjáorð, t.d. “from right to
left” (frá høgru til vinstru) ella “the room faces north” (kamarið vendir
norðureftir). Summi navnorð hava eina óavmarkaða og eina avmarkaða merking, t.d.
“life”, “death”, “hope”, “society” ella “unemployment”. Við óavmarkaðari merking
eru orðini óbundin. Við avmarkaðari merking eru tey bundin. T.d. óbundin á
enskum “we often put the blame on society” (vit geva ofta samfelagnum skyldina)
og bundin á enskum “the society we are living in” (hetta samfelagið…).

Á føroyskum bendast navnorðini í føllum, kynjum og tali:
drog/drongur/dreingir/o.s.fr. Á enskum bendast tey bert í tali: eintal “boy”,
fleital “boys”. Summi navnorð er óteljandi og koma bara fyri í eintali, t.d.
“heat”, “weather” ella “water”. Flest navnorð fáa í fleirtali endingina s.
Framburðurin er [s] ella [z]. T.d. “book, books”, “cab, cabs”, “boys, boys”.
Navnorð, sum í eintali enda við s-ljóði fáa endingina es. T.d. “watch, watches
ella “bus, buses”. Orð, sum í eintali enda við y eftir hjáljóð, fáa í fleirtali
endingina ies. T.d. “lady, ladies”, “hobby, hobbies” ella “story, stories”. Y
verður óbroytt, um sjálvljóð stendur frammanfyri, t.d. “boys, boys”, “day, days”
ella “key, keys”. Nøkur orð, sum enda við o, fáa í fleirtali endingina es, t.d.
“tomtato, tomatoes”, “hero, heroes”, “vulcano, vulcanoes”. Onnur fáa endingina
s. Hetta eru serliga nýggj orð, t.d. til tøkni ella tónleik, og stytt orð. T.d.
“video, videos”, “kilo, kilos” ella “piano, pianos”. Við hvørt eru báðir
møguleikar: “cargo, cargo(e)s”, “commando, commando(e)s”.   

Trettan orð, sum í eintali enda við f ella fe fáa í fleirtali endingina ves,
t.d. “calf, calves”, “knife, knives”, “life, lives”, “wife, wives”. Framburður
[vz]. Onnur orð við f(e) bendast reguliga. Framburður [fs]. T.d. “chief,
chiefs”, “safe, safes”, “proof, proofs”, v.f. Summi orð kunnu taka [fs] ella
[vs], t.d. “scarf, scarfs/scarves”, “hoof, hoofs/hooves”, “wharf,
wharfs/wharves”. Sjey orð fáa umljóð í fleirtali. Tey flestu av hesum fáa eisini
umljóð í føroyskum. T.d. “man, men”, “foot, feet”, “goose, geese”, “mouce,
mice”, v.f. 3 orð fáa í fleirtali endingina (r)en, t.d. “child, children” og
“ox, oxen”. “Hundred”, “thousand”, “million” og “dozen” (dusin) fáa einki s í
fleirtali, tá ið eitt tal stendur frammanfyri, t.d. “a dozen knives”, “six
million bucks” ella “five thousand vehicles”. Men tey fáa s í fleirtali, um
einki tal stendur frammanfyri, t.d. “thousands of people” (í hundraðtali) ella
“dozens of people” (í hópatali). Í sambandi við “several” fáa tey einki s, t.d.
“several hundred soldiers” (fleiri hundrað).   

Summi navnorð eita tað sama í bæði eintali og fleirtali. Her eru nøkur: “series”
(sendirøð), “headquarters” (høvuðsstøð), “spacecraft” (rúmdarfar), “steelworks”
(stálverk) og “species” (djóra-/plantusløg). Summi djór, serliga tey, ið verða
veidd ella nýtt til matna, eita tað sama í bæði eintali og fleirtali, t.d.
“sheep”, “deer”, “fish”, “trout”, “haddock”, “salmon”, v.f. Summi navnorð eru
bert í fleirtali; orð, sum merkja lutir, ið eru samansettir av tveimum pørtum
(parorð), standa í fleirtali á enskum, men ikki altíð á føroyskum. T.d.
“trousers” (buksur), “jeans” (cowboybuksur), “shears” (greinasaksur), “scissors”
(saksur), “compasses” (passari), v.f. Skalt tú viðmerkja, at tú hevur eitt ella
fleiri einstøk, mást tú siga “a pair of”, “two pairs of”, o.s.fr. Hesi orðini
eru vanliga bert í fleirtali: “arms” (vápn), “customs” (tollur), “pains”
(ómakur). Við aðrari mering hava hesi eisini ein eintalsform: “arm” (armur),
“custom” (vani), “pain” (pína). Hesti orðini eru vanliga í fleirtali, hóast tey
ikki hava fleitals-s: “cattle” (neyt), “police” (løgregla), “people” (fólk),
“youth” (ungdómur), “military” (hervald). “People” og “youth” kunnu hava
regluliga fleirtalsending, men tey hava tá aðra merking; t.d. “the peoples of
Africa” (fólkasløgini í Afrika).

Persónsfornøvn standa vanliga í sama falli á føroyskum og enskum, t.d. “I love
you” (eg elski teg), “he gave me a gift” (hann gav mær eina gávu) ella “I looked
at her” (eg hugdi at henni). Við hvørt er munur á føroyskum og enskum. Á
føroyskum stendur umsagnarliður til grundlið í hvørfalli, t.d. “tað eri eg”. Á
enskum er vanligt í talumáli at seta hann í hvønnfalli, t.d. “it is me” ella “it
is I” (hátíðarligt mál). Hvønnfall kann somuleiðis í gerandisligum máli vera
nýtt í sambandi við “as” og “than”, t.d. “she is as clever as him” ella “he is
older than me”. Á føroyskum hava vit kvennkyns-, kallkyns- og hvørkikynsorð. Á
enskum eru flest navnorð hvørkikyn, t.d. “boat” (it, hann), “lamp” (it, hon)
ella “tree” (it, tað). “He” og “she” verður nýtt um fólk,men kann tó í ávísum
førum nýtast um annað enn fólk, t.d. lond, skip og djór. Vanligt er at nýta
“she”/“her” um skip, serliga tá ið tú hevur persónligan áhuga fyri tí, ella um
tað er nevnt við navni. “She”/“her” verður somuleiðis nýtt um lond, tá ið hugsað
verður um landið sum tjóð, t.d. “Iceland gained her independence in 1944”.   

Á enskum er vanligt at siga “it” um djór; “he”/“she” kann tó verða sagt um djór,
ið eru knýtt at menniskjum, t.d. “Is that your cat? She is beautiful”. Eisini
siga vit “he”/“she”, tá ið dentur verður lagdur á kynið á djórinum, t.d. “she is
a mare” (ryssa). Kvenndjórið og kalldjórið hava ofta serstøk nøvn eins og á
føroyskum. Tá ið tað vísir aftur á ein setning, kann tað á enskum eita “so”.
Hetta er í sambandi við orð sum t.d. “think”, “hope”, “say”, “suppose”, v.f.
T.d. “yes, I think so” (eg haldi tað) ella “I hope so” (eg vóni tað). Tað í
sambandi við eisini eitur á enskum “so”, t.d. “she was ill, and so was Peter”
(hon var sjúk, og tað var Pætur eisini). Tað eitur “it”, tá ið vit ikki kunnu
vita, hvønn vit tosa um, t.d. “who is on the phone? It is secret” (tað kundi
verið ein og hvør). Tað eitur “he”/“she”, tá ið vit vita, hvønn vit tosa um,
t.d. “Do you know that guy? Yes, he is a buddy of mine” (vit síggja persónin).
“There” verður nýtt sum eykagrundliður, tá ið rætti grundliðurin er eitt
navnorð, t.d. “there is a man outside”.   “It” verður vanliga nýtt um tíð (t.d.
“it is twelve o’clock somewhere”), frástøðu (t.d. “it is a long way to
Arkansas”) og veðrið (t.d. “it is so cloudy here”).

“It” verður nýtt, tá ið rætti grundliðurin er: navnháttur (“it is wrong to
steal”) og ing-formur (it is no use to vote that way”). “It” verður nýtt sum
eykagrundliður framman fyri that-setningar, t.d. “it says in the report that two
women were killed”. Á føroyskum hevur ognarfornavnið sama form, um tað stendur í
sambandi við navnorð, ella tað stendur einsamalt (navnorðsformur): hatta er mín
hundur/hundurin er mín, á enskum eru tveir formar “that is my dog” og “the dog
is mine”. Ognarfornøvn fáa ikki apostrof sum hvørsfalsmerki, t.d. “the baby has
got its first tooth” ella “he didn’t find his own keys, so he took hers”. Á
enskum er einki orð, sum svarar til tað føroyska sín/sítt/hjá sær. Í staðin nýta
bretar ognarfornavnið “his”, “her”, “its”. T.d. “he spoke to his son” (son
sín/sonin) ella “the kid lost its ball” (bóltin hjá sær).



https://fo.wikipedia.org/wiki/Denali

Denali, ella Mount McKinley, sum tað eisini nevnist, er hægsta fjallið í
Norðuramerika, 6168 metrar høgt og er í amerikanska statinum Alaska. Mount
McKinley liggur júst norðanfyri pólsirkulin í Denali National Park, í
amerikanska statinum Alaska. Kuldin er øgiligur, og Denali verður sagt at vera
heimsins kaldasta fjall. Denali liggur júst norðanfyri pólarmarkið á 63
breiddarstigum. Hetta ger at kuldin er øgiligur. Stormarnir eru sterkir og
eingin alpinistur kann vænta sær gott veður allan vegin upp á toppin. Kuldin er
ekstremur, ikki óvanligt niður í -75 °C. Klintrararnir flúgva við einum lítlum
propel-flogfari úr nærmasta býnum Anchorage og lenda umleið 45 min. seinni á
jøklinum við fótin á Mt. McKinley í Denali National Park.

Denali er eldra navnið og soleiðis nevndi upprunafólkið í Alaska fjallið. Men
sum so ofta verða onnur nøvn sett á, og í hesum føri gav William McKinley, sum
var forseti í USA úr 1897 til hann bleiv myrdur í 1901, hesum fjallinum navn.
Men tá náttúruparkin, rundan um fjallið, seinni varð víðkað, fekk hon navnið
Denali National Park. Fjallafarar nú á døgum nevna tó fjallið við sínum
upprunaliga navni, og tað er alsamt meiri vanligt millum manna. Staturin Alaska
langt síðani alment hevur broytt navnið til Denali, men fær ikki sambandstjóðina
í Washington DC at gera tað sama, tí at Ohio leggur veto. Tað gera teir helst,
tí at William McKinley var ættaður haðani.



https://fo.wikipedia.org/wiki/Christopher_Lee

Sir Christopher Lee, borin Christopher Frank Carandini Lee tann 27. mai 1922 í
London, deyður 7. juni 2015 er ein bretskur sjónleikari við eini langari teatur-
og filmskarrieru á baki.

Christopher Lee fekk útbúgving á ensku skúlunum Eton og Wellington College,
áðrenn hann gjørdist soldátur, fyrst sum sjálvboðin á finsku síðuni í
Finsk-Sovjettiska Vetrarkrígnum, síðan í bretska flogvápninum undir seinna
veraldarkríggi.

Eftir kríggið byrjaði hann sjónleikarakarrieru sína. Hansara filmsdebut var í
Corridor of Mirrors frá 1948, og síðan hevði hann nógvar leiklutir í ræðu- og
krimifilmum, m.ø. Dracula, Frankenstein og James Bond. Eisini hevur hann havt
nógvar leiklutir í sjónvarpsfilmum og serium.

Christopher Lee hevur eina djúpa, myndiga rødd og dámar væl at syngja opera.
Hann tosar fleiri mál og hevur m.a. eisini lagt týska rødd til danska filmin
Valhalla frá 1986.

Christopher Lee stavar frá aðalsættini Carandini og er í familju við Ian
Fleming, sum skrivaði bøkurnar um James Bond. Hann hevur síðan 1961 verið giftur
við donsku eksmodellini Birgit Krøncke og eigur eina dóttur, Christina Erika
Lee. Í 2001 bleiv hann útnevndur til "Commander of the Order of the British
Empire" av bretsku drotningini.

Christopher Lee hevur havt leiklutir í 266 filmum síðan 1948, og bleiv sligin
til riddara í 2009.



https://fo.wikipedia.org/wiki/Christen_Holm_Isaksen

Christen Holm Isaksen (24. mai 1877 í Tórshavn, 17. mai 1935) var málari og
bróður Petur Alberg. Vanliga varð hann millum manna kallaður Kristin í Geil
eftir heimahúsum sínum. Útbúgvin fotografur í Keypmannahavn; hann hevur helst
lært at mála hjá Niels Kruse málara á Eiði. Tá Tingakrossur varð stovnaður í
1901, varð hin tá 23 ára gamli Kristin í Geil kosin til blaðstjóra, og hetta
starv røkti hann, tá sæð verður burtur frá einum ári, uttan slit, til hann fyrst
í tríatiárunum legði frá sær vegna sjúku. Øll samtíðarfólk bera samsint Kristini
í Geil tað eftirmælið, at dugnaligari blaðmann hava oyggjarnar ikki átt og
tjóðskaparsinnað fólk og tey minni mentu í samfelagnum ikki betri stavnamann enn
hann. Fyri honum var tjóðskaparrørsla ikki nóg mikið, hon átti at vera
sosialistisk.

Kristin í Geil var fyrst og fremst blaðmaður, men hann royndi seg eisini sum
bókmentamaður. Hann yrkti sjálvur og týddi yrkingar, m.a. fyrsta
sosialist-songin "Brátt lýsir í eystri", men størsta týdningin man hann hava
havt innan føroyskt sjónleikarlív, har hann var oddamaður bæði sum fyrireikari
og leikari alt frá miðskeiðis í 1890-árunum, til hann vegna heilsubrek gav frá
sær. Hann týddi fleiri leikir til føroyskt og skrivaði sjálvur hin vælumtókta
sjónleikin "Ófriðarligar tíðir" (1908), sum snýr seg um vitjan enska
Brillumansins í Havn í 1808 og óræddu framferð Nólsoyar Páls í hesum døgum.



https://fo.wikipedia.org/wiki/Caroline_Wozniacki

Caroline Wozniacki (fødd 11. juli 1990 í Odense) er ein danskur tennisleikari,
sum hevur fingið bestu ranglista plaseringina hjá donskum tenniskvinnum í
einmansleiki, tá hon hin 11. oktober 2010 náddi fyrsta plássið á WTA Tour.
Foreldrini hjá Caloline eru úr Póllandi, men tey fluttu til Danmarkar at búgva,
og Carolina er fødd og uppvaksin í Danmark. Hon fekk í boðið at gerast
landsliðsleikari fyri Pólland, men takkaði nei.

Í 2004 vann hon danska meistaraheiti hjá teimum vaksnu, sjálvt um hon bert var
14 ára gomul. Sama ár varð hon kosin sum "Årets Fund", sum er elsti
ítróttarheiður í Danmark, nú á døgum er tað Team Danmark, sum letur heiðurin. Í
desember 2005 vann hon ungdómskappingina Orange Bowl, sum innan ungdómstennis
verður mett sum tað óalmenna heimsmeistarakappingin. Í juli 2006 vann Wozniacki
sum tann fyrsti dani í nærum 60 ár eitt Wimbledon-heitið (gentu einmansleikur).
Sama ár kom hon í finaluna í kappingini Australian Open (gentu einmansleikur).
Hon vann heiðurin "Ársins ungdómsleikari" í 2006.

Í 2008 vann hon tríggjar ferðir WTA heitið í tenniskappingum. Fyrstu ferð var í
kappingini Nordea Nordic Light Open í Stockholm 3. august. Síðan luttók hon á
Summar-OL 2008, har hon bleiv sligin út í triðju rundu av Elena Dementieva, sum
seinni vann OL. 23. august vann hon 600.000 $ í WTA-kappingini Pilot Pen Tennis
í New Haven, USA. August mánaður endaði við, at hon náddi til fjórðu rundu í US
Open. 28. september vann hon saman við Anabel Medina Garrigues sítt fyrsta
WTA-heitið í tvímansleiki, tá tær báðar vunnu finaluna í China Open móti einum
kinverskum parið. 5. oktober vann Caroline Wozniacki sítt 3. WTA-heitið -
hesaferð í Japan. Í november 2008 luttók Caroline í Nordea Danish Open í sínum
føðibýi Odense. Hon vann kappingina uttan stórvegis mótstøðu.

Tað fysta týdningarmikla úrslitið í 2009 var, tá Wozniacki náddi kvartfinaluna í
einari kapping í Sydney. Hon spældi kvartfinaluna móti Serena Williams og tapti
eftir at hava havt tríggjar dystarbóltar (matchbóltar).

Caroline Wozniacki luttók á Summar-OL 2012 í London og vann tríggjar tær fyrstu
rundurnar móti Anne Keothavong, Yanina Wickmayer og Daniela Hantuchová. Hon
møtti Serena Williams í kvartfinaluni og tapti dystin og kom tí ikki víðari.



https://fo.wikipedia.org/wiki/Brenniv%C3%ADn

Brennivín er rúsdrekka, sum er sterkari enn 21 % alkohol. Í brennivíni er nógv
meiri alkohol enn í víni og øli. Rúsnøgdin í brennivíni er viðgjørd á serstakan
hátt, hon er dropadrivin. Brennivín er løgur við høgum alkoholinnihaldi, sum
verður framleiddur við distillatión. Smakkurin er tengdur at, hvussu løgurin er
distilleraður, hvør frukt er nýtt til framleiðsluna, og hvussu brennivínið
verður goymt eftir destillering. Tað hevur eisini týdning, hvussu leingi tað
verður goymt, og hvørjum træi tað verður goymt í, áðrenn tað verður tappað.

Brennivín er til dømis vodka, akvavit og whisky. Í Føroyum er ikki loyvt at
selja brennivín og annað alkohol í vanligum handlum. Brennivín verður selt í
Rúsuni (Rúsdrekkasøla Landsins), sum hevur deildir í Tórshavn, Klaksvík,
Skálavík á Sandoynni, á Drelnesi í Suðuroynni, Saltangará og í Miðvági. Eitt
føroyskt felag framleiðir alkohol. Tey fyrstu árini noyddist felagið at
framleiða brennivíni í Danmark og Íslandi, men í 2011 samtykti Føroya Løgting,
at nú er loyvt at bryggja sterkt í Føroyum.



https://fo.wikipedia.org/wiki/Bob_Marley

Jamaikanski sangarin Bob Marley (f. 6. februar 1945 í Jamaika – d. 11. mai 1981
í Florida) gjørdi reggaetónleikin heimsgitnan.

Robert Nesta Marley varð føddur 6. februar í 1945 í Nine Mile, Saint Ann á
Jamaika. Hann gav sum 17 ára gamal út sítt fyrsta lag, "One Cup Of Coffee", men
tað var ikki fyrr enn 10 ár seinni, at hann fekk sítt altjóða gjøgnumbrot. Bob
Marley eigur ikki minni enn 13 børn. Og út av hesum 13 hava millum annað
synirnir Ziggy Marley, Stephen Marley og Damian Marley fingið eina
tónleikayrkisleið eins og pápin. Ziggy Marley er forsangari í bólkinum “Ziggy
Marley and the Melody Makers”, har Stephen Marley eisini er við. Damian Marley
er eisini reggaetónleikari. Seinasta ynski hjá Bob Marley var at doyggja á
Jamaika millum vinir og familju, men hetta fekk hann tíverri ikki uppfylt. Bob
Marley doyði av krabbameini á einum sjúkrahúsi í Miami, Florida. Hetta var 11.
mai 1981.

Bob Marley tók undir við útsøgn og læruni hjá Haile Selassie viðvíkjandi
rastafarilæruni.



https://fo.wikipedia.org/wiki/Barnar%C3%A6ttindi

Í fleiri enn 24 londum verða børn undir 15 ára aldur brúkt sum hermegi hjá
stjórnini og í uppreistri . Kríggj rakar børn meinast.

Hvønn dag doyggja uml. 22 000 børn um allan heimin. Flestu teirra kundu livað,
um heilsuviðurskiftini høvdu verið betri.

UNICEF, barnagrunnur ST, heldur, at fleiri enn 100 milliónir børn halda til úti
á gøtuni . Mangt ger, at børn fara út á gøtuna, til dømis fátækt, harðskapur,
svongd ella kynslig misnýtsla. Barnatalið økist, sum húski flyta av bygd og í
bý.

ST samtykti í 1959 Yvirlýsing um barnarættindi . Í yvirlýsingini eru 10 greinir,
ið skulu verja børn og tryggja teimum vælferð. Men ein yvirlýsing er ikki
bindandi. Tí skeyt Pólland upp í 1979, altjóða barnaárið, at gerast skuldi ein
altjóða sáttmáli um barnarættindi . Lond, ið góðkenna ein altjóða sáttmála,
binda seg samstundis at halda hann.

Á aðalfundi í ST 20. november í 1989 varð viðtikin altjóða sáttmáli um
barnarættindi. Hann sigur m.a., at fólk undir 18 ára aldur er barn. Men undantøk
eru. Í summum londum er lógaldurin lægri og barnaaldurin samsvarandi. Altjóða
sáttmálin slóðar fyri tí, "ið gangnar barninum best". Húskið hevur størsta
týdning í lívinum hjá barninum, og samfelagið hevur ábyrgd av, at altjóða
sáttmálin um barnarættindi verður hildin.

Sáttmálin fekk gildi á heysti 1990, tá fleiri enn 20 lond høvdu staðfest hann.
Føroya Løgting setti við kunngerð nr. 90 frá 7. oktober 1993 sáttmálan í gildi
frá 11. mai 1993. Nú hava fleiri enn 140 lond skrivað undir at halda tær 54
greinirnar í sáttmálanum.



https://fo.wikipedia.org/wiki/Aram%C3%A6iskt_m%C3%A1l

Aramæiskt (fornsýriskt ܐܪܡܝܐ Aramaya) er eitt nú svinnandi semitiskt mál, sum
hevur eina minst 3000 ára gamla søgu. Aramæiskt er nær skilt við fønikiskt og
hebraiskt, og fjarari (longri úti), við arabiskt. Gamla aramæiska skriftmálið
legði lunnar undir øðrum nýggjari skriftmálum, t.d. hebraiskum og arabiskum.
Aramæiskt var gerandismál í Juda í seinna tempultíðarskeiðnum (539 f.Kr.-70
e.Kr.), og fleiri jødiskir tekstir, m.a. partar av bíbliuni (gamla testamenti),
vórðu skrivaðir á aramæiskum. Málið verður hildið at vera móðurmálið hjá Jesusi
og teimum hann prædikaði fyri í síni samtíð. Aramæiskt var gerandismálið í
meginpartinum av Miðeystri fram til 7. øld, tá islam og harvið arabiska málið
tók yvir. Nútíðar aramæisk málføri (dialektir) nevnd "nýaramæiskt" (Neo-Aramaic)
verða enn tosað av uml. 4-500.000 kristnum upprunafólkum í Miðeystri, har
meginparturin av teimum kristnu nú annars tosa arabiskt, og av assýriskum
útlegdarfólki, serliga í vesturheiminum.

Í núlivandi málførunum (dialektiunum) eru tveir høvðusbólkar, assýriskt
nýaramæsikt (Assyrian Neo-Aramaic) og kaldæiskt nýaramaiskt (Chaldean
Neo-Aramaic) ið umfata uml. 90% av øllum teim aramæisktmæltu. Hesi búgva í
útnyrðingsIran, landsynningsTurkalandi og Norður Irak. Nýaramæiskt varð tosað av
kristnu maronittunum í Libanon fram til 17 øld tá tað var endaliga avloyst av
arabiskum. Síðan hevur tað bara verið brúkt sum gudstænastumál av maronittunum.

Seinastu árini eru maronittar í ísraelsku bygdini Jish, har málið annars er
arabiskt, við stuðli frá ísraelska undirvísingarmálaráðnum, farnir undir at
endurkveikja nýaramæiskt sum gerandismál í bygdini, har málið hevur fingið
almennan status og er vorðið lærugrein í barnaskúlanum. Í 2014 avgjørdi Ísrael
at viðurkenna aramæiska samfelagið sum ein serstakan (kristnan) minniluta í
landinum, so kristin nú kunnu skráseta seg sum verandi "aramæar" heldur enn
"arabar". Flestu ið velja hendan møguleikan eru maronittar, hvørs forfedrar vóru
aramæiskt mæltir kristnir libanesar.

Aramæiskt hevur tvey kyn, kvennkyn og kallkyn, eins og latínsku málini.
Lýsingarorð bendast eftir kyni, tali og falli, og navnorð hava trý føll.
Aramæiskt verður skrivað við aramæiskum bókstavum.



https://fo.wikipedia.org/wiki/Alment_m%C3%A1l

Eitt mál kann sigast at vera ein kota hjá tjóðum og fólkum til at senda boðskap
við. Menniskju brúka málið til at samskifta við hvønn annan, fyrst og fremst við
talu men eisini á skrivt ella við teknum. Málið er sett saman av orðum, og hvørt
orðið hevur ávísa merking. Í øllum heiminum eru um 6-7000 mál. Føroyskt er eitt
av heimsins minstu málum av talaðum málum. Nógv smá mál kring heimin verða ikki
talaði longur.

Mál er neyðugt amboð í politiskum, fíggjarligum og mentanarligum virksemi; alt
meir sum eitthvørt tjóðmál breiðir seg, alt meir økist sostatt veldið og
ávirkanin hjá tjóðini. Nú royna Stóra Bretland og USA at víðka nýtsluna av
enskum, og hetta fær ikki verið uttan samband við royndina at víðka teirra megi
og ávirkan. Sagt verður, at franskir myndugleikar stúra fyri, hvussu tað gongur
aftur á hondina við tí franska málinum. Hetta er, tá ið samanum kemur, ikki bert
eitt málsligt vandamál, men rakar eisini franskt vald og franska ávirkan á
heimsins leikpalli.

Málvísindini verða nevnd málfrøði. Summir málfrøðingar vilja vera við, at um
eini 100 ár eru helmingurin av teimum o.u. 6000 tungumálunum, ið eftir liva í
heiminum, deyð. Og tað er ikki bert málini, ið doyggja; eisini øll tann
fjølbroytta mentan, ið livir og er treytað av einum máli, doyr við tí. Vandin er
tann, at málið hjá teimum, ið politiska og fíggjarliga valdið hava, trokar seg
inn á málið hjá teimum minni mentu, ikki tí at tað málsliga er nakað betri, men
stutt sagt tí at tað umboðar vald. Í samskifti, har ið luttakararnir hava ymisk
móðurmál, men allir bert nýta eitt teirra, er valdið lagt í hendurnar á tí, sum
hevur hetta málið til móðurmál; men trupulleikarnir, ið standast av málsligum
smámunum og vantandi kunnleika í samskiftismálinum eru latnir teimum, sum ikki
hava hetta samskiftismálið til móðurmál. Harafturat verður við "heimsmálum" ikki
bert framt málslig, men við lít eisini mentanarlig kúgan.

Eitt, sum verður nógv nýtt í málinun uttan at mann ger sær far um tað, er
metonymi. Tað er, tá mann nýtir eitt orð, men orðið merkir meiri, enn
grundtýdningurin. Dømi: "Hann gongur á Hoydølum." Hoydalar í hesum døminum
merkir studentaskúlin, sum liggur í Hoydølum. Annað dømi: "Halldor Laxness
liggur á hylluni." Tað er ikki persónurin, sum liggur á hylluni, men ein bók,
har hann er rithøvundur til, sum liggur á hylluni.

Í 1929 komu granskarar framm eini hypotesu, sum er uppkallað eftir teimum, sum
sigur at fólk eru avmarkaði, tá tað snýr seg um, hvat tey kunnu hugsa, alt eftir
hvat mál tey nýta. Tað er ógjørligt at hugsa tankar sum málið ikki loyvir. Málið
er sum ein ramma, har hugsaðu tankarnir ikki kunnu fara út um. Vísindin er ikki
komin til nakað endaligt svar um hetta.



https://fo.wikipedia.org/wiki/Alan_Turing

Alan Mathison Turing (23. juni 1912 – 7. juni 1954) var slóðbrótandi bretskur
teldufrøðingur, støddfrøðingur, logikari, dulmálsskriftsfrøðingur, heimspekingur
og støddfrøðiligur lívfrøðingur, umframt maratonrennari og langteinarennari.
Hann hevði ein týðandi leiklut í menningini av teldufrøði við sínum íkastið av
formalisering av hugtakinum algoritmu og útrokning við sokallaði
turingmaskinuni, ið er mett sum eitt snið av einari vanligari teldu (enskt:
general purpose computer). Alan Turing verður vanliga mettur at vera faðirin av
teoretiskari teldufrøði og tilgjørdum vitleika (enskt: artificial intelligence).

Undir 2. heimsbardaga, starvaðist Alan Turing fyri "Government Code and Cypher
School" (GC&CS) í Bletchley Park. Hetta var brestski stovnurin, sum stóð fyri
loysing av loyniskrift, t.e. at bróta kotur nasistanna. Í eitt tíðarskeið leiddi
hann "Hut 8", sum hevði ábyrgdina av at bróta dulsmálsskrift hjá týska flótanum.
Hann kom fram við fleiri taktikkum, ið vóru ein hjálpandi hond, tá ið tað snúði
seg um at bróta týskar loyniskriftir. Hann gav skap til eina elektriska maskinu,
sum kundi finna stillingina hjá Enigmumaskinuni, ið serliga var brúkt av
týskarum til at gera loyniskrift. Alan hevði ein avgerandi leiklut í at loysa
loyniskrift hjá týska herðinum, sum hjálpti teimum sameindu at vinna á Týsklandi
í fleiri bardøgum, m.a. slagið í Atlantshavinum; Søgufrøðingar vilja vera við,
at hetta arbeiði hevur stytt 2. heimsbardaga í Evropa við umleið tveimum til
fýra árum.



https://fo.wikipedia.org/wiki/Aktiv_dey%C3%B0shj%C3%A1lp

Aktiv deyðshjálp (eutanasi) er lóglig í bæði Sveis, Oregon, Luksemburg, Belgia,
o.s.fr. Men í til dømis Norra og Michigan er hettar ólógligt . Ein spurningur,
sum er farin at taka seg upp í útlondunum er, um aktiv deyðshjálp skal verða ein
menniskjarættur. Tá verður helst hugsa um at geva m.a. deyðiliga sjúkum,
álvarsligt lammaðum og uppslitnum gomlum fólki møguleikan at fáa aktiva
deyðshjálp. Her er t.d. talan um fólk ið eru totalt hjálparleys, aftaná t.d.
eina bilvanlukku. Fólk ið blíva lammaði frá hálsinum og niðureftir. Har kunnu
læknar fara inn og hjálpa teimum at sleppa vekk frá tí syrgiliga lívinum, tey
eru blivin ein partur av.

Lógin um aktiva deyðshjálp, eutanasi, varð sett í gildi í Luksemburg í mars
2009. Fyri at kunna seta hesa lóg í verk, máttu broytingar í grundlógini gerast.
Hertugin, ið eisini skuldi taka undir við lógini, um hon skuldi setast í verk,
var ímóti. Hansara vald varð tí tikið frá honum eina tíð, soleiðis at lógin
kundi verða samtykt og sett í gildi. Somuleiðis mátti undantak gerast í
revsilógini, soleiðis at tú ikki kundi blíva revsaður av at fremja aktiva
deyðshjálp.

Amerikanarar eru langt frá samdir um, hvat kann góðtakast moralskt ella ikki.
Tað vísir seg, at tað, sum amerikanarar eru mest ósamdir um, er, um tað er
moralskt rætt við aktivari deyðshjálp. 45 prosent halda, at tað er moralskt
rætt, meðan 48 prosent halda, at tað er skeivt. Hini sjey prosentini vita ikki .



https://fo.wikipedia.org/wiki/Aggi_%C3%81sger%C3%B0_%C3%81sgeirsd%C3%B3ttir

Aggi Ásgerð Ásgeirsdóttir er føroysk listakvinna. Hon er fødd 1966 í Havn og býr
nú á Argjum. Aggi hevur eisini búð í Danmark, har hon tók listarliga útbúgving
og so búði hon nøkur ár suðuri í Vági, har hon hevði myndlistaverkstað í sama
bygningi sum Ruth Smith Savnið heldur til. Í nøkur ár var Aggi forkvinna í
felagnum, Skálin við Skálá, sum eigur Ruth Smith Savnið. Aggi fær íblástur
ymsastaðni frá, eitt nú frá náttúruni. Fleiri av málningum hennara vísa smálutir
av t.d. blómum.

Aggi hevur luttikið í ymiskum listaframsýningum bæði í Føroyum og í øðrum
londum. Eitt nú kann nevnast, at Aggi var gestaframsýnari á Heystframsýningini í
Listahøllini á Tórshavnar Skipasmiðju, sum nú eitur MEST, og í
Norðurlandshúsinum á heysti 2008. Ein av hennara málningum, sum nevnist Dilsea
Carnosa/Kjøtblað (2007) og var við á framsýnigini, var nýttur sum kápumynd á
bóklingi, sum var útgivin í sambandi við framsýningina.[1] Aftur í 2009 var Aggi
gestaframsýnari á Heystframsýningini. [2]

Tá nýtt skip, Smyril, varð keypt til Suðuroyar leiðina í 2005, varð avgjørt, at
ung føroysk listafólk skuldu sleppa at prýða skipið við teirra list. Aggi Ásgerð
Ásgeirsdóttir er eitt av listarfólkunum, sum hava myndprýtt Smyril, tað gjørdi
hon við myndarøðini "Carpe Diem". [3]

Aggi Ásgerð Ásgeirsdóttir hevur verið leiðari av fleiri verkætlanum fyri ung,
eitt nú hevur hon tríggjar ferðir verið verksmiðjuleiðari av verkætlanini
"Skapandi Spírar", seinast var suðuri í Vági, tá Vágs Kommuna fylti 100 ár. Børn
sluppu at royna seg sum listafólk og so var framsýning við listarverkum teirra.
Í dag hanga fleiri av hesum málningum á Heilsumiðstøðini í Vági og prýða
veggirnar í læknahølunum har. [4] [5]

Aggi var leiðari av myndlista verksmiðju í verkætlanini "Ung í Føroyum Suður" í
2007. [6]

Aggi Ásgerð Ásgeirsdóttir er eitt av listafólkunum, sum fingu heiðurin at prýða
stásiliga Skúladepilin í Suðuroy. Flestu av málningum hennara hanga í stóru
kantinuni, har stór vindeygu venda eystureftir móti Hovsbygd. [7]

Aggi hevur nomið sær holla útbúgving í Danmark, hon tók 5 ára útbúgving á Det
Fynske Kunstakademi í Odense (1990-95) og eitt ára útbúgving á Billedskolen á
Jagtvej í Keypmannahavn (1989-90).



https://fo.wikipedia.org/wiki/%C3%93lavur_Jakobsen

Ólavur Jakobsen, f. 1964, er ein føroyskur tónleikari og gittarleikari. Hann er
av kendu lista- og tónleikarafamiljuni av Kamarinum í Havn. Hann er sonur
Eyðbjørn av Kamarinum og Ásu (f. Nielsen) úr Fámjin.

Ólavur fór sum smádrongur at spæla gittara. Spældi hjá m.a. við pápanum,
Eyðbjørn Jakobsen, ið er ein av systkjunum í bólkinum Tey av Kamarinum. Fyrstu
gittarfyrimyndir Ólavs vóru Chet Atkins, Hank B. Marvin og allir fremstu
rock-gittarleikarar í 1970'unum, men eftir at hava hoyrt spanska meistaran
Andrés Segovia og seinni hitt sir Julian Bream, so var leiðin løgd inn í ein
heilt annan tónleikaheim.

Eingin frálæra var í gittarleiki á musikkskúla, tá ið Ólavur vaks upp í
Tórshavn, og hann var so at siga sjálvlærdur innan klassiskt gittarspæl, tá ið
hann, í fyrstu roynd, kom gjøgnum nálareygað á tónlistarskúlanum í
Keypmannahavn.

Ólavur hevur útbúgving sum gittarleikari á Kongaliga Danska
Musikkonservatoriinum í Keypmannahavn. Hann tók masterprógv í 1995. Lærari
hansara var Ingolf Olsen. Harafturat hevur hann námsfrøðiligt masterprógv í
gittar og el-gittarafrálæru av sama skúla. Ólavur var ársskeiðið 93/94 í
Frankaríki. Hann var næmingur í París hjá franska gittarleikaranum Roland Dyens.
Ólavur hevur eisini luttikið á master-classes við navnframa sir Julian Bream,
Gøran Søllscher og David Russell.

Hann var í 2005 ein av teimum, ið formliga var við til at byrja Musikkskúla
Miðnám, ið er ein fyrireikandi útbúgving fyri evnaríkar rútmiskar og klassiskar
tónleikarar, og er hann samskipari av hesi útbúgving. Hann hevur starv sum
gittarlærari á Føroya Musikkskúla. og hava fleiri av hansara næmingum traðkað
fram sum evnaríkir gittarleikarar m.a. Ragnar Olsen, Benjamin Petersen, Alvi
Joensen og Maria Olsen.

Ólavur Jakobsen hevur spælt saman við nógvum føroyskum solistum og orkestrum
m.a. Nicolinu av Kamarinum, Hanus G. Johansen, Føroya Symfoniorkestri og
Aldubáruni. Hann hevur harumframt spælt við heimskendu Michalu Petri og eisini
innspælt við svenska sangaranum Håkan Hagegård, umframt við íslendska bólkinum
CAPUT og danska symfoniorkestrinum Collegium Musicum undir leiðslu Michael
Schønwandt. Harafturat hevur hann innspælt tónleik eftir Baroli Music saman við
týska orkestrinum Brandenburgisches Staatsorchester úr Frankfurt.

Hann hevur frumframført verk eftir flestøll føroysk tónaskøld, og hevur m.a.
Sunleif Rasmussen skrivað fleiri verk til hansara. Ólavur hevur eisini
frumframført tónleik eftir kend útlendsk tónaskøld m.a. Gavin Bryars, Per
Nørgård, Hsueh-Yung Shen, Pierre Dørge, Axel Borup-Jørgensen.

Hann er sera virkin innan føroyskt tónleikavlív, bæði sum tónleikari,
fyriskipari, tilrættisleggjari og íbirtari. Hann hevur sum solistur og
kamartonleikari framført í flestøllum evropeiskum londum, í Suðurafrika og í
U.S.A.

Eisini hevur hann verið vertur á stóru nýggjárskonsertini hjá Føroya
Symfoniorkestri heilar 6 ferðir. Fyrstu ferð í 2005. Í dag er hann búsitandi í
Hoyvík.

Aðrir, ið hava skrivað tónleikin, eru Sunleif Rasmussen, Kári Bæk og Kristian
Blak. Harumframt hevur hann eisini tikið eldri tónleik við, og í hesum sambandi
hevur hann lagt til rættis løg hjá Jógvan Waagstein og William Heinesen. Eisini
Kingolagið ”Vaag op og slae paa dine Strenge” er við á fløguni, har Ólavur
Jakobsen spælir verkið í egnari útseting við støði í variatiónunum hjá William
Heinesen fyri solo bratsj. Fløgan hevur fingið heitið eftir hesum lagi, men í
enskari týðing: Awake, my Soul, and Sound your Strings.

Fløgan hevur fingið framúr ummæli uttanlands og eru flestøll gittartíðarrit á
einum máli um, at Ólavur og framførslur hansara eru tónlistarliga á hægsta
altjóða stigi. Les ummæli

Ólavur Jakobsen var við til at stovna og er limur í føroyska tónleikabólkinum,
kamarorkestrinum Aldubáran, sum spælir klassiskan tónleik, bæði nýggjan tónleik,
sum er skrivaður til Aldubáruna, og eldri klassisk verk.



https://fo.wikipedia.org/wiki/%C3%93lavs%C3%B8ka

Í túsund ár hava føroyingar hildið hátíð fyri sameiningini av politikki og
kristindómi á deyðadegi Ólavs Heilaga. Hesin Noregs kongur fall í bardaga á
Stiklastøðum hin 29. juli 1030 og gjørdist halgimenni norðmanna.

Deyðadagur hansara gjørdist tingdagur føroyinga. Føroyingar vóru teir einastu
norðurlendingar, sum settu ting á ólavsøku. Eingin veit rættuliga hví. Men hon
verður hildin enn í dag í Tórshavn, tá ið tingmenn, kirkjumenn og høgir
embætismenn ganga í skrúðgongu úr Løgtingshúsinum oman í Dómkirkjuna til
guðstænastu og niðan aftur í Løgtingið, sum verður sett hvørt ár á ólavsøku. At
tinghald og ólavsøka hoyra saman er hjá føroyingum ein næstan túsund ára
mentanarlig siðvenja.

Hátíðarhald hevur helst altíð verið í sambandi við tinghaldið. Vit vita frá
gomlum keldum, at nógv fólk kom til Havnar á ólavsøku. Sambandið millum Løgting
og kirkju er eisini gamalt, tó helst ikki eldri enn 1609, tá ið fyrsta kirkja
varð bygd í Tórshavn, úti á Reyni. Í 1673 skrivaði prósturin Lucas Debes, at
hvør tingdagur byrjaði við guðstænastu í Havnar kirkju. Núverandi Havnar Kirkja,
Dómkirkjan, varð bygd í 1788.

Í dag er skrúðgongan ein fastur partur av ólavsøkuni. Tað tykist at hava verið
ógvuliga ymist, sum skrúðgongan hevur verið skipað. Í hvussu er var eingin føst
skipan, t.d. um raðfylgjuna. Við hvørt hevur eisini politisk ósemja verið um
henda spurning. Tað hevur ikki enn eydnast at fáa eina fasta skipan. Men kortini
- so sæst á hvørjari ólavsøku enn í dag hitt gamla sambandið millum ting og
kirkju.

Og hin stóra mannfjøld, sum hvørt ár skoðar skrúðgonguna við løgtingsmonnum,
prestum og donskum embætismonnum úr løgtingshúsinum oman í Dómkirkjuna og
niðanaftur, væntar at síggja hesa sjón ár um ár.



https://fo.wikipedia.org/wiki/%C3%81sia

Asia ella Ásia er mittasti og eystasti partur av Evrasialandmassanum og fæst við
at taka Evropa frá Evrasia. Veruliga markið millum Evropa og Asia er ikki heilt
greitt allýst, men gongur ígjøgnum Dardanellusundið, Marmarahavið,
Bosporussundið, Svartahavið, Kavkasusfjallaryggin (summi siga Kuma-Manych
lægdina), Kaspiska havið, Uralánna (summi siga Embaánna), Uralfjøllini til
Novaja Zemlja. Umleið 60 % av øllum heimsins íbúgvum búgva í Asia. Asia, ið er
av ísakalda, Norðurkolli og væl suður um heita Miðkring, er nógv tann størsti
heimsparturin, og í ongum øðrum heimsparti eru so mong og høg fjøll. Stórir
partar av meginlandinum eru berligir og oydnir. Norðanfyri eru ísoyðurnar í
Sibiria, í Útsynnings- og Miðasia stórar oyðimerkur, og norðan fyri
Himaleiafjøll kaldi, veðurbardi Tibetháslættin. Men í Asia eru eisini nakrir av
fruktabestu lágslættunum í heiminum, og har eru eisini stórar áir, t.d. Mekong,
Indus og Evfrat. Í Landsynningsasia eru nógv fjøll og stórir tropuregnskógir,
har er satt dýra- og fuglameingi. Eystur úr meginlandinum, báðu megin Miðkring,
eru túsundtals stórar og smáar oyggjar.



https://fo.wikipedia.org/wiki/%C3%81braham

Ábraham ella Abraham (hebraiskt אַבְרָהָם, Aḇrāhām), føðinavn Abram, er ein
týðandi persónur úr Gamla Testamenti úr Bíbliuni, sum sær hann sum elsta
ættfaðirin til tað ísraelska fólkið. Søgan um Ábraham stendur skrivað í 1.
Mósebók, kap. 12-25, har hann saman við soni sínum Ísak og Jákup hoyrir til
patriarkarnar, sum gjørdust ættfedrar til Ísraels 12 ættarbólkar. Ábraham er ein
týðandi profetur hjá teimum kristnu, hjá jødunum og hjá muslimum. Í Islam er
hann viðurkendur sum profetur, patriarkur og boðberi undir navninum Ibrahim.

Abraham var ein eftirkomari av soni Nóah Sem. Kristin og muslimar trúgva, at
Jesus var ein eftirkomari av Ábraham, og harumframt trúgva muslimar, at Muhammed
var ein efterkomari gjøgnum Ismail.

Tað er ein vaksandi konsensus millum bíbliugranskarar, at frágreiðingin í Fyrstu
Mósebók um Ábraham hevur sín uppruna frá 500- og 400-talinum á.Kr.

Ábraham var sonur Tarah og eftirkomari av soni Nóa Sem. Upprunaliga navn hansara
var Abram, men hann varð seinni kendur sum Ábraham. Hann var giftur við
hálvsystir sínari Sarai, seinni kend sum Sára (Sara). Hann hevði tveir brøður,
sum kallaðust Nakor og Haran. Síðstnevndi doyði tíðliga og er faðir Lot.

Eftir at Sara var deyð, fekk hann seks synir við hjákonuni Ketura: Simran,
Joksjan, Medan, Midian, Jisjbak og Sjuah. Ábraham verður mettur at vera ættfaðir
bæði hjá ísraelittum, ísmaelittum, edomittum og midianittum.

Ábraham andaðist 175 ára gamal, og varð grivin í Makpela-holuni sum sambært
Bíbliuni skal liggja í býnum Hebron við Vestara Áarbakka. Hetta er ein av
orsøkunum til, at jødarnir ynskja at hava atgongd til býin.



https://fo.wikipedia.org/wiki/Yellowstone_National_Park

Yellowstone National Park er tann fyrsta tjóðarlundin í USA og eisini tann
fyrsta tjóðarlundin í øllum heiminum. Størsti parturin av tjóðarlundini liggur í
Wyoming, men hon røkkur eisini heilt inn í Idaho og Montana. Hon varð grundað í
mars 1872 . Náttúruvakra friðaða økið er fult við djóralívi; har liva bæði
bisonoksar, úlvar, krúnhjørtar, bjarnir, elgar og nógv onnur.

Undir stóru og flottu Yellowstone National Park er Yellowstone Caldera.
"Caldera" merkir kókandi pottur. Ja, við heimsins størstu tjóðarlund liggur
eisini heimsins størsta eldgos, ið brádliga er byrjað at prutla aftur.
Vísindamenn hava spátt, at eldgosið í væl umtóktu tjóðarlundini fer at goysa
aftur í nærmastu framtíð. Eldgosið hevur goyst tríggjar ferðir tey seinastu tvær
milliónir árini, og skjótt verður kanska fjórðu ferð. Um tað hendir, fer ikki at
bera til at búgva á tveimum triðingum av landinum í Norðuramerika. Um tað fer at
goysa, verður lava sprænd langt upp í luftina, og eitt tjúkt lag av eitrandi
øsku fer at leggja seg allastaðni. Um Yellowstone Caldera fer at goysa aftur,
fer tað at ávirka allan heimin.



https://fo.wikipedia.org/wiki/Wyoming

Wyoming (enskt: State of Wyoming) er ein lutstatur í Sambandsríkinum Amerika við
umleið 552 túsund íbúgvum. Cheyenne er høvuðsstaðurin og størsti býurin. Í
norðri hevur Wyoming mark við Montana, í eystri við South Dakota og Nebraska, í
suðri við Colorado og Utah, og í vestri við Utah og Idaho. Í 1890 bleiv Wyoming
lutstatur í USA. Eyknevni er Javnrættstaturin (enskt: Equality State) og
Neytadrongsstaturin (enskt: Cowboy State). Hægsta punktið eitur Gannett Peak
(2157 m).

Stór fylgi av bisonoksum ganga trygt á biti í Norðurvestur-Wyoming, tí har er
ikki loyvt at skjóta teir. Eisini onnur súgdjór sum til dømis bjørnin, fáa
friðskjól har.

Stóri lutstaturin Wyoming er umgyrdur av øðrum lutstatum og hevur ikki mark út
ímóti sjónum. Wyoming hevur mark við Montana í norðri, Idaho og Utah í vestri,
Utah og Colorado í suðri, og Nebraska og South Dakota í eystri. Landslagið er
fjølbroytt, her eru slættlendi, grasfløtur og høg fjøll í Rocky Mountains. Í
Wyoming er fólkatættleikin lutfalsliga lágur og íbúgvaratalið er lutfalsliga
lágt. Fólkatættleikin er bara 2,08 persónar fyri ferkilometurin. Fólkatættleikin
í t.d. bæði USA og Føroyum er 35/km².

Í Wyoming liggur tjóðarlundin Yellowstone National Park. Yellowstone liggur í
útnyrðingshorninum á statinum, á markinum móti statinum Idaho. Økið alt er
tjóðarogn og á stødd sum Sæland, men tá er at minnast til, at tað eru fleiri
onnur stór øki, sum eru friðað og hava mark við Yellowstone. Tilsamans er alt
væl størri enn Danmark. Tjóðarlundin er tann fyrsta tjóðarlundin í USA og eisini
tann fyrsta tjóðarlundin í øllum heiminum. Hon er 8987 km² til víddar. Har liva
bæði bisonoksar, krúnhjørtar, úlvar, bjarnir, elgar og nógv onnur. Yellowstone
Caldera er eisini í sama øki.

Í nógvum amerikonskum filmum sært tú cowboyar, ið liva eitt sera spennandi lív
og doyggja sum hetjur. Men í veruleikanum var lív teirra skittligt, hart og
vandamikið. Millum 1860 og 1895 savnaðu teir saman villar bisonoksar í stór
neytafylgi á teimum stóru vallfløtunum í Wyoming, og róku tey til býirnar at
drepa og selja.

Teir sótu á hestbaki næstan allan dagin og máttu tola storm, kulda og hita og
stríðast við neytatjóvar, indiánar og niðursetumenn. Um ár 1900 fóru nógvir
garðar at ala drápsneyt. Samstundis vóru jarnbreytir lagdar, so
neytaflutningurin varð høgligari. Hetta hevði við sær, at cowboyarnir høvdu
minni at gera í Wyoming.

Vár og heyst vórðu stevnur hildnar, har cowboyar høvdu kappingar og sýningar
sínámillum. Hesar sýningar verða nú nevndar rodeo. Á slíkari stevnu eru
kappingarnar hesar - at taka kálvar við snarulykkju, tarvariðing, tarvadystur
(benda tarvin um rygg), riða á ótamdum hesti, saðlaðum og ósaðlaðum. Nútíðar
rodeo í Wyoming er eisini kappkoyring við forðingum, vatngravum, o.t.



https://fo.wikipedia.org/wiki/WTO

WTO er stytting fyri World Trade Organization, sum leysliga verður umsett til
Heimshandilsfelagsskapurin. WTO er ein millumtjóða felagsskapur, sum hevur til
endamáls at frælsisgera heimshandilin. Føroyar hava verið fevndar av danska
limaskapinum í WTO síðan 1995. Tað merkir, at altjóða ásetingar, sum eru gjørdar
í WTO, eisini fevna um Føroyar. Stovningarsáttmálin hjá WTO loyvir
fullveldisríkjum og sjálvstøðugum tollumveldum at gerast limir. Føroyar eru eitt
tílíkt umveldi.  Altjóða felagsskapurin fyri heimshandil hevur vunnið alt størri
týdning fyri at skipa handils- og vinnureglur um allan heim. Felagsskapurin er
so at siga ein støðug víðkan av tí gamla felagsskapinum fyri toll- og
avgjaldsreglur GATT, og er bygdur á eina røð av skjølum og skipanum. Hesi hava á
pappírinum til endamáls at taka burtur handilsforðingar og skipa somu reglur
fyri fríhandli millum heimsins lond – og ein kæruskipan er somuleiðis skipað,
har lond kunnu kæra onnur fyri brot á sáttmálar og reglur. Í 2013 hava
limalondini samtykt, at Laos og Tadsjikistan skulu hava limaskap, og tey hava so
eftir samráðingar bundið seg til at seta eina røð av sáttmálum og reglum í verk
innan ávísa tíð. 26 onnur lond eru í samráðingum um limaskap í løtuni. Í løtuni
eru 159 lond limir, og nógv eru á veg at gerast limir. Fleiri enn 30 lond eru
eygleiðarar og vilja gerast limir .

Heimshandilsfelagsskapurin, sum avloysti GATT í 1994, fevnir ikki bert um handil
við vørum, men eisini um handil við tænastum, íløgur og ídnaðarhugverksrætt.
Altjóða felagskapurin GATT varð stovnaður í 1948 við tí endamáli at taka av
forðingar fyri frælsum handli millum limalondini . Stórt sæð øll lond við
marknaðarbúskapi vóru limir í GATT, sum gjørdi karmar fyri tollsastum, ið
limalondini bundu seg til at halda. GATT er ein stytting fyri General Agreements
on Tariffs and Trade, sum leysliga verður umsett til vanligar avtalur um toll og
uttanlandshandil. WTO varð stovnað í 1995 við tí uppgávu at fyrisita avtalur og
reglur um handil millum limalondini. Høvuðsendamálið við WTO er at stimbra
frælsan handil í heiminum. WTO var úrslit av seinastu samráðingunum um altjóða
handilin, Uruguei-runduni, og kom ístaðin fyri GATT.

WTO hevur sum ein av teimum fáu heimsfelagsskapunum í sínum ásetingum, at bæði
sjálvstøðug ríkir og sjálvstøðug tollumveldi kunnu gerast limir við at ganga
undir treytirnar og sáttmálarnar, sum eru karmurin um WTO. Føroyar hava altso
rætt til sjálvstøðugan limaskap. Felagsskapurin orðar tað soleiðis: “Any state
or customs territory having full autonomy in the conduct of its trade policies
may join (“accede to”) the WTO, but WTO members must agree on the terms” . Tað
krevst altso, at myndugleikarnir, ið søkja, hava fult ræði á sínum
handilspolitsku viðurskiftum. Og síðani verða samráðingar um treytir og
tíðarfreistir, har at enda øll limalondini skulu samtykkja at taka upp nýggja
limalandið. Bæði fullveldisríki og sjálvstøðug tolløki við ræði á uttanríkis
handilsviðurskiftum kunnu gerast limir. Føroyar kunnu metast at vera eitt
sjálvstøðugt tolløki við ræði á uttanríkis handilsligum viðurskiftum.



https://fo.wikipedia.org/wiki/Vatni%C3%B0_(V%C3%A1gur)

Vatnið er eitt vatn í Suðuroynni, vestanfyri bygdina Vág og eystanfyri Vágseiði.
Vatnið hevur fleiri nøvn, men fólk flest rópa tað bara Vatnið. Onnur nøvn eru
Vágsvatn og Eiðisvatn. Gongugøta er allan vegin kring Vatnið, har ganga fólk
ofta túr. Fjølbroytt fuglalív er kring Vatnið og á Vatninum. Ein á rennur úr
Vatninum oman í Ósan og síðan á sjógv. Henda áin eitur Laksá. Vágs kommuna hevur
gjørt gongugøtu øðrumegin við Laksá (á syðru síðu) frá Vatninum til Líðarveg.
Beint vestanfyri Vatnið er ítróttarøkið hjá vágbingum. Har er Vágshøll og
fótbóltsvøllur við graslíki. Millum vøllin og ítróttarhøllina er VB-húsið.

Serfrøðingar meina, at ein flóðalda (tsunami) hevur rakt Føroyar fyri umleið
7000 árum síðan. Hetta var í samband við eitt stórt skriðulop, sum nevnist
Storegga. Flóðaldan rakti alt tað norður atlantiska økið. Tekin um hesa flóðaldu
eru funnin tvey støð í Føroyum: á Vatninum við Vágseiði og á Eiði í Eysturoynni.



https://fo.wikipedia.org/wiki/V%C3%A1gs_Kappr%C3%B3%C3%B0rarfelag

Vágs Kappróðrarfelag varð stovnað í juli 1943 og hevur bústað í Vági. Felagið
bygdi neyst yviri í Líðini í 1955.

Fyrsti kappróðrarbátur hjá felagnum var áttamannafarið Toftaregin, sum varð
smíðaður í 1934. Toftaregin varð høvuðsumvældur í 2004. Felagið eigur bátar í
øllum støddunum, sum verða nýttar til kappróður. Bátarnir eru hesir:

Síðan 1973, tá skipaður FM róður byrjaði, hevur Vágs Kappróðrarfelag vunnið 5 FM
heitið:

6. september 2011 varð nýtt róðarfelag, sum nevnist Suðuroyar Kappróðrarfelag,
stovnað í Suðuroynni. Talan er um eitt felag sum er fyri alla oynna. Tað eru
fólk úr Vágs Kappróðrarfelag og Froðbiar Sóknar Róðrarfelag sum hava tikið stig
til at stovna hetta nýggja felagið. Ein av orsøkunum til at nýggja felagið bleiv
stovnað er tann, at tvøráfólk og vágbingar ikki hava fingið mannað nakað
10-mannafar seinastu árini. Fyrsta árið er meiningin at samstarva um eitt
10-mannafar fyri alla oynna. Nýggja felagið hevði, longu áðrenn tað formliga
varð stovnað, bílagt eitt nýtt 10-mannafar frá Sámali Hansen, bátasmiði. Nýggja
10-mannafarið, sum eitur Suðuroyingur luttakur í FM kappróðrinum 2012.



https://fo.wikipedia.org/wiki/Usbekistan

Usbekistan (usbekskt: O'zbekiston) er eitt lýðveldi í Asia. Høvuðsstaður er
Tasjkent. Usbekistan var fyrr ein partur av Sovjetsamveldinum, men gjørdist
sjálvstøðug tjóð hin 1. september 1991. Fólkatalið í Usbekistan er umleið 30,2
milliónir (2013). Usbekistan er eitt av ríkastu og fjølbygdastu londunum í
Mið-Asia. Stórt ráevnistilfeingi er í Usbekistan. Har er nógv olja, gass, kol,
gull og uran. Stór gassleiðing er løgd úr Bukhara og norður til Uralfjøll í
Russlandi. Men gassið verður eisini nýtt í usbekiska ídnaðinum, til dømis í
evnafrøði-ídnaðinum og maskin- og flogfaraídnaðinum. Landslagið er skiftandi;
tveir triðingar eru oyðimørk og turrar grasfløtur; men har eru eisini fruktagott
lendi og stríðar áir og snjótakt fjøll. Gomlu býirnir fram við Silkivegnum eru
farnir at draga nógv ferðafólk til sín, og útlendskar fyritøkur eru uppi í at
gagnnýta stóra ráevnistilfeingið og góðu vatnorkumøguleikarnar. Usbekistan er
fjórðstørsta bummullarland í heiminum. Usbekar nevna bummull "hvíta gullið".
Silkivegurin er navnið á forna handilsvegnum úr Kina, ígjøgnum Mið-Asia,
Miðeystur og til Evropa. Mangir gamlir islamskir býir, ið vóru handilsmiðdeplar,
eru fram við vegnum. Ímillum teirra eru Samarkand, við mongum vøkrum islamskum
bygningum, og Bukhara, sum er pílagrímsbýur hjá muslimum, og Tasjkent,
høvuðsstaðurin í Usbekistan, sum er gitin undir navninum "gosbrunnabýurin".



https://fo.wikipedia.org/wiki/Uruguei

Uruguai (Spanskt; República Oriental del Uruguay) er eitt land í Suðuramerika,
sum hevur mark við Brasil móti norði og til Argentina í ein útsynning. Har búgva
umleið 3,4 milliónir og fólkatíttleikin er 19,1 pr.km². Uruguei fevnir um eitt
øki á 176.220 km². Høvuðsstaðurin eitur Montevideo. Málið er spanskt, og tað
mesta fólkið er katólskt.

Tað mesta av Uruguai er slættlendi. Jørðin er góð og veðurlagið gott, nóg mikið
av regni og góður sólargangur. Landið er tí eitt rætt landbúnaðarland. Bøndurnir
hava mest lagt seg eftir seyða- og neytahaldi. Nýtslyplanturnar, sum teir velta
mest av, eru epli, hveiti og mais; eisini dyrka teir væl av víni og tubbaki. Av
tí at veðurlagið er so lýtt, og stórir sandar eru fram við Atlantshavi, kemur
nógv fólk til Uruguai at stuttleika sær úti við strondina í frítíðini.

Landið var ein partur av tí spanska hjálandaveldinum til 1821, tá Brasil legði
landið undir seg. Uruguai gjørdist sjálvstøðug tjóð í 1828. Í hjálandatíðini
varð økið nevnt Banda Oriental, sum merkir eystari áarbakki Uruguei-ánni. Hetta
sæst eisini aftur í almenna navinum.

Sum fyrsta land í heiminum hevur Uruguai gjørt av, at tað ikki longur skal vera
ólógligt at dyrka, selja og brúka marijuana. Eftir 12 tíma langa viðgerð í
senatinum týsdagin 10. desember 2013 bleiv nýggja lógin samtykt við 16 atkvøðum
fyri og 13 ímóti. Undirhúsið í Uruguai samtykti lógina longu í juni 2013, og
roknað varð við, at hon skuldi setast í gildi í apríl mánaði í 2014. Sambært
lógini fáa fólk 18 ár og eldri rætt til at keypa upp í 40 gramm av marijuana um
mánaðin. Stjórnin vónaði, at lógarbroytingin fór at gera sítt til at steðga
narkokartellunum í landinum, men tey ivasomu siga, at hon fer at gera tað
lættari hjá fleiri fólkum at fáa rúsevni. Sálarfrøðingar siga, at lógin fer at
elva til, at talið av fólkum við sálarsjúkum fer at vaksa, og skúlalærarar stúra
fyri, at fleiri næmingar fara at dumpa. Og apotekarar eru ikki fegnir og siga,
at nýggja lógin fer at skaða teirra umdømi .



https://fo.wikipedia.org/wiki/Universal_Music_Group

Universal Music Group er ein amerikonsk fyritøka, sum hevur virksemið um allan
heimin, fyritøkan er tann størsta av sínum slag í USA. Fyritøkan fæst við
tónleikaframleiðslu.

Fyritøkan var upprunaliga eitt dótturfelag hjá filmstudionum Universal Pictures,
søgan gongur heilt aftur til Decca Records í 1934. Decca Corporation of England
slapp sær av við American Decca í 1939. MCA Inc. keypti síðan American Decca í
1962.

Høvuðsskrivstovan hjá Universal Music Group er á 2220 Colorado Avenue í Santa
Monica. The Capitol Music Group hevur sína høvuðsskrivstovu í Capitol Records
Bygninginum í Hollywood. Høvuðsskrivstovan hjá Universal Music Group
Distribution er í Universal City, Kalifornia. UMG hevur eisini eina stóra
skrivstovueind í New York City, sum í høvuðsheitum tekur sær av marknaðarføring.

Universal Music Group International (UMGI) hevur sína høvuðsskrivstovu á High
Street Kensington, London. UMGI tekur sær í høvuðsheitum av skrivstovum hjá UMG
í flestu londum, sum eru uttanfyri Norðuramerika.

Universal Music Latin Entertainment hevur sína høvuðsskrivstovu í Woodland
Hills, Kalifornia, meðan Universal Music Group Nashville hevur sína
høvuðsskrivstovu í Nashville, Tennessee. Foreldrafyritøkan hjá Universal Music
Group, Vivendi, hevur sína høvuðsskrivstovu í París, Frakland.



https://fo.wikipedia.org/wiki/Umbo%C3%B0smannatingi%C3%B0_%C3%AD_USA

Umboðsmannatingið í USA (enskt: United States House of Representatives) er annar
helmingurin av føderala lóggevandi tinginum í USA, Kongressini. Hin helmingurin
er Senatið. Í USA verður Umboðsmannatingið ofta bert nevnt the House. Tað eru
435 limir í Umboðsmannatinginum, sum øll standa fyri vali annað hvørt ár.
Harumframt eru tað seks limir, ið ikki hava atkvøðurætt. Tingið hevur, eins og
øll Kongressin í USA, bústað í Capitol-bygninginum í Washington, D.C.. Ólíkt
Senatinum, so kann talið av limum frá hvørjum stati í Umboðsmannatinginum
broytast, alt eftir íbúgvatalinum. Sambært tí amerikonsku grundlógini so verður
býti av umboðum frá teimum ymisku statunum í USA dagført 10. hvørt ár, grundað á
fólkateljingum (seinasta fólkateljingin ella manntalið var í 2010). Kalifornia
(umleið 37 milliónir íbúgvar) hevur sostatt 53 limir og Alaska (umleið 660.000
íbúgvar) bert ein lim í Umboðsmannatinginum.

Formaður Tingsins, nevndur The Speaker, leiðir fundirnar og er nummar trý í tí
politiska stiganum (hierarkinum) næst eftir forsetanum og varaforsetanum. Í 2007
var republikanarin Dennis Hastert avloystur av demokratinum Nancy Pelosi, sum
harvið gjørdist tann fyrsti kvinnuligi formaðurin og tann 60. formaðurin í
raðfylgjuni. Republikanarin John Boehner tók við álitisstarvinum sum The Speaker
hin 5. januar 2011.

Í verandi Tinginum hava republikanararnir meiriluta við 242 limum, meðan
demokratarnir hava 193 limir. Eric Cantor er leiðari fyri samgonguna meðan Nancy
Pelosi er leiðari fyri anstøðuna.



https://fo.wikipedia.org/wiki/UEFA_Europa_League

UEFA Europa League (á føroyskum eisini nevnd Evropaligan) er ein fótbóltskapping
fyri evropeisk feløg, sum er fyriskipað av tí evropeiska fótbóltssambandinum
UEFA. Tað er tann næst týdningarmesta kappingin fyri evropeisk feløg, næst eftir
Champions League.

Kappingin var kend sum UEFA Cup áðrenn juni 2009,, samstundis var
kappingarbygnaðurin broyttur frá 2009/2010-sesongini. Europa League og UEFA Cup
verða sæð sum sama kapping, har navnabroytingin bert er eitt nýskapandi brand.

Kappingin byrjaði í 1971 og kom í staðin fyri Inter-Cities Fairs Cup, sum varð
stovnað hin 18. apríl 1955. Fyrsta liðið, ið vann kappingina var Tottenham
Hotspur. Í 1999 var UEFA Cup Winners' Cup afskaffað og lagt saman við UEFA Cup.
Frá 2005/6 var innført eitt bólkaspæl, áðrenn liðini skuldu fara víðari til
knock-out-støðið. Við navnabroytingini í 2009 varð Intertoto Cup innlimað í
kappingina, og tað førdi tað við sær, at fleiri lið skuldu luttaka í kappingini,
samstundis sum bólkaspælið var víðkað og kvalifikasjónskrøvini vóru broytt.

Føroyar hava luttið í Europa League í fleiri ár. Í 2013 luttóku fýra føroysk
feløg: EB/Streymur og Víkingur, sum bæði megnaðu at koma víðari eftir 1. rundu,
og HB og ÍF, sum ikki komu víðari.



https://fo.wikipedia.org/wiki/Tour_de_France

Tour de France er ein árlig súkklukapping við fleiri teinum, ið fyrst og fremst
verður hildin í Fraklandi, men av og á verður eisini súkkla gjøgnum grannalond.
Tour de France varð fyrstu ferð fyriskipað í 1903 fyri at økja um søluna av
tíðarritinum L'Auto; kappingin verður í løtuni fyriskipað av Amaury Sport
Organisation. Kappingin hevur verið hildin hvørt ár síðan fyrstu útgávuna í 1903
burtursæð frá tær ferðirnar ið hon varð støðgað orsakað av teimum báðum
heimsbardøgunum (1915-1919; 1940-1947).

Høvuðskappingin, har ið vinnarin fær gulu troyggjuna, er tann elsta kappingin í
Tour de France, og tann kappingin, ið teir flestu súkklararnir ynskja at vinna.
Tað verður tikið tíð á øllum teinunum líka til teinurin er komin at enda. Tíðin
hjá súkkaranum verður løgd saman við undanfarnu teinum; soleiðis at súkklarin
við tí styttsti samlaðu tíðini er førarin av kappingini. Førarin verður funnin
eftir at hvør teinur er komin at enda. Førarin av kappingini fær rættin til at
lata seg í gulu troyggjuna. Troyggjan verður handað til føraran á einum
sigurspalli í býnum, har ið málið á teininum var. Um súkklarin vinnur meira enn
eina kapping ið gevur eina troyggju, so verður hann ílatin "maillot jaune",
eftirsum høvuðskappingin er tann týdningarmesta í kappingini. Førarin kann
skifta eftir hvønn tein.

Fjallakappingin er tann næstelsta kappingin í Tour de France, ið gevur
vinnaranum eina troyggju. Fjallakappingin varð løgd afturat Tour de France í
1933 útgávuni og varð fyrstu ferð vunnin av Vicente Trueba. Vinnarin fær eina
prikkuta troyggju, ið er hvít við reyðum prikkum.



https://fo.wikipedia.org/wiki/Tony_Blair

Tony Blair (føddur 6. mai 1953 í Edinburgh í Skotland) var forsætisráðharri í
Bretlandi í 10 ár (2. mai 1997 til 27. juni 2007). Hann ruddaði marxismuna úr
Arbeiðaraflokkinum. Hann fekk enda á 18 ára longum konservativum stýri og vann
trý val á rað.

Tony Blair sat við valdið í tíggju ár frá 1997 til 2007. Hann sigraði tríggjar
ferðir og er tískil leiðarin við besta byrinum í Labour flokkinum. Hann brakaði
ígjøgnum og blásti nýtt lív í flokkin. Blair lovaði at nútímansgera og sameina
Stóra Bretland og eftir tíggju ár við valdi, er Bretland vorðið ríkari, men
munurin millum fátæk og rík er nógv vaksin. Tony Blair hevði í valstríðnum lovað
at pussa teir bretsku stovnarnar upp, sum til dømis skúlaverkið og heilsuverkið.
Hetta eydnaðist, og fram til 2003 var Tony Blair ógvuliga væl umtóktur. Avgerðin
at fara í kríggj í Irak vendi øllum upp og niður og Blair skilti ikki
mótstøðuna. Fyri hann hevði tað verið ómoralskt ikki at stuðla sameinda USA.



https://fo.wikipedia.org/wiki/Tofta_%C3%8Dtr%C3%B3ttarfelag

B68 (Fult navn: Tofta Ítróttarfelag) er fótbóltsfelagið á Toftum. Felagið varð
stovnað 21. desember 1962.

Fyrstu 8 árini spældi felagið í meðaldeildini, sum næstbesta deildin tá
nevndist. Í 1976 varð føroyska fótbóltskappingin umskipað, og í tíðarskeiðnum
1976-1980 spældi B68 framvegis í næstbestu deildini, sum tá nevndist 2. deild. Í
1980 vann felagið 2. deild, og flutti upp í 1. deild.

Fyrstu ferð felagið royndi seg í bestu deildini var sostatt í 1981, og har
spældu teir í samfull 24 ár til 2004, tá teir fluttu niður.

Í 2005 vunnu teir næstbestu deildina, men fluttu beinleiðis niður aftur í 2006.
Í 2007 vunnu teir aftur næstbestu deildina, og hava síðani 2008 aftur verið í
bestu deildini, sum nú verður rópt Effodeildin.

Í 1984 vann B68 sítt fyrsta føroyameistaraheiti í 1. deild hjá monnum, og árið
eftir endurtóku teir hetta bragd. Seinast felagið vann bestu deildina var í
1992.

Í 2012 endaði B68 á einum 9. plássi og flutti niður í 1. deild, har teir spæla í
2013. Teir vóru javnir í stigum við TB og spældu seinasta avgerðandi dystin móti
júst TB við Stórá. Kravið var at teir vunnu við í minsta lagi fýra málum, og tað
var um reppið at eydnast. Úrslitið av dystinum gjørdist 1-4, B68 fekk øll málini
í seinna hálvleiki og tað seinasta í yvirtíðini, men so gekk tíðin undan, og B68
hevði vunnið dystin men tapti stríðið um at varðveita plássið í Effodeildini.



https://fo.wikipedia.org/wiki/Tj%C3%B3%C3%B0veldi

Tjóðveldi varð stovnað á fundi 22. og 23. mai 1948 við navninum
Tjóðveldisflokkurin. Flokkurin varð stovnaður av tí at føroyska tjóðveldið ikki
varð stovnsett eftir fólkaatkvøðuna 14. september 1946. Hugsjónin er at
fólkaræði skal galda í øllum viðurskiftum í føroyska samfelagnum, "politiska,
vinnuliga, sosiala og mentanarliga lívi landsins". Flokkurin vil at Føroyar
skulu taka lut í altjóða samfelagnum sum sjálvstøðug tjóð við bæði rættindum og
skyldum sum aðrar sjálvstøðugar tjóðir. Tjóðveldisflokkurin kom fyrstu ferð á
ting í 1950 og hevur verið á tingi síðani. 14. september 2007 broytti flokkurin
navn til Tjóðveldi.

Tjóðveldi er ein sosialistiskur flokkur. Tjóðveldi er limur í norðurlendska
felagsskapinum NGLA, sum stendur fyri Nordic Green Left Alliance. Síðan
fimmtiárini hevur flokkurin støðugt verið millum fýra teir stóru flokkarnar í
Føroyum og hevur oftast fingið millum 20 og 24 % av atkvøðunum til løgtingsval.

 Tjóðveldisflokkurin varð stovnaður í 1948 sum eitt beinleiðis úrslit av
fólkaatkvøðuni í 1946.

Tá ið fólkaatkvøða varð útskrivað í 1946, var eingin politiskur flokkur fegin um
hetta. Fólkaflokkurin, sum tá vildi hava føroyskt fullveldi, vildi ikki hava ein
fólkaatkvøðu um antin loysing ella heimastýrisskipan. Hann vildi hava fleiri
valmøguleikar – har ein møguleiki var ein skipan, har Føroyar høvdu fullveldi,
men vóru í ríkisfelagsskapi við Danmark. Javnaðarflokkurin og Sambandsflokkurin
vildu tó saman við donsku stjórnini hava fólkaatkvøðuna at snúgva seg um eitt
danskt stjórnaruppskot sum líktist heimastýrisskipanini. Sostatt var eingin
politiskur flokkur, sum beinleiðis arbeiddi fyri, at føroyingar skuldu velja
loysing á fólkaatkvøðuni 14. september 1946. Javnaðartingmaðurin Jákup í
Jákupsstovu var tó fyri loysing. Tí atkvøddi hann fyri øllum uppskotum í
tinginum, sum miðaðu eftir at skipa Føroyar sum sjálvstøðugt land.

Tjóðveldisflokkurin varð stovnað á fundi 22. og 23. mai í 1948. Flokkurin skuldi
hava sum endamál at fremja úrslitið av fólkaatkvøðuni í 1946 og virka fyri, at
veruligt fólkaræði kom at galda í Føroyum í einum sosialt rættvísum samfelag.
Teirra hugsjón var, at eingin stætt skuldi hava nakran framíhjárætt. Tey vildu
stovnseta føroyska tjóðveldið, so at farast kundi undir at endurreisa og menna
samfelagið á egnum grundarlagi, við javnbjóðis samstarvi við aðrar tjóðir.
Navnið Tjóðveldisflokkurin merkir í orðsins týdningi, at tjóðin skal hava valdið
í egnum landi. Í floksins stevnu varð gjørt greitt, at tjóðarfrælsið er amboðið
til at skipa eitt samhaldsfast samfelag, har korini hjá verkafólki og
fiskimonnum skuldu betrast.

Tjóðveldisflokkurin bjóðaði seg fram á løgtingsvali fyrstu ferð í 1950 og fekk
tvey umboð vald í Løgtingið. Flokkurin vaks á valinum í 1954 og fekk seks umboð
á ting. Í 1958 vann Tjóðveldisflokkurin sjey umboð. Fyrstu umboð floksins á
tingi vóru Hanus við Høgadalsá og D.P. Danielsen. Samstundis vóru oddafólk í
flokkinum sera virkin í fakfelagsarbeiði, mentanararbeiði og vinnulívsmenning.
Nevnast kunnu fólk sum D.P. Danielsen, Frederik Hansen, Erlendur Patursson,
Jákup í Jákupsstovu, Andrea Árting, Andreas Ziska, Hanus við Høgadalsá, Hans
Debes Joensen, Jóhan Simonsen, Karsten Hoydal, Sigurð Joensen og onnur.

Fyrstu 12 árini var Tjóðveldisflokkurin ikki í samgongu um at skipa landsstýri,
men eftir valið í 1962 skipaði flokkurin samgongu saman við Fólkaflokkinum og
Sjálvstýrisflokkinum. Hetta landsstýrið varð nevnt sjálvstýrislandsstýrið og
setti sær fyri at taka yvir fleiri mál frá Danmark. Kortini var, tá samanum kom,
ikki semja í samgonguni til at fremja ætlaðu yvirtøkurnar.

Høvuðsmál í politikki floksins á tingi hava verið at skipa Føroyar sum
sjálvstøðuga tjóð og at tryggja øll rættindi hjá føroysku tjóðini. Tjóðveldi vil
stovnseta føroyska tjóðveldið sum eitt fólkaræði við egnum forseta sum
ríkisovasta. Fólkaræðið verður tryggjað við frælsari stjórnarskipan og við
fólkaatkvøðum um mál, ið hava týdning fyri sjálvræðið í landinum. Tjóðarfrælsi
er fortreytin fyri at tryggja javnstøðu millum heimsins tjóðir.

Umhvørvisskrivstova verður sett á stovn til tess at samskipa
umhvørvispolitikkin. Royndir við alternativum orkukeldum, eitt nú vind-, aldu-
og streymorku, skulu fremjast, so at orkutørvurin kann nøktast varandi, og so at
dieselorkuverkini verða avloyst. Almennar byggisamtyktir skulu áseta krøv um
orkusparing. Upplýsing um orkusparandi tiltøk og umleggingar av orkunýtslu skulu
gerast. Krøv skulu setast um at allir almennir nýbyggningar eru orkuvinarligir.
Seta tiltøk í verk at forða fyri jarðlopi í landslagnum og týning av
plantuvøkstri og djóralívi. Gjøld skulu latast fyri vinnuligari nýtslu av
almennum tilfeingi. Krøv skulu eisini setast um at gagnnýta alt tilfeingi í
vinnuligari nýtslu. Harðar revsitreytir skulu eisini setast fyri dálking hjá
bæði fyritøkum og einstaklingum. Eggjað skal verða til lokal tiltøk viðvíkjandi
orkusparing, umhvørvisundirvísing og fríðkan; avgjaldspolitikkur eigur at geva
fyrimun fyri orkusparing og minkandi nýtslu, ikki avsláttur fyri stóra nýtslu.

Tjóðveldi virkar fyri munandi øktum íløgum í útbúgving og gransking og miðvísari
endurskoðan og samskipan av undirvísingar- og granskingarverkinum. Hetta verða
gjørt við útbúgvingarskipan, sum er ókeypis fyri øll, og við eftirútbúgvingum og
granskingarframtøkum í samstarvi millum vinnulívið og tað almenna.

Sjónvarp Føroya og Útvarp Føroya verða skipað sum sjálvstøðugir stovnar, ikki
sum KvF, og stuðlaðir fíggjarliga til burturav at framleiða føroyskt og
føroyskað tilfar og at goyma mynda- og ljóðsøvnini fyri tjóðina. Stovnarnir eiga
at virka sum miðlahús, har royndir við margmiðlum og samstarv við privatar
framleiðarar verða skipað. Stuðul til føroyska bókaútgávu og útgávu av
elektroniskum tilfari á føroyskum verður styrkt munandi. Fyriskipanir fyri
bókaútgávu skulu gerast liðiligari, og stuðulsskipanirnar skulu eisini fevna um
týðing av bókmentum, filmum, spølum, telduforritum o.s.fr. Harafturat skal
stuðulin til orðabókagerð økjast.

Føroyar skulu menna beinleiðis samstarv við so nógvar tjóðir sum gjørligt
mentanarliga, politiskt og búskaparliga. Føroyar skulu leggja dent á at tryggja
mannarættindi og rættindi hjá føroysku tjóðini og øðrum smátjóðum í heiminum.
Føroyar skulu virka miðvíst fyri altjóða reglum og samstarvi um
havumhvørvisvernd og burðardygga tilfeingisnýtslu. Føroyar stovna sendistovur í
útvaldum londum og samstarva annars við Norðurlond um uttanlandsumboðan. Konslar
verða settir í øðrum londum. Føroyar gerast sjálvstøðugur limur í Sameindu
Tjóðum (ST). Samstarvið millum londini í útnorðri verður styrkt, og øll londini
og økini kring Norðuratlantshav samstarva um havumhvørvisvernd og
tilfeingisumsiting. Føroyar fáa sjálvstøðugan limaskap í Norðurlandaráðnum og í
norðurlendskum sáttmálum, sum hava við sær javnbjóðis rættindi til útbúgving,
arbeiði og sosialar skipanir og rættindi til at hava frítt at fara. Føroyar taka
lut í samstarvi við aðrar smátjóðir kring allan heim.

Føroyar skulu virka fyri at fáa limaskap og virka í altjóða felagsskapum, og at
norðurlendskt samstarv verður víðkað til eisini at fevna um grannalond okkara
vestanfyri og sunnanfyri (Kanadisku økini, Skotland, Írland, Hetland,
Orknoyggjar o.s.fr.). Vit gerast sjálvstøðugur limur í Sameindu Tjóðum.

Tjóðveldi er ímóti limaskapi í ES. Føroyar skulu saman við hinum londunum í
útnorðri miða eftir at økja um samstarvið í londini útnorðri, soleiðis at tey
kunnu gerast ein mótvekt og samstarvsfelagi hjá ES. Vit gerast limur í EFTA og
fáa harvið fría atgongd til ES-marknaðin og til útbúgvingar-, granskingar, og
mentanarsamstarvið í Evropasamveldinum. Vit fara undir at brúka Evro sum
gjaldoyra.

Møguligar bindingar í verjupolitiskum spurningum skulu avgerast við
fólkaatkvøðu; Føroyar skulu taka upp beinleiðis samband við síni grannalond og
við NATO til tess at gera avtalu um skipanina av verjumálum. Føroyar virka fyri
friði og hernaðarligari avdubbing í heiminum. Føroyar skulu vera kjarnorkufrítt
øki. Føroyar skulu taka lut í altjóða samstarvi viðvíkjandi sivilari tilbúgving.



https://fo.wikipedia.org/wiki/Thiamin

Thiamin ella vitamin B1 er eitt litleyst evni við frymilinum C12H17N5O4S. Tað
kann upploysast í vatni, men ikki í alkohol. Thiamin er alneyðug í
niðurbrótingini av kolhydratum.

Thiamin verður í kroppinum gjørt um til thiamin pyrophosphat (TPP), ið er eitt
coensym fyri allar dekarboksyleringar av α-ketosýrum t.d. pyruvat dehydrogenase,
α-ketoglutarat dehydrogenase og transketolase.

Thiamin finst serliga í korni, bjølgum (t.d. ertrar og bønir), soltnum kjøti,
mjólk og í osti.

Thiamin verður brúkt til at umskapa kolhydratir til drúvusukur (glukosu). Tá
drúvusukur verður umskapa í kroppinum, skapast orka, sum er týdningarmikil fyri
hjarta, heilan og vøddarnar.

Mangul av thiamin kann elva til nervadegeneratión, svinn og deyða. Mangulin kann
m.a. koma av rúsdrekkamisnýtslu og skeivari føði ella hungri. Tekin uppá
thiaminmangul eru versnaður matarhugur, møði, ørkymlan og
konsentratiónstrupulleikar. Viðvarandi mangul kann elva til sjúkurnar beriberi
og Korsakoffs sinnissjúku.



https://fo.wikipedia.org/wiki/Theodore_Roosevelt

Theodore Roosevelt (27. oktober 1858 - 6. januar 1919) var neytabóndi,
veiðimaður og rannsóknarfari, umframt at hann var politikari. Hann fekk innlit í
politikk sum nýskipanar-republikanari í New York og gjørdist væl umtóktur sum
ovasti fyri sjálvbodnu Rough Riders, eitt reiðlið, ið gjørdu tænastu í
spanska-amerikanska krígnum 1898. Sama ár varð hann valdur landshøvdingi í New
York, og í 1901 gjørdist hann varaforseti. Eftir tað at William McKindley
forseti varð myrdur í september í 1901, gjørdist Roosevelt forseti, og í 1904
varð hann afturvaldur. Stjórn hansara setti í verk eina nýskipanarætlan, og
týdningarmestu broytingarnar vóru, at rættindi hjá stórfyritøkunum vórðu
avmarkað, og tiltøk vórðu sett í verk at verja náttúrutilfeingið í USA.
Roosevelt tálmaði eisini valdsmisnýtsluna hjá jarnbreytafeløgunum og stytti
arbeiðstíðina hjá børnum, sum arbeiddu á verksmiðjum. Í uttanríkspolitikki
eggjaði hann Panama at taka loysing frá Kolumbia, og afturfyri útvegaði USA sær
rættindi til at gera Panamaveitina.



https://fo.wikipedia.org/wiki/The_Beatles

The Beatles var ein enskur tónleikabólkur úr Liverpool í Onglandi. The Beatles
eru mettir sum heimsins best umtókti tónleikabólkur nakrantíð. Teir eru eisini
tann bólkurin, sum hevur selt flest fløgur/plátur og kassettubond í heiminum.
Metingarnar siga, at teir hava selt yvir 1 milliard eintøk síðan fyrsta
singulplátan Love Me Do kom út í 1962.

"Áðrenn Elvis var einki!" hevur John Lennon sagt og vísti á, at Elvis Presley
var tað fyrsta, sum veruliga rein við hjá sær av tónleikí. Tað var ið hvussu er
aftaná, at hann hevði hoyrt Heartbreak Hotel, at hin ungi Lennon plágaði mostir
sína Mimi at keypa honum ein gittara. Tá segði hon tey so mangan endurtiknu
orðini: "Ein gittari kann vera fínur sum ítriv, men tú fert ongantíð at fáa eitt
livibreyð burturúr honum!".

Hvussu var og ikki, so byrjaði John Lennon saman við vinmonnum sínum ein
tónleikabólk, sum spældi skiffle-tónleik miðskeiðis í 1950'unum. Bólkin kallaðu
teir The Quarrymen eftir skúlanum, teir gingu á.

16. juni 1957 spældi bólkurin til ein kirkjubasar í Liverpool. Henda dagin
spældu teir millum annað tað tá nýggja lagið hjá Gene Vincent Be Bop A Lula.
Millum áhoyrararnar var hin fjúrtan ára gamli Paul McCartney, sum kendi ein av
limunum í bólkinum. Aftaná framførsluna heilsa John Lennon og Paul McCartney
fyri fyrstu ferð upp á hvør annan, og Paul vísti tá John, hvussu hann skuldi
stemma gittaran hjá sær og spældi eisini fyri honum lagið hjá Eddie Cochran
Twenty Flight Rock.

John Lennon segði seinni, at hann var serliga hugtikin av, at Paul McCartney
dugdi allan tekstin til Twenty Flight Rock; men eisini at tað var eitt trupult
val, ið hann stóð yvirfyri, tí skuldi hann gera bólkin sterkari ella gera seg
sjálvan sterkari? - Hann valdi at gera bólkin sterkari.

Paul McCartney hevði ein vinmann, George Harrison, sum var rættiliga kringur á
gittara. Hóast John Lennon var eitt sindur í iva um at bjóða dreiginum við í
bólkin, tað eru jú hálvtriðja ár millum teir, so fekk Paul hann sannførdan eftir
at George hevði spælt eina lýtaleysa útgávu av gittarlagnum Raunchy.

Tá havt verður í huga, hvussu ótrúliga vælumtóktir Beatlarnir gjørdust, so er
áhugvert at vita, at tað finst ein upptøka av framførsluni hjá The Quarrymen
gjørd á nett sama kirkjubasari tann dagin, tá ið John møtti Paul. Hesar upptøkur
komu undan kavi í 1990'unum, og keypti plátufelagið hjá The Beatles EMI bandið,
men enn er hetta tilfar ikki givið út alment.

Í 1958 fóru teir komandi Beatlarnir í lítla studioið hjá Percy Philips í
Liverpool at spæla inn eina lakkplátu til egið brúk. Á upptøkuni spæla teir
tríggir John, Paul og George allir gittara, og við sær hava teir John Lowe, sum
spælir klaver, og Colin Hanlon, sum spælir trummur.

Fimm eintøk vórðu gjørd av hesi lakkplátuni, og tá ið arbeitt varð við Anthology
røðini miðskeiðis í 90'unum fekk EMI hendur á einasta eintakinum, ið hevði
yvirlivað. Henda ráa upptøka við The Quarrymen kom út á Anthology 1 í 1994.

John Lennon syngur fyri á løgunum báðum, Paul McCartney og George Harrison
syngja kór. Paul McCartney hevur sagt, at soleiðis sum hann minnist tað, so varð
George Harrison skrivaður sum samhøvundur, tí hann hevði funnið uppá
gittarsoloina.

Allir sangirnir Beatlarnir góvu út á singul vóru skrivaðir av Lennon og
McCartney uttan The Inner Light; Old Brown Shoe og Something, ið George Harrison
skrivaði.

Av øllum sangum Beatlarnir spældu inn fyri EMI og góvu út millum 1962 og 1970
eru einans fýra, sum tú ikki hevur, um tú bert eigur tær upprunaligu bretsku
útgávurnar. Teir sangirnir eru hesir:

Týskmæltu útgávurnar blivu innspældar í februar 1964 í Fraklandi um somu tíð,
sum Can't Buy Me Love singulin bleiv innspæld. Bad Boy varð innspældur um somu
tíð sum sangirnir til Help!-filmin. Across The Universe var innspældur um somu
tíð sum Lady Madonna singulin varð innspæld. Henda útgávan, ið byrjar við
fuglaláti, var givin út á stuðulsplátu fyri ST stovnin WWF (World Wildlife
Foundation) 12. desember 1969. Ein onnur útgáva kom út á Let It Be plátuni árið
eftir.



https://fo.wikipedia.org/wiki/Svalbar%C3%B0

Svalbarð (á norskum Svalbard) er norskur oyggjaflokkur norðuri í Íshavinum.
Svalbarð hevur umleið 2650 íbúgvar. Størstu búplássini eru Longyearbýurin,
Barentsburg og Ný Ålesund. Skúlar eru á teim flestu búplássunum. Fyrr var stór
loðdýraveiða í oyggjunum, men einasta vinna nú er námsvinna. Russar hava nøkur
kolanám í Spitsbergen. Kanningarstøðir eru í oyggjunum. Sýslumaður stjórnar
oyggjalandinum. Serstakar reglur eru í gildi, til dømis skal einki hervald vera.
Lítil skattur fær arbeiðsfólk at fara til Svalbarðs. 60 prosent av Svalbarði eru
undir jøklum. Skógur veksur ikki í arktiskum veðurlagi. Bara dýr, sum hava lagað
seg eftir viðurskifunum, eru har: hvítabjørn, roysningur, tjúrur, kópur, rípa,
fjallarevur og svalbarðsrein. Ansað verður væl eftir viðkvomu náttúruni.
Ferðafólkini verða alt fleiri, og tey eru havd undir strongum eftirliti.

Í 1925 var Svalbarð við semju millum stórveldini og onnur avvarandi lond lagt
undir norskt yvirvald og fyrisæti, tó so at fólk úr hinum semjulondunum kunna
fáa virkisrætt. Oyggjarnar mugu ikki búgvast út hernaðarliga.

Fleiri lond hava troytt náttúruríkidømi í og undir Svalbarði, men í 1920 fekk
Noreg yvirvaldsrættin, tá ið Svalbarðssáttmálin var gjørdur. Í
Svalbardtraktatini verður staðfest, at Norra hevur fullan og órørligan
hægstarætt yvir Svalbard, at Svalbard er ein partur av kongríkinum Norra, og at
tað er Norra, sum tryggjar, at lógirnar, sum fevna um oyggjabólkin verða
hildnar. Eisini verður staðfest, at borgarar og feløg úr øllum londunum, sum
hava skrivað undir traktatina hava javnbjóðis rættindi til fiskiveiðu og alt
slag av sjóvinnu-, ídnaðar-, náms- og handilsvirksemi á oyggjunum. Hetta hava
m.a. russar gjørt brúk av í Barentsburg og hava útvegað Russlandi fótafesti á
Svalbard. Øll árini síðani traktatin varð undirskrivað hevur Norra rikið
námsvinnu á Svalbard, og hetta hevur verið grundarlagið undir búsetingini í
Spitsbergen.

Tað er bara í Svalbarði og í Føroyum at sólarmyrkingin fríggjadagin 20. mars
2015 kundi upplivast á landi. Christin Kristoffersen, borgarstjóri í
Longyearbýnum, upplýsti fyri Ritzau, at tey væntaðu umleið 1500 ferðafólk til
Svalbard í sambandi við sólarmyrkingina. Frammanundan búðu 2500 fólk á oynni og
so var ikki pláss fyri fleiri, um trygdin framvegis skal haldast í hásæti.
"Trygdin kemur fyrst, sjálvt tá tað er sólarmyrking. Tað er sólarmyrking, ja,
men her er kalt, hotellini eru full og her eru hvítabjarnir. So halt teg
burtur". Soleiðis ljóðaðu boðini frá myndugleikunum á Svalbard til tey
ferðafólk, sum høvdu fingið hug at koma til Svalbard fyri at uppliva
sólarmyrkingina. Tí hotellini eru øll fylt, og tað er bítandi kalt í mars
mánaði, og hvítabjarnirnar sníkja seg runt. Í 2011 drap ein hvítabjørn ein
bretskan tannáring á Svalbard, og tað er seinastu ferð, at fólk eru dripin av
hesum stóru djórunum har. Men í miðal verða tríggjar hvítabjarnir skotnar um
árið av fólkum, sum skjóta í sjálvverju.

Hin 19. desember 2015 hendi eitt skalvalop á Svalbard, ið kravdi í minsta lagi
eitt mannalív, ein maður í 40-unum doyði. Skalvurin tók fleiri hús við sær og
flutti tey. Fólk á oynni savnaðust við spaka í hond fyri at leita eftir saknaðum
fólkum. Húsini har ið skalvalopið fór fram vóru evakueraði. Í minsta lagi 9 fólk
vórðu innløgd á sjúkrahús.



https://fo.wikipedia.org/wiki/Sunda_kommuna

Sunda kommuna er ein kommuna í Føroyum. Sunda kommuna er úrslitið av einum
samstarvi millum kommunurnar í Sundalagnum í mong ár. Talan var tá um Hósvíkar-,
Hvalvíkar-, Haldórsvíkar- og Sunda kommunur. Hetta samstarv var longi skipað í
einum kommunufelagsskapi, men í 2003 varð hildið, at tíðin var búgvin at leggja
saman í eina felags kommunu, saman við bygdunum Gjógv og Saksun. Við
fólkaatkvøðu í øllum bygdum var uppskotið um samanlegging samtykt, og 1. januar
2005 fór nýggja kommunan til verka.

Bygdirnar fram við Sundalagnum hava eina langa og ríka søgu. Markatalsbygdirnar
eru Hósvík (19 merkur), Hvalvík (24 merkur), Streymnes (12 merkur), Saksun (29
merkur og 8 gyllin), Haldórsvík (12 merkur), Tjørnuvík (24 merkur), Oyri (12
merkur), Norðskáli (4 merkur) og Gjógv (15 merkur). Í mangar øldir, tá
landbúnaðurin var høvuðsálitið, var tætt samanhang millum markatal og fólkatal.
Tá fiskivinnan so við og við mentist í 19. øld, fyrst við útróðri og síðan við
sluppfiskiskapi, broyttist hetta mynstur tó. Í hesum tíðarskeiði vaks fólkatalið
nógv, og hóast inntøkurnar meira og meira komu frá fiskivinnuni, var
jarðarbrúkið enn ein týðandi partur av gerandisdegnum hjá teimum flestu. Tí vóru
eisini nógv gerði løgd inn burturav haganum, serliga aftaná at myndugleikarnir
góvu heimild fyri hesum í seinnu helvt av 19. øld og aftur við lógini frá 1938.

Sundið millum Eysturoynna og Streymoynna hevur ikki skilt bygdirnar frá hvørji
aðrari, men heldur verið leiðin, sum fólk ferðaðust eftir, tá tey fóru á vitjan
og tá tað ráddu um onnur ørindi. Tí ber til at siga, at hóast bygdirnar livdu
sítt sjálvstøðuga lív, vóru eisini bond, sum bundu tær saman, í gaman og í
álvara. Ein góð lýsing av hesum viðurskiftum er at lesa í bókini Á bygd fyrst í
tjúgundu øld eftir víkamanninum Sámali Johansen.

Tá Brúgvin um Streymin var tikin í nýtslu í 1973 og í 1976 Norðskálatunnilin,
broyttust fortreytirnar hjá økinum grundleggjandi. Frá at vera ein heldur
avsíðis partur í landinum, gav henda nýggja meginferðsluæðrin øktar møguleikar
fyri vinnulívinum, umframt ferðingarmøguleikar fyri tey, sum eitt nú starvast í
Havn ella á Skálafjørðinum.Við nýggju, samanløgdu Sunda kommunu er
høvuðsætlanin, at Sundalagið skal taka tey tungu tøkini í felag, og menna alt
økið eftir eini miðvísari ætlan, sum kommunustýrið setur út í kortið. Á henda
hátt verður støði lagt undir eina menningartilgongd , ið svarar til tey krøv,
sum samtíðin setur okkum.

Við nýggju, samanløgdu Sunda kommunu er høvuðsætlanin, at Sundalagið skal taka
tey tungu tøkini í felag, og menna alt økið eftir eini miðvísari ætlan, sum
kommunustýrið setur út í kortið. Á henda hátt verður støði lagt undir eina
menningartilgongd, ið svarar til tey krøv, sum samtíðin setur okkum.



https://fo.wikipedia.org/wiki/Su%C3%B0uroyar

Suðuroyggjar ella Hebridurnar eru tveir oyggjabólkar vestanfyri Skotland. Í
Suðuroyum er størsti býurin Stornoway. Oyggjarnar vóru einaferð undir norskum
valdi, og enn finnast spor frá teirri tíðini.

Hetland, Orknoyggjar og Hebridurnar ella Suðuroyar, sum norðbúgvar kallaðu tær,
vóru í gomlum døgum í tí norska ríkinum eins og Føroyar, Grønland og Ísland.
Landið kom undir Skotlands kong, tá ið Kristian 1. var kongur í Danmark-Noregi.
Hann setti oyggjarnar í veð til kongin av Skotlandi fyri heimanfylgju, sum
dóttir hansara, sum var gift skotska konginum, skuldi hava. Veðið var ongantíð
loyst. Seinni kom Hetland, saman við Skotlandi, undir kongin av Onglandi.

Gæliskt er móðurmál hjá stórum parti av fólkinum á ytru Hebridunum, og gæliskt
er lærugrein í skúlanum. Undirvísingin fer tó mest fram á enskum. Fólkið, sum
fyrr talaði norrønt mál, talar nú enskt.

Norðari helmingur av Hebridunum er fyri tað mesta protestantiskur, syðri
helmingur fyri tað mesta katólskur. Norðurendin á South Uist og Benbecula er
blandingsøki, har summi eru protestantar, onnur katolikkar.



https://fo.wikipedia.org/wiki/Stonehenge

Stonehenge er eitt yngru steinaldar og bronsualdar fornminni tætt við Amesbury í
enska enska landslutinum Wiltshire, umleið 13 km í ein útnyrðing úr Salisbury.
Tað er uppbygt av vøllgørðum rundan um eina runda uppseting av stórum reistum
steinum og er eitt hitt kendasta fyrisøguligu støðunum í heiminum. Fornfrøðingar
halda steinarnar verða millum 2500 f.Kr. og 2000 f.Kr. tó, at umverandi rundu
vøllgarðarnir og grøvin, sum eru eldsti parturin av fornminninum, eru tíðarfest
til umleið 3100 f.Kr..

Stonehenge og tað, sum er rundanum, eru sett á listan hjá UNESCO sum eitt World
Heritage Site í 1986, og er við lóg vart eftir bretskari lóg sum Scheduled
Ancient Monument.

Stonehenge Complete eftir Christopher Chippendale sigur orðið Stonehenge koma
frá angulsaksisku orðunum "stān", ið merkir "steinur", og annaðhvørt "hencg", ið
merkir "hongsul" ella "hen(c)en", ið merkir gálgi ella píningartól.
Miðaldargálgar vóru uppbygdir av tveimum lodrøttum pettum við einum petti omaná
tey bæði, sum minnir um nakrar uppsetingar í Stonehenge, heldur enn at líkjast
einum umvendum L-skapi, sum vit kenna betur í dag.

Nógvir søgufrøðingar eru ávirkaðir av sagnum í sínum frágreiðingum. Sambært
summum sagnum læt gandakallurin Merlin ein risa byggja verkið fyri seg ella
flutti tað við gandi frá Mount Killaraus í Írlandi, meðan aðrar siga Djevulin
standa aftanfyri. Henry of Huntingdon var fyrstur at skriva um verkið umleið
1130, skjótt fylgdur av Geoffrey of Monmouth, sum var fyrstur at skriva
hugfloygd sambond við Kong Arthur, sum gjørdi verkið til ein part av einum
víðari evropeiskum romantikki.

Í 1615 vildi Inigo Jones vera við, at Stonehenge var eitt rómverkst tempul
halgað Caelus, (latínskt navn fyri grikska Ouranos, og bygdi eftir tuskansku
ordanini. Seinri viðmerkjarar hildu, at danir reistu tað. Sjálvt seint í
nígjandu øld fingu saksar ella onnur lutfalsliga ung samfeløg heiðurin fyri
verkið.

Tær fyrstu akademisku royndirnar at kanna og skilja fornminnið vórðu gjørdar
umleið 1740 av William Stukeley. Sum hann var vanur, gjørdi hann tann feilin, at
geva druidum heiðurin. Tó kom hann við teimum fyrstu tekningunum av staðnum, sum
gjørdu fleiri lýsingar gjørligar av skapinum og týdninginum. Frá sínum arbeiði
megnaði hann, at vísa á ein stjørnufrøðiligan ella tíðarteljingarligan leiklut
av setanini av steinunum.

Tá ið nítjanda øld byrjaði, megnaði John Lubbock at tíðarfesta staðið til
bronsuøld út frá bronsufundum nærhendis.



https://fo.wikipedia.org/wiki/Steink%C3%B3pur

Steinkópur (frøðiheiti Phoca vitulina) er uppi í teimum smáu kópunum, brimilin
verður 150-190 cm langur og vigar 70-150 kg, opnan verður 130-170 cm long og
vigar 60-110 kg. Teir eru ójavnt grámorreyðir og blettutir, grúkurin er
rundbóllutur og snáðin stutt, hetta fær teir at líkjast frá láturkópi, sum hevur
langvaksnan gnúk og langa snáð. Nósin kastar ullfeldin, áðrenn hann verður
lagdur, og hann verður lagdur við stálgráum feldi, sum vatn rínur ikki við.
Ungkópar, ið eru ikki kynsbúnir, fáa ljósamorreyðan feld. Steinkópur heldur til
við strendurnar í tí lýggjara økinum norður í tað arktiska økið. Í Norðurhøvum
er hann norðanfyri úr Frans Jósefslandi og Norðurnoregi, undir Svalbarði,
Íslandi og serliga Suðurgrønlandi eystur í Kattegat og syðra partin í
Eystarasalti og suður til strendurnar í Suðurportugal. Vestanfyri er hann suður
til Cap Cod úti fyri Boston í Massachusetts. Steinkópur helt uppat at leggja í
Føroyum í 18. øld; men hann sæst her regluliga. Í Norðurhøvum er steinkópur
skiftur í eitt vestara og eitt eystara undirslag.   

Steinkópur hevur ikki lagt í Føroyum síðan í 1800-talinum. Hóast Steinkópurin
ikki hevur lagt undir Føroyum í langa tíð hevur hann verið sæddur her um leiðir
við jøvnum millumbilum. Í 1963-1967 vóru skotpremiur latnar fyri kóp. Tá komu
nakrir undirkjaftar av steinkópi úr Suðri. Í 2008 var ein nósi sæddur -
somuleiðis í Suðri, men tað er ikki vist um hann er lagdur her, ella um hann er
komin úr Hetlandi. Í bæði 2013 og 2014 var steinkópur sæddur í Eysturoynni.
Hetta eru møguliga tekin um, at Steinkópurin er á veg aftur til Føroya. Nógvur
steinkópur var undir Føroyum fyrr, men í farnu øld doyði hann út her. Umframt at
steinkópur Phoca vitulina og láturkópur Halichoerus grypus ikki líkjast –
steinkópur hevur eitt runt høvd mótsett láturkópi, ið hevur eitt langt trýn, so
leggur steinkópur um summarið, meðan láturkópur leggur tíðliga á vetri.
Steinkópanósin verður lagdur uttan tað hvíta loðskinnið, ið er so eyðkent fyri
láturkópanósan, og kann tí svimja, beinan vegin hann er lagdur. Steinkópanósin
sýgur mammuna í 4 vikur, eftir hann er lagdur og lívbjargar síðani sær
sjálvum.   Steinkópur leggur í mai-juni á skerjum og smáhólmum inni á sundum og
fjarðum. Væl lá tí fyri at sláa steinkóp, og veðrið var til vildar hesa ársins
tíð, so steinkópurin kólnaði burtur. Onkur hendinga steinkópur er tó at síggja.
Vaksin steinkópur er sæddur av og á kring oyggjarnar, men tá hevur mann hildið
tað verið talan um gestir úr Íslandi ella Hetland  i.

Steinkópur etur fisk. Føðin broytist alt eftir, hvat ið er at fáa, til dømis
hýsa, glýsingur, nebbasild, toskur, hvítingur, sild, skrubba og reyðsprøka,
harumframt ryggleys djór. Steinkópur er rættiliga støðufastur og heldur seg við
útgrunnar strendur, sandgrynnur og sandriv, har hann fær ligið og sólað sær. Tað
kann bera á, at nósar í vána veðri, ella tí fólk órógvar teir, villast burtur
frá mammuni. Hesir nósar verða nevndir ýlarar, tí teir ýla eftir opnuni, og teir
minstu koma sjáldan undan. Steinkópur látrast stutt eftir, at nósin er lagdur,
og av tí at fostrið ikki fer at mennast fyrr enn 5-3 mánaðir seinni, er opnan
kviðin í níggju mánaðir. Nýlagdur nósi dugir at svimja beinanvegin, hann er
70-100 cm langur, vigar 8-12 kg og sýgur mammuna í 3-6 vikur. Steinkópur er
kynsbúgvin, tá ið hann er 3-5 ára gamal, og hann kann gerast 20 ára gamal.   Í
vesturstovninum undir Kanada - Nýfundland og Labrador - eru tilsamans 13.000
kópar. Tey hava gjørt upp, at í øllum stovninum í Eysturatlantshavi eru einir
70.000 kópar, av teimum eru 25.000 kópar úr tí íslendska stovninum, sum er í
minking. Við Stórabretlands strendur er ein stovnur, ið er 26.000 kópar, hann er
í vøkstri. Tað, ið eftir er av steinkópaflokkinum, er skift í smástovnar fram
við Noregs strondum, Írlands, í Norðsjónum, Eystarasalti, frá Danmark til
Niðurlond, og nakrir fáir hundrað eru undir Fraklandi. Steinkópastovnurin undir
Útnyrðingsevropa hevur ment seg aftur eftir eina umfarsjúku í 1988. Tá ið uml.
20.000 steinkópar doyðu. Á hvørjum ári verða nakrir fáir hundrað steinkópar
dripnir í Grønlandi. Annars er steinkópur sum heild friðaður á teimum leiðum,
har ið hann teikar, uttan í Íslandi og Noregi, har ið tey veiða nakað av honum
t.d. til granskingarendamál, og annars við alitingarnar í Norðurhøvum. Síðan
1977 hevur allur kópur verið friðaður í Danmark.



https://fo.wikipedia.org/wiki/Stari

Starin (frøðiheiti - Sturnus vulgaris (faroensis)) er ein dimmur smáfuglur við
spískum nevi. Stari er ein tann fuglur, sum mest er fyri eygum okkara, og tó eru
nógv, sum als ikki vita, hvussu vakur hann er, "grásprøklutur" siga tey. Men
hevur tú hann nær hjá tær, so sært tú, at hann skyggir vakurtgrønur og
korkareyður, tætt settur við gulbrúnum og hvítum prikkum, ein prikkur á hvørjari
fjøður. Tær stóru fjaðrarnar á veingjum og veli hava ongan prikk, men so hava
tær hvítan jaðara við svartari striku innanfyri. Nevið er svart um veturin, í
februar fer tað at blikna, í mars er tað vorðið hvítt.

Føroyski starin er eitt slag fyri seg, størri og knáligari vaksnir enn aðrir
starar. Í hinum norðanlondunum rýma stararnir burtur um heystið, okkara eru her
allan veturin. Føði teirra er mest maðkar og sniglar og annað smákykt. Í
stórkava hava teir tað ringt. Tá koma teir í køstarnar og taka til takkar við
øllum, ið matkent er, hoymoð, eplaflus, drýlamolar og grindamolar; upphongdar
fiskagreipur pikka teir hugaliga í. Kaldir og kúrandi sita teir mangan dagin um
hávetur. Men út móti leypársmessu fara teir at reystnast, og kemur so sólin at
síggja, "tá fer í loft upp starin og syngur fagurt ljóð", so at "tá birtist
vónin aftur í barmi ljós og góð", hjá okkum, sum hoyra, so væl sum hjá honum, ið
syngur. Tá ið bøurin er táur, bora teir sær eftir ormi og sniglum; tøðujørð sæst
ofta útgatað av holum eftir nevi teirra.

Í apríl, og stundum fyrr, gera teir sær reiður, summir í bjørgunum, summir í
urðum og gróthúsveggjum o. t. Búr, sum fólk heingja út til teirra, taka teir
gladliga, uttan tá ið holið er so vítt, at teir hava ótta fyri, at smiril kann
troðka seg inn at gera heimsóknir. Og frá nú hoyrast teir í heilum; við
úttambaðum kvørkrum sita teir og syngja. Um málið ikki er so fagurt, er lagið so
mikið lívligari og fjølbroytt. Og teir eru bannsettir at herma eftir øðrum
fuglum. Steinstólpu, lógv o. a. halda vit okkum hoyra, men tá ið vit hyggja
eftir, er tað stari. Í apríl og mai verpa teir 4—7 grønblá egg. Makarnir
skiftast um at verma, og ½3ðju viku seinni koma ungarnir út. Ofta verpur hann
tvær ferðir. Eru ungarnir ikki farnir úr búrinum, tá ið hann vil verpa aðru
ferð, so lokkar hann teir út, setur seg uttanfyri við maðki í nevinum og kallar
blídliga á teir. Summir koma, summir seta bara høvdið út og biðja harðliga. Men
tá rýmir hann við maðkinum, og kemur ikki aftur, fyrr enn teir eru so svangir,
at teir koma út.

Starin er eitt sindur minni enn kvørkveggjan, longdin úr nevinum og út á tromina
á velinum er 22 cm. Harumframt er hann heilt øðrvísi skaptur, velið er styttri,
og tí er hann eisini reystari, tá ið hann gongur, og tá ið hann hoppar, hann
hevur eisini annað flog og gongulag. Eitt, sum eyðkennir ungfuglin, er, at hann
er javnlittur allur, sum hann er, og myrkari enn teir, sum hoyra til onnur,
minni undirsløg. Tá ið staraungarnir skifta til vaksnamannabúna, fáa teir tann
eyðkenda málmglógvandi, skyggjandi, purpurlilla búnan, sum um veturin hevur eina
hvíta rond uttast á hvørjari fjøður. Hesa rond missa stararnir út á várið, og tá
sita teir í glitrandi nøringarbúna sínum og láta við sterkum, gulum nevi.

Um Norðuratlantsleiðina er starin støðufuglur. Tí er føroyski starin so við og
við vorðin størsti starin í Norðuratlantsøkinum og egin sergrein, Sturnus
vulgaris faeroensis, meðan stararnir í Hetlandi, á Fair Isle og á Ytru
Suðuroyggjunum eru heldur minni, men eisini egin sergrein, Sturnus vulgaris
zetlandicus, og at enda er restin av teimum evropeisku starunum teir minstu og
hoyra til grundsergreinina, Sturnus vulgaris vulgaris.

Upprunaliga líktust stararnir í Bretlandi teimum stóru norðuratlantisku, men
fyri ár 1800 doyði starin út í Skotlandi og var ein sjáldsamur fuglur í
Onglandi. Hundrað ár seinni, um leið ár 1900, flutti tann lítli starin Sturnus
v. vulgaris aftur til Onglands og Skotlands úr Evropa, og henda grein er síðani
1941 spjadd til Íslands, og í dag eru munadyggir stovnar har bæði á Eystur- og á
Vesturlandinum. Teir smáu Sturnus v. vulgaris eru stundum at síggja her, og
sjálvandi eru teir lættir at kenna, tí teir eru minni á stødd, ungfuglarnir
harumframt eisini, tí teir eru væl ljósari enn okkara egnu Sturnus vulgaris
faeroensis.

Situr starin í ovfarakæti í sólskininum og breiðir teir titrandi veingirnar út
og syngur, merkir tað, at várið er komið. Syngur er kanska at gera í so nógv av,
hann pjátrar og skoytir onnur ljóð uppí, sum hann nústani hevur hoyrt, og sum
hann hermir eftir, uppímillum koma so tey longu, eyðkendu starabríkslini.
Lættasti mátin at vita, um teir ymisku flytifuglarnir eru afturkomnir um várið,
er at lurta eftir staranum. Hann er sum tikin úr leikum, tá ið um ræður at herma
ikki bara eftir fuglaláti sum m.ø. á mortítlingi, tjaldri, lógv, stelki og
spógva, men hann hermir eisini eftir lombum og seyði, maskinbátum og bilum, t.e.
eftir øllum teimum ljóðunum, sum koma honum fyri oyra har, ið hann er staddur.



https://fo.wikipedia.org/wiki/Skjaldarmerki_F%C3%B8royar

Skjaldarmerki Føroya sæst fyrst í kirkjubøstólunum í umleið 15. øld. Tað ímyndar
ein veðr á einum skjøldri. Seinri nýtsla sýnir ein veðr í einum innsigli brúkt
av løgrættumonnum, ið vóru limir gamla føroyska dómstólinum, løgtinginum. Í
seinna parti av 19. øld hómast ein trá í føroyingum at hava eitt savningarmerki.
Elsta merkið, vit vita um, er veðramerkið. Seinni kom tjaldursmerkið og tíðum
veittraðu tey lið um lið. Men eins og grannar okkara fyri vestan, íslendingar,
hildu føroyingar ikki, at tað var hóskandi við djóramynd sum tjóðflaggi.

Skjaldarmerkið fór úr nýtslu tá ið løgtingið varð niðurlagt í 1816. Eftir at
løgtingið varð endurreist í 1852, og sjálvt meðan Føroyar vóru de-facto
sjálvstøðugar undir seinra heimskríggi, var einki føroyskt skjaldarmerki brúkt.
Eftir gildiskomuni av Heimastýrislógini í 1948, kom skjaldarmerki í nýtslu aftur
saman við gamla heitinum løgmaður. Og tað var júst løgmaður, og landsstýrið, og
ikki løgtingið, sum nú brúkti skjaldarmerkið.

1. apríl 2004 kunngjørdi Løgmansskrivstovan at frá tí degi fóru løgmaður og
Løgmansskrivstovan at nýta hesa nýggju útgávuna av skjaldarmerkinum. Henda
nýggja útgávan varð grundað á upprunaligu útgávuna á kirkjubøstólunum. Litirnir
vóru íblástir av Merkinum, og gult/gylt lagt afturat. Nýggja útgávan ímyndar
bukkandi veðr á skjøldri, klárur at verja. Nýggja skjaldarmerkið kann verða nýtt
av føroyskum stjórnarráðum og sendistovum. Summi hava skift, meðan onnur enn
nýta gomlu útgávuna.



https://fo.wikipedia.org/wiki/Silicon_Valley

Silicon Valley í Norðurkalifornia er heimsins størsta miðsavning av telduídnaði.
Telduídnaður fevnir um ein hóp av ymiskari framleiðslu, ið til samans er ein
stór ídnaðargrein í USA. Hartil hoyrir alt frá streymrásum og skríggjum til
telduspøl og forrit. Teldutøkni er at kalla allastaðni í samfelagnum, til dømis
í bilum, sjónvørpum, sjálvtøkum og fartelefonum. Eins og í nógvari aðrari
framleiðslu, so verða einstøku lutirnir til teldur og tað, sum hartil hoyrir,
gjørdir í nógvum ymiskum londum kring Ásia. Tað mesta av øllum skríggjum,
streymrásum, harðdiskum og øðrum tólbúnaði verður gjørt í m.a. India og Kina.
Menningin av telduforritum og teldum fer fyrst og fremst fram í Silicon Valley,
har telduídnaðurin er miðsavnaður í ávísum økjum. Mangar fyritøkur hava
høvuðsskrivstovu í Silicon Valley, m.a. Apple, eBay, Adobe, Dell, Facebook,
Intel, Netflix, Yahoo, Microsoft, YouTube, Twitter og Google. Tesla Motors
heldur eisini til í Silicon Valley og hevur høvuðssæti í Palo Alto. Ísrael hevur
størstu konsentratiónina av hátøkni-fyritøkum uttanfyri Silicon Valley.  



https://fo.wikipedia.org/wiki/Sambandsr%C3%ADki

Eitt sambandsríki ella samveldisríki er, at londini eru skift sundur í fleiri
ríki. Hesi ríki hava egið lóggávuvald og senda umboð til sambandstingið, so at
øll kunnu verða við at gera av, hvussu landið skal verða stýrt. USA, Týskland,
Russland, Sveis, Brasil, Avstralia og Kanada eru dømi um sambandsríki. Tá hava
einstøku landslutirnir hvør sína stjórn, og har kann verða lóggivið á ávísum
økjum. Eitt nú kann vera loyvt at koyra bil 16 ára gamal í einum landsluti, men
tú skalt vera 18 ára gamal í einum øðrum. Í USA ráða ríkini sjálv í sermálum,
tey eru t.d. ríkisløgregla, vegakervi, útbúgving, íbúðarmál og
sjúkrahúsfyrisiting. Harumframt er ein sambandsstjórn, sum ger tær lógir, ið
galda skulu um alt sambandsríkið. Felagsmál, sum sambandsstjórin í USA ræður
fyri, eru t.d. verjumál, uttanríkispolitikkur, tjóðargarðar, gjaldoyra og
heilsuverk. Onkuntíð er ósemja ímillum summi ríki og sambandstingið. Í Quebec í
Kanada, har fólkið talar franskt, hevur til dømis sterk tjóðskaparrørsla tikið
seg upp.   



https://fo.wikipedia.org/wiki/Sakaris_St%C3%B3r%C3%A1

Sakaris Stórá (28. juli 1986) úr Skopun er ein føroyskur filmsleikstjóri. Í
desember 2012 vann hann tað allarfyrstu almennu føroysku filmsvirðislønina, sum
var latin. Virðislønin eitur Geytin, uppkallað eftir einum manni, sum varð
nevndur Geytin, hesin maðurin ferðaðist kring oyggjarnar við filmum, sum hann so
vísti í ymiskum bygdum. Tað var langt áðrenn fólk fingu sjónvarp. Sakaris hevur
nomið sær filmslistarliga útbúgving í Noregi. Fyrst gekk hann eitt ár á film- og
videolinjuni á Agder Folkehøgskole uttanfyri Kristiansand, síðan helt hann fram
í tvey ár á Nordland Kunst- og Filmfagskole í Lofoten. Endaligi
fráfaringarfilmur hansara á seinna skúlanum var Passasjeren. Á sama skúla hevur
Sakaris fyrr gjørt stuttfilmin Ikaros. Sakaris var dagligur leiðari hjá
Klippfisk frá august 2009 til mars 2010. Á heysti og vetri 2012 starvaðist hann
sum lærari hjá Føroya Fólkaháskúla. Í 2014 var filmur hansara Vetrarmorgun boðin
við til altjóða filmstevnuna í Berlin, sum var hildin í døgunum 6. til 16.
februar 2014. Filmurin Vetrarmorgun var tilnevndur tríggjar heiðurslønir, og
hann vann eina av teimum, nevniliga virðisløn, sum ein altjóða dómaranevnd
dømdi, og var tað í bólkinum fyri stuttfilmar, á enskum verður virðislønin
nevnd: The Special Prize of the Generation 14plus International Jury.
Virðislønin er 2.500 evrur, sum svarar til umleið 18.000 danskar krónur.



https://fo.wikipedia.org/wiki/Romm

Romm verður framleitt av sukurrørum. Sukurrørini verða knúst, og síðani verður
sevjan tikin frá. Tá henda sevja verður hitað, krystalliserast reint sukur á
yvirflatuni, og restin av sevjuni verður myrk og sirupkend. Tá sevjan verður
hitað einaferð afturat, verður hon myrkari og meira bittur. Hon verður síðani
tynt, ger verður latin útí, og síðani broytist sukri til alkohol. Fyri at økja
um alkoholprosentið, skal løgurin destillerast. Hetta verður gjørt í einum
serligum anleggi. Alt eftir nær løgurin verður tappaður, ber til at stýra hvussu
sterkt rommið skal vera, og hvønn karakter tað skal hava. Sìðani verður nakað av
romminum goymt - sum oftast tann parturin, ið skal gerast til myrkt rom. Hetta
ger smakkin bleytari og rundari. At enda verður rommið blanda við ymiskum øðrum
rommsløgum fyri at fáa júst tann smakkin, sum framleiðarin vil hava. Rávøran í
romm er antin sukurrørssevja ella tað, sum verður eftir, tá saftin er kroyst úr,
kallað fyri sukurrørsmelass. Romm kann verða framleitt allastaðni í verðini, men
hevur sín uppruna í Vesturindia. Tað ljósa og neutrala kemur m.a. frá Puerto
Riko og Kuba. Tað myrkara og kraftmiklara kemur m.a. frá Jameika og Haiti.
Munurin millum tey ymsu sløgini kemur av, at undir geringini verða koyrd
pálmabløð, ananassaft og annað í.



https://fo.wikipedia.org/wiki/Rigmor_Dam

Rigmor Dam (fødd 18. desember 1971 í Havn) er føroyskur politikari, lærari,
blaðkvinna og kunningarráðgevi.

Rigmor er fødd í Tórshavn, vaks upp í Keypmannahavn tey fyrstu árini til
familjan í 1981 flutti heimaftur til Føroya. Tey búsettust í Havn, har Rigmor
fyrst gekk í Venjingarskúlanum og síðan í Kommunuskúlanum, í 1991 tók hon
HF-prógv úr Hoydølum.

Eftir at hava lokið læraraútbúgving frá Blaagaard Statsseminarium í
Keypmannahavn í 1998, fór Rigmor í starv í Eysturskúlanum í Havn, har hon var í
starvi til 2005. Síðan gjørdist hon tíðindakvinna í Miðlahúsinum, har hon
einamest skrivaði fyri tíðindablaðið Sosialurin. Umframt læraraútbúgvingina
hevur hon lisið eitt ár á Journalistháskúlanum í Århus og eitt ár Sam.bas á
Roskilde Universitetscenter. Í løtuni er hon í farloyvi úr starvinum sum
kunningarfólk hjá Starvsmannafelagnum. Øll árini hevur hon harumframt verið
fríyrkisfólk og eitt nú virkað sum samskipari og fundarstjóri, og skrivari fyri
bløð og tíðarrit.

Rigmor var virkin í Sosialistiskum Ungmannafelag á ungum árum. Hon var
redaktørur á útisetablaðnum Oyggjaskeggja lestrarárini í Keypmannahavn. Hon var
nevndarlimur í Kvinnufelagnum í Havn 2008-2010 og aftur 2014-2015, og limur í
mentanarnevnd M.A. Jacobsens árini 2004-2012.

Rigmor var fyrstu ferð vald á Ting á løgtingsvalinum 29. oktober 2011 fyri
Javnaðarflokkin sum nummar fýra á listanum við 271 atkvøðum. Hon gjørdist
næstforkvinna í Løgtingsins trivnaðarnevnd, limur í Mentanarnevndini og
varalimur í Rættarnevndini. Rigmor varð afturvald á løgtingsvalinum 1. september
2015, hesaferð við 396 persónligum atkvøðum, ið var fjórðflest á
javnaðarlistanum, og 15. september gjørdist hon landsstýriskvinna í Mentamálum í
stjórnini hjá Aksel V. Johannesen.

Rigmor Dam er dóttir Duritu og Bergur P. Dam, abbadóttir Petur Mohr Dam,
fyrrverandi løgmann, og bróðirdóttir Atla P. Dam, fyrrverandi løgmann. Hon er
gift við Arnbirni Ólavssyni Dalsgarð, sum er útbúgving heimspekingur og
bókavørður, hann er eisini rithøvundur og ritstjóri. Saman eiga tey trý børn:
Bergur (føddur 1990), Rói (føddur 1998) og Sára Maria (fødd 2000).



https://fo.wikipedia.org/wiki/Real_Madrid_C.F.

Real Madrid Club de Fútbol (ensk týðing: Royal Madrid Football Club) best kent
sum Real Madrid er eitt spanskt fótbóltsfelag úr Madrid. Felagið varð stovnað í
1902 við navninum Madrid Football Club og hevur líka síðan havt hvíta litin á
búnunum á heimavølli. Felagið fekk kongaliga heiti Royal í 1920 frá táverandi
spanska konginum Kong Alfonso XIII, samstundis fekk felagið eisini eina
kongakrúnu ovast á búmerkið. Síðan 1947 hevur Real Madrid spælt sínar
heimadystir á Santiago Bernabéu Stadium, sum rúmar 85.454 fólkum. Ólíkt mongum
øðrum fótbóltsfeløgum í Evropa, so eru tað limir felagsins, sum eiga og reka
felagið. Real Madrid er eitt av trimum sponskum feløgum, sum ongantíð eru flutt
niður úr bestu fótbóltsdeildini hjá monnum. Hini bæði liðini eru Athletic Bilbao
og FC Barcelona. Real Madrid hevur fleiri rivalar, best kent er El Clasico, sum
dystir millum Real Madrid og FC Barcelona verða nevndir. Real Madrid er heimsins
ríkasta felag. Felagið hevur vunni 32 sponsk meistaraheitið í La Liga, 19 Copa
del Rey, 9 Supercopas de España, 1 Copa Eva Duarte og 1 Copa de la Liga.

Viðmerking: Fløgg vísa til landslið, sambært reglunum hjá FIFA. Leikarar kunnu
hava meira enn ein ikki-FIFA tjóðskap.



https://fo.wikipedia.org/wiki/Rannv%C3%A1_B._Andreassen

Rannvá Biskopstø Andreasen (fødd 10. november 1980) er ein føroyskur
fótbólsleikari. Hon spælir við KÍ og føroyska kvinnulandsliðnum. Saman við Randi
Wardum og Malenu Josephsen hevði hon hevur spælt flestar dystir á føroyska
kvinnulandsliðnum, hin 28. november 2012 høvdu tær tríggjar spælt 25 dystir fyri
Føroyar. Í november 2013 hevur Rannvá leikt 30 landsdystir, ein dyst færr enn
Malena og Randi, sum tá høvdu leikt 31 landsdytstir. Rannvá er toppskorari á
landsliðnum við 18 málum (november 2013). Hon hevur skorað sera nógv mál fyri KÍ
og hevur fleiri ferðir fingið gylta skógvin, tí hon hevur verið toppskorari. Hon
var vald til ársins leikara 2010 í kvinnufótbólti í sendiningi Hvonn Live hjá
Rás 2. Hon var ársins toppskjútti við 27 málum. Í 2003 skoraði hon 55 mál
tilsamans, harav vóru 6 mál skotin í steypakappingardystum og eitt mál í
undanumfari í bólki 8 móti FC Codru. Í 2012 skeyt hon í alt 37 mál, harav vóru
31 í landskappingini, 4 í steypakappingini og 2 mál í undanumfari, bólki 6 móti
Ada Velpoje. Í 2016 vann hon heiður sum ársins leikari og ársins miðvallaleikari
hjá kvinnum í føroyskum fótbólti.

Rannvá B. Andreasen hevur spælt 30 A-landsdystir fyri Føroyar (november 2013).
Rannvá, Randi Wardum og Malena Josephsen spældu allar sín 25. dyst fyri Føroyar,
tá føroyska kvinnulandsliðið hjá kvinnum leikti vinadyst móti Luksembourg hin
28. november 2012. Føroyar vann dystin 6-0, Rannvá B. Andreasen gjørdi tvey av
teimum seks málunum. Síðan 2004 hevur føroyska kvinnulandsliðið spælt 25 dystir,
og tær tríggjar hava leikt í øllum 25 dystunum. Áðrenn tað hevði Føroyar leikt í
undankappingini 1995/1996 har liðið leikti 8 dystir, tá var Rannvá ov ung til
landsliðið. Landsliðið helt pausu frá 1996 til 2004. Landsdystir í
Oyggjaleikunum telja ikki við sum altjóða skrásettir dystir.

Rannvá B. Andreasen hevur verið toppmálskjútti 11 ferðir í 1. deild kvinnur, og
tað er met, fyrstu ferð var í 1997. Hon eigur eisini metið fyri flest skotin mál
á føroyska kvinnulandsliðnum, har hevur hon skotið 24 mál higartil (oktober
2016).



https://fo.wikipedia.org/wiki/Pund_(vekteind)

Í 1839 var vekteindin eitt pund ásett við danskari lóg til at vera eksakt 500
gramm. Áðrenn tað varð orðið nýtt sum stytt heiti fyri skálpund. Ymiskar keldur
upplýsa ymiskt um skálpund, men Den danske ordbog skrivar áleið 498 gramm, og
Store norske leksikon skrivar 498,1 gramm. Harafturat skrivar Store norske
leksikon, at í Danmark og Noregi hava verið nýtt pund, sum hava ligið millum
467,7 g og 505 g.

Orðið pund kemur av latínska orðinum pondus, sum merkir vekt, og er nær skilt
við latínska orðið pendere, at viga.

Eitt enskt pund ella millumtjóða pund er eksakt 0,453 592 37 kilogramm og verður
ofta avrundað til 454 gramm. Tað verður ofta stytt lb ella ℔.

Vekteindin pund verður eisini nevnd libra, stytt lb. Sera nógv ymisk pund hava
verið upp ígjøgnum tíðirnar, m.a. hevur eitt pund í Fraklandi verið millum
367,1 gramm og 552 gramm, til tað í 1812 bleiv fastsett til 500 gramm. Eina
stutta tíð áðrenn 1812 var libre enntá nýtt sum heiti fyri tí nýggja
kilogramminum!

Pundið fór úr gildi sum lóglig vekteind við keyp og sølu longu í 1840 í
Fraklandi og í 1907 í danska ríkinum, men tað verður enn brúkt í dagligari talu.

Størri og minni vekteindir vóru fyrr gjørdar við binerari umrokning, við
meturskipanini kom desimala umrokningin. Nakrar gamlar danskar eindir eru sum
víst niðanfyri.

Legg til merkis, at heitini kvintin og ort blivu endurnýtt í desimalu
umrokningini við nýggjum týdningi. Hesar eindirnar fóru tó úr gildi í 1907 við
metrisku skipanini. Í listanum síggja vit, at eitt gran er 500/131 072 gramm
ella 3,8 milligramm. Í dag hevur orðið skift týdning til "evarska lítið sindur
av onkrum".



https://fo.wikipedia.org/wiki/Pixar

Pixar (merkir mynd á sponskum) var upprunaliga ein triðingur av teldu deildina
hjá Lucasfilm. Deildin samstarvaði við, víðagitnu, special effects deildina ILM
(Industrial Light and Magic) hjá Lucasfilm. Serliga vóru tað filmar, sum Star
Trek II: The Wrath of Khan og Young Sherlock Holmes, ið arbeitt var við.

1985 var eitt trupult ár hjá Lucasfilm. Inntøkurnar vóru minkandi og fyritøkan
hjá George Lucas var trýst fíggjarliga. Steve Jobs var stovnari av Apple, men
valdi at seldi sín part av Apple í 1985. Hann leitaði eftir einari nýggjari
verkætlan og Jobs keypti teldudeildina hjá Lucasfilm árið eftir, í 1986. Felagið
bleiv doypt Pixar. Upprunaliga var Pixar ein deild, ið framleiddi (high-end)
forrit. Hesi vóru nýtt til at gera teldu animering. Tað vóru tó fleiri
starvsfólk, ið droymdu um at gera animeraðar filmar. Ein teirra var John
Lasseter, hann hevði leingi framleitt stuttfilmar.

Summir stuttfilmar vóru nýttir, sum partur av reklamu fyri animatiónsforritini
hjá Pixar. Marknaðurin fyri hesi forrit var tó ov lítil og húsagangurin
nærkaðist. Neyðugt var at vinna pening og Lasseter byrjaði, saman við
samstarvsfelagar, at framleiða reklamufilmar fyri onnur feløg. Hetta eydnaðist
væl og Disney sá møguleikarnar í teldugjørdum filmum. Í 1991 bílegði Disney 3
filmar, fyrsti filmur skuldi á marknaðin í 1995. Hóast eigarin Steve Jobs var
trýstur fíggjarliga valdi hann at halda á fram og gera filmarnar. Hetta var ein
góð avgerð. Fyrsti filmar æt Toy Story, ið legði 530.000.000 $ eftir sær.

Hava hesir samanlagt vunnið 22 Academy Awards og meira enn 3.2 mia $ eru tæntir
inn. Hetta er methøgt í filmsídnaðinum.



https://fo.wikipedia.org/wiki/Panamaveitin

Í fleiri øldir høvdu fólk og landastjórnir droymt um eina sjóleið, ið kundi
binda saman Atlantshavið og Kyrrahavið, tvørtur um tann 80 kilometur breiða
Panamaslættan í Panama. Longu í 1534 kannaði týski keisarin Karl fimti, sum
eisini var kongur í Spania, um tað var møguligt at gera eina siglingarveit á
staðnum, so siglast kundi úr Atlantshavinum tvørturum Panamaslættan beinleiðis
yvir í Stillahavið. Men eftirmaður Karl fimta á sponsku trónuni, Filip annar,
hevði ongan hug at fara undir ætlanina. Hann metti at trupulleikarnar, sum
verkfrøðingar vístu á, vóru alt ov umfatandi. Hann skal eisini hava sagt, at
ætlanin var “ímóti Guds vilja.[tørvar keldu] Í 1880 átók eitt franskt felag,
undir leiðslu av fransmanninum Ferdinant de Lesseps, sær at gera Panamaveitina.
Ferdinant de Lesseps hevði staði á odda, tá Suez veitin var grivin, og var
kendur fyri bragdi, sum Suezveitin var mett at vera.

Tá fransmenn fóru til verka gjørdist skjótt greitt, at her vóru trupulleikar,
sum ikki var roknað við frammanundan. Fyrsti stóri trupulleikin, ið tók seg upp
vóru mongu lívshóttandi sjúkurnar, sum raktu arbeiðsfólkið. Talan var um sjúkur,
sum t.d. kolera, malaria, gulur fepur og pest. Fyri hesar sjúkur fanst tá ongin
grøð­andi heilivágur. Og lendið var eisini ein stór plága í nógvar aðrar mátar.
Har var hópur av eitrandi slangum, flogkyktum, mórudíkjum, kyksendi, flóðaldum
og jarðskjálvtum. Arbeiðsfólkið var eisini plága av skriðulopum, ið kundu taka
meira enn 55.000 rúmmetrar av mold og fjala hús, jarnbreytir og gravimaskinur í
hópatali. Vanliga tók tað arbeiðsfólkinum fleiri vikur at rudda upp eftir slík
skriðulop. Mett var at 21.900 mans lótu lív, tá fransmenn stóðu fyri arbeiðinum.
Tað vóru túsundtals franskir smáspararar, ið fíggjaðu verkætlanina hjá Ferdinant
de Lesseps, ið endaði sum ein av heimsins størstu gølum, tá verkætlanin fór á
húsagang. Fyri at bjarga tí, sum bjargast kundi var eitt annað felag stovnað,
men eisini tað miseydnaðist.

Í 1902 eydnaðist at selja verkætlanina til USA fyri 40 milliónir dollarar, sum
tá sjálvandi var ein risa upphædd. Men amerikanarar vóru nøgdir við handilin, og
við forsetanum Theodore Roosevelt var við góðum hugi farið undir arbeiði at
knýta saman Atlantshavið og Kyrrahavið. Amerikanarar mettu sjálvandi ikki at
hetta fór at vera ein stórvegis trupul uppgáva, men ongantíð áður hevur ein
byggiætlan rent seg í so nógvar forðingar. Tá verkætlanin var liðug var mett at
umleið 27.500 arbeiðsmenn høvdu latið lív frá tí, at fransmenn byrjaðu arbeiðið
til veitin var liðug í 1914.[tørvar keldu]



https://fo.wikipedia.org/wiki/Orknoyggjar

Orknoyggjar (skotskt gæliskt: Arcaibh, enskt: the Orkney Islands) eru ein
oyggjabólkur millum Hetland og skotska meginlandið. Oyggjabólkurin er ein av 32
skotskum regiónunum. Tað eru 200 smáar oyggjar 16 km í ein norðan úr Caithness í
Norðurskotlandi. Størsta oyggin nevnist Mainland (sama orð sum føroyskt
meginland). Fólk býr á umleið 20 oyggjum.

Orkney hevur umleið 20 100 íbúgvar, harav búgva 7000 í høvuðsbýnum Kirkwall. Í
ferjubýnum Stromness búgva umleið 2000 fólk.

Bygdin Skara Brae varð bygd í yngru steinøld um 3000 f.Kr. Hon varð funnin av
tilvild í 1850, tá ið sandurin, sum hevði fjalt bygdina øld eftir øld, feyk
burtur í einum herviligum ódnarveðri. Í bygdini eru eini tíggju laðað hús.
Veggirnir vóru laðaðir av fløtum hellum, gólvini vóru steinsett við stórum
hellum. Innbúgvið var laðað av gróti ella høgt inn í veggin. Búnyttur og amboð
vóru eisini av steini, sumt av beini. Viður var eingin, tí skógur veksur ikki í
Orknoyggjum.

Tað er vorðið alt meira vanligt, at føroyingar vitja Orknoyggjar, hetta kemst
millum annað av tí at stuttleikabátar eru vorðnir alramannaogn, og at nógvur av
bátaeigarunum dámar væl at vitja næstu grannalondini.



https://fo.wikipedia.org/wiki/Orkestur

Orkestur eru ikki bara hissini ljóðføri, sum savnað eru saman. Neyvt er ætlað,
hvussu tey ymsu ljóðførissløgini eru sett saman. Hvør hevur sín lítla ella stóra
leiklut, tá ið tónleikur verður spældur. Ongantíð spæla so nógvir tónleikarar
saman sum í symfoniorkestri. Í symfoniorkestri eru vanliga 90 tónleikarar.
Ljóðførini eru skipað í fýra høvuðsflokkar: Streingjaljóðføri, træblásarar,
messingarblásarar og slagtól. Áður vóru orkestrini leysligari skipað. Tá spældu
tónleikarar á teimum ljóðførum, teir áttu sjálvir ella høvdu fyri hond. Men
tónaskøld í 18. øld vildu hava vissu fyri, at teirra tónleikur varð ikki øðrvísi
spældur, enn hann var ætlaður. Tí viðmerktu teir á nótablaðnum tað, sum hvørt
ljóðføri sær skuldi spæla. Tíðliga í 20. øld høvdu symfoniorkestrini ment seg
til tað, tey nú eru.

Mangir stórbýir í bæði Evropa, Russlandi og USA høvdu - og hava enn - síni egnu
symfoniorkestur. Mæt tónaskøld sum Ludwig van Beethoven og Wolfgang Amadeus
Mozart skrivaðu mikil orkesturverk, nevnd symfoniir. Symfoniorkestrini eita
eftir hesum tónleikinum, men tey spæla eins væl annan klassiskan tónleik og
lættari tónleik við. Tann, ið stjórnar orkestrinum, vísir stevið við
handarkeipum ella taktstavi, so orkestrið sær, hvussu stevið skal vera.
Orkesturleiðarin stjórnar orkestrinum øðrvísi, enn til dømis løgreglan stýrir
ferðsluni. Hann setur dám á tónleikin, at hvør framførsla skal vera minnilig.
T.d. Arturo Toscanini (1867-1957) dugdi sera væl at gera tónleikin livandi.



https://fo.wikipedia.org/wiki/North_Carolina

North Carolina (enskt: State of North Carolina) er stakríki í Sambandsríkinum
Amerika við umleið 8 mió. íbúgvum. Høvuðsstaðurin kallast Raleigh og størsti
býurin er Charlotte. Í 1789 bleiv North Carolina stakríki í USA. Í norðri hevur
Norður Carolina mark við Virginia, í suðri við South Carolina og Georgia, og í
vestri við Tennessee. Í eystri liggur Atlantshavið.

Eyknevni er "Tjørhælstaturin" (enskt: Tar Heel State). Upprunaavgerðið av Tar
Heel er ókendur.

Ein dómari í North Carolina hevur avgjørt at tað ikki bara skal vera loyvt at
svørja á Bíbliuna, men eisini á einhvørja aðra átrúnaðarliga bók, í sambandi við
rættarmál í North Carolina.

Í 1711 - Tuscarora-kríggið ímillum niðursetumenn og indiánar í norður-North
Carolina.

Í 1903 taka brøðurnir Wright seg á flog í North Carolina og eru teir fyrstu, ið
flúgva við motorriknum flogfari. Fólk í North Carolina varnast ikki veruliga,
hvønn týdning henda stórhending hevur, fyrr enn fyrri heimsbardagi brestur á í
Evropa á sumri 1914. Hetta er fyrsta kríggj, har alt fólkið í statinum er partur
í krígsførsluni ella krígsframleiðsluni.

Staturin Norðurcarolina verður mettur sum ein tann týdningarmesti í amerikanska
forsetavalstríðnum. Norðurcarolina er ein av teimum sokallaðu svingstatunum. Tað
serstaka við amerikanska valinum er, at tað forsetavalevnið, ið fær flest
atkvøður í givna statinum, fær allar valmenninar í tí statinum. Eitt nú vann
Barack Obama í 2008 allar atkvøðurnar í statinum, tá hann fekk 49.7% av
atkvøðunum, meðan mótstøðumaðurin, John McCain fekk 49.3% av atkvøðunum. Sostatt
vann Barack Obama allar atkvøðurnar frá teimum 15 valmonnunum í Norðurcarolina.
Í nógvum statum eru republikanararnir ella demokratarnir so dominerandi, at
mótstøðufólkini hava givið upp. Stríðið er tí mest í teimum sokallaðu
svingstatunum, har tað er meira ella minni javnt millum valevnini. Í statum sum
Norðurcarolina og Florida er serliga nógv stríð um atkvøður, tí har leikar sera
javnt á, og statirnir hava nógvar valmenn.



https://fo.wikipedia.org/wiki/Norr%C3%B6na

Norröna er størsta ferðamannaskip í Føroyum sum siglir millum Tórshavn,
Hirtshals og Seyðisfjörður. Hon sigldi ímillum Hanstholm, Tórshavn, Bergen,
Seyðisfjörður og Scrabster.

Í 2006 fór Smyril Line at tosa um at skifta út Lerwick við Scrabster, men hetta
vakti stóra øsing, ikki minst frá hetlendingum, sum hava fíggjað stóran part av
Norrönu. Frá summarinum 2007 er Norröna kortini farin at sigla aðruhvørja viku
til Lerwick og aðruhvørja viku til Scrabster.

Frá 2009 siglir Norröna bara ímillum Hanstholm, Esbjerg, Tórshavn og
Seyðisfjörður.

Seinni gavst Norröna at sigla til Hanstholm og fór í staðin ta sigla til
Hirtshals.

Tann gamla Norröna var bygd í 1973 í Rendsborg sum Gustav Wasa. Frá 1983 æt hon
Norröna og sigldi fyri eigaran Smyril Line millum Danmark, Føroyar, Ísland og
Noreg. Hetta skipið hevði pláss fyri 1.050 ferðafólkum og 300 bilum. Avloysarin
er tann nýggja Norröna (frá 2003). Men tað gamla skipið er enn undir føroyskum
flaggi - sum trúboðanarskipið Logos Hope.

Tann nýggja Norröna er eitt luksusskip. Tað var bygt í Lübeck, og 8. apríl fór
hon jomfrútúrin úr Týsklandi við kós ímóti Føroyum, har hon varð sett í
rutusigling 10. apríl 2003.

Norröna II kostaði umleið 100 mió. evrur, sum var rættiliga dýrt fyri Smyril
Line, og tað gav reiðarínum fíggjarligar trupulleikar. Men tað kláraði seg, og
nú er tað við íslendskari, hetlendskari og almennum stuðli tryggjað, at Norröna
verður verandi eitt føroyskt skip.



https://fo.wikipedia.org/wiki/Nebraska

Nebraska (enskt: State of Nebraska) er stakríki í Sambandsríkinum Amerika við
umleið 1,82 mió. íbúgvum í 2014. Høvuðsstaðurin kallast Lincoln og størsti
býurin er Omaha. Orðið Nebraska kemur úr Chiwere og merkir vatnrættur. Í norðri
hevur Nebraska mark við South Dakota, í eystri við Iowa og Missouri, í suðri við
Kansas og Colorado, og í vestri við Wyoming. Í 1867 bleiv Nebraska stakríki í
USA. Eyknevni er Cornhusker State. Dave Heineman (f. 12. mai 1948 í Nebraska) er
republikanari og varð valdur til guvernør í lutstatinum í 2005.

Inni í statinum býr lítið fólk. Tað turra landslagið hóskar best til neytahald.
Hvør garðurin er ofta nógvar km² stórur, so tað er langt til næsta granna. Av tí
sama er fólkið avbyrgt og brúkar ofta sendara at fáa samband við umheimin.
Bøndurnir koyra ofta á motorsúkklu, ella teir sita á hestbaki, tá ið teir reka.

Eftir at hava fingið hestin frá evropearum fóru indiánskar tjóðir inn á stóru
grasfløturnar í Nebraska og fóru at veiða bisonneyt. Teir fóru væl um landið,
har teir tjaldaðu, men í 19. øld búsettu niðursetufólk úr Evropa seg á fløtunum.
Tey slátraðu bisonneytini og girdu jørðina inni. Tilverugrundarlag indiána í
Nebraska var burtur. Siouxindiánararnir nýttu alt av einum bisoni. Einki fór til
spillis. Teir ótu kjøtið, gjørdu spónar av hornunum, evnaðu beinini til skavarar
ella knívar og kókaðu og goymdu mat í bløruni, og skallin var nýttur í halgum
hátíðarhaldi til dømis bisondansi, áðrenn teir fóru at veiða. Húðin varð seymað
til tjøld.

Um 1850 vóru siouxindiánarnir í Norðurnebraska størsta tjóðin á grasfløtunum í
Norðuramerika. Teir livdu í samfeløgum, sum skiftu seg í ættbólkar um veturin.
Hvørt húski búði í sínum tjaldi, og hvør bólkur hevði sín høvding, men hann
noyddi ikki fólkið at gera nakað, sum var ímóti teirra vilja. Siouxindiánarnir
tilbóðu náttúruandarnar - Sólin, jørðina og himmalin - teir hildu, at Andin
Mikli ráddi øllum.

Landbúnaður er týdningarmesti vinnuvegur. Nebraska er betur dyrkað enn hini
londini í USA; umleið 93 prosent av landjørðini í Nebraska eru velt. Í Nebraska
eru tað tó einans fá prosent av fólkinum, ið arbeiða í landbúnaðinum, og tey
framleiða nógv av tað, sum síðan verður selt kring USA. Hinvegin hevur tørvur
verið á nógvum fólki til at gera allar maskinurnar, sum verða nýttar í
landbúnaðinum har. Harumframt brúka tey á stóru gørðunum nógva orku, t.d. olju,
og arbeiðsmegi krevst eisini til at framleiða og flyta oljuna. Við at nýta
maskinur kann ein einsamallur bóndi arbeiða stórar víddir. Og við at nýta
ivaleyst av handilstøðum umframt eiturevni móti skaðadýrum og loki kann hann fáa
stóra úrtøku úr jørðini. Í Nebraska eru garðarnir ofta familjufyritøkur.

Fyrr í tíðini var vanligt, at hvør bóndagarður í Nebraska hevði eina fjølbroytta
framleiðslu. Bóndin velti bæði grønmeti, korn og hevði eisini ofta neyt ella
mjólkneyt. Og tøðini, sum bøurin skuldi hava, komu frá húsdýrunum. Nú á døgum
hava at kalla allir stórir garðar eina einsháttaða framleiðslu, tað vil siga, at
har verða bara framleidd eitt ella kanska tvey sløg av landbúnaðarvørum. Næstan
alt, sum verður framleitt, verður selt. Ein einsamallur bóndi í Nebraska
framleiða mat, sum røkkur til fleiri túsund fólk.

Ein úrskurður í februar 2014 hjá einum dómstóli í statinum ger, at Barack Obama,
forseti, kann útseta avgerðina um ta umstríddu oljuleiðingina úr Kanada til
Nebraska, til aftan á miðvalið í nov. 2014. Ætlanin at leggja ta ovurstóru
oljuleiðingina Keystone XL frá oljusandleiðunum í Alberta í Kanada til Nebraska
hevur leingi verið eitt av teimum umrøddu umhvørvismálunum í USA. Eftir ætlanini
skal leiðingin bindast í rað amerikanska kervið, so oljan kann flytast heilt
suður til tey stóru reinsiverkini í Texas. Norska Statoil er óbeinleiðis tengt
at Keystone XL-ætlanini. Felagið framleiðir olju úr tjørusandi í Alberta, og tað
er hugsandi, at olja haðani skal flytast ígjøgnum Keystone XL-leiðingina.
Amerikanska umhvørvisrørslan hevur leingi kravt, at Barack Obama, forseti, skal
steðga ætlanini og á tann hátt prógva, at hann tekur umhvørvispolitikkin í
álvara, og at hann vil loysa USA frá oljuni. Hinvegin vísa Republikanararnir og
afturhaldssinnaðir Demokratar á, at Keystone XL-verkætlanin fer at útvega nógv
arbeiðspláss, og at hon fer at viðvirka til at seta ferð á amerikanska búskapin.
Stríðið um Keystone XL var eitt týðandi evni í valstríðnum upp undir
forsetavalið í 2012. Republikanska valevnið, Mitt Romney, var heitur talsmaður
fyri at fremja verkætlanina og vísti á, at við rørleiðingini verður USA ikki so
bundið av at innflyta olju úr Miðeystri.

  Mett verður, at tað fer at kosta 5,3 milliardir dollarar at leggja Keystone
XL-leiðingina, og málið er, at tað fer at bera til at senda 800.000 tunnur av
olju um dagin ígjøgnum hana til reinsiverkini í Steele City í Nebraska. Til
samanberingar kann nevnast, at nøgdin svarar til uml. helmingin av teirri
dagligu framleiðsluni á norskum øki. Líka síðani hann bleiv forseti, hevur Obama
skúgvað tað umstrídda málið um Keystone XL undan sær. Obama hevur fleiri ferðir
sagt, at hann fer ikki at góðkenna ætlanina, um hon økir veðurgassútlátið. Í
Nebraska eru fleiri vistfrøðiliga viðkvom øki, og tí hevur ætlanin um
rørleiðingina elvt til nógv kjak í statinum. Eygleiðarar vænta ikki, at
hægstirættur í Nebraska fer at taka støðu til Keystone XL fyrr enn eina ferð
seint í 2014 og helst ikki fyrr enn aftan á Kongressvalið í nov. 2014. Tað kemur
serliga Demokratunum væl við. Fleiri av teirra týdningarmestu fíggjarligu
stuðlum hava hótt við at steðga stuðlinum, um forsetin góðkennir rørleiðingina.
Eftir úrskurðin hjá rættinum í februar 2014 kunnu Demokratarnir heingja seg í,
at teir bíða eftir einari løgfrøðiligari avgerð. Republikanararnir og
oljuídnaðurin eru hinvegin misnøgd við, at málið er útsett eina ferð enn.



https://fo.wikipedia.org/wiki/Mayar%C3%ADki%C3%B0

Mayaríkið var mong fræls býarríki í Miðmeksiko. Copán, Palenque og Tikal, seinni
Chicén Itzá og Uxmal, vóru ímillum tey máttmestu. Tá ið Mayaríkið var mætast úr
4. øld upp í 9. øld, røkk tað av slættlendinum á Yucatánnesi í Meksiko til
regnskógin í Péten í Guatemala. Mayamentanin breiddi seg fyrst til láglendið
miðskeiðis í Meksiko og haðan norður á Tucatánnes. Har norðuri blómaði hon upp í
16. øld. Teir bygdu borgir og steintempul, sum líktust pýramidum. Mayaindiánar
dugdu væl at velta, og neyðugt var, at bøndurnir samstarvaðu. Skilagott var
arbeiðslag teirra, teir veltu mest mais, bønir og graskar á teimum smáu dyrkaðu
teigunum. Hvør býur hevði sín egna valdsharra og andligan miðdepil, har fólkið
dýrkaði gudarnar, og menniskju vórðu offrað. Valdsharrirnir í býríkjunum lógu
ofta í bardaga sínaámillum, og kríggjaðust teir um at taka fólk til fanga, sum
teir offraðu til gudarnar at blíðka teir. Úr triðju øld og til uml. 800 e.Kr.,
framdi mayafólkið eina ovurstóra byggiverkætlan og bygdi stórar býir við
tempulpýramidum, leikvøllum, borgum og almennum bygningum. Uttan um býirnar búðu
mangir bøndur. Teir ruddaðu skógin og dyrkaðu grønmeti, tubbak, mais og kakao,
og høvdu kalkunir og dunnur, umframt at teir høvdu býflugur í holaðum
viðarbulum. Fólkið í bygdunum livdi av tí, sum jørðin gav, og seldi býarfólkunum
mat. Mest var etið mais, men tey ótu eisini chilli, bønur og kjøtmat.



https://fo.wikipedia.org/wiki/Martin_Luther_King

Martin Luther King (15. januar 1929 - 4. apríl 1968) var føddur í Atlanta,
Georgia í USA. Hann var prestur og gjørdist gitin fyri javnstøðu ímillum hvít og
svørt. King var ávirkaður av Gandhi og fekk svartar amerikanarar at mótmæla
friðarliga og virðiliga. Sjálvur var hann uppi í mongum mótmælisgongum og
gjørdist tann navngitnasti og virðiligasti í borgararættindastríðnum. Hann varð
myrdur í 1968, tað elvdi til harm og míkla vreiði, og órfriður brast á í 125
býum í USA.

King helt, at "the Founding Fathers" høvdu Bíbliuna, tann kristna moralin sum
grundvøll, tá USA varð sett á stovn. Tí var tað, at hann vildi integrera sítt
fólk í tað kapitalistiska Amerika. Hann sá tað góða við tí politisku skipanini í
USA, sum hann segði bygdi á javnaðarhugsjónina í liberalismuni; hann sá
møguleikar í at broyta skipanina innanfyri normarnar í tí amerikanska dreyminum.

King fekk Friðarheiðursløn Nobels í 1964, eftir at borgararættindarørslan hevði
fingið "The Civil Rights Act 15" samtykt. Hendan talan hevur, av fleiri orsøkum,
ógvuliga stóran týdning. Fyri tað fyrsta leggur hon stóran dent á
búskapartrupulleikan, ikki bara í USA, men finst eisini at valdsbýtinum í
heiminum sum heild. Fyri tað annað verður røðan hildin í Oslo, og verður tí send
worldwide, og ikki einans í landsdekkandi amerikanskum sjónvarpi. Tað triðja,
sum ger hana sera týdningarmikla í hesum høpi er, at hon verður av talsmonnum
fyri brotástøði mett sum umskiftið í arbeiði Kings. Eftir hesa røðu halda teir,
at hann skiftir fokus frá rasujavnað til fátækdømi. Vincent Gordon Harding, ein
vinmaður Kings sigur, at King í 1966 hevði halgað teimum fátæku arbeiði sítt.



https://fo.wikipedia.org/wiki/Manaus

Manaus (portugisiskt: Manaus) er ein býur í Brasil. Í kommununi búgva 1.982.179
íbúgvar, meðan fólkatalið í stórbýarøkinum er 2,316,173 (2013). Býurin liggur í
Norðurbrasil við staðið har ið áirnar Negro og Solimões renna saman. Manaus er
høvuðsstaður í lutstatinum Amazonas og er eisini fólkaríkasti býur í statinum.

Býurin varð settur á stovn í 1669 sum ein skansi, Fort of São José do Rio Negro.
Skansin gjørdist býur (town) í 1832 við navninum "Manaus", sum merkir "móðir
gudanna" hetta til æru fyri upprunafólkinum Manaós, og varð formliga gjørdur til
ein stórbý (city) hin 24. oktober 1848 við navninum Cidade da Barra do Rio
Negro, Portugisiskt fyri "Býurin við markið á Svørtu Ánni". 4. september 1856
fekk býurin aftur verandi navnið Manaus.

Manaus hevur eitt vakurt operahús, sum varð bygt í tíðini, tá býurin var
miðdepil fyri gummiframleiðslu. Nógv verður útflutt úr Manaus, eitt nú nøtir,
gummi, timbur, krokodilluskinn og kakao. Býurin hevur ein altjóða flogvøll,
Eduardo Gomes. Fyri at fáa útlendskar fyritøkur at koma til býurin virkar býurin
sum eitt fríhandilsøki.

Býurin verður ein av vertsbýunum til heimsmeistaraskapin í fótbólti, har Brasil
er vertstjóð.



https://fo.wikipedia.org/wiki/Magnus_J%C3%A1kupsson

Magnus Jákupsson er føroyskur/danskur svimjari. Hann er føddur í 1994 og svimur
fyri Farum Svømmeklub og fyri danska svimjilandsliðið. Hann hevur fyrr svomið
fyri Havnar Svimjifelag og fyri Føroyar. Sportal.fo skrivaði 17. august 2011, at
Magnus hevur valt at flyta til Danmarkar at búgva, orsakað av vánaligum umstøðum
fyri svimjarar hjá Havnar Svimjifelag í Svimjihøllini í Gundadali, har eru ov
fáar geilir til svimjararnar hjá Havnar Svimjifelag ljósu tímarnir, segði
formaður felagsins, Eyðun Húsgarð, við Sportal.fo. Magnus hevur sett fleiri
føroysk met, nevnast kann, at hann á langbana eigur føroyska metið í 50, 100 og
200 metrar ryggsvimjing, 50 og 100 metrar firvald, 50m frí og 400 metrar
blandað. Á stuttbana eigur hann metini í 50, 100 og 200 metrar rygg og 50 og 100
metrar firvald. (Hetta kann verða broytt, sí heimasíðuna hjá ssf.fo og
svimjing.com). Magnus Jákupsson luttók fyri Føroyar á Oyggjaleikum 2011 á Isle
of Wight í juni/juli 2011. Síðan 2011 hevur Magnus svomið fyri Danmark og kann
tí ikki longur seta føroysk met. Í staðin eydnaðist tað honum í 2013 at seta
nýtt danskt met í 50 metrar rygg við tíðini 24.06, hetta hendi á
evropameistarastevnuni á stuttgeil í Herning í desember 2013. Hin 24. januar
2016 setti hann eisini danskt met á langgeil í 50 metrum rygg, tá ið hann vann
gull í 50 rygg við tíðini 25.44, ið var júst sama tíð, ið Matthias Gydesen setti
met í í 2010, teir báðir eiga tískil báðir metið við 25.44 sekundum.

Í juli mánað 2011 luttók Magnus fyri Føroyar á Europa Meistara Stevnu fyri
Juniorar (EJM) í Beograd í Serbia, har hann m.a. svam seg í semifinaluna í 50m
firvald og í hálvfinaluna í 50m rygg og setti fleiri nýggj føroysk met, bæði
juniormet og fyri vaksin. Hann gjørdist nummar 13 við tíðini 24.96, sum var nýtt
føroyskt met. Magnus var fyrsti føroyingur sum svam teinin undir 25 sekund. 8.
juli svam Magnus 200m rygg og setti nýtt føroyskt met við tíðini 2:08.88, Magnus
átti sjálvur gamla metið. Hann gjørdist nummar 26 í hesi kapping. 9. juli svam
Magnus 50m rygg í hálvfinaluni við tíðini 26.76, tað var nýtt føroyskt met.
Magnus bleiv nummar 10. Sama dag svam hann 100m firvald við tíðini 56.20, sum
var nýtt føroyskt met. Tað rakk til eitt 24. pláss av 49 luttakandi. 10. juli
svam Mangus 50m frí við tíðini 23.90, tað var nýtt føroyskt met. Magnus bleiv
nummar 26 í hesi kapping.

Magnus Jákupsson vann 3 gull, 5 silvur og eitt bronsu heiðursmerki á
Oyggjaleikunum á Isle of Wight í juli 2011.

Magnus Jákupsson luttekur á Danish Open frá 22. mars til 25. mars 2012. Fyrsta
dagin vann hann silvur í 50 m rygg við tíðini 26.64, sum var nýtt føroyskt met.
Hann átti sjálvur gamla metið. Magnus svam eisini innleiðandi í 200 m blandað,
men har hendi tað keðiliga, at hann varð kolldømdur fyri 1 hond í vending í
skiftinum millum firvald og rygg. Tíðin sá annars út til at vera nýtt føroyskt
met, um hann ikki varð kolldømdur. 24. mars svam Magnus seg í finaluna í 100 m
firvald við tíðini 55.47, sum var nýtt føroyskt met. Hann átti sjálvur gamla
metið, sum var 56.20, tað setti hann á EJM í 2011. Løtu seinni svam Magnus
finaluna í 100 rygg við tíðini 59.48, sum var eitt fjórðapláss. Sunnudagin 25.
mars kundi Magnus svimja tvær finalur, men hann gav avboð til finaluna í 200 m
rygg. Hann svam finaluna í 100 m firvald og gjørdist nummar 7 við tíðini 55.46,
sum var nýtt føroyskt met. Hann betraði sítt egna met, sum hann setti dagin
fyri, við 1/100 sekundi.

Magnus setti nýtt danskt met í 50 metrar ryggsvimjing, tá hann kom á mál við
tíðini 24.06. Hann setti metið í hálvfinaluni. Sjálvt um hann setti danskt met,
so rakk tíðin ikki til eitt finalupláss, hann gjørdist nummar 13 av 54
svimjarum.

Magnus varð úttikin til kappingina 3e Meeting Open Méditerranéen i Marseille
saman við tí sonevnda Graet Danes liðnum. Kappingin er vikuskiftið 7. til 9.
mars 2014.

Magnus Jákupsson setti tvær ferðir nýtt danskt met í 50 metrum rygg á stuttgeil,
fyrst í innleiðandi riðlum við tíðini 24.01 og síðan í hálvfinaluni við tíðini
23.84. Hann gjørdist nummar 11 í hálvfinaluni.



https://fo.wikipedia.org/wiki/Lisbeth_L._Petersen

Lisbeth Beate Lindenskov Petersen (28. februar 1939 í Havn) er fyrrverandi
føroyskur politikkari fyri Sambandsflokkin. Hon hevur verið borgarstjóri,
løgtingslimur, fólkatingslimur og formaður fyri Sambandsflokkin. Hon gjørdist
riddari av Dannebrog í 1995.

Hon er dóttir Georg L. Samuelsen, sum var blaðstjóri á Dimmalætting og harvið
eisini abbadóttir Andrass Samuelsen, bróðurdóttir Trygva Samuelsen, og systir
Beatu L. Samuelsen. Hon giftist Jákup Petersen í 1960, hann doyði í 2001.

Hon tók realeksamiu í Havn í 1955, og examen artium á Bagsværd Kostskole og
Gymnasium í Danmark í 1958. Lisbeth arbeiddi sum avloysari í ymiskum
skrivstovustørvum m.a. á advokatskrivstovu í Havn 1960–1970, og var
projektskrivari á ymiskum verkætlanum á Føroya Fornminnissavni 1980–1992.
Harumframt var hon flokksskrivari Sambandsflokksins 1982–1987, og størsti
einstakur partaeigari í Dimmalætting til 2010. Lisbeth var aktiv í
kvinnupolitiskum arbeiði, hon var næstformaður í KSF - Kvinnufelagssamskipan
Føroya 1982-86.

Lisbeth L. Petersen stillaði upp til val fyrstu ferð til býráðsvalið í Havn í
1984. Hon gjørdist fyrsta kvinna yvirhøvur, sum varð vald fyri Sambandsflokkin,
og hon fekk í boðið borgarstjórasessin. Hon valdi tó heldur at gerast
varaborgarstjóri og formaður í Sosialu nevnd. Hon fekk gott samband við
borgararnar í Tórshavnar kommunu í hesum sessum. Eftir einum ávísum trýsti segði
hon ja takk til at gerast fyrsti kvinnuligi borgarstjórin í Tórshavnar kommunu í
1992. Sambandsflokkurin setti met við atkvøðum til býráðsvalið í 1996, men fekk
ikki nakran sentralan leiklut komandi valskeiðið, og Lisbeth varð tá ikki
afturvald til borgarstjóra. Hon helt fram sum býráðslimur til ár 2000.

Lisbeth L. Petersen varð vald inn á Føroya Løgting í Suðurstreymoyar valdømi
1990–2008. Eftir valsigurin hjá Sambandsflokkinum á løgtingsvalinum í 1994 fekk
hon ein sentralan leiklut í ríkispolitikkinum. Hon var flokksformaður og
formaður fyri tingbólkin í tíðarskeiðnum 2001–2004. Lisbeth var vald inn á
danska Fólkatingið í 2001 - 2005 sum eitt av umboðum Føroya, hon varð vald fyri
Sambandsflokkin. Á Fólkatingið gjørdist hon partur av fólkatingsbólkinum hjá
Venstre.

Lisbeth L. Petersen kunngjørdi í 2007 at hon tók seg úr aktivum politikki og
stillaði ikki uppaftur til Løgtingsvalið 2008.



https://fo.wikipedia.org/wiki/Lerkur

Lerkur (frøðiheiti - Alauda arvensis) líkist mest grátítlingi í útsjónd,
morgráur við brúnum vangum og gulligum dámi í neðra. Á skallanum eru langar
fjaðrar, sum hann av og á reisir upp til ein topp. Um veturin heldur hann sær í
lýggjum londum; men longu áðrenn kavin kreymar, kemur hann til Norðurlondini í
stórum flokkum. Í skógi dugir hann lítið, men á sløttum graslendi rennur hann
skjótast av smáfuglum. Tá ið grasið er so frætt vaksið, at tað fjalir, ger hann
sær eina lítla kullu til reiður og verpur 4—5 morgrá dimmprikkut egg. Sangari er
hann frálíkur, reinmæltur og mjúkmæltur, hartil bæði áhaldin og harðmæltur. Frá
tí hann kemur, til út at ólavsøku hoyrist allan dagin hansara fagri fjølbroytti
songur, meðan hann hongur høgt í lofti, hækkandi og lækkandi seg líkt og
grátítlingur. Morgun og kvøld — og um miðsummar alla náttina — situr hann og
syngur spakuligari. Sjaldan sæst hann í Føroyum, og enn sjaldnari eigur hann, so
her hevur fáur hoyrt hansara viðgitna song.



https://fo.wikipedia.org/wiki/L%C3%B3garbrot

Kriminalitetur er øll lógarbrot, ið geva revsing. Vanliga nevna vit alt
lógarbrot, tað verið seg herverk ella súkklustuldur, morð ella ran. Summi
lógarbrot fara um landamørk. Til dømis yvirgangur, flográn ella
rúsevnissmugling. Nógv lond hava sett á stovn felags, altjóða løgregluna
Interpol at berjast ímóti slíkum lógarbrotum. Høvuðssætið hjá Interpol er í
París. Serligar avtalur eru gjørdar millum londini um, hvussu lógarbrótarar
kunnu latast úr einum landi upp í hendurnar á myndugleikunum í øðrum landi.

Í øllum samfeløgum eru fyriskipanir og lógir. Í Føroyum sigur eina mest
revsilógin okkum, hvat ið er ólógligt, men eisini eru nógvar aðrar lógir. Í
lógunum stendur, hvussu ið revsað verður. Í revsilógini standa tær vanligu
treytirnar, fyri at ein kann revsast. Til dømis er hon soleiðis orðað, at
lógaldurin er 15 ár. Tað merkir, at ung yngri enn 15 ár kunnu ikki verða
handtikin, dømd ella revsað. Føroya Rættur er okkara dómstólur. Her tekur
dómarin støðu til lógarbrotini, til dømis herverk ella stuldur. Dómur kann verða
skotin inn fyri landsrættin. Av tí, at dómsvaldið í Føroyum er danskt, skal
danski landsrætturin viðgera slík mál. Tveir landstættir eru, Vestari
landsrættur í Viborg og Eystari landsrættur í Keypmannahavn, sum er tann, ið
kemur til Føroya nakrar ferðir um árið at viðgera dómsmál. Summi álvarsmál skulu
fyri nevningating. Í nevningatinginum eru 12 nevningar og dómarin. Nevningarnir
gera av, um ákærdi er ósekur/sekur, men skal ein verða sekur, skulu minst 8 av
nevningunum vera samdir um tað. Nevningarnir saman við dómaranum áseta
revsingina. Ovasti dómstólur í rættarskipanini nevnist Hægstirættur.

Fyrr var deyðarevsing fyri heilt álvarslig lógarbrot, og enn eru mong lond, har
summir lógarbrótarar, til dømis drápsfólk, verða avrættað. Í Danmørk, og tí
eisini í Føroyum, varð deyðarevsing tikin av í 1930. Fyri álvarsom lógarbrot
kunnu fólk nú verða dømd at sita - treytaleys revsing. Tá ið ein tíð er farin,
ber til at sleppa út ávísar tíðir. Eisini er vanligt at fangar, sum skikka sær
væl í fongslinum, sleppa út, áðrenn teir hava sitið alla tíðina, teir eru dømdir
at sita. Teytað revsing er linari dómur. Tá verður revsingin útsett og fellur
burtur eftir ávísari tíð, um ákærdi ikki aftur brýtur lógina hesa tíðina.



https://fo.wikipedia.org/wiki/L%C3%A6knar

Lækni er útbúgvin at gera av, hvør ið sjúkan er, og hann veit, hvat ið leikir.
Vanliga fert tú fyrst til kommunulæknan, sum veit um mangar sjúkur, kannar
heilsuna, skipar fyri heilivági, koppsetur o.a. Kommunulækni kann ávísa til
kanningar og viðgerð á sjúkrahúsi ella hjá serlækna. Serlæknar eru serfrøðingar
í ávísum sjúkum. Barnalæknar eru serkønir í barnasjúkum, og skurðlæknar eru
serkønir í skurðviðgerð og at seta saman brotnar limir og onnur brot. Læknafrøði
er vísindagrein, ið fatar um sjúkraavgerð, sjúkrafyribyrging og sjúkraviðgerð.
Læknanæmingar lesa læknafrøði eini 6 ár á lærdum háskúla, áðrenn teir fáa
læknaprógv. Síðan má lækni arbeiða 1 ár á sjúkrahúsi, áðrenn hann kann arbeiða
sum sjálvstøðugur lækni. Ofta eru nakrir læknar saman um læknahús ella
viðtalurúm. Fólk, ið eru nóg birg til tess, koma til lækna í viðtalutíðini.
Læknin tosar við hvønn einsæris, kannar og sigur, hvat ið bagir. Røntgenmynd
ella blóðroynd kann verða tikin undan læknaviðgerð. Læknar kann gera av við
røntgen og øðren tólum, hvørja sjúku, sjúklingurin hevur. Á røntgenmynd sæst
beinbrot og sjúka, til dømis krabbamein í lungum.   

  Læknar hava verið síðan í fornøld. Viðgitni grikski læknin, Hippokrates úr
Kos, livdi t.d. fyri 2500 árum síðan. Hann svór eið at arbeiða samvitskufult og
at dugna øllum.



https://fo.wikipedia.org/wiki/Kvinnufelagi%C3%B0_%C3%AD_Havn

Kvinnufelagið í Havn varð stovnað 31. mars 1952 og heldur til í Mettustovu á
Reyni í Havn. Longri niðri sæst yvirlit yvir nevndir ið hava verið í
Kvinnufelagnum. Kelda til yvirlitið er heimasíðan hjá Kvinnufelagnum, sum hevur
fundarbøkur og 25-ára minningarrit hjá Kvinnufelagnum til keldu. Yvirlitið er
fullfíggjað frá 1952-1980 og frá 2005-2010. Kvinnufelagið er limur í
Kvinnufelagasamskipan Føroyar, stytt KSF. KSF er eitt móðurfelag (paraplyfelag)
fyri kvinnufeløg í Føroyum. Felagið hevur nevndarfundir regluliga og skipar av
og á fyri tiltøkum, onkuntíð eru tiltøkini bert fyri kvinnur, men ofta hava
eisini verið almenn tiltøk fyri øll har ymisk aktuell evni verða umrødd og
kjakast um. Felagið plagar at skipa fyri fundum ella tiltøkum á altjóða
kvinnudegnum 8. mars, í 2006 varð skipað fyri kjakfundi í Sjónleikarhúsinum í
Havn har evnið var "Kvinnur í politikki - hvussu fáa vit fleiri kvinnur valdar í
Løgtingið og í bý- og bygdaráðini?" T.d. hevur felagið skipa fyri kjakfundum við
luttøku av kvinnuligum valevnum, hetta fyri at vera við til at hjálpa kvinnunum
fram, óansæð hvønn flokk tær hoyra til. Nakrar av teimum sum hava verið
nevndirlimir í Kvinnufelagnum í Havn eru seinni blivnar aktivar í býráðs- og
ella landspolitikki. T.d. hava Malla Samuelsen, Karin Kjølbro, Lisbeth L.
Petersen og Rigmor Dam verið nevndarlimir. Aðrar sum hava verið sera virknar í
almenna kjakinum og sum hava verið virknar í Kvinnufelagnum í Havn, men ikki í
lands- ella býráðspolitikki eru t.d. Bergtóra Hanusardóttir, sertannlækni og
rithøvundur, Inga Ellingsgaard, Turið Holm, kvinnulækni, Birta Biskopstø,
løgfrøðingur Laufey Blaasvær og Randi Kúrberg málfrøðingur og ítróttakvinna.

Endamálið hjá felagnum er at arbeiða fyri javnstøðu millum kvinnur og menn, so
tey javnbjóðis kunnu virka í heimi, yrki og samfelagi. Kvinnufelagið er einasta
áhugafelag í Føroyum, sum hevur boðað frá, at tær taka undir við fríari
fosturtøku.

Felagið varð stovnað hin 31. mars 1952. Niðanfyri sæst yvirlit (tó ikki
fullfíggjað.

Frú Jóhanna Jensen var fyrsti formaður í felagnum. Hinar í fyrst valdu nevndini
vóru: Frú Malla Samuelsen Frú Lisa Rubeksen Frúgv Bergljót av Skarði Frú Ninna
Arge Jacobsen Frúgv Helena á Bakka Frú Petra Arge

Nevndin skipaði seg við felags leiðslu og hevði tískil onga forkvinnu og
varaforkvinnu.

Eyðna Djurhuus, grannskoðari Bergliot Ihlen, grannskoðari Birta Biskopstø,
KSF-umboð

Eyðna Djurhuus, grannskoðari Bergliot Ihlen, grannskoðari Karin Kjølbro,
KSF-umboð Gunnvá Haldansen, KSF-umboð, tiltakslimur

Bergtóra Hanusardóttir, Inga Ellingsgaard, Marjun Berg, Vilgerð Astriðardóttir,
Lisbeth L. Petersen, Karin Kjølbro, tiltakslimur Gunnvá Haldansen, tiltakslimur
Eyðna Djurhuus, grannskoðari Bergliot Ihlen, grannskoðari Inga Ellingsgaard,
KSF-umboð Gunnvá Haldansen, KSF-umboð, tiltakslimur

Árið fyri var lógin blivin broytt soleiðis, at aðalfundur skuldi vera um heystið
í staðin fyri um várið.



https://fo.wikipedia.org/wiki/Kv%C3%ADv%C3%ADk

Kvívík er ein bygd í Streymoy, á gomlum donskum stavað Quivig. Kvívík er ein
gomul bygd, sum er nógv vaksin í nýggjari tíð. Í Kvívík er ein krambúð. Har er
sparikassi og posthús. Meginparturin av fólkinum í Kvívík arbeiðir aðrastaðni
enn í heimbygdini. Nógvir menn eru til fiskiskap við skipum, ið hoyra heima
ymsastaðni í landinum, og nógv av heimafólkunum arbeiða í Havn. Í Kvívík eru tó
tvær handverkarafyritøkur, ið hava nógv at gera, og sjálvandi er nakað av
landbúnaði í bygdini eisini.

Í Kvívík eru gamlar víkingatoftir, ið hava sín uppruna í landnámstíðini í 9.
ella 10. øld. Tá grivið varð út fyri einum pakkahúsi í tíðarskeiðnum millum 1870
og 1880, komu kvívíkingar fyrstu ferð fram á hesar toftir. Í 1942 fór veruligur
útgrevstur fram á staðnum, við tí fyri eyga, at kanna vavið av hesum toftum og
at kanna hesar víkingatoftir meiri nágreinliga, m.a. staðfesta nær tær eru
reistar. Tey elstu húsini, sum standa uppi í Kvívík í dag, eru bygd í 18. øld.

Skúlin í Kvívík varð tikin í nýtslu í 1907. Har ganga næmingar úr Kvívík, av
Stykkinum og av Skælingi. 22. august 1976 varð nýggi skúlin í Kvívík vígdur av
Ejvindi Vilhelm varabispi.

Børnini á Válinum ganga í skúla í Vestmanna og børnini í Leynum ganga í skúla í
heimbygdini. Í løtuni eru ongi børn í skúlaaldri á Skælingi. Frá 6. flokki fara
børnini í Kvívík, á Stykkinum, í Leynum og á Skælingi í framhaldsskúla í
Vestmanna. 57 næmingar ganga í bygdarskúlanum í Kvívík. Á framhaldsdeildini í
Vestmanna eru 30 næmingar úr Kvívíkar kommunu.

Í bygdini er eisini eitt samkomuhús. Tað er arbeiðsmannafelagið Samvirki ið
eigur og rekur bygda- og ungdómshúsið, sum eitur Glæman. Tað er karmur um
felagslívið í bygdini. Í Kvívík er eisini eitt róðrarfelag.

Í 2010 varð nýggjur dagstovnur bygdur og tikin í nýtslu 16. august 2010. Har eru
stovur til børn í vøggustovu, barnargarði og til frítíðarskúlabørn. Stovnurin
eitur Dagstovnurin Áarlon. Stovurnar til tey smærru børnini eita Sóljan og
Summardáin, barnagarðsstovurnar eita Smæran og Blákollan, Frítíðarskúlin eitur
Frítíðarstovan Túgvublóman.

Í Kvívík er eitt róðrarfelag, sum eitur Kvívíkar Sóknar Róðrarfelag. Sum navnið
sigur er tað fyri alla sóknina. Bátarnir hjá felagnum eru ljósabláir, teir hava
myrkabláar stokkar og reyða rond. Felagið hevur róð kapp í trimum bátum:
Junkarin, sum er eitt 5 mannafar, Kvívíksbáturin, sum er eitt 8 mannafar og
Kvívíkingur, sum eisini er eitt 8 mannafar.



https://fo.wikipedia.org/wiki/Kristin_Michelsen

Kristin Michelsen (føddur 30. juli 1956 í Froðba) er ein føroyskur politikari
(JF). Hann hevur bankaútbúgving og starvaðist í Sjóvinnubankanum í 1973–1978.
Hann er eisini útbúgvin timburmaður og arbeiddi sum timburmaður í 1978–1984,
harafturat var hann í starvi sum eykaløgreglumaður í 1981–2003 og fulltrúi hjá
sýslumanninum í Suðuroy í 1984–2003. Sum ungur róði hann kapp við Suðringi. Hann
er formaður í Froðbiar Sóknar Róðrarfelag.

Hann hevur verið borgarstjóri í Tvøroyrar kommunu síðan 1. januar 2001. Hann
stillaði upp til løgtingsval í 2011 og varð valdur inn á Ting við 393 atkvøðum,
sum var næstmest á javnaðarlistanum. Í 2008 ynskti hann at stilla upp til
løgtingsval, men tá vóru Føroyar vorðnar eitt valdømi, og summir flokkar í
økjunum, ið vóru uttanfyri miðstaðarøkið, valdu tí at avmarka talið av
uppstillaðum valevnum, og samstundis ynskti Javnaðarflokkurin at taka atlit til
javnstøðu og landafrøði og valdi tí at uppstilla tveir menn og tvær kvinnur úr
Suðuroy. Mannliga valevni úr norðaru helvt av Suðuroynni gjørdist táverandi
løgmaður, Jóannes Eidesgaard, og tí var ikki pláss fyri Kristini Michelsen á
listanum. Gestur Hovgaard, samfelagsfrøðingur, meinti eftir valið, at hetta var
ein av orsøkunum til, at flokkurin fekk eitt vánaligt valúrslit í háborgini
Suðuroy á hesum valinum.

Kristin er abbasonur skaldið Poul F. Joensen. Hann er sonur Vilborg og Mikkjal
Michelsen. Hann er giftur við Joan N. Michelsen úr Hvalba. Saman eiga tey
dóttrina Halldis Michelsen.



https://fo.wikipedia.org/wiki/Kos

Kos (grikskt: Κως) er ein oyggj í grikska oyggjabólkinum Dodekanes, sum er
partur at Suðuregearaoyggjunum, eisini nevndar Suðursporadisku Oyggjar. Oyggin
er 40 km long og 8 km breið og liggur bert 4 km frá turkisku strondini við
Bodrum og tí forna Kariaøkinum. Fólkatalið á oynni er 33 388. Oyggin er í dag
ein kommuna, eftir at tær tríggjar kommunurnar Kos, Dikaios og Irakleides løgdu
saman til eina kommunu í 2011. Høvuðsbýurin á oynni eitur Kos eins og oyggin.

Asklepieion er tað kenda læknatemplið, sum Hippokrates læt byggja, tað liggur
beint uttanfyri býin Kos.

Umleið 27 km sunnan fyri býin Kos við býin Antimakia liggur altjóða flogvøllurin
á oynni, sum eitur Kos International Airport Hippocrates.

Í tí rómversku gudalæruni vitjaði Herkules oynna. Oyggin varð bygd av kariarum.
Tað forna ríkið Karia var til frá umleið 11. øld á.Kr. til umleið 6. øld á.Kr.

Kos varð seinni hertikin av lýðveldinum Venesia, sum síðan seldi oynna til
Johannitarordanina (Ordanin av Sankta Jóhannes á Rodos, seinni kent sum
Maltesarordanin) í 1315. 200 ár seinni stóð Maltesaraordanin yvirfyri eini
hóttan av einari muslimskari innvasjón, og noyddist at lata oynna upp í
hendurnar á tí Osmanniska Ríkinum í 1523. Osmanarnir (turkarnir) høvdu ræði á
Kos í 400 ár, til oyggin kom undir italsk yvirvald í 1912.

Undir seinna heimsbardaga bleiv oyggin hersett av aksemaktunum og var hersett av
italskum hermonnum til Italia yvirgav seg í 1943. Britisk og týsk herlið
stríddust um oynna í Stríðnum um Kos, har Nazi-Týskland siðraði. Týsk herlið
hersettu oynna til kríggið endaði í 1945, tá gjørdist Kos eitt protektorat undir
Stórabretlandi og varð síðan handað Grikkalandi í 1947.



https://fo.wikipedia.org/wiki/Katrin_Ottarsd%C3%B3ttir

Katrin Ottarsdóttir (f. 22. mai 1957 í Tórshavn) er føroyskur leikstjóri,
leikrithøvundur, sjónleikari og rithøvundur. Í 1976 flutti hon til Danmarkar,
har hon nam útbúgving á Den Danske Filmskole. Í 1982 var hon fyrsti føroyingur,
sum hevði lokið útbúgving frá Danska Filmskúlanum, hon gekk í sama flokki sum
Lars von Trier. Við sínum 11 filmum fyllir hon nógv í føroyskari filmssøgu. Í
1989 kom fyrsti spælifilmur hennara, sum eisini var fyrsti spælifilmur, sum var
gjørdur av føroyskum leikstjóra, gjørdur í Føroyum og har tosað var føroyskt.
Aðrir filmar hava verið upptiknir í Føroyum áður, men av útlendskum
filmleikstjórum. Filmurin vann 1. virðisløn á týska filmfestivalinum Nordische
Filmtage í Lübeck. Sama prísin vann hon eisini fyri filmin Bye Bye Blue Bird,
sum var ein road-movie á 85 minuttir. Hin 11. september 2014 varð filmur hennara
Ludo frumsýndur í Norðurlandahúsinum. Filmurin er upptikin heima á Sandi og snýr
seg um eina 11-ára gentu, sum er fangað millum myrku, deprimeraðu sálina hjá
mammuni og passivitetin hjá pápanum. Dóttir hennara, Hildigunn Eyðfinnsdóttir
spælir leiktlutin sum mamman. Filmurin er sjálvbiografiskur.

Í 2011 debuteraði hon sum skald, fyrst tá hon gav út nakrar yrkingar í
tíðarritinum Vencili nummar 9 í juni 2011, og síðan tá hon gav út sítt fyrsta
yrkingasavn á Mentunargrunni Studentafelagsins í 2012. Yrkingasavnið hevur
heitið Eru koparrør í himmiríki? Í 2013 fekk hon Mentanarvirðisløn M. A.
Jacobsens fyri hetta yrkingasavnið.



https://fo.wikipedia.org/wiki/Kalsoy

Kalsoy er long og smøl oyggj, sum eisini er tann vestasta av teimum seks
Norðuroyggjum. Til víddar er hon 31 ferkilometrar, og vegasamband og fýra tunlar
gera tað koyrandi millum allar bygdirnar. Hon hevur 4 smáar bygdir, sum eru
bundnar saman við vegum og 4 tunlum. Best kenda søgnin úr Kalsoynni, er søgnin
um Kópakonuna í Mikladali. Í Kalsoy er bert ein kommuna, sum er Húsa kommunu, ið
fevnir um bygdirnar Húsar og Syðradal. Áður var eisini Mikladals kommuna, sum
fevndi um bygdirnar Mikladal og Trøllanes, men hesar bygdir eru nú partar av
Klaksvíkar kommunu. Í teimum fýra bygdunum búgva tilsamans 95 fólk, harav búgva
62 fólk í Húsa kommunu, 48 á Húsum og 14 á Syðradali, 53 fólk búgva í Mikladali
og 24 á Trøllanesi.

Kallsoyggin er ein smøl norð- suðurgangandi fjallarøð og ikki javnt høg.
Norðantil, serliga vestursíðan, er høgt berg, men longur suðuri lækkar bergið og
verður til brattar líðir og skorar, undirhagin er lítil á verstursíðuni.
Eystursíðan er meira grøn og ikki so brøtt. Á oynni eru í alt 11 dalar. Oyggin
verður meira høglig longur suður ein kemur. Nestindar (788 m.) eru hægsta fjall
á Kalsoynni. Næsthægsta fjallið er Botnstindur, sum er 743 m. høgt.

Á Kallsoynni er nógvur haga/landfuglur. Norðantil er nógvur bjargafuglur.
Plantulívið er áhugavert og fleiri sjáldsamar plantur finnast bæði við Galvin og
í norðasta parti av oynni.

Kalsoy er eitt landbúnaðarøki; tey flestu ársverkini eru í landbúnaðinum,
harnæst kemur arbeiðið á Smoltstøðini í Knúksdali. Onnur ársverk eru
fraktkoyring, busskoyring og læraravstarvið. Parttíðarstørv eru í landbúnaðinum,
hjá landsverkfrøðinginum, í handlinum, postútbering, heimahjálp, ein smiður,
lastbilakoyring og nakrir eru sjómenn. Nøkur hava sítt dagliga yrki í Klaksvík
og aðrastaðnis, onkur av hesum ferðast til arbeiðis og aftur, hvønn dag.
Ferðavinnan er við at fáa fótin fastan, og virksemi hjá Sp/f Viljanum fevnur um
mat og túrar í oynni. Smiðjan hjá Mikkjal á Trøllanesi er eisini eitt handverk-
og ferðavinnutiltak, umframt onnur ferðavinnutiltøk sum eru ávegis. Síðani
tunlarnir komu á oynni og lunnar vóru lagdir fyri góðum ferðasambandi, er
virksemi økt.

Nógv seyðahald er í oynni, og í Mikladals kommunu er eisini nógv neytahald. Har
eru eini 40-50 neyt, av hesum eru 25 mjólkineyt, sum øll eru á Trøllanesi.
Annars eru kalsoyingar til skipsfiskiskap, nakrir arbeiða í Klaksvík, og
seinastu árini hevur eisini verið arbeitt við at sambinda allar bygdirnar í
oynni við vegum og tunlum. Tað eru fýra tunlar í oynni, sum samanlagt hava eina
longd uppá 5.500 metrar. Ein smoltstøð er í Knúksdali millum Húsar og Syðradal,
og har arbeiða 5 til 10 fólk. Støðin framleiðir 1,7 millión smolt um árið.



https://fo.wikipedia.org/wiki/Juventus_F.C.

Juventus er eitt fótbóltsfelag úr Torino, Italia, sum varð stovnað í 1897.
Felagið er tað mest vinnandi fótbóltsfelagið í Italia til allar tíðir, og er
eitt av týdningarmestu fótbóltsfeløgum í heiminum. Felagið hevur vunnið italska
meistaraheitið 31 ferðir. Teir hava altíð spælt í Seriu A, burtursæð frá
2006-07, tí teir vóru noyddir at flyta eina deild niður orsakað av einari gølu í
2006, um avtalað spæl við dómarar. Sjálvt um teir byrjaðu við fleiri
minusstigum, venjarin segði seg úr starvi og fleiri av bestu leikarunum funnu
onnur feløg at spæla fyri, so megnaðu teir uttan trupulleikar at flyta uppaftur
í bestu deildina. Heimastadion hjá felagnum er Juventus Stadion, sum rúmar
41.000 áskoðarum.

Dagført hin 15. october 2016 Viðmerking: Fløgg vísa til landslið, sambært
reglunum hjá FIFA. Leikarar kunnu hava meira enn ein ikki-FIFA tjóðskap.

Litirnir á búnum eru svart hvítar strípur niðureftir, tað minnir um búnarnir sum
føroyska felagið TB nýtir. Teir hava brúkt hesir litirnir síðan 1903, tey fyrstu
árini brúkti felagið ljósareyðar blusir og svørt shorts. Juventus hevur eisini
eykanøvn: la Vecchia Signora (gamla daman) og la Fidanzata d'Italia (daman hjá
Italia), hetta tí at Juventus tey seinnu árini hevur fingið fleiri og fleiri
viðhaldsfólk úr Suðuritalia, sum hava arbeitt í Torino, tey eru serliga úr
Palermo og Napoli. Onnur eykanøvn, ið vera knýtt at felagnum eru: i bianconeri
(teir svørt-hvítu), le zebre (sebrain), hetta orsakað av litunum og strípunum.



https://fo.wikipedia.org/wiki/Justin_Bieber

Justin Drew Bieber føddur 1. mars 1994, er ein kanadiskur pop/R&B sangari,
sangskrivari og filmstjørna. Bieber bleiv funnin í 2008 av Scooter Braun, sum
fann hann í gjøgnum kykmyndir á Youtube, seinni bleiv hann hansara manager.
Braun arangeraði ein fund fyri hann við Usher í Atlanta, Georgia, og Usher var
skjótur at undirskriva Justin til Raymond Braun Media Group (RBMG) eitt felags
Mediuselskap ímillum Usher og Braun, og eina uptakandi kontrakt við island
Records tilboði av L.A Reid.

Bieber'sa debut var stakfløvan, "One time", hon varð givin út í 2009 og kom í
top 10 í Kanada, og kortlagt í top 30 í fleiri altjóða marknaðum. Hansara debut
fløga, "My World", kom í november 2009, og seinni vann fløvan platin í USA. Hann
gjørdist tann fyrsti artisturin sum hevði 7 sangir frá einari debut fløgu á
hittlista á Billboard Hot 100. Bieber'sa fyrsta studiofløga, "My World 2.0",
bleiv útgivin í mars 2010 og debuteraði í top 10 listum í fleiri londum og varð
certifisera platin í USA. Síðan kom tað globala top 10 staklagið, "Baby". Musikk
kykmyndinin av "Baby" var tað mest vísta og mest umrødda Youtube-video stutt
eftir at tað kom út. Bieber fylgdi við í útgávuni av hansara debutfløgu við
sínum fyrsta høvuðsnavnaturné. My World Turné, tær remix'aðu fløgurnar. My
Worlds Acoustic og Never Say Never- remixini, og 3D film-konsert filmurin,
Justin Bieber Never Say Never- sum hevði eitt upplatingar vikuskifti, sum næstan
var tað størsta upplatingar vikuskifti fyri ein konsert-film. Bieber útgav sína
aðru studiufløgu, "Under the Mistletoe" í november 2011 sum debuteraði sum
nummar eitt í Billboard 200.

Bieber er blivin tilnevndur og hevur vunnið eina langa røð av virðislønum. Til
dømis vann hann heiðurin Ársins Artistur 2010 á American Music Awards, og bleiv
nomineraður sum Besti nýggi artistur og Best Pop Vocal Album í 53rd Grammy
Awards. Bieber verður sæddur sum eitt tannáringa idol (fyrimynd).



https://fo.wikipedia.org/wiki/John_F._Kennedy_Jr.

John Fitzgerald Kennedy Jr. (25. november 1960 – 16. juli 1999), ofta nevndur
JFK Jr. ella John-John í miðlunum, var ein amerikanskur løgfrøðingur,
tíðindafólk og blaðútgevi.

Hann var einasti yvirlivandi sonur John F. Kennedy, fyrrverandi forseta USA, og
Jacqueline Bouvier Kennedy og var yngri bróður Caroline Kennedy. Pápi hansara
var myrdur beint áðrenn triðja føðingardag hansara.

Frá barnsbeini av og upp í vaksnamannaárini var John nógv í miðlunum, og var
víðagitin í sosiala lívinum á Manhattan í New York City. Hann hevði tikið
útbúgving sum løgfrøðingur, og tá hann hevði starvast í ídnaðinum 4 ár í 1995,
nýtti hann politisku- og stjørnufrægdina til at útgeva blaðið George magazine.

John læt lív í eini flogvanlukku í 1999, saman við konu síni Carolyn og systur
hennara Lauren, tá tey vóru ávegis til eitt familjubrúdleyp. John var vandur
flogmaður, og fleyg sjálvur lítla flogfarið til Martha's Vineyard, har
brúdleypið fór fram.



https://fo.wikipedia.org/wiki/Jar%C3%B0skj%C3%A1lvtin_%C3%AD_Sendai_2011

Jarðskjálvtin í Japan var 11. mars í 2011 kl 05:46 UTC. Skjálvtin máldi 9,0 á
Richter-stiganum. Jarðskjálvtin, sum var tætt við Tōhoku, hevði miðdepil einar
10 kilometrar undir havbotninum. Jarðskjálvtin kom bæði við eini stórari
tsunami, ið skolaði túsundtals heim vekk og drap fleiri túsund fólk, og eisini
eini stórari kjarnorkuvanlukku. Hann var fríggjadagin tann 11. mars 2011 kl
14:46 (føroyska tíð).

Túsundtals fólk hava mist heimið, túsundtals fólk hava mist síni kæru,
túsundtals fólk eru vekk í øllum rokanum, og túsundtals fólk eru deyð.
Myndugleikarnir í Japan siga, at jarðskjálvtin og flóðaldan hava kravt í minsta
lagi 15 554 mannalív . Men myndugleikarnir stúra fyri, at nógv fleiri eru deyð.
Tað vátta japansku myndugleikarnir í mars 2011. 22 598 fólk eru annaðhvørt
staðfest deyð, ella eru ikki komin afturíaftur, eftir jarðskjálvtin og
flóðalduna. Borgarstjórin í havnabýnum, Ishinomaki, sigur við tíðindastovuna
Kyodo, at bara í Ishinomaki eru út við 10 000 fólk ikki komin afturíaftur .

Reyði Krossur Føroya hevði í mars 2011 fund, har tosað varð um, hvat kann gerast
fyri at hjálpa Japan eftir jarðskjálvtan og flóðalduna fríggjadagin.



https://fo.wikipedia.org/wiki/J%C3%B3run_Larsen_M%C3%B8rk%C3%B8re

Jórun Larsen Mørkøre (fødd 19. juli 1970 í Klaksvík) er ein føroysk
vinnulívskvinna, bakari og ítróttakvinna. Hon eigur og er stjóri í síni egnu
fyritøku, ið nevnist Bakaríið hjá Jórun og liggur í Klingrugarði í Klaksvík.

Hon varð útlærd sum bakari sum 23 ára gomul, og í 1999 valdu hon og maðurin Kim
at keypa bakaríið Hjá KI frá svágri hennara. Jórun fór beinanvegin undir at
nýmótansgera og víðka um fyritøkuna, men vakstrarmøguleikarnir vóru avmarkaðir
og Jórun søkti tí um at fáa grundstykki, tá økið Klingrugarður varð útlagt sum
ídnaðarøki í Klaksvík, og í 2004 stóð nýbygda bakaríið ‘Hjá Jórun’ klárt at taka
í nýtslu. Bakaríð hjá Jórun hevur støðugt ment seg og fyritøkan umsetur fyri
milliónir. Hesi seinastu fimm árini hevur bakaríið í meðal útgoldið 6 mió kr í
lønum um árið, ella góðar 30 mió kr tilsamans og er bakaríið tískil eitt av
stóru arbeiðsplássunum í Klaksvík. Í 2013 varð Jórun kosin Megnarkvinna 2013.

Hon er aktivur rennari og rennur fyri felagið Treysti úr Klaksvík, har hon
eisini er limur í trivnaðarnevnini hjá felagnum. Hon luttók á HM í hálvmaraton
2014, sum varð hildið í Keypmannahavn, hon kom á mál við tíðini 1:50.37. Hon
luttók eisini á Eik hálvmaraton Klaksvík 2014, har hon gjørdist nummar sjey í
opna bólkinum hjá kvinnum við tíðini 1:52.45. Hon hevur fyrr verið aktiv innan
hondbólt, fótbólt og flogbólt. Kendast man hon tó vera fyri avrikini innan
fitness kappingar. Hon hevur sett fleiri føroysk met og í juni 2014 vann hon
kappingina Natural Power Fitness í Danmark. Nummar tvey í somu kapping gjørdist
havnakvinnan Árna Fjallstein. Hjá monnum gjørdist føroyingurin David Arge Galan
nummar tvey.



https://fo.wikipedia.org/wiki/Hugh_Hefner

Hugh Marston Hefner, føddur 9. apríl 1926, er ein amerikanskur blaðútgevari og
stovnari, og stjóri av Playboy Enterprises.

Hugh Hefner varð føddur í Chicago, Illinois í USA sum sonur til tveir lærarar.
Mamma Hughs var av svenskum ættum og pápi hansara av týskum og enskum ættum.
Undir seinna heimsbardaga arbeiddi hann sum blaðfólk fyri eitt herblað í tí
amerikanska herinum frá 1944 - 1946. í 1949 fekk hann eina bachelor grad í
sálarfrøði frá University of Illinois.

Eftir at Playboy blaðið gjørdist kent, blev Hugh kendur fyri at vera eitt
kvinnugull, og viðgekk í eini samrøðu í 2006 at nøkur ár kundi hann havt verið
involveraður við ellevu +tav tólvm "Playmates", sum er navnið á damunum sum sita
fyri naknar hvønn mánað á mittastu síðum Playboy. Í 1971 viðgekk Hugh at hava
eksperimenterað við biseksualitet, og flutti frá Chicago til Los Angeles.

Hugh fekk eitt minni hjartaslag í 1985, tá hann var 59 ára gamal. Eftir at hava
endurskoðað lívstíl sín, gjørdi hann fleiri broytingar. Hann minkaði veruliga um
vertskap sum vardu alla náttina, læt dóttir sína, Christie, reka Playboy veldið.
Árið eftir giftist Hugh Playmate of the Year Kimberly Conrad. Tey fingu tveir
synir í 1990 og 1991. Kimberly broytti tað villa Playboy setrið til eitt familju
vinarligt heim fyri børn síni. Hugh og Kimberly vórðu sepereraði í 1998, og
Kimberly flutti inn í húsið við síðunar av setrinum.

Hugh giftist Crystal Harris tann 31. desember 2012. Hugh var tá 86 ár og Crystal
26.

Í 2012 boðaði Hugh frá at sonur hansara, Cooper, fór nokk at taka yvir frá honum
sum andlit Playboy.

Hugh arbeiddi sum tekstahøvundur hjá blaðnum Esquire í 1952 men gavst tá hann
ikki fekk lønarhækking uppá 5 dollarar. Hann seldi møblar sínar, til at kunna
fáa eitt bankalán upp á 600 dollarar, og savnaði 8.000 dollarar frá íløgumonnum,
har ímillum 1000 dollarar frá mammu síni. Í eini samrøðu við E!I 2006 segði
Hugh, at tað tað var ikki tí hon endiliga trúði upp á verkið, men hon trúði uppá
son sín, a hon játtaði honum peningin. Við peninginum stovnaði Hugh blaðið
Playboy, sum upprunaliga skuldi eita Stag Party. Fyrsta útgávan kom út í
desember 1953, og hevði eina mynd, av einari naknari Marilyn Monroe, á mittastu
síðunum, frá eini kalendara myndarøð hennara frá 1949. Blaðið seldist í meir enn
50.000 eintøkum. Hugh møtti aldrin Marilyn persónliga, men keypti eftir deyða
hennara, gravstað við síðuna av henni, har hon liggur í Westwood Village
Memorial Park Cemetery.

Í 1978 hjálpti Hugh til at savna pening til at útskifta gamla Hollywoodskiltið.
Hann skipaði fyri galla innsavning, og gav sjálvur 27.000 dollarar, sum var 1/9
av kostnaðinum, við at keypa bókstavin Y.

Sylvilagus palustris hefneri, eitt slag av haru sum er í vanda fyri útrýming, er
nevnd eftir Hugh, sum takk fyri fíggjarligan stuðul hann gav.

Hugh hevur eisini eina strangan rúsevnispolitikk í Playboy setrunum, har øll
slík evnir eru strangliga bannað. Tað kemur møguliga av tí at fyrrverandi
skrivari hansara, Bobbie Arnstein doyði í 1975, av eini rúsevnis yvirdosis, og
eisini av rættarligu fylgjunum, sum Hugh kann fáa, um slík evnir verða funnin
ella nýtt í ognum hansara.



https://fo.wikipedia.org/wiki/Hin_f%C3%B8royski_f%C3%B3lkaflokkurin

Hin føroyski Fólkaflokkurin (radikalt sjálvstýri) varð stovnaður í 1939.
Fólkaflokkurin er ein konservativur flokkur á Løgtingi. HUXA er nevndin hjá
fólkafloksungdómi. Fólkaflokkurin er ein borgarligur og afturhaldssinnaður
flokkur. Flokkurin vil hækka skattalágmarkið, og betri lánmøguleikar til at
fíggja íløgur til umleggingar og útbyggingar av vinnulívi landsins.

Fólkaflokkurin gjørdist limur í felagsskapinum "Alliance of European
Conservatives and Reformists" (AECR) í november 2013 . Hetta er ein
konservativur og borgarligur felgsskapur, ið er nýskipanarsinnaður og
serstakliga skeptiskur mótivegis ES. Felagsskapurin hevur sum stevnumið at
arbeiða fyri frælsum marknaðum, frælsum fólki og frælsum tjóðum.

Búskaparliga heimskreppan í 1930-árunum elvdi framburðsmonnum til at stovna
Vinnuflokkin, sum á løgtingsvalinum í 1936 fekk tvey umboð á tingi. Teir gomlu,
Sjálvstýrisflokkurin og Sambandsflokkurin, høvdu frá 1906 mest stríðst fyri
føroyskum máli og mentan, og Javnaðarflokkurin frá 1928 fyri javnari býti av
framleiðsluvirðunum. Men undir heimskreppuni var lítil og eingin framleiðsla at
býta. Tá Sjálvstýrisflokkurin fór í tvíningar í 1938, kastaðu vinnufloksfólk og
tey sjálvstýrisfólk, sum fylgdu Jóannesi Patursson, bónda, saman og stovnaðu
Fólkaflokkin í 1939. Við valið í 1940 fekk Fólkaflokkurin seks tingmenn við
teirri stevnu at gera Føroyar búskaparliga sjálvbjargnar og politiskt
sjálvstøðugar. Kríggið gav løgtinginum ábyrgd av lóggávu og fyrisiting, og
hákonjunkturur gav fólki hug til at standa á egnum beinum búskaparliga.
Fólkaflokkurin vísti á týdningin av tíðarhóskandi undirstøðukervi og vinnulívi,
so Føroyar ikki framhaldandi skuldu liva sum eitt olmussuhús av donskum
veitingum, men skuldu tryggja landsins inntøkur av tí, sum fríur fiskiskapur á
Atlantshavinum og aðrir vinnuvegir kundu geva einari fiskivinnutjóð við nýggjum
fiskiflota, fíggjaður privat og alment.

Stevna Fólkafloksins fekk breiða undirtøku, 12 tingmenn av 25 við valið í 1943
og 11 av 23 tingmonnum í 1945. Báðu ferðir bert ein undir meiriluta (og
Sjálvstýrisflokkurin uttan tingumboð). Eftir krígslok virkaði Fólkaflokkurin
fyri fólkaatkvøðu við fýra valmøguleikum um framtíðarstøðu Føroya og ætlaði at
fáa meiriluta fyri víðum sjálvstýri uttan fyri, men við ávísum tilknýti til og
samstarvi við danska ríkið (líkt Íslandi í 1918). Tað miseydnaðist. Stjórnin
saman við Sambands- og Javnaðarflokkinum setti alt upp eftir kanti: Antin tætt
samband ella loysing. Meiriluti fyri loysing við fólkaatkvøðuna í 1946 kom øllum
dátt við. Fólkaflokkurin tók úrslitið til eftirtektar og fór undir at fyrireika
fullveldi. Men kongur sendi eftir boðum frá stjórnini løgtingið heim, tí
úrslitið av fólkaaktvøðuni skuldi vera ógreitt, valluttøkan lág (2/3 av
veljarunum), og loysingin tískil bert stuðlað av 1/3 av Føroya fólki.
Løgtingsvalið í november 1946 var hart bakkast fyri sjálvstýrisfólk:
Fólkaflokkurin bert 8 tingmenn av 20, og Sjálvstýrisflokkurin aftur umboðan á
tingi við 2 monnum í parti við Javnaðarflokkinum og Sambandsflokkinum. Hesir
tríggir evnaðu saman við donsku stjórnini Heimastýrislógina í 1948 og skipaðu
fyrsta landstýri 1948-1950. Hvat eftirmæli Heimastýrisskipanin fær, so gav hon
løgtinginum meiri lóggávuvald og nýstovnaða landstýrinum fríari
fyrisitingarligar ræsur enn amtstøðan fyri kríggið. Tey framstig vóru neyvan
hend uttan tjóðskaparligu rembingarnar undir krígnum.

Men hákonjunkturin eftir kríggið endaði í 1949, tá fallandi fiskaprísir og
pundskursur saman við hækkandi kolaprísum gjørdu raksturin á teim nýkeyptu men
útslitnu trolarunum tungan. Støðan versnaði í 1950, so Fólkaflokkurin valdi
nevndir á Ólavsøku og skipaði samgongu við Sambandsflokkinum eftir valið tað
heystið. Á valinum fekk Fólkaflokkurin 8 tingmenn og tann nýstovnaði,
vinstravendi loysingarhugaði Tjóðveldisflokkurin tveir. Bankakreppan í 1951
lamdi stóran part av vinnulívi og sendi hundraðtals fiskimenn til sjós við
fremmandum skipum. Men longu seinast í tí valskeiðinum vóru lunnar lagdir undir
stóra lógarverkið at endurnýggja fiskiflotan. Hetta arbeiði helt fram, eftir at
Fólkafloks- Sambandslandstýrið var víðkað við Sjálvstýrisflokkinum eftir valið í
1954. Nýggir trolarar og stállínuskip í stórum tali vóru í gerð og komu, og
inntøkurnar vóru farnar at vaksa, tá løgtingsvalið í 1958 broytti meirilutan á
løgtingi. Fólkaflokkurin fekk bert fimm tingmenn valdar. Sambandsflokkurin
styrknaði, og skipaði samgongu við Sjálvstýris- og Javnaðarflokkinum, sum
gjørdist størsti flokkur við 8 tingmonnum, m.a. tí hann lovaði at fíggja eina
føroyska fólkapensjón við hjálp frá donsku stjórnini sum tøkk fyri
NATO-støðirnar í Føroyum. Tjóðveldisflokkurin vaks upp í 7 tingmenn, men lá ov
langt frá Javnaðarflokkinum tjóðskaparliga til samstarv.

Eftir fýra ár í andstøðu eydnaðist Fólkaflokkinum við Hákuni Djurhuus, sum
løgmanni, at skipa fyrra sjálvstýrislandstýrið við Tjóðveldisflokkinum og
Sjálvstýrisflokkinum. Tann vøkstur í búskapinum, sum var byrjaður við nýggjum
fiskiflota, helt fram í tí valskeiðnum. Fiskimarkið fór út á 12 fjórðingar, og
fyrstu átøk gjørd til at fáa Føroyum nýtt veganet og havnaløg, sum vit kenna í
dag. Valið í 1966 gjørdi, at landstýrið misti meirilutan á tingi.
Sjálvstýrisflokkurin yvir til Javnaðar- og Sambandsflokkin, sum skipaðu
landstýri við Atli Pætursson Dam og Kristiani Djurhuus sum løgmonnum til 1970 og
síðan undir leiðslu av Atla Dam til 1974. Eftir valið í 1974 var systemskifti,
og Fólkaflokkurin fór í samgongu við Javnaðarflokkinum (Atli Dam løgmaður) og
Tjóðveldisflokkinum. Stóra takið var at laga føroyska fiskiflotan og
fiskivinnuna á landi til stórbroytingar og avbjóðingar av, at øll fiskimørk fóru
út á 200 fjórðingar. Fleiri málsøki vóru yvirtikin frá danskari til føroyska
fyrisiting, eitt nú postverk, almanna-, heilsu- og skúlaverk. Samgongan helt
fram eftir valið í 1978, til nýval varð í 1980. Eftir tað varð borgarlig
samgonga skipað millum Fólkaflokkin og Sambandsflokkin, við Paula Ellefsen sum
løgmanni, og Jógvani Sundstein, formanni Fólkafloksins, sum løgtingsformanni.

Eftir løgtingsvalið í 1994 varð Fólkaflokkurin hildin uttan fyri samgonguna
undir leiðslu Sambandsfloksins, Edmund Joensen løgmaður, við Javnaðarflokkinum,
Sjálvstýrisflokkinum og Verkamannafylkingini. Í desember 1994 reisti Bjarni
Djurholm, vegna fólkaflokkin, uppskot á tingi um kanning av partabrævabýtinum
millum Sjóvinnubankan og Føroya Banka. Uppskotið varð einmælt samtykt. Samtyktin
hevði við sær, at bankakanningin varð sett í verk á sumri 1995. Úrslitið av
kanningini varð støðið undir avtaluni hin 10. juni 1998, um skuld landskassans
við stjórnina. Men tá Javnaðarflokkurin fór burturúr á sumri í 1996, vóru boð
eftir Fólkaflokkinum, sum tók fiskivinnu- og fíggjarmál. Saneringar av
bankakervi og vinnulívi, lág renta, góður fiskiskapur og fiskaprísir, og tann
frílynti skattapolitikkurin settu ferð aftur á búskapin. Eftir løgtingsvalið í
1998 tók Fólkaflokkurin við leiðsluni av sjálvstýrislandstýrinum, Anfinn
Kallsberg løgmaður, við Tjóðveldis- og Sjálvstýrisflokkinum. Avtala fekst við
danir um bankaskuld, undirgrundarmark fekst við bretar, fígging av kommunuskuld
og nýggjur handilssáttmáli við ES. Tað eydnaðist ikki fullveldissamgonguni at
fáa endaliga avtalu við donsku stjórnina um Føroyar sum fullveldis ríki.
Nyrup-stjórnin helt uppá, at so varð blokkurin laðaður niður eftir 4 og ikki 12
árum, sum landstýrið bað um. Tískil varð eingin sáttmali, sum bæði tingini høvdu
samtykt, at leggja út til fólkaatkvøðu. Samgonguni eydnaðist tó at skerja
blokkin 35 % 366 mió kr, sum svaraði til kostnaðin av skúlamálum og part av
almannamálum. BTÚ øktist úr 6,5 upp í 10 mia. kr, so bæði inntøkur og útreiðslur
hjá tí almenna vuksu.

Fólkaflokkurin fekk 8 umboð vald á Føroya Løgting í 2011, men í sep. 2013
gjørdist Janus Rein limur í Fólkaflokkinum, hann varð valdur inn á ting fyri
Framsókn, men fór úr Framsókn á heysti 2012. Tingmanning Fólkafloksins øktist tí
til 9.



https://fo.wikipedia.org/wiki/Heine_Hestoy

Heine Hestoy (føddur á Tvøroyri í 1950 og uppvaksin har) er føroyskur
rithøvundur og skipari. Hann var til sjós í nøkur ár, fór so upp á skúla í
Marstal í Danmark og tók skipsføraraprógv í 1975. Síðan hevur hann búð í Danmark
og siglt sum skipari ella stýrimaður. Heine Hestoy hevur skrivað stuttsøgur,
barnabøkur og ungdómsbøkur og eitt hoyrispæl. Hann viðger ofta gerandisdagin,
samspælið ímillum menniskjuni og arbeiðslívið. Stuttsøgan "16 ár" er úr savninum
"Bládýpið og aðrar søgur", sum kom út í 1985. Í hesi søguni hoyra vit um fýra
ung, tveir dreingir og tvær gentur, sum gera seg til reiðar eitt leygarkvøld at
fara í dans, og hvussu tey finna saman tvey og tvey. Tær fyrstu tvær bøkurnar,
ið Heine gav út, gav hann út saman við systrini Ingrid Hestoy. Í 2014 kom á
fyrsta sinni ein av bókum hansara út í danskari týðing, talan er um bókina
Summardáar, ið á donskum fekk heitið På krogen. Bókin er ætlað næmingum, ið
ganga í 7. - 10. flokki.



https://fo.wikipedia.org/wiki/Hattarv%C3%ADk

Hattarvík er ein bygd í Fugloy. Hon er tann eystasta bygdin í Føroyum. Hattarvík
varð fyrstu ferð nevnd í Hundabrævinum, sum varð skrivað einaferð í
tíðarskeiðnum 1350-1400. Í Fugloy eru tvær bygdir: Kirkja og Hattarvík. Strekkið
ímillum Kirkju og Hattarvík er 6 km. Í sjeytiárunum varð vegur gjørdur millum
bygdirnar á Fugloynni. Arbeiðið við at gera vegin byrjaði miðskeiðis í
sjeyti-árunum og varð vegurin tikin í nýtslu í umleið 1990. Í dag eru nøkur
akfør í oynni. Kirkja og Hattarvík eru bygdir, sum síggjast at hava verið um
leið ár 1350-1400, men sum kunnu vera eldri. Íbúgvatalið vaks upp í 100 fólk
beint fyri Seinna heimskríggj og tók so at minka serliga frá 1960 og úteftir.
Sambært tølum frá Hagstovuni í 2014 búgva 14 fólk í Hattarvík, men um veturin
eru í mesta lagi seks fólk har. Tá mest fólk búðu í bygdini – umleið 1940 – vóru
tey umleið 100. Í bygdini er kirkja og skúli. Kirkjan er bygd í 1899 og skúlin
er bygdur í 1926. Kirkjan hevur áður verið á Kirkju, men tá nýggj kirkja skuldi
byggjast í 1830-árunum, varð avgjørt at byggja hana í Hattarvík. Á Kirkju var
ongin, ið tá kundi vera kirkjuverji, av tí at flestu menn á Kirkju gingu burtur
við báti í 1818. Og ongin orsøk var at flyta hana frá Hattarvík, so ístaðin
bleiv nýggj kirkja bygd har í 1898-1899, tí fyrra kirkjan var illa farin.

Sandoyarbók, sum Jóannes í Króki fór undir í 1821 og fullførdi 10 ár seinni, er
uttan iva høvuðsavrikið hjá Jóannesi í Króki. Hetta verk var øðrum til fyrimynd,
og úti í Fugloy fór Hanus Hansen (Hanus Hanusarson) (1794-1854), bóndi á
Kellingargarði í Hattarvík, undir eitt sovorðið stórarbeiði. Hansara verk,
Fugloyarbók, hevur 97 kvæði á 399 blaðsíðum. Hon varð givin próvstinum V. U.
Hammershaimb sum gáva. Hóast Fugloyarbók má roknast at vera av minni týdningi
enn Sandoyarbók, inniheldur hon nógv, ið ikki er at finna aðrastaðni.

Tann 5. februar 1818 vóru teir flestu av monnunum á Kirkju - sjey í tali - á
útróðri. Á heimleið drakk báturin í ósløttum sjógvi, og hann sakk. Bert tveir
vórðu bjargaður, men annar teirra doyði, áðrenn teir vunnu upp hús í Svínoy. Tá
oyggin, stutt eftir hetta, skuldi hava nýggja kirkju - sum higartil hevði verið
á Kirkju - varð avgjørt at byggja hana í Hattarvík. Kirkjan var vígd í 1833. Í
1881 verður kirkjusýn hildið. Tá verður um kirkjuna sagt: Kirkjan í Fugloy er í
ringum standi. Tornið er rotið og somuleiðis viðurin undir vindeygunum.
Kirkjusýn vóru aftur í 1893 og 1896, men ikki fyrr enn í juni 1898, tá Símun
Mikael Zachariassen staðfestir at kirkjan er at kalla ónýtilig, hendir nakað. 3.
august hetta árið skrivar kirkjueftirlitið til Føroya Løgting við umbøn um at
játta DDK 5836,70 kr. til at byggja nýggja kirkju fyri í Hattarvík, 24 x 12 alin
til støddar. Tilboðið hevur Petur í Mattalág givið, og 20. september skriva hann
og Christian Bærentsen, amtmaður, undir byggisáttmála. Afturat sær hevði Petur
Magnus av Kamarinum, sum gjørdi timburarbeiði, og í Hattarvík vóru fleiri menn
bæði til grót, træ og jarn, sum ivaleyst hjálptu til meir enn teir átta
pliktarbeiðs-dagarnar, teimum vóru álagdir. 9. november 1899 sigur prósturin í
skrivi amtinum frá, at Heilmann, prestur á Viðareiði, hevur vígt kirkjuna 29.
oktober. Og vígsludagin hava Líggjas í Keldhúsinum og Guttormur í Geilini sýnað
hana og váttað, at alt er væl úr hondum greitt. Gamla kirkjan stóð uppi í Húsi á
markinum millum bø og haga. Nýggja kirkjan verða sett í býlinginum niðri í Húsi
- á grundstykki, sum festið í Uttarstovu átti.

Fugloyggin var av fyrstu tíð flotoyggj. Menn róðu at henni til at kasta stál á
hana og festa hana so í botn, men einki batti, tí fult stóð av trøllum fram við
bakkanum, og tey loftaðu øllum, ið blakað varð á land, og tveittu tað út aftur á
sjógv. So vóru allir prestarnir heintaðir saman fyri at fáa oynna til at standa.
Teir vóru fluttir út til hennara og bíndu ikki av henni alla tíðina, meðan róð
varð, at hon skuldi ikki fara burtur úr eygsjón. Ein av prestunum stóð fremstur
í bátinum og kastaði Bíbliuna upp á land, meðan allir hinir stardu upp á oynna.
Tá hjálpti; teir vóru mentir yvir trøllunum og vendu tey um til túgvur.
Túgvurnar hava staðið tjúkt eftir bakkanum við Kirkju fyrr, men nú eru tær
burturfarnar, sum tað er matað niðanundir av brimi.   

Tríggir menn komu úr Noregi til Fugloyar í Føroyum um tað bilið, tá ið Haraldur
kongur hin hárfagri legði alt Noregs land undir seg. Gunnar æt hann, ið fyri
teimum var, og Tróndur æt annar teirra, ið við honum vóru. Gunnar búsettist í
Hattarvík. Hann hevði nógv gull við sær og ein ring um armin, sum kundi verja
hann fyri trølldómi. Ein gandakelling, Steinvør, sum búði við Kellingará í
Hattarvík, átti eina fosturdóttur, sum hon vildi so fegin hava gifta við
Gunnari. Hon hevði allar vælir sínar frammi at fáa hann til at vera góðan við
hana, men ikki batti. Tá gáddi hin gamla um ringin, sum hann hevði um armin,
slepti so Gunnari og gav seg í lag við Trónd at lokka hann. Honum fekk hon
skjótt bilbugt við, tí hann hevði einki til at verja seg fyri gandi. Hon sigur
við hann, at hann fær ikki Gunnhild, dóttur sína, uttan hann fær henni fatur í
ringin, sum Gunnar ber um armin. Ringurin er eitt virðileyst ting, heldur hon
fyri, og hevur einki at týða, so tað er tað minsta, hann kann gera henni
afturfyri. Tróndur lovar at royna. Um náttina, meðan Gunnar svevur, skal hann
taka ringin burtur av armi hansara; men Gunnar vaknar í sama bili, sum hin
nertir við, og drepur so Trónd, tí at hann sær, at hann vil svíkja seg. Meðan
hevur kellingin skapað fosturdóttrina um til ein ravn. Tá ið Gunnar kastar tann
blóðiga kroppin út, situr ravnurin uppi á tekjuni. Gunnar tekur boga sín og
skjýtur hann, so hann dettur deyður niður, og kennir nú kroppin á Gunnhild, sum
er vorðin umskapað aftur í fólkalíki. Nú er kellingin kjarnað og svør, at hon
skal hevna honum hetta aftur tíðliga ella seint. Hon roynir allar vælir at fáa
fatur á einum lindormi til at leggja á gull Gunnars og forða honum at koma at
tí. Ein morgun, sum hon hyggur út, sær hon lindormin liggja á bønum. Nú er frøi
á henni; hon gevur orminum bróst síni at súgva, at hann skal trívast væl og
vaksa skjótt. Hon kennir á sær, hvussu hann drekkur lívið úr henni, sum hann
sýgur; men hon leggur ikki lag í tað, bara hon fær hevnd. Næsta vár fór Gunnar
víkingur burtur at herja. Alt visti kellingin og sá, at hann festi sær konu tað
sama summarið. Tá ið nakað leið at tíðini, sum Gunnar skuldi koma aftur, bar hon
lindormin út á gull hansara; tað var goymt í jørðini undir húsi Gunnars, har sum
nú Gullheyggjur er. Ein stór jøvn hella liggur uppiá, skínandi hvít at síggja.
Har gróv kellingin undir grundini og setti kropp Trónds aftur í holið sum tøpp.
Ikki hevði hon bindindi at bíða, til Gunnar kom; tá ið hon sá skip hansara,
skapaði hon seg um til ein hval, fór ímóti skipinum og slerdi tað sundur í sor.
Tað var Gunnars bani, tí ringurin vardi hann bert á landi og ikki á sjógv. Men
gandakellingin læt sítt lív har eisini, tí lindormurin hevði sogið allan merg
burtur úr henni. Lindormurin varðveitti gullið og liggur á tí enn. Høvur hansara
liggur undir øskudunganum (“niðri á øskudunga”, sum tey rópa tað) tætt undir
húsunum í Hattarvík, men halin liggur “inni á tjørn” (innantil á hálsinum,
hálvan fjórðing frá bygdini). Buktin liggur á gullinum undir Gullheyginum. Søgn
er, at, fær ormurin høvdið út undan øskudunganum, skal Hattarvík forganga.

Seksti ár herfyri fóru nakrir menn úr Hattarvík at grava eftir gullinum oman
fyri Dyrhamar, har sum kellingin skuldi seta tøppin í, men góvu arbeiðið yvir,
tí at teir hildu seg hoyra blástur av orminum.

Einaferð fyrr í tíðini búði løgmaður í Fugloy. Hann æt Jústinus og sat sum bóndi
á Kellingargarði í Hattarvík. Hann sigst at hava fingið løgmansembæti í Føroyum
í løn fyri tað, at hann bjargaði einari bátsskipan niðri við lendistøðina í
Hattarvík. Síðan hevur tað plássið verið nevnt Jústinusartangi eftir honum.
Jústinus og ein húskallur hansara fóru eina ferð við bát út í Bispin (stakkur
norðan fyri Fugloynna) til at fleyga fugl. Húskallurin kleyv upp í stakkin, men
Jústinus var eftir í bátinum. Tá sá løgmaðurin ein steinkóp, sum lá og fetti sær
á einari fles, nakað um hálvan fjórðing sunnan fyri stakkin. Hann róði til
flesina og bant bátin fastan við tangan, leyp upp á flesina eftir kópinum, men
vann einki. Hann vildi venda aftur, men tá var báturin losnaður frá og fór
rekandi norðureftir. Húskallurin í Bispinum var varur við bátin, ið kom rekandi,
og til alla lukku bar streymurin hann so tætt at stakkinum, at maðurin fekk lagt
netið á fleygastongini niður yvir stevnið á bátinum og drigið hann til sín. So
róði hann til flesina og bjargaði húsbónda sínum. Henda flesin, sum nevnd hevur
verið “løgmansskerið” síðani, er nú burturtikin av brimi.

Einaferð kom Jústinus løgmaður óvart á ein tjóv, rætt sum hann var at bróta inn
í eitt gróthús hansara. Tjóvurin bønaði hann einki at gera sær, og Jústinus
slepti honum, men varnaði hann ikki at gera slíkt oftari. Sama árið fór løgmaður
til Havnar til ólavsøkutingið, men sum hann sat í rættinum, kom hesin sami
tjóvur inn og spurdi løgrættismenninar, hvussu mikil sekt ið lá á manni, sum
slepti einum tjóvi og segði ikki frá honum. Tá svaraði løgmaðurin, sum kendi
skálkin aftur og visti, hvat ið hann hevði í huga: “Eg skal lata tjóvabøturnar,
men tú skalt hanga í gálganum.” Og løgmaður galt peningin alt fyri eitt og legði
seksti dálar fram á borðið, men tjóvurin varð hongdur.

Um hetta mundið sat ein einkja á Húsagarði í Hattarvík, sum átti ein so frálíkan
fuglahund, at tí manni, sum fór til fugla við honum, kravdist einki annað enn at
fylgja honum til plássið og so leggja seg at sova. Tá ið maðurin vaknaði, kundi
hann fara heim við eini heilari byrði av lundum, sum hundurin hevði fangað.
Løgmaðurin bar ofta upp á mál við hana um at selja sær henda hund, men hon sýtti
hvørja ferð. So kastaði hann hatur á hana og gjørdi tað í hevnisøk, at hann rak
hana burtur av garði hennara í Hattarvík. Hon átti eitt annað festi í
Hvannasundi í Viðoy og flutti hagar at búgva. Men løgmaður var eftir henni og
fekk gjørt so mikið, at hon misti hetta festið við. So flutti hon inn á Strendur
í Eysturoy, hvar hon átti eina hálvmørk í jørð. Men heldur ikki her varð hon
verandi. Tá stóð kirkja á Skála við ta ánna, sum rópast Kirkjuá. Men ein
sunnudag í kirkjutíð kom eitt vatnlop so dáttliga á, at tað tók kirkjuna út á
sjógv, og øll, ið inni vóru, týndu lívið. Tá varð tað lovað, at, har sum tað
fyrsta sprekið av kirkjuni kom rekandi, í tí staði skuldi hon verða bygd upp
aftur, og tað var beint niðri undir hálvmørkini, sum hin áðurnevnda einkjan átti
og búði á. So skifti hon til Nólsoyar. Har náddi løgmaður henni ikki, og síðan
livdi hon í friði og náðum alla sína ævi.

Jústinus løgmaður átti tveir synir. Hin eldri fekk Kellingargarð eftir pápan;
hin yngri giftist til løgmansgarðin á Steig í Vágum. Við skilnaðin gav løgmaður
yngra soni sínum fýra óðalsmerkur innangarðs uttan fyri Tvættá á Kirkju (í
Fugloy) og ein hagapart fyri seg sjálvan ytst í Skarðsvík. Festibrævið skrivaði
løgmaður “uppi á Krossi”, á fjallinum ímillum Kirkju og Hattarvíkar.

Floksmenninir vóru tiltikin bartrog, ið livdu í Føroyum fyri nógvum hundrað árum
síðan. Teir itu Høgni Nev, Hálvdan Úlvsson og Rógvi Skel og vóru úr Hattarvík.
Ein fjórða, Sjúrð við Gellingará, noyddu teir afturat sær. Teir søgdu fyri
kongi, at tað livdist ikki í Føroyum fyri ófriðarkroppum og fingu hann at senda
sær svørð og onnur vápn at verja sær við. Men veruliga ætlan teirra var at
leggja undir seg allar Føroyar. Fimti mans fingu teir í part við sær, flestar úr
Suðuroy, og stevndu teimum til fundar á Gøtueiði at leggja til rættis. Men
yvirvøldin í Havn frætti um ætlanina, tók viðhaldsmenn teirra og sendi síðan
fólk at taka floksmenninar. Eftir harðan bardaga í Svínoy vórðu teir tiknir og
dømdir til deyða fyri m.a. at hava dripið bóndan í Árnafirði. Floksmenninir vóru
síðani førdir uppá á hægstan Valaknúk, omanstoyttir haðani og grivnir
niðriundir.

Nær postskiftisstøð er skipað í Hattarvík, vita vit ikki við vissu, men elsta
skrivið viðvíkjandi Hattarvík, sum vit finna í skjølunum hjá postverkinum, er
dagfest 12. juli 1932. Hetta er ein umsókn frá Marionnu Fuglø um at gerast
postskiftiskvinna í Hattarvík. Hon verður sett í starvið. Onnur skjøl benda á,
at Tróndur Fuglø, sum er faðir Marionnu Fuglø, hevur verið postskiftismaður
frammanundan. Hvussu leingi Tróndur Fuglø hevur røkt starvið, geva skjølini onki
svar uppá, men í einum brævi verður nevnt, at hann hevur gingið ímillum
Hattarvík og Kirkju við og eftir posti. Tá postbáturin ikki fekk samband við
Hattarvík orsakað av ókyrru, skuldi postskiftisstøðin í Hattarvík syrgja fyri,
at postur ið skuldi sendast, varð borin úr Hattarvík til Kirkju. Komandi postur
til Hattarvíkar varð so tikin við heimaftur. Hetta kom ofta fyri, serliga tá
nógv høgætt og eysturætt var um vetrarnar.

Í 1937 eitur postskiftiskvinnan Marianna Hansen. Hon er nú gift við Óla G.
Hansen, keypmanni í Hattarvík. Marianna Hansen doyr tann 23. juli 1953. Í
skjølunum síggja vit, at í august 1953 hevur eftirsitandi maður hennara, Óli G.
Hansen, tikið við sum postskiftismaður í bygdini. Hann situr við postinum til
hann doyr 27. desember 1971. Tann 1. apríl 1972 tekur Katrin Amalia Fuglø við
sum postskiftiskvinna í Hattarvík. Hon er dóttur Marionnu og Óla G. Hansen.
Seinastu árini hevur maður hennara, Leivur Fuglø, havt ábyrgdina av postinum í
Hattarvík. Viðvíkjandi postflutninginum var støðan tann sama í Hattarvík sum á
Kirkju, tað vil siga, at áðrenn postbáturin fór at sigla í 1914, var ongin
regluligur postflutningur. Posturin varð borin úr Klaksvík og lagdur til
heintingar í Hvannasundi. Tað var postmaðurin, sum gekk úr Klaksvík um Árnafjørð
og Hvannasund til Viðareiðis, ið tók postin til Svínoyar og Fugloyar við norður
í Hvannasund. Tá onkur úr Fugloy og Svínoy kom inn í Hvannasund í ørindum, varð
posturin til bygdirnar í Fugloynni og til Svínoyar tikin við útaftur.



https://fo.wikipedia.org/wiki/Gorfuglur

Gorfuglur (latín Pingvinus impennis L [Alca impennis]) var ein svartur
sjófuglur, sum nú er útdeyður um alla verð. Hann var einasta nýggjara slagið í
slektini Pinguinus, men hann var ikki í ætt við pingvinir, hóast hann var fyrsti
fuglur, ið var kallaður 'pingvin'. Orðið sigst stava frá walisiskum fiskimonnum,
ið sóu henda (fyri teimum) ókenda fugl, tá teir fóru at fiska undir Nýfundlandi,
og nevndu teir hann pen gwyn á sínum walisiska máli, ið merkir "hvíta høvd",
eftir stóra hvíta blettinum á høvdinum. Tá europear seinni sóu pingvinir á
sunnaru hálvu, ið mintu um gorfuglin, vórðu tær uppkallaðar eftir honum.

Í liti og eisini í nevinum líktist gorfuglur mest álku, men hann var nógv størri
enn álka, uml. 70 cm til hæddar og vigaði um 5 kg. Men veingirnir vóru so
lítlir, at hann kundi ikki flúgva, og tað varð honum at bana.

Gorfuglur helt upprunaliga til í økinum frá landnyrðings USA, fram við
eystutstrondini á Kanada, Grønlandi, íslandi, Føroyum, Írlandi, Bretsku
oyggjunum, Noregi, Fraklandi og niður til Norðurspania. Ósemja hevur verið, um
gorfuglur yvirhøvur áttí Føroyum, men frásagnir benda á, at hann átti í Føroyum
fram til 18. øld. Tá vit koma fram til 19. øld, er hann horvin sum búfuglur, og
sambært týska fuglafrøðinginum Graba, sum vitjaði í Føroyum í 1828, mintust bara
nøkur gomul fólk seg at hava sæð gorfugl um "Vestmannaleiðina". Gorfuglur átti í
stórum tali í Íslandi, Grønlandi, Nýfundlandi og summum skotskum oyggjum, t.d.
St. Kilda. Gorfuglur var feitur og góður matur, og tí varð hann veiddur
allastaðni, har hann helt til, og við tíðini avoyddur. Alment verður sagt, at
teir seinastu vórðu fingnir á Eldey í Íslandi í 1844; men ein skal vera sæddur í
Nýfundlandi í 1852 og kanska í Grønlandi so seint sum í 1870'unum.

Stundum hevur verið ført fram, at gorfuglur helst ikki átti í Føroyum, hóast
hann varð veiddur her, men frásøgnir finnast, sum vátta at hann hevur átt í
Føroyum eisini. Áðurnevndi týski fuglafrøðingurin Graba sigur í dagbók síni, at
Wencelaus Hammershaimb fúti (1744 - 1828), slerdi ein gorfugl, sum bøldi einum
eggi á "Vestmannaleiðini". Eystanfyri bygdina Hattarvík í Fugloy er ein rók, ið
nevnist "Gorfuglarókin", og sambært Svabo fekk føroysktføddi náttúrufrøðingurin
Nicolai Mohr (1742-1790) eitt gorfuglaegg undan einum gorfugli, sum var tikin í
Fugloy, hetta bendir á, at gorfuglur hevur átt í Fugloy eisini.. Í Svínoy sigst
at staðarnøvnini Langa-Gorstangi og Stutta-Gorstangi skulu koma av eldru
nøvnunum "Langi-Gorfuglatangi og Stutti-Gorfuglatangi", og Christian Matras
sigur um hesar tangar í Svínoy: "I Følge Sagnet skal Tangerne have deres Navn af
Gejrfugle (gorfuglar), der holdt til her i Mængde i gammel Tid"..

Semja er ikki um, hvar hin seinasti varð dripin í Føroyum. Skúvoyingar siga,
hann varð fingin millum annan hellufugl á Gævukletti, stutt vestan fyri
Sigmundarrók í Skúvoy. Siður var at býta hann móti 3 lomvigum, hesa ferðina
býttu teir hann móti 6, tí hann var so sjáldsamur. Kirkjubøkingar siga, at
seinasti varð tikin á Boðbergstanga í Trøllhøvda, eina ferð teir vóru eftir
hellufugli. Báðir geva upp somu tíð »um 1820«. Uppskrivað er, at ein varð fingin
í Stóru Dímun 1. juli 1808..

Einasta tekning, sum er gjørd eftir einum livandi gorfugli, varð gjørd eftir
einum fugli, sum danski læknin og fornfrøðingurin Ole Worm (1588 – 1654) hevði
fingið livandi úr Føroyum.



https://fo.wikipedia.org/wiki/Ginn

Ginn stavar frá franska orðinum fyri Einiber, Geniévre. Men hóast navnið er
franskt, so hevur Ginn sín uppruna í Hollandi. Ein lækni úr Hollandi nýtti í 16.
øld alkohol blandað við einiberum sum heilivág. Einiber er altíð at finna í
ginn, men onkrir framleiðarir lata harumframt eisini korianderfrø, lakres og
kardemummu í løgin. Ginn er ein hjáframleiðsla, tá whisky verður destillerað.
Seinasti parturin av whiskydestillatinum hevur ov lágt alkoholprosent at verða
nýtt til whisky, og tí verður tað í staðin nýtt til ginn. Ginn verður oftast
nýtt í apertif drinkum, so sum Gin og Tonic, Dry Martini og Tom Collins – men
eisini í cocktails, har tað gevur ein sermerktan smakk. Ginn verður framleitt úr
spritti, sum kann vera gjørt úr korni, eplum, majs o.líkn. Sprittið verður
síðani kryddað við baraldi, sum setu sín dám á bæði anga og smakk. Men eisini
onnur kryddarí verða koyrd í. Síðani veðrur hetta dropadrivið til ginn. Styrkin
liggur ímillum 37,5 % og 47,3 %. Ginn verður eins og vodka nýtt til ymiskar
drykkir.



https://fo.wikipedia.org/wiki/Fugloy

Fugloy, sum hevur fingið navn av tí nógva fugli, ið har búleikast, er tann
minsta av Norðoyum, 11.1 km², og hon liggur eisini longst burtur frá hinum.
Fugloyggin er ein kommuna við tveimum bygdum. Tær eru Kirkja og Hattarvík.
Kirkja og skúli eru í báðum bygdunum. Tær báðar bygdirnar í oynni eru brimpláss,
og hetta saman við hennara fjarleiki hevur gjørt, at fólkatalið er nógv minkað;
í 40'unum búðu omanfyri 200 fólk í Fugloy. Í 1950 vóru skrásett 195 fólk.
Fólkatalið var 38 við ársbyrjan 2014. Í prosentum upplivdi Fugloyar kommuna nógv
tann størsta fólkavøksturin í 2014-2015. Í tíðarskeiðinum 1. mars 2013 ti 1.
mars 2014 øktist fólkatalið í Fugloy við trimum úr 38 upp í 41 fólk, og tað
svarar til ein vøkstur upp á heili 7,9 prosent.

Fugloyggin er eitt náttúruvakurt stað. Mótsatt teimum sunnaru oyggjunum í
Føroyum er Fugloyggin sermerkt, við at tað, sum er omanfyri sjóvarmálan, bert
eru tær ovastu basaltfláðirnar, tí er oyggin brøtt við steyrrøttum homrum runt
alla oynna, omaná er grønt og gróðrargott og fleiri sjáldsamar plantur eru at
finna. Fuglalívið er fjølbroytt, og eins og í Mykinesi er atkomuligt lundaland í
haganum. Í bjørgunum runt oynna er stórt fuglameingi. Fugloyggin hevur havt
elligamlar skipanir við røkt og veiðu í fuglabjørgunum. Men gongdin við tí stóra
fallinum í fólkatalinum og at tað eru flest gomul fólk á oynni, ger tað torført
hjá teimum yngru á staðnum at søkja bjørgini. Tað er eitt vandamál, at tey ungu
ikki vera lærd upp í hesum yrki.

Í Hattarvík eru fleiri elligamlar toftir og niðurdottin gróthús og úthús eins og
nógva aðrastaðnis í Føroyum. Fyri nøkrum árum síðani var farið undir at laga
nøkur av hesum uppaftur og seta tey í upprunaligan stand. Onkur av hesum úthúsum
vera nevnd í eitt nú søgnini um floksmenninar. Hetta arbeiði er ikki bara til
prýðis fyri bygdina, men er eisini av søguligum og mentanarligum týdningi.
Arbeitt verður við ymiskum verkætlanum. Ein er "Fugloy í søgu og søgn". Málið er
at byggja upp eina væl skipaða og burðardygga ferðavinnu í oynni, sum kann
styrkja búsetingina. Verkætlanin er eitt tiltak, ið Útoyggjafelagið og
bygdarfólki hevur tikið stig til. Umframt hetta verður í løtuni roynt virksemi
við mati úr lokalari rávøru.

Fugloyggin var av fyrstu tíð flotoyggj. Menn róðu at henni at kasta stál á hana
og festa hana í botn, men einki batti, tí fult stóð av trøllum fram við
bakkanum, og tey loftaðu øllum, ið blakað varð í land, og tveittu tað aftur á
sjógv. So vóru allir prestarnir heintaðir saman fyri at fáa oynna til at standa.
Teir vóru fluttir út til hennara og bíndu ikki av henni alla tíðina, meðan róð
varð, at hon skuldi ikki fara burtur úr eygsjón. Ein av prestunum stóð fremstur
í bátinum og kastaði Bíbliuna upp á land, meðan allir hinir stardu fast upp á
oynna. Tá hjálpti, teir vóru mentir yvir trøllunum og vendu tey um til túgvur.
Túgvurnar hava staðið tjúkt eftir bakkanum við Kirkju fyrr, men nú eru tær
burturfarnar, sum tað er matað niðan undir av brimi.



https://fo.wikipedia.org/wiki/Firouz_Ga%C3%AFni

Firouz Gaini, føddur 1972, er føroyskur antropologur og høvundur búsitandi í
Havn. Gaini vardi sína doktararitgerð um ungdómsmentanir í Føroyum á
Fróðskaparsetri Føroya í 2007. Hann er fyrrverandi formaður í Amnesty
International (Føroyadeild) og Fróðskaparfelagi Føroya. Hann hevur eisini verið
virkin nevndarlimur í Barnabata. Hann hevur verið ritsjóri á fleiri tíðarritum -
t.d. Fjølni, Braga og Fróðskaparritum. Síðan 2013 er hann eisini í ritsjórnini
hjá BARN - Forskning om barn og barndom i Norden. Firouz eigur tríggjar døtur -
Simonu, Elin og Rachel. Hann er abbasonur Sigurð Joensen.

"Føroyskur ungdómur hevur ikki áður verið fyrimál hjá fólki, ið granskar
føroyska samfelagið. Granskingin, hvørs úrslit nú fyriliggja, umboðar fyrstu
veruligu roynd at lýsa ungdómin í landinum vísindaliga. Endamálið við
verkætlanini hevur verið, at hyggja nærri at ungdóminum í landinum í dag úr
einum mannfrøðiligum sjónarhorni. Og hóast feltarbeiðið fór fram í
høvuðsstaðnum, umfatar verkætlanin alt landið, tí nógv innsavnað tilfar er av
bygd. Ungdómurin er á ferð, á vandaferð, frá tryggari tilveru sum barn til
ørkymlandi vaksnamannalív við ábyrgd. Ungdómstíðin er, í heimsmyndini hjá
vaksnum, full av mýtum og fordómum, ið romantisera og hálova fría ungdómslívinum
ella vanæra ungdómin, tí hann verður skýrdur at umboða vandamiklastu hóttanina
ímóti skili og ordan í samfelagnum"

"Úr flogfarinum er býurin einans stjørnugrús, ið hýsir svøvnleysum
mannasamfelag. Kanska ein stuttan ófriðarligan blund, síðan er býurin aftur á
fótum. Reglubundnar rørslur - aftur og aftur - sjálvvirkandi ljóð og
undirstreymar av hugmyndum og kenslum gjøgnum fólkahavið. Blunda - og tú sært
framvegis múrarnar og bygningarnar. Halt fyri oyruni - og tú hoyrir framvegis
gníst, ýl og murr býarins. Tað slepst ikki undan. Býurin er í blóðinum. Túsund
gøtur, sum tú ongantíð fert at kenna. Túsund andlit, sum tú ongantíð fert at
síggja. Túsund heim, sum tú ongantíð fert at vitja. Og tó ert tú metropolis
klødd í hold"

"For thirteen centuries men have been dramatis personae in Faroese society. The
Vikings settling the islands during the eighth century AD stil mirror the macho
ideals of many young men. Men symbolized the potency of the nation as retold in
numerous songs and ballads. The venerated heroes of the past find themselves
caught in a maelstrom of identity turmoil in the opening of the 21st century.
They face a dilemma when contemporary society demands men to follow incongruent
paths towards traditional and late modern maleness. It is an impossible mission,
forcing them to choose new styles and values [...] Masculinities are changing
and reflect social and cultural developments in contemporary late modern
society. The cultural capital that secures prosperity and success in life is
changing character"

"The small scale and transparency of society makes it unimaginable for anyone to
hide from the family without first leaving the islands. More or less immediate
relatives are always nearby. Faroe Islanders living abroad often stress the
hardship of being separated from the loved ones [...] Social interaction between
relatives, expected to be based on consanguinity, is, interestingly, in many
cases professional cooperation in a working context or just coincidental [...]
Spatial attachment is often mistaken for family attachment, even if family and
local identities indeed are intertwined and interrelated. Cognatic kinship, as
in the Faroese context, is quite flexible and gives individuals considerable
freedom of choice concerning social bonds"



https://fo.wikipedia.org/wiki/Fer%C3%B0ar%C3%A1%C3%B0_F%C3%B8roya

Ferðaráð Føroya er eitt ráð við seks fólkum, sum hava til uppgávu at ráðgeva
føroysku myndugleikunum og at leggja ætlanir fyri, hvussu Føroyar best verða
marknaðarførdar. Uppgávurnar hjá Ferðaráði Føroya eru at menna Føroyar sum
ferðamannaland og at kunna um og marknaðarføra Føroyar sum ferðamál. Ferðaráðið
varð endurstovnað í 2011, eftir at tað varð niðurlagt fyri nøkrum árum síðan, tá
Samvit varð sett á stovn. Ferðavinnan hevur hoyrt til ymisk aðalráð. Undir
ABC-samgonguni varð Samvit í 2009 lagt undir Uttanríkisráðið. Samvit varð síðani
avtikið og tey fólkini sum starvaðust innan ferðavinnu í Samvit komu at starvast
í Uttanríkisráðnum. Seinni vóru fleiri teirra uppsøgd, sum partur av sparingum í
Uttanríkisráðnum. Føroya Arbeiðsgevarafelag vísti í 2009 á tað óhepna í, at
Ferðavinnan liggur undir einum aðalráði, meðan samferðsla, flogferðsla og
heilsufrøðiliga økið, sum eru týdningarmikil fyri menningina av ferðavinnuni,
vóru verandi undir Vinnumálaráðnum. Tey mæltu til, at øll vinnumál vóru løgd
undir eitt aðalráð. Miðflokkurin setti í 2010 fram uppskot um at seta Ferðaráð
Føroya á stovn aftur. Í viðmerkingum til uppskotið stendur millum annað, at
uppskotið er meinlíkt Løgtingslóg nr. 155 frá 20. desember 2001 um Ferðaráð
Føroya, ið varð sett úr gildi við Løgtingslóg nr. 113 frá 13. desember 2006 um
at seta úr gildi Løgtingslóg um Ferðaráð Føroya. Lógin um Ferðaráð Føroya kom í
gildi 1. oktober 2011.

Landsstýrismaðurin í Vinnumálum Johan Dahl hevur valt seks fólk, sum skulu manna
nevndina í Ferðaráði Føroya frá 2011 til 2015. Hesi umboða ferðavinnuna á
ymiskum økjum: ferðasmiðir, ferðaflutningsvinnu, gistingarhús- og matstovuvinnu,
økisferðavinnufeløg, mentamál og vinnumál.



https://fo.wikipedia.org/wiki/Faroese_Music_Awards

Faroese Music Awards (stytt FMA, á føroyskum: Føroysku Tónlistavirðislønirnar)
vórðu settar á stovn í 2014 fyri at heiðra føroyskum tónleikarum og tónleiki.
Tær fyrstu virðislønirnar vórðu handaðar 15. mars 2014 í Norðurlandahúsinum. Tað
eru Kringvarp Føroya, Miðlahúsið og Norðurlandahúsið, ið standa fyri
tilnevningum og handanum av tónleikavirðislønunum. Rólant Waag Dam varð settur í
starv at samskipa tiltakið, ein arbeiðsbólkur varð eisini settur, sum umboðaði
Kringvarpið, Norðurlandahúsið, Miðlahúsið og føroysku tónleikavinnuna. Í hesum
arbeiðsbólkinum sótu: Eyðfinn Jensen fyri Kringvarpið, Barbara Holm fyri
Miðlahúsið, Fróði Vestergaard fyri Norðurlandahúsið, Sunleif Rasmussen, Ólavur
Larsen umboðandi føroyska tónleikaumhvørvið. Talan er um tríggjar bólkar innan
føroyskan tónleik, har heiðurslønir verða latnar: Rock/Málm, Jazz, Blues og Folk
bólkurin, Opni bólkurin og Popp bólkurin. Talan er um tríggjar dómsnevndir við
fimm dómarum í hvørjum bólki, sum hava gjørt tilnevningarnar.

Dómsnevndirnar eru soleiðis skipaðar, at tað er arbeiðsbólkurin, sum hevur
skipað tær. Arbeiðsbólkurin hevur tryggjað sær, at dómsnevndirnar telja bæði
kvinnur og menn, eins væl og tey eisini hava lagt seg eftir at hava eina
hampiliga geografiska spjaðing, soleiðis at dómsnevndin ikki einans er mannað
við fólkum úr høvuðsstaðnum. Felags fyri øll er, at arbeiðsbólkurin metir tey
vera kompetent og gegni. Tað eru fimm limir í hvørjari dómsnevnd, tvs. til hvønn
av teimum trimum høvuðsbólkunum. Limirnir í dómsnevndunum verða ikki kunngjørdir
fyrr enn eftir at virðislønirnar eru handaðar. Orsøkin til at tær verða
almannakunngjørdar er fyri at tryggja opinleika. Orsøkin til at tað ikki verður
kunngjørt fyrr enn eftir handaninar, er tann at arbeiðsbólkurin ynskir ikki, at
tað skal vera kjakast um hví hesin ella handa er við í dómsnevndini, men at
kjakið heldur fer at snúgva seg um tónleikin, heldur enn um dómararnar. Avgerðin
um hvør ið vinnur heiðurin í teimum ymisku bólkunum eiga ávikavist vanlig fólk,
ið kunnu senda sms atkvøður inn og dómsnevndirnar, sms-atkvøðurnar telja 50% og
atkvøðurnar hjá dómsnevndunum telur eisini 50%.

FMA 2015 varð nakað broytt í mun til FMA 2014. Nevndin avgjørdi, at hesaferð
skuldu vinnararnir ikki finnast við sms-boðum, í staðin skuldi eitt dómarapanel
finna fram til vinnararnar. Tó skuldi ein áhoyraraviðisløn latast, áhoyrarar
sluppu at avgera við at atkvøða við sms-boðum, hvør ið skuldi vinna heiðurin sum
Ársins nýggi bólkur/einstaklingur.

Faroese Music Awards 2014 varð hildið í Norðurlandahúsinum á stórum
tónleikatiltaki leygarkvøldið 15. mars 2014. Vertir vóru Barbara Holm og Eyðfinn
Jensen. Arbeiðsbólkurin valdi Ársins framleiðara, Ársins nýggja
bólk/einstakling, Ársins átak og Ársins tónleikaheiður. Stuðlar: Tórshavnar
kommuna, Klaksvíkar kommuna, Mentamálaráðið, Vágs kommuna, Tvøroyrar kommuna,
Poul Michelsen Heilsøla og Føroya Bjór.



https://fo.wikipedia.org/wiki/F%C3%B8royski_tj%C3%B3%C3%B0b%C3%BAnin

Føroysku klæðini, ella føroyski búnin, sum tey eisini verða nevnd, hava í dag
sera góða undirtøku millum fólk. Nógvir føroyingar eiga síni egnu klæði og eru í
teimun til alsyns høvi. Til føroyskan dans, eru fólk oftani í føroyskum klæðum,
eisini til ávísar hátíðarløtur og ikki minst á ólavsøku. Trupult er at
tíðarfesta, nær siðurin við føroyskum búnum hevur tikið seg upp.

Vanligt hevur verið í Føroyum at kvinnur vóru í ullintum, vovnum skjúrti og menn
í kvarðabuksum úr vaðmali, ullintum hosum osfr. Ì tilfari og sniði mintu klæðini
um tey, sum vit í dag nýta til tjóðbúnan, men upprunaliga vóru tey hvørki nýtt
ella fatað sum tjóðbúnar. Í 19. øld kom tó ein skilnaður millum klædnabúnan hjá
fólki, klæðini vóru skild ímillum donsk og tey meira siðbundnu klæðini. Donsk
klæðir vóru klædningar og kjólar keyptir uttanifrá. Handilssambandið tá var
gjøgnum Kongaliga einahandilin og harvið Danmark, klæðini vóru tí rópt donsk
klæðir, hóast tey kundu verða allastaðni frá. Svabo fýlist longu síðst í 1700 á,
at kvinnurnar í Føroyum alsamt leggja seg eftir øðrum klæðum og lata seg í
kjólar úr útlendskum tilfari: Fruentimmeret i Færøe synes mere, end Mandfolkene,
at forlade gamle skikke ihenseende til Klædedragten. (Jens Christian Svabo,
1782)

Síðst í 1800 tekur tjóðskaparrørslan seg upp millum føroyingar. Um sama mundið
eru ábendingar um, at vanligari verður at nýta føroysk klæðir, tað við siga
klæðir, sum mintu um tey gomlu siðbundnu, men nú komi fram í øðrvísi hami og
vóru nýtt til ávís høvi.

Føroysku klæðini hava, eins og tjóðbúnar í mongum øðrum evropeiskum londum,
uppruna sín í gerandisbúnanum miðskeiðis í 19. øld. Nógv eru tey, ið eiga
føroysk klæði og nýta tey í veitslulag, á stevnum og tá dansað verður. Hesi
seinastu árini er líkt til, at áhugin hevur verið vaksandi fyri føroyskum
klæðum, serstakliga millum ungdómin.

Stakkurin hevur verið veitslubúni, serstakliga brúðarkjóli, í øldir. Lucas Debes
nevnir hann í 1673. Í gomlum døgum vóru tað tær ríkastu bóndakonurnar, ið áttu
stakk. Hann gekk í arv, so gentur í fleiri ættarlið giftust í sama stakki.

Stavnhetta var hildin vera tignarligur høvuðbúni, og tað vóru serliga stórbøndur
og aðrir mætir menn, ið gingu í sjóstúku undir stavnhettu. Í 1930-árunum plagdi
løgtingsformaðurin, og í 1950-árunum løgmaður, at vera í hesum hábærsliga búna,
tá løgtingið varð sett á Ólavsøku. Sigast má, at hetta riggaði sera væl.
Sjóstúka og stavnhetta eru oftari at síggja nú enn fyri nøkrum árum síðan, men
heldur sjáldsamur má búnin kortini sigast vera.



https://fo.wikipedia.org/wiki/F%C3%B3lkatingi%C3%B0

Fólkatingið er tað lóggevandi tingið í Danmark. Frá 1849 til 1953 var
fólkatingið eitt av tveimum kømrum í ríkisdegnum; hitt kamarið var landstingið.
Síðan 1953 hevur fólkatingið havt eina eittkamarsskipan. Fólkatingið heldur til
á Christiansborg í Keypmannahavn og hevur 179 fólkatingslimir, harav tveir limir
eru úr Føroyum og tveir eru úr Grønlandi. Fólkatingslimirnir verða valdir í 19
valdømum í Danmark. Føroyar og Grønland velja sínar limir við egnum valum.
Fólkatingslimirnir eru valdir fyri eitt fýraára tíðarskeið. Arbeiðið í
fólkatinginum verður leitt av einum presidium, sum umframt fólkatingsformannin,
ið verður valdur av fólkatinginum fyrst í skeiðnum, hevur upp til fýra
varaformenn. Eftir eitt fólkatingsval skal ein ella fleiri flokkar skipa
samgongu, og síðan verða nevndir valdar. Allir fólkatingslimir kunnu koma við
lógaruppskotum, sum síðan verða viðgjørd lutvíst í fólkatingssalinum við fyrstu,
aðru og triðju viðgerð, og lutvíst í nevndunum.



https://fo.wikipedia.org/wiki/Ezekielsb%C3%B3k

Ezekielsbók er bókmentaliga betur løgd úr hondum og betur tíðarskipað enn nøkur
onnur profetabók. Opinberingarnar, Ezekiel fekk, eru nágreiniliga tíðarfestar.
Tað, ið eyðkenni Ezekielsbók, eru tær mongu Iøgnu sjónir, myndir og tekin, ið
ofta eru torfør at týða. Við tokka ber hann saman fólk sítt og lond við eitt
fólk, eitt djór, eina plantu ella okkurt annað. Hann fæst eisini vanliga við mát
og við tøl.

Eftir ta stórfingnu frágreiðingina um profetakall sítt, koma nógvar talur og
ímyndir úr tíðini undan oyðing Jerúsalems. Tær eru um, hvussu fólkið á ymissan
hátt skal verða agað. Lýst verður:

Í hesi aganartalu leggur Ezekiel dent á meginreglurnar fyri tí guddómligu
afturlønarskipan - at ein og hvør fær løn samsvarandi gerningum sínum. At dentur
júst verður lagdur á ábyrgd hins einstaka fyri egna lívi sínum er eyðsýnt fyri
Ezekielsbók.

a) Hon byrjar við dómi yvir fólkið. Hesin partur líkist Jesaja 13-23 og Jeremia
46-51. Hetta hoyrir veruliga upp í dómsbókina, men dómurin yvir fólkið er
samstundis inngangurin til endurreisn fólksins.

b) Hann kemur frá Harranum sjálvum. Her verður m.a. sagt, hvussu Harrin skal a)
senda rætta hirðan, b) savna sundurspjadda fólk sítt og c) lata lív koma aftur í
deyðu beinini. Sagt verður eisini frá, hvussu hann skal bjarga fólki sínum frá
undirgangi, tá ið Gog og Magog herja á. Tað er sjálvsagt, at henda
endurreisingarlýsingin ber longur enn at heimkomuni úr Bábylon. Hetta eyðkennir
uppaftur meira teir seinastu kapitlarnar hjá Ezekieli.

Serstakliga Jóhannesar opinbering leggur seg upp at sjónum Ezekiels; eisini hon
rennur út í at lýsa hin nýggin staðin, sum steig niður av himni búgvin sum
brúður, ið er skrýdd fyri mánni sínum. Ezekielsbók endar við at nevna navn
býarins: "Harrin er har”, og Opinberingin sigur, at "Gud sjálvur skal vera hjá
teimum, og hann skal turka hvørt tár av eygum teirra". Tá eru eisini dýrdarríku
framtíðarsjónir Ezekiels fullbúnar.



https://fo.wikipedia.org/wiki/Eysturtimor

Eysturtimor ella Timor-Leste er eitt land í Asia, ið fevnir um eystara partin av
oynni Timor. Landið liggur millum Indonesia og Avstralia. Eftir 400 ár sum
portugisisk hjáland, 25 ára indonesiska hertøku og eftir at vera stýrt av ST í
30 mánaðir, gjøridst Eysturtimor eitt sjálvstøðugt land hin 20. mai 2002. Landið
fevnir um eitt øki á 15.007 km². Fólkatalið er umleið 1.177.834 (2011).
Eysturtimor er eitt av teimum fátækastu londunum í Asia.

Hildið verður, at oyggin varð fólkað millum 20.000 og 40.000 ár f.Kr. av
Velo-Avstralskum fólkaslag, eins og á Sri Lanka. Eitt annað ástøði sigur, at
fólk komu frá Melanesiu umleið ár 3000 f.Kr., og at tað seinni komu fólk úr
syðra parti av Kina og av norðara parti Indokina umleið ár 2500 f.Kr..

Portugal fór í 1520 á land við Oecussi og fór í holt við at gera økið til
portugiskt hjáland, og eystari parturin av oynni fekk navnið Portugisisk Timor.
Vestari parutr av oynni var, eins og tær flestu av oyggjunum í økinum, gjørd til
hjáland Hollands. Dili gjørdist høvuðsstaður í 1596. Útflutningur av viði av
sandiltræi, ið nú nærum er útruddað, varð avloyst av útflutningi av kaffi,
sukurrørum og bumull í 1815.

Í 1941 var oyggin eitt stutt tíðarskeið undir niðurlendskum og avstralskum
stýri, áðrenn japanskar herdeildir hersettu oynna í februar 1942). Portugal tók
oynna aftur í september 1945), eftir at yvir 50.000 íbúgvunum av Timor lótu lív
í stríðnum móti Japan.



https://fo.wikipedia.org/wiki/Evangelii%C3%B0_eftir_Markus

Evangeliið eftir Markus er – eftir øllum líkindum – elsta evangeliið.
Siðaarvurin er á einum máli um, at høvundurin æt Markus. Fulla navn hansara var
Jóhannes Markus, og hann var ættaður úr Jerúsalem. Gitt hevur verið, at hann var
hin navnleysi unglingin, sum umrøddur er í 14:51. Hús móður hansara var
samkomustaður hjá oddamonnum í kirkjuliðinum eftir hvítusunnu.

Sjálvur hevur Markus havt gott samband við t.d. bæði Pætur og Paulus. Hann var
m.a. við á fyrstu trúboðaraferð Paulusar. Eingin veit, hví hann skildist frá
Paulusi og fór aftur til Jerúsalems, men seinni er hann komin saman aftur við
Paulusi, tá ið Paulus situr fangi í Róm. Tað er púra greitt, at Markus er
ávirkaður av munnligu boðan Pæturs, bæði í sniði og bygging. Tað er tí
meginpartin eitt evangelium eftir Pætur, men Markus er tulkur. Pætur verður
oftari nevndur her enn í nøkrum av hinum evangellinum. Hann er í 10 av teimum 16
kapitlunum, tvær ferðir verður eisini sagt frá, at Jesus vitjar heimbygd hansara
Betsaida.

Vanliga verður hildið, at Markus skrivaði evangelium sítt í Róm. Menn eru
ymiskir á máli um tíðarfestingina, um tað var fyri ella eftir pínsludeyða Pæturs
og Paulusar. Onkuntíð í 60-árunum er tað so í øllum førum skrivað. Markus er
vorðin nevndur frásøgumaðurin ímillum evangelistarnar. Tað er lív og flog yvir
frásøgnunum. Markus hevur eisini mangar tilburðir, sum hinir evangelistarnir
ikki hava. Hann er m.a. tann einasti, ið talar um, at Jesus, tá ið hann varð
freistaður í oyðimørkini, var villdýranna millum, og at hann í harðveðrinum á
umbroytingarfjallinum vórðu skínandi bjørt, "hvítari enn nakar maður á foldum,
sum hevur klæði á bliki, kann fáa tey".

Evangeliið eftir Markus er tað fyrsta, og tað hevur verið ein av teimum
týdningarmestu keldunum hjá Lukasi og Matteusi. Sum prógvgrund kann verða nevnt:



https://fo.wikipedia.org/wiki/Enska_f%C3%B3tb%C3%B3ltslandsli%C3%B0i%C3%B0

Enska fótbóltslandsliðið hjá monnum umboðar Ongland í altjóða fótbólti og verður
stýrt av The Football Association, ið er tann stovnur ið stýrir fótbólti í
Onglandi. Ongland er annað av tveimum teimum elstu fótbóltslandsliðunum í
heiminum, saman við Skotlandi, ið Ongland spældi landsdyst ímóti í teirra fyrsta
altjóða fótbóltslandsdysti í 1872. Heimavøllurin hjá Onglandi er Wembley
Stadion, London, og núverandi landsliðsvenjarin er Roy Hodgson.

Sjálvt um Ongland er partur av Stóra Bretlandi, so hevur Ongland altíð havt
umboðan í stórum professionellum fótbóltskappingum, undantikið Olympisku
leikunum, av tí at IOC altíð hevur viðurkent Stóra Bretland sum umboðandi
landið.

Ongland kappast í HM í fótbólti og EM í fótbólti. Ongland vann HM í 1966, tá ið
landið var vertur fyri endaspælinum og vann 4–2 í finaluna móti Vesturtýsklandi
í eyka spælitíðini. Bestu plaseringarnar hjá Onglandi síðan er ein hálvfinala á
1990. Ongland hevur aldri vunnið EM í fótbólti – besta úrslit teirra er luttøka
í einari hálvfinalu á 1968 og 1996, har Ongland var vertur seinnu ferðina.

Dagført 17. november 2015. Leikarar við feitari skrift eru enn virknir leikarar
í feløgum.

Niðanfyristandandi fótbóltsleikarar eru tann almenni hópurin til á 23 mans til
EM í fótbólti 2016. Dystir og mál eru dagførd pr. 2. juni 2016 eftir dystin móti
Portugal.



https://fo.wikipedia.org/wiki/Eftirn%C3%B8vn_%C3%AD_F%C3%B8royum

Eftirnøvn í Føroyum eru í flestum førum á donskum máli. Tað er í nýggjari tíð,
at summir føroyingar hava fingið sær føroysk eftirnøvn, summi hava keypt sær
eftirnøvn, sum kunnu vera staðarnøvn, onnur hava tikið eftirnavn eftir
fornavninum á pápanum ella mammuni og so -son ella -dóttir afturat, meðan onnur
hava føroyska danska -sen eftirnavn teirra, men hesi eftirnøvn síggjast ikki
aftur á listanum yvir 30 tey vanligastu eftirnøvnini í Føroyum. Føroysk nøvn
vórðu skrivað á donskum í kirkjubókunum. Kortini hava tey ikki verið brúkt nógv
millum manna. Til dømis varð Kvívíks-Jógvan skrivaður sum Joen Danielsen, men
millum manna varð róptur Kvívíks-Jógvan. Somuleiðis var Jóan Petur uppi í Trøð
skrivaður sum Joen Peter Gregoriussen. Konufólkið var leingi givið rætt
eftirnavn eftir kyni, tað er -dóttir (-datter í kirkjubókunum) í staðin fyri
-son (-sen), men seinni gjørdust efitrnøvnini arvalig og tí fingu tey -sen
eftirnøvn eins og tey eru í dag. Tá ið danir spakuliga broyttu eftirnavnasið við
m.a. ávirkan úr Týsklandi, gjørdust hesi nøvn arvalig og vórðu skrivað sum -sen,
og føroyingar fylgdu við, tí kirkjan og prestar var danskir. Ofta vóru fleiri
ymisk føroysk nøvn skrivað eins á donskum. Til dømis Jóansdóttir/Jóansson og
Jógvansdóttir/Jógvansson vórðu til Joensen, meðan Andras og Dia (góðvaranavn
fyri Andrias) vórðu til Andreasen ella Andersen til dømis.

Onnur vanlig føroysk eftirnøvn eru í -stovu, onnur bústaðarnøvn og staðarnøvn.
Ofta eru staðarnøvnini á donskum, men eru sum oftast donsk heiti fyri føroysk
støð. Til dømis er Arge danska navnið fyri Argir. Millum annað var Nólsoyar Páll
skrivaður sum Poul Poulsen Nolsøe. Nólsoyar Páll æt Poulsen, tí hann var sonur
Páls faðirs síns við sama navnið. Á føroyskum hevði hann itið Pálsson og hann
hevði ikki kunnað givið eftirnavnið víðari, tí faðirs- og móðursnøvn ikki kunnu
arvast eins og -sen og onnur eftirnøvn. -sen nøvnini í Noregi og Danmark og -son
nøvnini í Svøríki stava annars frá sama eftirnavnasiði, sum var varðveittur í
Íslandi og tikin uppaftur í Føroyum.

Niðanfyri sæst eitt yvirlit yvir 30 av teimum vanligastu eftirnøvnunum í Føroyum
árið 2012. Sum sæst eru 24 av teimum 30 eftirnøvn ið enda við -sen, ið er ein
gamal danskur formur fyri son ella sonur. Eftirnavnið Djurhuus sum er 13. mest
vanliga eftirnavnið í Føroyum kemur úr Knæverhede í Sæby í Norðurjyllandi í
Danmark. Øll ið eita Djurhuus til eftirnavn eru eftirkomarar av einum donskum
presti og konu hansara, Christen Jensen Djurhuus (1708 - 1775), ið fluttu til
Føroya í 18. øld. Hann var prestur á Nesi í Eysturoynni frá 3. august 1742.



https://fo.wikipedia.org/wiki/Drunnhv%C3%ADti

Drunnhvítin (frøðiheiti - Hydrobates pelagicus) er ein lítil svartur sjófuglur,
ið livir nærum alt lív sítt á víðum havi og bert kemur á land í bútíðini.

Drunnhvíti er svartur um allan kroppin uttan á drunninum. Hann er hvítur, so
fuglurin ber navnið við sær. Danir nevna hann stormsvale, tí at hann við sínum
spísku og smølu veingjum líkist svala og ofta sæst aftan á illveður. Orðið
stormur er eisini uppií navninum á mongum øðrum málum. Sermerkta skrápsnevið
saman við fitjufótum hansara ger, at eingin kann mistaka hann fyri svala.

Eitt av heimsins størstu drunnhvítabølum er at finna í Nólsoy, mett til 100 000
pør. Drunnhvíti eigur ymsastaðni í Føroyum, tó mest í Urðini í Nólsoy. Summi
meta, at ongastaðni í heiminum er so nógvur drunnhvíti til sum har. Útbreiðsla
hansara er millum Lofot, Ísland og Skotland. Føroyski stovnurin er samanlagt
mettur til 250 000 pør. Tað er eisini í Nólsoy, at flestu drunnhvítar eru
merktir. Her í Føroyum eru um 30 000 drunnhvítar ringmerktir, og vita vit tí, at
teir halda til á havinum uttan fyri Suðurafrika. Ein av heimsins elsti kendi
drunnhvítum varð fangaður í Nólsoy, 31 ár eftir at hann varð merktur á Foula í
Hetlandi.

Føðin er m.a. æti (á útlendskum kril), smáir fiskar og høgguslokkur, sum hann
tekur í vatnskorpuni.



https://fo.wikipedia.org/wiki/Djevulin

Djevulin, ella devulin, komið av grikskum Διάβολος diabolos (føroyskt: ákæri). Í
Nýggja Testamenti sama vera sum í Gamla Testamenti verður nevnd Sátan. Orðið
„djevul“ merkir ein, ið sigur óndar lygnir um ein annan. „Sátan“ merkir fíggindi
ella mótstøðumaður. Soleiðis varð størsti fíggindi Guds nevndur. Í fyrstuni var
hann ein fullkomin eingil hjá Gudi í himli. Men sum frá leið, fór hann at halda
ov nógv um seg sjálvan og ynskti sær ta tilbiðjanina, sum bara Gud eigur at fáa
(Matteus 4:8-10).

Bíblunnar tala um Djevulin, "allar gerningar hans og allan atburð hans" tekur
tað ónda í djúpum álvara. Hon avdúkar tað ónda uttan at demonisera menniskjuna.
Og í hesum sambandi boðar evangeliið frá, at tað góða hevur sigrað á tí ónda við
Jesusi Kristi. Í Bíbliuni eins væl og manna millum hevur tað ónda nógv nøvn.
Djevulin, Sátan, Beelsibul, Antikrist, o.sfr. Felags fyri tey mongu nøvnini er
tó sami týdningur: Tað ónda baktalar (Djevulin) sannleikan, tað syndrar (Sátan)
tað góða, tað hersetur menniskju við sínum hervaldi (Beelsibul), og rænir ognir
sum tað ikki eigur og noktar, at Jesus er Kristus (Antikrist). Tað ónda er
sostatt til sum ein megi, ið týnir og leggur í oyði.



https://fo.wikipedia.org/wiki/Dey%C3%B0ahav

Deyðahav er eitt vatn, sum liggur á markinum millum Ísrael og Jordan. Eingin á
rennur úr vatninum, sum er saltasta vatn í heiminum. Tað er eisini lægsta vatn í
heiminum: 420 metrar lægri enn sjógvurin. Einasta stóra á, sum rennur í
Deyðahavið er Jordanáin. Tað regnar bara umleið 100 mm um árið í norðara enda av
vatninum og umleið 50 mm um árið í syðra enda. Saltið hevur áarvatnið tikið úr
jørðini og borið hagar. Deyðahavið dýpist ikki, tí veðurlagið er so heitt har,
at vatnið guvar burtur, so skjótt sum tað kemur í tað, saltið liggur eftir. Sum
tíðin er liðin, er so nógv salt savnað saman, at tað loysir seg at høgga og
selja tað. Í Deyðahavinum eru 28 % av salti.

Við Deyðahav baða ferðafólk sær í runu, tí tað verður hildið at vera gott fyri
húðina. Tað eru serliga fólk við húðsjúkum sum psoriasis og eksem, sum fáa sær
hesa viðgerð. Tað eru eisini viðgerðir fyri fólk við slitgikt, sum fáa pakkar
við mineralríkum leiri úr Deyðahavinum løgd á sjúku liðini. Kanningar sum
Ben-Gurion University hevur gjørt hava víst, at henda viðgerð kann geva linna
saman við vanligum heilivági frá læknavísindini..



https://fo.wikipedia.org/wiki/D%C3%A1njal_Martin_Hofgaard

Danjal Martin Hofgaard (føddur 4. mai 1989 í Vági) er føroyskur rógvari og
svimjari. Hann rør fyri Suðuroyar Kappróðrarfelag og fyri Føroyar og svimur fyri
Susvim og Føroyar. Hin 1. mars 2015 vann hann HM í 2000 metrar inniróðri í
lættvekt hjá monnum og gjørdist harvið heimsmeistari.

Dánjal Martin rør bæði vanligan føroyskan kappróður og inniróður. Dánjal Martin
vann FM 2011 við Riddaranum í 2011. Í føroyskum kappróðri ber bara til at gera
seg galdandi í Føroyum, eftirsum kappróður í føroyskum bátum bert fer fram í
Føroyum burtursæð frá Ishøj Regatta og onkrari aðrari stevnu sum føroyingar í
Danmark skipa fyri. Men í inniróðri ber til at gera seg galdandi sum
einstaklingur uttanfyri landoddarnar, eitt nú til HM í Boston. Í januar 2012
varð kappast um, hvør ið skuldi umboða Føroyar til HM í inniróðri. Dánjal Martin
gjørdist ein av teimum hepnu. Kappingin varð hildin í hølunum hjá Knørri í Havn,
øll róðu 2000 metrar. Dánjal Martin varð skjótastur hjá monnum í lættvekt við
tíðini 6:19,30, sum var nýtt føroyskt met. Gamla metið átti Lars Abrahamsen úr
Runavík, hann setti metið í 2007.

Dánjal Martin luttók í HM kapping í inniróðri í Boston í februar 2012 í bólkinum
Lightweight Open Men (2000 metrar), hann gjørdist nummar 6 av øllum við tíðini
6:20.9

Dánjal Martin luttók í HM kapping í inniróðri í Boston í februar 2014 í bólkinum
Lightweight Open Men (2000 metrar), hann gjørdist nummar 9 av 77 luttakarum við
tíðini 6:20.9

Dánjal Martin var til úttøkukapping í róðrarneystinum hjá Havnar Róðrarfelag hin
29. november 2014, har hann varð úttikin til HM í inniróðri, sum verður í Boston
í mars 2015. Hann róði 2000 metrar í inniróðri við tíðini 6.18.9, ið var nýtt
føroyskt met, gamla metið átti Dánjal Martin sjálvur, og tað var 6.19.3.

Danjal Martin hevur luttikið á fleiri svimjistevnum uttanlands til NJM, EJM, EM
og Oyggjaleikir og hevur fingið fleiri góð úrslit. Hann er triðskjótasti
svimjari úr Føroyum á 200 m frí nakrantíð.

Hann hevur vunnið fleiri gull heiðursmerki og sett fleiri føroysk met í
svimjing:



https://fo.wikipedia.org/wiki/Bornholm

Bornholm (á føroyskum skaldamáli: Borgundarhólmur) er ein oyggj í Danmørk.
Sunnarlaga í Eystrasalti liggur fimtstørsta oyggj Danmarkar, Bornholm, einar 40
km frá svensku strondini, og einir 135 km eru til Sælands. Høvuðsvinnan er
fiskiskapur, leirvøruídnaður og grótídnaður. Hvørt ár kemur nógv ferðafólk í
oynna. Tann, sum siglir fram við oynni, verður beinanvegin varugur við, at
undirgrundin har er hvørki kálk ella krit, men grót. Undirgrundin á oynni er
granitt, og bakkin er ofta høgur fram við strondini. Her eru helli, drangar og
gjáir, sum veður og vindur hava myndað. Summastaðni ganga stórar holur langt inn
undir oynna. Uppi á oynni sæst ikki nógv til grótið, oyggin er væl vallað, og
bøurin ber væl korn. Umframt av jarðarbrúki livir fólkið av at høgga grót, sum
verður útflutt, og av fiskiskapi. Ein hópur av fremmandafólki vitjar oynna á
hvørjum sumri, og nógv fólk arbeiðir á gistingarhúsum. Størstu býirnir eita
Hasle, Neksø, Rønne og Svaneke; norðast á oynni er bygd, sum eitur Sandvík. Á
Borgundarhólmi eru fýra rundar kirkjur úr miðøldini. Hesar kirkjurnar eru bygdar
av múrsteini, og í veggjunum, sum eru óføra tjúkkir, eru hol, sum bygdafólkið
brúkti til at skjóta út ígjøgnum, tá ið tey vardu seg har í ófriðartíðum.

Talið á íbúgvum á donsku eystrasaltsoynni er nú farið niðurum 40.000.
DR-útvarpsstøðin kundi í sept. 2014 staðfesta, at talið á skrásettum borgarum á
oynni var komið niður á 39.922. Miðskeiðis í sekstiárunum búðu 49.000 fólk á
oynni, sum av dønum verður kallað sólskinsoyggin. Síðan hevur gingið stútt
aftureftir. Orsøkin til minkandi fólkatalið er fráflyting, og at alsamt færri
børn verða fødd. Sambært framskrivingunum hjá Bornholms Regionskommuni fer
íbúgvaratalið at minka niður til 38.700 í 2022. Størsta minkingin er í
aldursbólkinum 12 til 17 ára og teirra foreldrum – tey 30 til 49 ára gomlu.
Framskrivingarnar vænta, at hesir bólkar verða 28 prosent minni um átta ár.
Samstundis minkar talið á smábørnum samstundis sum talið á gomlum veksur.
Framskrivingarnar siga, at talið á teimum 70 til 79 ára gomlu og teimum yvir 95
veksur við heili 60 prosentum fram móti 2022.



https://fo.wikipedia.org/wiki/Blasfemi

Blasfemi kemur av griska orðinum "blasphemia", ið merkir baktalan. Blasfemi
verður ofta skilt sum gudspottan, og lýsur í breiðari merking eina grova
niðurgering av onkrum, sum verður sæð sum heilagt í átrúnaðarligum felagskapum.
Forboð ímóti blasfemi er at finna í øllum teimum monoteistisku átrúnaðunum -
jødadóminum, kristindóminum og islam.

Í jødadóminum kanst tú lesa um forboðið í Toraini, sum er heilaga skrift
jødanna, og svarar til Gamla Testemantið. Í Exodus í Toraini - sum svarar til 2.
Mósebók í kristnu Bíbliunni - kanst tú fyrstu ferð lesa tað jødiska forboðið
móti at spotta Gud. Vert er her at leggja til merkis, at eisini ein niðran av
leiðaranum í samfelagnum verður sæð sum blasfemi móti Gudi. Hetta møguliga tí,
at mann metur autoritetin hjá leiðaranum vera givnan av Gudi.

Forboðið móti blasfemi verður útdjúpað í Leviticus (Triðu Mósubók í kristnu
traditiónini). Í hesum teksti verður sagt, at revsingin fyri blasfemi skal verða
steining til deyða, líkamikið um talan er um ein, ið hoyrur til ísraelitiska
samfelagið ella um tað er ein fremmandur.

Í Leviticus stendur eisini at lesa um ein mann av egyptiskum uppruna, sum verður
steinaður uttanfyri býargrensuna, eftir at hava forbannað Gud í einum orðadrátti
við ein ísraelsmann. Seinni í jødadóminum verður tað sæð sum blasfemi at úttala
Guds rætta navn, YHWH (Yahweh). Forboðið verður kjakast um og útdjúpað í Talmud,
sum er ein av sentralu tekstunum í jødadóminum, og snýr seg um etikk, lógir o.t.

Enn í dag verður í jødadóminum kjakast um hvat er blasfemi ella ikki. Eitt gott
dømi er tá popstjørnan Madonna í 2005 sang um avdeyðar rabbinarar í sanginum
"Isaac". Hetta sóðu fleiri sum grovt blasfemi.

Í kristindóminum er forboðið móti blasfemi á nógvar hættir ein víðariføring av
tí jødiska. Í Nýggja Testamenti skal Jesus hava sagt, at spottan av andanum er
ófyrigeviligt. Útsøgnin ljóðar soleiðis:

Tá kristindómurin gjørdist tjóðarátrúnaðurin í meginpartinum av Evropa, varð
blasfemi gjørt til eina revsiverda brotsgerð. Stóri heimspekingurin Thomas
Aquinas sá blasfemi sum vantrúgv. Í verkinum "Summa Theologica" skrivar hann
millum annað, at ein brotsgerð móti Gudi er álvarsligari enn morð.

Revsingin fyri at spotta Gud var flesta staðni kropslig. Sambært danskari lóg
frá 1683 skuldi tann seki hava skorið tunguna av og høvdið kappað av. Síðani
upplýsingartíðina er revsingin fyri blasfemi tó linkað nakað - eisini í Føroyum.
Blasfemiparagraffin, sum strangt tikið enn er galdandi, sigur soleiðis:

Ein kafir er í islamiskari siðvenju ein, ið hevur framt gudspottan (blasfemi).
Kafir er soleiðis ein "vantrúgvandi" ella "fornoktari" og sekur í mest
álvarsligu syndunum, sum ein muslim kann fremja. Í islam kann tað vera
blasfemiskt at seta einhvønn ella eitthvørt við síðunar av ella yvir Allah.
Hetta kallast shrik. Tað kann eisini vera blasfemi at tosa niðursetandi um
Allah, profetin Muhammed og teir bíbilsku profetarnir - harímillum Jesus. Í
islam er tað tó blasfemi at kalla Jesus fyri Guds son, tí hetta er at síðustilla
eitt menniskja við Allah.

Eitt av best kendu dømunum uppá blasfemi í islam er sakin um rithøvundan Salman
Rushdie, ið varð ákærdur fyri blasfemi fyri sína skaldsøgu "Tey satanisku
versini". Táverðandi leiðarin í Iran, Ayatollah Khomeini lýsti fatwa yvir
Rushdie, og hetta innibar ein deyðadóm yvir bretska rithøvundan.

Eitt meir núverðandi dømi er Muhammed-tekningarnar hjá Kurt Vestergaard og
reaktiónirnar tær høvdu við sær.

Tveir av teimum stóru átrúnaðunum í Asia, hinduisma og buddhisma, hava ikki
nakað formelt hugtak um blasfemi. Í hinduismuni er einki orð, sum svarar til
blasfemi. Hetta kann skiljast í samanhanginum av, at hinduisman er ein savnandi
merking av einari rúgvu av ymiskum trúðarrætningum í India, uttan nakra heilaga
bók við lógum.

Buddhisman hevur heldur ikki nakað formelt hugtak um blasfemi. Vegurin hjá
buddhistunum til frelsu inniheldur tó, at mann skal ikki tosa ringt um heilagar
persónar, hvørki frá buddhismuni ella frá øðrum átrúnaðum.

Sjálvt um blasfemi ikki er eitt formelt hugtak í hvørki buddhismuni ella
hinduismuni, so eru gudfrøðiligar ósemjur og valdsstríð eisini ein partur av
teirra søgu, eins og í jødadóminum, kristindóminum og islam.



https://fo.wikipedia.org/wiki/Bill_Clinton

William Jefferson "Bill" Clinton (føddur 19. august 1946 í Hope, Arkansas) var
42. forseti í Sambandsríki Amerika. Clinton fekk eina umfatandi
hjartaskurðviðgerð í 2004. Hann varð í 2009 tilnevndur ST umboð fyri Haiti, har
hann hevur til uppgávu at stuðla undir endurbygging og neyðhjálp í vanlukkurakta
landinum.

Fyrrverandi amerikanski forsetin vitjaði í landinum tann 1. oktober 2007, og í
tí sambandinum helt hann fyrilestur í Norðurlandahúsinum. Hann bæði skemtaði og
umrøddi álvarsmál, tá hann helt fyrilestur í Norðurlandahúsinum. Hann fyrigav
føroysku norðbúgvunum, at teir í landnámstíðini tveittu írsku munkarnar á dyr,
og vísti á, at øll lond og einstaklingar í felag hava ábyrgd av at skapa ein
betri heim.

Fyrrverandi amerikanski forsetin legði fyri við at greiða frá, at tá hann koyrdi
av flogvøllinum í Vágum og sá fólk standa fram við vegnum og veittra til sín,
hugsaði hann: "Tit klára tykkum fínt!" Hann kendi seg tí ikki kallaðan at siga
føroyingum, hvussu teir skulu liva.

Tó var ein av høvuðsboðskapum hansara, at bæði lond og einstaklingar hava eina
felags ábyrgd at skapa ein betri heim. Hann staðfesti, at heimurin stendur opin
fyri føroyingum, og at Føroyar hava tikið av møguleikanum at gerast altjóða
fiskaframleiðari, komandi oljuframleiðari og kanska eisini áhugavert ferðamál.
Hetta verður ofta kallað globalisering, men Bill Clinton vildi heldur brúka
orðið interdependence. Velja vit at stíga út í heim, tørvar okkum eisini heimin.

Bill Clinton helt, at hendan støða kann vera bæði góð og ring. Sum
oljuframleiðari fáa Føroyar ágóða av, at onnur vilja keypa olju frá føroyingum.
Men samstundis átaka føroyingar sær felags avbjóðingarnar hjá heiminum. Hesar
avbjóðingar eru eitt nú burðardygg menning, veðurlagsbroytingar og fólkavøkstur.

"Ógvusligi fólkavøksturin ger, at fólkini í fátøku londunum gerast alsamt
fleiri, og tey fara at ynskja sær eitt betri stað at búgva, eitt nú Føroyar,"
segði Bill Clinton.

Hann spurdi síðan, hvat skal broytast í heiminum, og svaraði sjálvur, at neyðugt
er at fáa heimin at arbeiða saman sum í einum lítlum samfelag sum tí føroyska.
Neyðugt er at fáa fólk at kenna seg heima onkustaðni og geva teimum ein sterkan
samleika. Til tess krevjast samansjóðað samfeløg við eins møguleikum fyri øll.

Bill Clinton ásannaði, at góður trygdarpolitikkur er neyðugur, men vísti
samstundis á, at tað fer ongantíð at eydnast at basa øllum yvirgangsbólkum. Hann
helt, at útreiðslurnar til hermegi og trygd í USA eru ov stórar, og at hetta
forðar fyri, at átøk, ið veruliga muna í triðja heiminum, verða framd.

Um vakstrarhúsárinið segði hann, at atferð okkara má broytast, tí eyðsýnt er, at
hetta árin hevur við sær ógvusligar veðurlagsbroytingar. Í hesum sambandi helt
hann, at heimurin kann læra nógv av føroysku flagtekjunum. Tær spara nógva orku
og eru vorðnar nýggjasti móti í USA.

Saman við øðrum føroyskum fyritøkum var Eik ein av sponsorunum aftan fyri
vitjanina hjá Bill Clinton í Føroyum, og vitjanin hjá fyrrverandi forsetanum
kann gerast partur av brandingini av Føroyum og Eik uttanlands.

"Ein positiv spin-off effekt av forsetavitjanini, er, at kunnleikin til Føroyar
økist. Í takt við, at fleiri fáa at vita, at Bill Clinton hevur vitjað Føroyar,
gekst lættari at greiða frá okkara landi og fyritøku" sigur Finn Danberg,
undirstjóri í Eik.



https://fo.wikipedia.org/wiki/Baraldur

Baraldur (frøðiheiti Juniperus communis) hevur verið nógv vanligari í Føroyum
fyrr. Plantusáðkanningar vísa, at baraldur var í stórari afturgongd fyri
landnám, helst orsakað av veðurlagsbroytingum, og tá ið fólk búsettust her,
minkaði hann uppaftur meira. Tað, sum eftir er av baraldi, hevur verið rímiliga
støðugt. Mett verður ikki, at seyður ger stórvegis skaða á barald. Útbreiðslan
av vanligum baraldi er pólkringin bæði norðan fyri og sunnan fyri okkum.
Baraldur er á reyðlista í Føroyum. Fyrsta skráseting av plantuni, ið er til
skjals á Føroya Náttúrugripasavni, er frá 1920, og varð hon tá funnin á
Kirkjubøreyni. Onnur skráseting er frá 1924 úr Svínoy. Lítið er til av baraldi á
teimum fáu økjunum, har vit finna hann, oftast bert einstakar til heilt fáar
plantur á hvørjum plássi. Størsta skipanin er at finna í Svínoy. Oftast er
plantan at finna uppi á stórum klettum í hamrum undantikið í Svínoy og á
Kirkjubøreyni, har hon veksur í vátlendi.



https://fo.wikipedia.org/wiki/Baltimore

Baltimore er størsti býur og handilsmiðdepil í Marylandi í USA. Tað búgva
622,104 fólk í Baltimore í 2013. Hann er týdningarmikil havnabýur.  
Borgarstjóri er Stephanie Rawlings-Blake (D).

Eftir tað, at elektromagnetisman var staðfest í 1820, vórðu skjótt gjørdar
royndir at brúka hesa nýggju vitanina at gera uppfinningar at senda boð langa
leið. Tólini vórðu nevnd telegrafur, tele = fjar, grafur = skrivari.
Amerikamaðurin Samuel Finley Breese Morse (27. apríl 1791 – 2. apríl 1872)
gjørdi telegrafin, og hann fekk einkarættin í 1840. Ein telegraf-linja varð løgd
ímillum Washington DC og Baltimore, og fyrstu boðini vórðu send ímillum 24. mai
í 1844. Boðini vórðu send við morsiteknum, strikum og prikkum. Samuel F. B.
Morse hevði sjálvur gjørt hesi teknini.

 Rasuófriður hevur aftur tikið seg upp í Baltimore 27. apríl í 2015.
Rasuófriðurin brast á stutt aftaná, at tað gjørdist greitt, at ein hvítur
løgreglumaður ikki fór at verða skuldsettur fyri at taka lívið av einum
afroamerikanskum manni, Freddie Gray, í býnum. Tað setti sjóneyka á tað høga
talið av afroamerikanarum, ið verða dripnir av hvítum løgreglufólkum í Amerika.
Tað verður mett, at hvørt ár verða umleið 400 persónar dripnir av løgregluni í
USA. Sambært fleiri amerikanskum miðlum hevur guvernørurin í Maryland boðað frá
undantaksstøðu av ófriðinum í Baltimore. Baltimore-løgreglan er brostin saman
við steinkastandi demonstrantum sum eru í øðini inn á at amerikanski Freddie
Gray doyði eftir at hann var tikin av løgregluni. Minst sjey løgreglufólk eru
skadd í ófriðinum sum sambært løgregluni er íbirtur av kriminellum bólkum í
býnum.



https://fo.wikipedia.org/wiki/Bakteria

Ein bakteria er ein einkyknað mikroskopisk lívvera. Bakteriur hoyra til
prokaryotar verur og hava sostatt ongan kyknukjarna. Menniskjakroppurin hevur
umleið tíggju ferðir fleiri bakteriukyknur enn menniskjakyknur í sær, serliga á
húðini og í maga-tarm-kanalini. Tað finnast bæði óhættisligar og sjúkuelvandi
(patogenar) bakteriur. Menniskju verða javnan smittað við sjúkuelvandi
bakterium, men hetta er tíbetur lætt at viðgera, tí bakteriur kunnu vanliga
drepast við antibiotika. Tað er tó vorðið alt meira vanligt, at bakteriur gerast
antiobiotika-mótstøðuførar. Hetta kemst ivaleyst av, at menniskjan hevur
ovurnýtt antiobiotiskan heilivág.

Bakteriur eru umleið tíggju ferðir minni enn eukaryotar kyknur og eru vanliga
0,5-5 mikrometrar til støddar. Tær kunnu hava ymisk skøp, t.d. rundar (coccus),
avlangar (rod), S-formaðar (spirillum), snúraðar (spirochete) og tráðformaðar
(filament).

Bakteriur kunnu bólkast eftir samanseting av kyknuveggi í grampositivar og
gramnegativar bakteriur. Tá man viðger bakteriur við Gram-liting gerast
grampositivar bakteriur violettar og gramnegativar reyðar.

Actinomyces, Bacillus, Clostridium, Corynebacterium, Enterococcus,
Lactobacillus, Listeria, Micrococcus, Mycobacterium, Staphylococcus,
Streptococcus og Streptomyces.

Enterobacter, Escherichia, Helicobacter, Hemophilus, Klebsiella, Legionella,
Neisseria, Proteus, Pseudomonas, Salmonella, Shigella og Vibrio.



https://fo.wikipedia.org/wiki/B%C3%B3ghv%C3%ADtuhvalur

Bóghvítuhvalur (eisini nevndur rovhvalur, mastrarhvalur, mastrarfiskur,
æðuhvalur og steyrhvalur) (frøðiheiti - Orcinus orca) er lættur at kenna á tí
stóra horninum og teimum hvítu merkjunum aftanvert við hornið. Hornið á
kallhvalinum er stórt (1,8 m.) og tríhyrnt, men hornið á kvennhvalinum er minni
(0,9 m.) og meira árundað aftantil. Bóghvítuhvalur hevur 10-13 tenn hvørjumegin
í kjaftinum. Tær eru eitt sindur bogaðar og 6-8 cm. langar. Bóghvítuhvalur er
alheimsslag, sum reikar víða um í Norðurhøvum, bæði við strendurnar og pelagiskt
og úr heitum sjógvi niður í arktiskan sjógv. Serliga er nógvur bóghvítuhvalur
úti fyri Lofot, millum Føroya og Íslands, eisini undir Íslandi.

40 ára gamla djóravenjarin Dawn Brancheau varð 25. februar 2010 dripin av einum
30 ára gomlum bóghvítuhvali. Tilburðurin var í kendu undirhaldsparkini Sea World
í Orlando, Florida. Kvinnan var júst í holtur við at greiða fólki frá
undirhaldinum, tá hon var áhaldsin og datt út í hylin. Bóghvítuhvalurin kom
eftir henni og dró hana til botns. Hesin bóghvítuhvalurin er umleið 30 ára gomul
hon og vigar umleið 6 tons. Hon eitur Tilikum, ið merkir vinur, og hon hevur
verið í Sea World seinastu átjan árini. 40 ára gamla Dawn Brancheau var ein av
mest royndu starvsfólkunum og von at vera um hesar hvalir. Sea World í Florida
er sera kent fyri framførslur sínar við bóghvítuhvalum, delfinum og kópum, men
tað er eftir øllum at døma ikki av ongum, at bóghvítuhvalur á enskum verður
nevndur killer whale.



https://fo.wikipedia.org/wiki/B%C3%A1r%C3%B0ur_Hansen

Bárður Hansen (føddur 13. mars 1992) er føroyskur fótbóltsleikari,
miðvallaleikari. Bárður spælir við Víkingi í Vodafonedeildini og á U19
landsliðnum hjá Føroyum. Bárður leikti sín fyrsta dyst á besta liðnum hjá
Víkingi í Vodafonedeildini í 2008 bert 16 ára gamal. Liðið hjá honum vann
Løgmanssteypið í 2009. Í 2010 leikti Víkingur tveir dystir í Europa League móti
turkiska liðnum Beşiktaş. Bárður leikti báðir dystirnir.

Bárður spældi tveir altjóða dystir fyri feløg í 2012, tað var móti Gomel. Gomel
vann 6-0 og 4-0. Í 2010 spældi hann tveir dystir móti turkiska felagnum
Besiktas.

Í 2006 spældi hann við U15 í kappingini Aberdeen International Football
Festival. Føroyar U15 vann kappingina fyri bólkin Dreingir U16.

Í 2008 leikti Bárður 3 dystir við U17 landsliðnum og í 2009 og 2010 leikti hann
5 dystir við U19 hjá Føroyum. U19 liðið sum Bárður leikti við endaði sum nummar
3 av 4 liðum. Serbia vann bólkin við 9 stigum, Grikkaland gjørdist nummar tvey
við 6 stigum, Føroyar nummar 3 við 3 stigum og Hvítarussland nummar 4 somuleiðis
við 3 stigum.

Í 2012 spældi hann við U21 landsliðnum móti Danmark í innleiðandi umfari hin 15.
august 2012. Úrslitið gjørdist javnleikur 1-1. Bárður spældi inni allan dystin.



https://fo.wikipedia.org/wiki/Athos

Athos (grikskt): Όρος Άθως (Oros Athos)er eitt fjall og ein hálvoyggj í
Makedónia í Grikkalandi. Athos er á listanum yvir heimsarvar hjá UNESCO (World
Heritage Sites). Athos er eisini ein sjálvstýrandi tjóð í tí griksku tjóðini.
Her eru 20 orthodoks klostur á Athos, sum hoyra beinleiðis undir økið hjá
patriarkinum í Konstantinopel. Í dag nevna grikkar Fjallið Athos fyri Agion Oros
(á grikskum: Άγιον Όρος), sum merkir Heilaga Fjallið. Bert menn sleppa at búgva
har. Athos bleiv stovnað í 963 og er eitt sjálvstøðugt land, sum formliga hoyrir
undir Grikkaland. Í 2001 var fólkatalið á Athos 2.262. Í einstøkum klostrum
búgva fyrst og fremst munkar úr Russlandi, Serbia, Bulgaria og Rumenia.

Hálvoyggin Athos er tann triði "armurin" á hálvoynni Halkidiki. Hálvoyggin er 50
metrar long og gongur suður og norður, breiddin er millum 7 og 12 kilometrar.
Hálvoyggin Athos er 335,6 km2 til støddar. Fjallið Athos er 2.033 metrar høgt.
Havið kring Athos kann vera sera vandamikið at sigla á. Í fornu griksku søguni
eru søgur um tveir skipaflotar, sum gingu burtur við Athos. Í 492 á.Kr. misti
Darius, kongur av Persi, 300 skip undir Mardonius generali (Herodotus
"Histories" book VI (Erato), Aeschylus "The Persians"). Í 411 á.Kr. mistu
spartanarar ein flota við 50 skipum undir admiral Epicleas. (Diodorus Siculus,
"Bibliotheca historica" XIII 41, 1–3). Sjálvt um hálvoyggin er landføst við
Grikkaland, so ber bert til at koma til staðið við báti. Har eru tvær stórar
ferjur, Agios Panteleimon og Axion Estin, sum sigla dagliga, um veðrið loyvir
tí, millum Ouranoupolis og Dafni. Á vegnum leggja skipini at við nøkur klostur á
vestustrondini. Har er eisini ein minni skjóttgangandi bátur, Agia Anna, sum
siglir beinleiðis uttan støðg. Atgongdin til Athos er avmarkað, og menn skulu
søkja um loyvi at sleppa til hálvoynna Athos, og so kunnu teir fáa loyvi eitt
avmarkað tíðarskeið, men bert menn sum eru limir í eysturortoksu kirkjuni kunnu
fáa loyvi til at búgva á staðnum, og tá kunnu teir virka har antin sum munkar
ella sum arbeiðsmenn.



https://fo.wikipedia.org/wiki/Asterix

Asterix er ein fronsk teknirøðshetja og høvuðspersónur í teknirøðini Asterix.
Søgurnar handla um Asterix, sum er galli (rómverskt heiti á keltum í Fraklandi,
Onglandi og í landnyrðingspartinum í Spania), og fylgja vit honum og vinfólkum
hansara í lítlu bygd teirra, ímeðan tey, ímillum onnur ævintýr, berjast ímóti
Cæsar og rómarunum, sum royna at yvirtaka land teirra. Upprunaligi rithøvundurin
til teknirøðina Asterix var René Goscinny, sum eisini skrivaði fleiri aðrar
kendar teknirøðir sum Lucky Luke, Iznogood og Umpa-pa. Albert Uderzo teknaði tær
fyrstu 34 bøkurnar í høvuðsrøðini um Asterix. Tá Goscinny doyði í 1977, helt
Uderzo fram sum rithøvundur frá søgu nr. 25. Bróðir Alberts, Marcel Uderzo,
hevur teknað søguna Les Douze Travaux d'Astérix, ella Asterix hertekur Rom, sum
søgan nokk hevði itið á føroyskum. Fyri nøkrum árum síðani legði Albert Uderzo
frá sær, og nú skrivar Jean-Yves Ferri søgurnar og Didier Conrad teknar tær.

Ikki allar søgurnar blivu útgivnar í somu raðfylgju í Danmark og Noregi sum
upprunaliga; tá er danska og norska nummarið sett í klombrum eftir heitið. Ikki
allar søgurnar eru givnar út á íslendskum; tá er - sett í teigin. Allar søgurnar
eru givnar út í skreytheftum, men harafturat eru tær í tveimum ella trimum
umførum savnaðar í bøkur. Frá 2001 til 2006 komu allar táverandi søgurnar út í
kronologiskari raðfylgju í eini bókarøð á øllum trimum skandinavisku málunum.
Bókarøðin varð samprentað og hevði somu útsjónd og heiti; tað er hon, sum víst
verður til í súluni longst til høgru.



https://fo.wikipedia.org/wiki/Arkansas

Staturin Arkansas (enskt: State of Arkansas) er ein lutstatur í Sambandsríkinum
Amerika við umleið 2,9 mió. íbúgvum. Little Rock er høvuðsstaðurin og størsti
býurin. Í norðri hevur staturin mark við Missouri, í eystri við Tennessee og
Mississippi, í suðri við Louisiana, og í vestri við Oklahoma og Texas. Eyknevni
er Náttúrustaturin (enskt: The Natural State). Økið er eitt tað týdningarmesta,
har m.a. rís verður dyrkað í USA.

Fleiri kend fólk hava búð í Arkansas; t.d. eru bæði Johnny Cash og Bill Clinton
úr Arkansas.

Veðurlagið í Arkansas er fyri tað mesta meginlandsveðurlag. Her er summarið
heitt. Vetur­in er ofta ógvuliga kaldur og turrur, tí langt er til varman og
væt­una í sjónum. Meginlandsveðurlagið er sostatt eyðkent av heitum sumrum og
køldum vetrum. Har eru langar fjallarøðir, skógir, víðar fløtur, háslættar og
stórar áir. Norðari partur av statinum er eyðkendur av fleiri fjallarøðum, m.a.
Ouachita Mountains og Ozark Mountains. Fjøllini, ið eru klødd við stórum skógum,
gera tað til eitt stað við einastandandi náttúru. Tann hægsti tindurin, Mount
Magazine, er 839 metrar høgur. Meiri enn 23 % av Arkansas eru berlig fjøll, og
næstan alt, sum eftir er, er skógur. Grasfløturnar í Eystur-Arkansas eru
týdningarmesta landbúnaðarlendið.

Sæð undir einum er Arkansas eitt sera strálbygt stakríki. Tað vil siga, at
miðal­talið av fólki fyri hvønn km² er sera lágt. Fólkatættleikin er í miðal um
leið 22 fólk fyri hvønn km². Tað vil siga, at um alt slag av lendi verður tikið
við, so hevur hvørt fólk so nógv pláss í part, sum svarar til um leið fimm
fótbóltsvøllir. Men tað er misjavnt, hvussu nógv pláss er í part kring
stakríkið. Eini 56 % búgva í býum ella í øðrum tættbygdum økjum. Góð 44 % búgva
í fámentum økjum í 2010. Hóast samlaða nettotalið sigur, at Arkansas spakuliga
verður urbaniserað, so er staturin framvegis sera ruralur. Tað er ikki bara í
Little Rock, at urbaniseringin er farin fram, men eisini úti á bygd.

Størsta vatnið í Arkansas er í Hot Springs. Tað verður nevnt Lake Ouachita.
Vatnið verður nýtt sum drekkivatn og er sostatt størsta drekki­vatnsgoymsla í
statinum. Mississippi River er tann longsta áin í Arkansas (3734 km). Áin
Arkansas River er næstlongsta, hon er 2364 km.

 Landbúnaðurin hevur alstóran týdning í Arkansas; umleið 43 % av landjørðini eru
velt. Veðurlag og jørðildi hava nógv at siga fyri, hvussu jørðin verður brúkt. Í
statinum er nógv fjøll og stórur skógur, og tað er sera ótætt bygt. At kalla
allur norðari partur av Arkansas er fjallalendi, høgar eggjar við djúpum dølum
ímillum. Tey størstu dyrkilendini eru at finna sunnarlaga í Arkansas. Her velta
tey m.a. rís, hveiti, mais og bummull. So hvørt sum maskin­urnar gera meiri og
meiri av arbeiðinum í landbúnað­inum, skulu alt færri fólk til at framleiða tann
matin, sum okkum tørvar. Við at nýta maskinur kann ein einsamallur bóndi tí
arbeiða stórar víddir. Í Arkansas arbeiða 287 000 (uml. 20 %) fólk í
landbúnaðinum.

Í Arkansas verður nógv kjøt fram­leitt. Fenaðurin, sum gongur á beiti, kann vera
neyt, seyður, geitir, jakkneyt ella lamur. Kjøt, ull og mjólk hevur mest at siga
av tí, sum fæst burtur úr húsdýrahaldi. Leingi var tað soleiðis, at bara í
Arkansas lógu næstan tvey prosent av allari landbú­naðar­jørð óbrúkt vegna
sonevnda ovfram­leiðslu. Av og á vórðu stórar rúgvur av korni brendar. Nú á
døgum verður alsamt størri partur av landbúnaðarjørðini brúkt til grøði, sum til
ber at vinna etanol úr. Tað verður brúkt sum brennievni til bilar í staðin fyri
bensin. Tað ber til at velta hesa grøðina umaftur og umaftur, og tí er etanol
ein rávøra, sum kann verða endurnýggjað. Eingin semja er um, at etanol sum
brennievni til bilar er gott fyri umhvørvið. Ein orsøk er, at tað fer so nógv
orka til at gera etanolið. Verður tað gjørt úr til dømis hveiti, so skal nógv
orka verða brúkt til handilstøð, til maskinurnar, sum skera akurin, og til
verksmiðjurnar, sum gera etanolið. Tað skulu stórar nøgdir av rávøru til at
útvinna etanol. Tað vil siga, at har skulu stórir akrar til. 

Hóast landbúnaður er høvuðsvinnuvegurin, so hevur ídnaðurin eisini nógv at týða
fyri Arkansas.

Í 1954 eydnaðist teimum, sum stríddust søk teirra svørtu, at fáa hægstarætt at
viðurkenna, at svørt og hvít børn skuldu ganga í sama skúla í USA. Í Little Rock
í Arkansas setti statsovastin statshirðina at halda skil á og vísti 9 svørtum
næmingum úr skúlanum. Forsetin í USA sendi samveldisherdeildir til Little Rock
at ansa eftir, at svartir næmingar sluppu í skúla.



https://fo.wikipedia.org/wiki/Argja_B%C3%B3ltfelag

Argja Bóltfelag (stytt AB) er eitt føroyskt fótbóltsfelag, sum varð stovnað 15.
august 1973.

Tað var danin Johnny Nyby saman við øðrum ítróttaráhugaðum á Argjum, sum breyt
slóð fyri AB.

Á vári 1974 fekk AB sína fyrstu nevnd. Í henni sótu: Johnny Nyby, formaður,
Fróði Olsen, næstformaður, Sonja á Argjaboða, kassameistari og Kristian Arge,
skrivari. Hinir stjórnarlimirnir vóru: Erling Olsen, Sæmundur Mortenen og Jens
Hansen. Sama árið luttók felagið í teimum regluligu kappingunum.

Eingin vøllur var á Argjum tá, men við vælvild frá fótbóltsfeløgunum í Havn og
Tórshavnar Býráð, kundi AB læna vøllin í Gundadali at venja og leika dyst á, og
soleiðis var gjørligt at halda lív í felagnum.

Í 1983 varð fótbóltsvøllur gjørdur á Argjum. Hetta betraði munandi um umstøðurna
hjá felagnumr. Í 1985 bleiv AB húsið bygt. Hetta varð gjørt tí innrættað
hølistrupuleikar vóru í skúlanum. Ovara hæddin í húsinum varð gjørt til tvær
skúlastovur. AB húsast soleiðis í neðra í húsinum. Nú í nøkur ár hevur
frítíðarskúlin húsast í ovaru hæddini.

Í 1998 varð graslíkið lagt á vøllin, og felagið fekk somu umstøður sum flest øll
feløg í landinum.

Í 2010 varð aftur nýtt graslíki lagt á fótbóltsvøllin á Argjum og harumframt var
eitt áskoðaraskýli bygt. Bæði graslíkisvøllurin og nýggja áskoðaraskýlið vóru
tikin í nýtslu á Ólavsøku.



https://fo.wikipedia.org/wiki/Annika_Hoydal

Annika Hoydal (fødd 19. november 1945) er ein sjónleikari, songkvinna og
tónasmiður úr Havn. Hon er limur í bólkinum Harkaliðið. Hon er búsitandi í
Danmark har hon m.a. hevur virkað sum sjónleikari á palli, í filmi, sjónvarpi og
útvarpi.

Annika er fødd í Havn, hon er dóttir føroyska rithøvundan og politikaran Karsten
Hoydal og donsku Marie Louise Hoydal, fødd Falk-Rønne. Hon hevur tríggjar
brøður: Gunnar, Kjartan og Egil. Hon er uppvaksin í Føroyum og í Ekvador í
Suðuramerika, har familjan búði í nøkur ár. Seinni hevur hon eisini búð í Spania
og Skotlandi. Í 1973 var hon útbúgvin sum sjónleikari á Statens Teaterskole, men
hennara royndir sum sjónleikari byrjaði longu í 1960-árunum við studentakabaret
í Hoydølum, og í 1968 spældi hon við í í ”Færinger frænder” á Fiolteatret í
Keypmannahavn.

Hon hevur búð í Keypmannahavn í nógv ár og er kend í øllum Norðanlondum og í
Týsklandi sum sjónleikarinna. Hon hevur eisini verið sera virkin sum songkvinna.
Í 1973 útgav hon plátuna Til børn og vaksin við barnasangum, sum Hans Andrias
Djurhuus hevur yrkt. Henda útgávan var útgivin sum CD í 1998. Annika luttók í
Dansk Melodi Grand Prix 1979 við sanginum "Aldan", sum hon sjálv hevði gjørt lag
til, og sum bróðir hennara Gunnar Hoydal hevur yrkt. Sangurin gjørdist nummar
fýra.

Í 1966 sang hon á fyrsta sinni við Harkaliðnum í Føroyum. Tey gjørdust sera
vælumtókt og eru enn virkin av og á, tó við broyttari manning: Annika Hoydal,
Jógvan Dahl, Eyðun Mohr Hansen og Kaj Johannesen.



https://fo.wikipedia.org/wiki/Andros

Andros (grikskt: Άνδρος) er ein oyggj í Grikkalandi. Oyggin er tann norðasta av
Kykladuoyggjunum og liggur umleið 10 km í ein landsynning av oynni Evvia og
umleið 3 km norðanfyri oynna Tinos. Andros er 380 km2 til støddar, í 2011 var
fólkatalið á oynni 9.221 og fólkatættleikin 24/km2. Oyggin er nærum 40 km long
og 16 km har hon er breiðast. Oyggin er eitt nú kend fyri sítt kelduvatn, sum
kemur úr Sariza kelduni í Apoikia, hon rennur út úr einum leyvuhøvdi.

Í fornøld (7. - 6. øld á.Kr.) varð oyggin bygd av jóniskum fólkum (økið var í
høvuðsheitum har í Turkaland er í dag og tær griksku oyggjarnar í
Egearahavinum), møguliga blandað við fólkum úr Thrakia (økið fevnir í dag um
landnyrðingshornið av Grikkalandi og partar av Bulgaria og Turkalandi). Í 480
á.Kr. sendi oyggin skipaflota til Xerxes I av Persia, og bleiv tí straffað av tí
grikska flotanum, ið herjaði á oynna. Í 411 á.Kr. proklameraði oyggin, at hon
var sjálvstøðug og í 408 á.Kr. stóð hon ímóti einum álopi úr Athen. Frá 1207 til
1566 varð Andros stýrd av privatu familjunum Zeno og Sommaripa undir
venesianskari verju og eftirliti. Síðan kom oyggin undir beinleiðis osmanniskt
og muslimsk stýri. Í 1821 bleiv oyggin samman við hinum Kykladuoyggjunum fræls
og gjørdist partur av Grikkalandi. Hin 10. mai 1821 kunngjørdi uppreistarsinnaði
presturin, Theophilos Kairis, sum var ein av oddamonnunum í grikska
frælsisstríðnum, at nú var grikska frælsisstríðið byrjað, og so heisaði hann
grikska flaggið á St. Georgs kirkjuni, sum liggur vakurt á eini fjallasíðu á
Andros og helt eina kenda og hjartanemandi røðu, sum eggjaði reiðarum og
vinnulívsfólkum til at lata burturav ognum teirra til frama fyri grikska
frælsisstríðnum, so teir kundu senda flotar avstað móti osmannum.



https://fo.wikipedia.org/wiki/Amnesty_International

Amnesty International er ein heimsumfatandi mannarættindafelagsskapur, sum er
grundaður á Heimsyvirlýsing Sameindu Tjóða um Mannarættindi frá 1948, og aðrar
altjóða góðkendar samtyktir um mannarættindi. Alt byrjaði í 1961 tá enski
sakførarin, Peter Benenson, las eina grein um tveir portugisar. Hesir høvdu
skálað fyri frælsi, og tað kostaði teimum tvey ár í fangaskapi. Hetta fekk
bikari hjá Peter Benenson at flóta yvir. Benenson skrivaði tí greinina "The
forgotten prisoners" í The Observer. Greinin snúði seg um, hvussu ósek fólk
verða fongslað, pínd og avrættað vegna sannføring teirra.

Peter Benenson heitti á lesararnar um at luttaka í einum átaki "Appeal for
Amnesty 1961". Endamáli var at leggja trýst á stjórnir, ið framdu brot á
mannarættindi. Undirtøkan gjørdist so góð, at hetta var byrjanin til altjóða
felagsskapin Amnesty International. Endamálið hjá Amnesty International er lýst
í viðtøkunum, sum vóru endurskoðaðar á ICM, altjóða aðalfundinum, í Dakar í
august 2001. Irene Khan úr Bangladesj er aðalskrivari felagsins. Á altjóða
heimasíðuni hjá Amnesty finst nógv tilfar um mannarættindastøðuna kring heimin.



https://fo.wikipedia.org/wiki/Amason%C3%A1

Amasoná er 2. longsta á í heiminum. Úr keldunum langt uppi í kavataktu
Andesfjøllum í Perú rennur hon 6.439 km ígjøgnum Perú og Brasil og út í
Atlantshav. Ósin er so breiður, at ikki sæst av øðrum áarbakka og yvirum á hin,
og so nógv vatn rennur í havið, at sjógvurin er sum ósavatn einar 180 km úr
landi. Úr Amasoná renna 773 milliardir litrar av vatni hvønn tíma út í
Atlantshav.

Amasoná rennur úr Andesfjøllum í Perú og verður alsamt størri og breiðari, sum
hon rennur eystur ígjøgnum Suðuramerika og út í Atlantshav. Longra helvtin á
ánni rennur ígjøgnum Brasil, og hon er týdningarmesta flutningsleið í landinum.
Stór skip sigla langt inn í landið, enntá til nýmótans býin Manaus, einar 1600
km. úr Atlantshavsstrondini. Á hvørjum ári fer áin upp um áarbakkarnar, og nógv
móra, ið taðar væl, legst á markirnar.

Størstu regnskógirnir eru fram við Kongoá í Afrika og Amasoná í Suðuramerika.
Meginparturin av regnskóginum er í Brasil, báðumegin Amasoná.



https://fo.wikipedia.org/wiki/Afrikanska_Samveldi%C3%B0

Afrikanska Samveldið (AS) er ein samstarvsfelagsskapur millum 54 sjálvstøðugar
tjóðir í Afrika sum varð settur á stovn í 2002. AS (á øðrum norðurlendskum málum
AU fyri Afrikanske Union) skal fremja demokrati, mannarættindi og menning í
hesum heimspartinum. Tað var statsleiðarin í Libia, Muammar al-Gaddafi, sum tók
stig til at seta Afrikanska Samveldið á stovn hin 9. juli 2002 í Durban í
Suðurafrika, og eftir ætlan skal samstarvið gerast meira umfatandi enn
felagsskapurin ið var áðrenn, Felagsskapur fyri afrikanska eind. Fyrsti leiðarin
fyri Afrikanska Samveldið var Thabo Mbeki, sum var forseti í Suðurafrika tá.

Marokko er hevur valt at vera uttanfyri og er tí ikki limur. Landið meldaði seg
úr tí fyrra felagsskapinum í 1984 fyri at mótmæla at Vestursahara gjørdist
limur. Egyptaland varð útihýst í 2013, Guinea-Bissau varð útihýst í 2012 og
Miðafrikanska Lýðveldið var útihýst eftir at stríð tók seg upp har í 2012.

AS er farið burtur frá prinsippinum ið OAU hevði um ikki at blanda seg í
innlendis stíð, og hava gjørt ein friðarvarveitandi felagsskap. Hesin broytti
politikkurin hevur eitt nú ført við sær, at AS hevur havt friðarvarveitandi
herdeildir í Darfur í Sudan og í Komorunum.

AS varð sett á stovn við ES sum fyrimynd, men samstarvið er tó ikki so umfatandi
sum hjá Evropeiska Samveldinum.



https://fo.wikipedia.org/wiki/Aalborg

Aalborg (Ålborg) er ein býur í Norðurjútlandi í Danmark. Í býnum búgva 109.092
fólk, um Nørresundby verður taldur við, so er íbúgvaratalið 126.556, hetta
fólkatalið ger Aalborg til tann fjórðstørsta býin í Danmark. Í Aalborg kommunu
búgva 201.142 (2012), hetta ger kommununa til ta trið størstu kommunu í Danmark,
næst eftir Keypmannahavn og Århus. Hin 1. januar 2007 legði Aalborg kommuna
saman við grannakommununum Hals, Nibe og Sejlflod.

Hildið verður, at býurin varð bygdur í Víkingatíðini, men prógv eru funnin um at
fólk hava búð har í nógv longri tíð enn so. Orsøkin til at býurin er har ið hann
er, er tann at staðið er eitt gott stað at ferðast yvir um Limfjørðin, sum er
smalur á hesum staði, umframt at her vóru góðir havnamøguleikar har ið áin
Eysturá (Østerå) rennur út í fjørðin. Í Jarnøldini lógu fleiri bygdir á fleiri
av kritheyggjunum, har núverandi Aalborg er bygdur. Teir týdningarmesti av hesum
heyggjum vóru Lindholm Høje, Tranders og Hasseris. Á Lindhólm Heyggjunum er eitt
gravarstað, sum var í nýtslu tíðarskeiðið 400 e.Kr. til 1000 e.Kr. enn sjónligt.



https://fo.wikipedia.org/wiki/%C3%93dnin_Katrina

29. august 2005 rakti Ódnin Katrina amerikanska býin New Orleans í Louisiana.
Ódnin breyt byrgingarnar, floymdi inn í býin og drap fleiri enn 1000 fólk, sum
antin ikki vildu fara úr býnum ella ikki sluppu úr honum. Eisini amerikanski
filmsleikstjórin Spike Lee (føddur 20. mars 1957 í Georgia í USA) hugdi
skelkaður at, meðan størsta náttúruvanlukkan í amerikanskari søgu hendi.

Meðan ódnin Katrina herjar har suðuri í Louisiana, og myndugleikarnir hava úr at
gera við at flyta fólk burtur úr økinum, eru tað nøkur sum verða "gloymd". Teir
7.000 fangarnir í Orleans Parish Fongslinum, sum var eitt tað størsta fongslið í
USA, skuldu verið fluttir, men sjálvt tá ódnin herjar við allari megi, tað
fløðir og byrgingarnar brotna, velur sjeriffurin ikki at flyta fangarnar burtur.
Ikki fyrrenn 4 dagar seinni, har fangarnir hvørki hava fingið vátt ella turt,
gera myndugleikarnir av at gera nakað.

New Orleans í Suðurlouisiana er enn ikki komin seg heilt, eftir Ódnina Katrinu,
sum legði stórar partar av býnum í oyði. Katrina var í styrkibólki 5.



https://fo.wikipedia.org/wiki/%C3%86%C3%B0a

Æðan (frøðiheiti Somateria mollissima) er einasti fuglur av antarsløgunum, sum
nógv er til av í Føroyum. Steggin er nevndur æðublikur, stundum bara blikur.
Uppi á høvdinum er hann svartur, aftantil um vangarnar og haðani aftur um nakkan
er hann vakurt bleikgrønur, á hálsinum og bakinum mest hvítur. Bringan er bleikt
reydlig, og í neðra er hann svartur. Æðan, t. e. bøgan, er smáflekkut av dimmum
og bleikari brúnum. Allar ársins tíðir síggja vit tær liggja í størri ella minni
flokkum fram við strondini, stundum uppi á sjóvarklettunum, men mest á floti.
Gongulagið er tungt, og flogið — ja, oftast flúgva tær so lágt, at føturnir
klamsa eftir vatnskorpuni;tað sær lókut út, men helst munna tær gera tað tí, at
tá nýta tær føturnar til at geva sær meira ferð. Men so mikið kringari eru tær á
sjónum, svimja skjótt og danda lættliga á alduryggjunum, kava gjøgnum brotini og
kunna taka sær æti frá botni á 30 favna dýpi. Tó dámar teimum best at vinna tað
á grynri vatni, helst minni enn 5 favna. Føði teirra er mest taralýs,
smákrabbar, kræklingar og aðrir lítlir skelfiskar. Stundum koma tær upp við
einum størri krabba, sum tær halda eftir aðrari klónni og berja niður í
vatnskorpuna, til beinini detta av honum.

Ungarnir steðga so at sigá einki í reiðrinum. Teir eru fermir til fóts, og
sjálvt teir, sum eru uppi millum fjalla, hava ikki langa tíð um at vinna oman.
Høgum homrum springa teir útav, og lættir sum eitt fjaðratyssi dala teir hóvliga
niður á jørð. Frá fyrst teir eru komnir á sjógv, eru teir at siga líka kringir
at svimja og kava sum tær gomlu. Tá ið nakrar tamar dunnur bøla samtíðis uttan
um ein hyl, sæst tað, at summar vilja taka sær fleiri ungar, enn tær eiga og
aðrar tykjast glaðar við at sleppa av við sínar; sama man vera við æðunum, tí
summar síggjast við sjey — átta ungum, summar bara við einum. Ikki er leingi,
til ung-arnir eru vaksnir, og tá líkjast teir allir nógv æðunum; men tá ið líður
út á heystið, er lætt at kenna teir ungu blikarnar frá, tí tá eru teir
bringuhvítir. Og nú eru teir gomlu blikarnir komnir í sín skreytiliga búna, sum
teir bera næstan alt árið. Tað er hugnalig sjón at síggja smáflokkarnar av
gomlum og ungum, blikum og bøgum floytandi sær fram við landi og hoyra teirra
blídliga "ov ov" og "gogg gogg gogg" í tí lýggja veðrinum — eitt av prýðum
Føroyalands.



https://fo.wikipedia.org/wiki/%C3%81tr%C3%BAna%C3%B0ur_%C3%AD_F%C3%B8royum

Átrúnaðurin hevur ein stóran leiklut í føroysku mentanini og føroyska
samfelagnum. Í Føroyum eru fleiri trúarbólkar og flestu teirra eru kristnir.
Umleið 83,8 prosent av fólkinum hoyrir til ta evangelisku-luthersku
fólkakirkjuna , og næststørsti bólkurin, sum verður mettur at vera 11 prosent,
hoyrir til Brøðrasamkomuna. Restin eru smærri trúarbólkar, sum flestir eru
kristnir. Tað eru fleiri enn 140 kirkjur og samkomuhús í Føroyum, og tað finst
ein samkoma ella kirkja fyri hvørjar 350 borgarar.

Fyrstu landnámsmenn hava verið ásatrúgvandi og heidnir, tað merkir, at teir
høvdu fleiri gudar og ikki bert ein gud eins og kristindómur, islam og
jødadómur. Høvuðsgudar teirra vóru Tórur, Óðin og Froyur. Fyrsta fólk, sum vit
vita um at siga hava búð í Føroyum, var írskir munkar. Helst hava norðbúgvarnir,
sum tóku landið um 825, dripið teir ella rikið teir av landinum. Norski kongurin
Ólavur Trygvason sendi Sigmund Brestisson til Føroya at boða kristna trúgv um ár
998. Sum frá leið tóku føroyingar við kristnari trúgv eins og onnur tjóðir. Um
ár 1100 gjørdust Føroyar sjálvstøðugt biskupadømi. Bispurin búði í Kirkjubø, har
prestaskúlin eisini var. Føroyinga átrúnaður var katólsk trúgv, áðrenn trúbót
Martins Luthers.

Í 1539 varð trúbótin, tann evangelisk lutherska læran, góðtikin á fundum í bæði
Bjørgvin og Oslo, og sama árið sett í gildi í Føroyum. Norska kirkjan kom undir
donsku kirkjuskipanina, og tí eisini føroyska kirkjan. Hon varð stjórnað úr
kirkjumálaráðnum í Keypmannahavn, men á ólavsøkudag 2007 bleiv fólkakirkjan
yviritikin sum føroysk málsøki. Trúarfrælsi kom til Føroya við donsku
grundlógini frá 1849. Síðan tá hevur ein og hvør borgari frælsi at trúgva og
hugsa tað, hann lystir.

Føroyingar gjørdust kristnir í árinum 998. Hóast væl kann vera, sum sagt er frá
í Føroyingasøgu, at Sigmundur læt byggja kirkju í Skúvoy, og haldast má, at
høvdingar og bøndur lótu byggja egnar kirkjur, ognarkirkjur og eginkirkjur, við
garðar sínar, so var helst eingin felags føroysk kirkjuskipan til fyrr enn 1100.
Gongdin kann hugastat hava verið lík teirri í Íslandi. Teir fyrstu biskuparnir
hava verið trúboðarar, ikki kirkjunnar embætismenn í føstum stóli og starvi.

Tað vardi nakað, til Føroya kirkja gjørdist ein skipaður partur av teirri
almennu katólsku kirkjuni við pávanum í Róm yvir øllum við ábyrgd fyri Gudi sum
eftirmaður Pæturs, og undir honum erkibiskupar, biskupar, prestar og aðrir
kirkjuligir tingarmenn við ymsum heitum og á ymsum stigum. Í miðaldarskiftum sum
pávabrøvum og kongsbrøvum, váttanum, íslendskum annálum og søgum verða føroyskir
biskupar nevndir. Við hvørt er talan um eitt rað av biskupum, í ymsum handritum,
við hvørt er onkur Føroyabiskupur nevndur í sambandi við onkra hending, har hann
var hjástaddur, eitt nú týðandi kirkju- og kongsfundum uttan fyri Føroyar. Í
skjølum frá pávastólinum verða biskupar í Føroyum nevndir í sambandi við
tilnevningar, tó eisini fleiri ferðir í øðrum sambandi. Fram til siðaskiftið, tá
ið biskupsstólurin varð niðurlagdur, eru í biskupatølum og øðrum heimildum
nevndir 33 katólskir biskupar í Føroyum. Tó hava summir teirra, ið hvussu er
onkur, ongantíð verið í Føroyum, hóast teir hava verið valdir og vígdir. Neyvan
nakar av biskupunum var føroyingur. Teir flestu vóru norðmenn, tó vóru eisini
menn av øðrum tjóðum. Kirkjan var oman fyri tjóðirnar, hon var almenn.

Um ár 1539 er nýtt trúarskifti. Lutherska læran kemur í staðin fyri ta katólsku.
Pávakirkjan er skift um við eina kongskirkju. Trúarfrælsi kemur í gildi við
demokratisku grundlógini í 1849, og statskirkjan verður til fólkakirkju. Helst í
1539 varð eftir boði frá kongi tann katólski kirkjan tikin av í Føroyum, og tann
lutherska innsett í staðin. Hetta skiftið í kirkju okkara er nevnt trúbótin.
Seinasti katólski bispurin, Ámundur Ólavsson, varð settur frá. Ein nýggjur
lutherskur bispur, nevndur Jens Gregersen Riber, kom í hansara stað og tók
bústað á bispasetrinum í Kirkjubø. Av teimum katólsku prestunum vóru tað bert
einstakir, ið tóku við luthersku trúnni, men hinir sýttu hesum. Teir vórðu so
frásettir og fingu uppihald á garðinum Trøðum á Sandi. Tann seinasti teirra
doyði í 1570.

Kongur gjørdi so av, at Føroyar skulu ikki longur vera eitt bispadømi, men
gerast eitt próstadømi. Bispasetrið í Kirkjubø varð avtikið, men garðurin í
Garðshorni í Oyndarfirði gjørdist próstagarður. Heini Havreki, sum hevði verið
prestur í Suðurstreymoy og næsti maður hjá Amundi Ólavssyni, varð nú settir til
próst yvir Føroyalandi, og hann var fyrsti próstur eftir trúbótina. Undan
trúbótini hevði stórur partur av jørðini í Føroyum verið ogn hjá kirkjuni, ein
part átti kongur, ein part áttu 2 útlendskar aðalsættir, og restin var
óðalsjørð. Nú fekk kongur alla ta jørðina, ið kirkjan hevði átt. Til at fáa skil
á jørðini sendi kongur ein fúta kring landið, og hann týkist at hava farið væl
so harðliga fram. Um onkur hevði mist ognarbrøv síni burtur og ikki kundi prógva
sín ognarrætt, kundi hon ella hann missa sína jørð. Nú vóru Føroyar, ið hvussu
var av navni, eitt land, har Martin Luthers læra hevði fingið valdið. Men
katólskir siðir, ið høvdu valdað í øldir, vóru ikki so lættir at rudda burtur.
Teir livdu enn í langa tíð, og einstakir teirra finnast okkara millum dagin í
dag. Tær ymsu messurnar og vøkurnar, sum eru á álmanakkanum, eru katólskir
leivdir. Nevnast kunnu til dømis grækarismessa, tollaksmessa, ólavsøka,
jóansøka, mariumessa og mikkjalsmessa.

Í bæði 16. øld og 17. øld tóku fleiri trúarrørslur seg upp. Hesar rørslur høvdu
tað í felag, at tær settu seg upp ímóti pávakirkjuni og læru hennara. Tey, sum
hildu seg til hesar nýggju lærur, vórðu nevnd protestantar. Protestantarnir
fingu avgerandi ávirkan í Norðurlondum, Niðurlondum, Bretlandi og lutvíst í
Týsklandi. Fram til 1538 vóru Føroyar katólskar. Kirkjan varð stýrd úr
pávasetrinum í Róm. Við siðaskiftinum gjørdist Martin Luthers læra einaráðandi í
Føroyum eins og í hinum pørtunum í norska-danska ríkinum. Nú var tað ikki longur
pávin, men danakongur, ið var ovasti kirkjunnar í Føroyum. Øll ognin hjá
kirkjuni fall til kongs, eisini hospitalið á Argjum. Prestaskúlin, sum hevði
verið í Kirjubø í øldir, varð niðurlagdur og kirkjumálið gjørdist danskt. Talan
varð als ikki um trúarfrælsi. Fólk kundu ikki velja sína trúgv, men máttu taka
við teirri ráðandi læruni hjá Martin Lutheri.

Árini eftir siðaskiftið komu fleiri nýggjar trúarrørslur fram úti í heimi. Men
hesar komu ikki til Føroya. Ein orsøkin var, at Føroyar vóru so fjarskotnar frá
evropeiska meginlandinum, og ein onnur mundi vera, at myndugleikarnir toldu ikki
aðrar lærur. Men í 1849 kom grundlógin í gildi. Hon gav frælsi til hon einstaka
at hugsa og trúgva tað, hann vildi. Í 7. tátti í grundlógini stendur ma. at,
"borgarar hava rætt til at koma saman at tilbiðja Gud, soleiðis sum teir halda
vera rætt". Hesin rættur hevði ikki verið til áður. Frá gamlari tíð hava verið
39 kirkjur í Føroyum og 7 prestar. Summar av kirkjunum vóru so óhøgligar at koma
til, at prestur kom hagar bert fimtu ella sættu hvørja viku. Onkustaðni kom hann
bert tvær ferðir um árið. Kortini vóru gudstænastur hildnar hvønn sunnudag.
Deknurin las lestur, helst úr Brochmands lestrabók, og fólkið sang sálmarnar
eftir Kingo. Føroyingar vóru ógvuliga gudrøknir. Kristinilív var ein natúrligur
partur av gerandislívinum. Kristnilívið fevndi um alt mannalívið líka úr vøggu í
grøv. Gjøgnum øldir høvdu føroyingar havt tann sið at lesa bæði borðbøn og
kvøldbøn. Mangan dugdu tey bønirnar uttanat, men eisini varð lisið úr
Kingobókini. Bønirnar vórðu altíð á donskum ella bronglaðum føroyskum.

Í 1931 varð katólska kirkjan í Føroyum endurreist. Samstundis komu
fransiskanarasystrarnar. Tær bygdu kleystur og stovnaðu barnagarð og skúla.
Bólkar innan fólkakirkjuna vildu broytingar. Nøkur gjørdu upp við kirkjuna og
fóru í aðrar trúarbólkar. Onnur valdu at standa innanfyri og komu at savnast í
Heimamissiónini. Fólk høvdu ilt við at góðtaka nýggju rørslurnar. Hetta var ma.
tí, at tær funnust at føroyingum fyri at hava vanabundna gudstrúgv. Men sum
tíðin leið, fekk heimamissiónin eisini undirtøku. Og hon kom at virka í bestu
semju við fólkakirkjuna. Í 1865 kom skotski trúboðarin William Sloan til Føroya.
Hann hoyrdi til nýggju trúarrørsluna, ið varð nevnd Plymouthbrøðurnir. Í Føroyum
fekk hann stóra mótstøðu fyrstu tíðina, men sum frá leið tóku fleiri undir við
honum. Hesi fólkini savnaðust í Brøðrasamkomuni. Stóri slóðbrótarin í
Brøðrasamkomuni var Victor Danielsen. Bert 20 ára gamal fór hann at starva sum
trúboðari burturav. Hann hevur yrkt nógvar sálmar og umsett eina rúgvu av sangum
og sálmum til føroyskt. Eisini hevur hann skrivað og týtt átrúnaðarligar bøkur.
Fyrstu føroysku Bíbliuna umsetti hann einsamallur. Í 1924 varð fyrsta
Hvítusunnusamkoman í Føroyum stovnað. Seinni eru fleiri samkomur komnar afturar.
Sama ár fór Frelsunarherurin undir sítt virki í Føroyum.

Fjøld av øðrum trúarrørslum eru til. Flestu føroyingar hoyra til fólkakirkjuna.
Av teimum, sum hoyra til fólkakirkjuna, eru kanska umleið 10 % knýtt at
Heimamissiónini. Hin føroyska heimamissiónin er føroyska greinin av Dansk
Indremission. Seinastu hundrað árini eru komnar fleiri kristnar samkomur, summar
av hesum standa uttanfyri fólkakirkjuna. Eini 11 % av føroyingum halda seg til
Brøðrasamkomuna. Av tí at Brøðrasamkoman ikki skrásetur limir, eru eingi
nágreinilig hagtøl yvir, hvussu nógv hoyra til Brøðrasamkomuna. Hesi standa fyri
tað mesta uttanfyri fólkakirkjuna.

Í Føroyum eru fleiri trúarsamfeløg og fríkirkjur. Adventistarnir hava verið í
Føroyum í mong ár. Teir hava bæði skúla og kirkju í Tórshavn. Jehova Vitni, sum
hava høvuðsstøð í New York, eru sprottin úr Adventistakirkjuni. Hon kom til
Føroya í 1950 árunum. Summar av teimum eru eisini ikki kristnar. Ein teirra er
Baha'i. Hon er einasta trúarrørsla, sum ikki er kristin, ið virkar alment í
Føroyum. Baha'i hevur m.a. samkomuhús í Havn.

Aðrir trúarbólkar í Føroyum eru t.d. islam. "Ahmadiyya Muslim Community" varð
stovnað í Føroyum í 2010 . Hetta er ein muslimskur felagsskapur við heimstaði í
India undir leiðslu av Mirza Masroor Ahmad úr Pakistan. Tey muslimsku eru umleið
0,04 prosent av fólkatalinum í Føroyum (21 fólk í tali) . 96 prosent av fólkinum
í Føroyum eru kristin, og tí kann tað vera trupult hjá trúboðarum at røkka út
við tí muslimska boðskapinum. Íbúgvarnir eru fyrst og fremst sunni-muslimar
(96 %).



https://fo.wikipedia.org/wiki/Zinedine_Zidane

Zinedine Yazid Zidane (Fronsk úttala: [zinedin zidan] ( lurta), føddur 23. juni
1972), kelinavn "Zizou", er ein franskur pensioneraður fótbóltsleikari og
núverandi venjari hjá Real Madrid. Hann spældi sum áloypandi miðvallaleikari
fyri Franska fótbóltslandsliðið, Cannes, Bordeaux, Juventus og Real Madrid. Hann
spældi sín seinasta landsdyst fyri Frakland hin 9. juli 2006 í HM-finaluni í
Berlin móti Italia. Hann spældi 108 landsdystir fyri Frakland og skoraði 31 mál
fyri franska landsliðið.

Zidane var kendur fyri sína elegansu, visión, bóltkontroll og tøkni og var í
2004 valdur at vera besti fótbóltsleikari í Evropa tey seinastu 50 árini í UEFA
Golden Jubilee Poll. Hann verður av mongum mettur at vera ein av størstu
fótbóltsspælarum í søguni.

Zinedine Yazid Zidane (Arabiskt: زين الدين زيدان اليزيد - Zin ad-Din Yazid
Zidan) varð føddur hin 23. juni 1972 í La Castellane, Marseille, í
Suðurfraklandi. Zidane er ættaður av algirskum kabylskum berberfólki. Foreldur
hansara, Smaïl og Malika, fluttu til Paris úr bygdini Aguemoune í berber-talandi
regiónini Kabylia í norðara partinum av Algeria í 1953, áðrenn Algeriska kríggið
byrjaði. Familjan, ið búsettust í tí harða norðara umhvørvinum í økinum Barbès
og Saint-Denis, funnu lítið av arbeiði í regiónini, og mitt í 1960-árunum flutti
familjan til norðara Marseille útkantin av La Castellane í 16. arrondissement av
Marseille. Í 1972 var Zidane føddur har sum tann yngsti av fimm systkjum. Pápi
hansara arbeiddi í goymlubygningum og sum náttarvørður í einum íbúðarblokki,
meðan mamman var heimagangandi. Familjan livdi eitt hampuliga gott lív eftir
støðinum hjá grannalagnum har, ið var kent um alt Marseille fyri høgan
kriminalitet og arbeiðsloysi.

Tað var í Castellane at Zidane fyri fyrstu ferð kom at kenna til fótbólt, hann
fór sum fimm ára gamal at spæla fótbólt við grannabørnunum á Place Tartane, í
einum 80-ganga-12-yard garður, ið var høvuðs torgið í bústaðarblokkinum. Í juli
2011 nevndi Zidane fyrrverandi Marseille leikararnar Blaž Slišković, Enzo
Francescoli og Jean-Pierre Papin sum sínar fyrimyndir undir uppvøkstrinum. Sum
tíggjuára gamal fekk Zidane sítt fyrsta spæliloyvi, eftir at hann gjørdist
partur av dreingjaliðnum í einum lokalum felag úr Castellane ið nevndist US
Saint-Henri. Eftir at hava spælt við felagnum í hálvtannað ár, fór Zidane at
spæla við SO Septèmes-les-Vallons eftir at venjarin hjá Septèmes, Robert
Centenero, hevði sannført formannin í felagnum um at fáa fatur á Zidane. Zidane
spældi við Septèmes til hann var 14 ára gamal, tá hann var valdur til at luttaka
í einum 3 daga venjingarlegu á fótbóltsskúlanum CREPS (Regional Centre for
Sports and Physical Education) í Aix-en-Provence, ið var ein av
fótbóltsskúlunum, ið var rikin av franska fótbóltssambandinum. Tað var her, at
AS Cannes fyrrverandi fótbóltsleikarin Jean Varraud fekk eyga á hann, og
viðmældi hann til formannin í felagnum.



https://fo.wikipedia.org/wiki/Zin%C3%A9dine_Zidane

Zinedine Yazid Zidane (Fronsk úttala: [zinedin zidan] ( lurta), føddur 23. juni
1972), kelinavn "Zizou", er ein franskur pensioneraður fótbóltsleikari og
núverandi venjari hjá Real Madrid. Hann spældi sum áloypandi miðvallaleikari
fyri Franska fótbóltslandsliðið, Cannes, Bordeaux, Juventus og Real Madrid. Hann
spældi sín seinasta landsdyst fyri Frakland hin 9. juli 2006 í HM-finaluni í
Berlin móti Italia. Hann spældi 108 landsdystir fyri Frakland og skoraði 31 mál
fyri franska landsliðið.

Zidane var kendur fyri sína elegansu, visión, bóltkontroll og tøkni og var í
2004 valdur at vera besti fótbóltsleikari í Evropa tey seinastu 50 árini í UEFA
Golden Jubilee Poll. Hann verður av mongum mettur at vera ein av størstu
fótbóltsspælarum í søguni.

Zinedine Yazid Zidane (Arabiskt: زين الدين زيدان اليزيد - Zin ad-Din Yazid
Zidan) varð føddur hin 23. juni 1972 í La Castellane, Marseille, í
Suðurfraklandi. Zidane er ættaður av algirskum kabylskum berberfólki. Foreldur
hansara, Smaïl og Malika, fluttu til Paris úr bygdini Aguemoune í berber-talandi
regiónini Kabylia í norðara partinum av Algeria í 1953, áðrenn Algeriska kríggið
byrjaði. Familjan, ið búsettust í tí harða norðara umhvørvinum í økinum Barbès
og Saint-Denis, funnu lítið av arbeiði í regiónini, og mitt í 1960-árunum flutti
familjan til norðara Marseille útkantin av La Castellane í 16. arrondissement av
Marseille. Í 1972 var Zidane føddur har sum tann yngsti av fimm systkjum. Pápi
hansara arbeiddi í goymlubygningum og sum náttarvørður í einum íbúðarblokki,
meðan mamman var heimagangandi. Familjan livdi eitt hampuliga gott lív eftir
støðinum hjá grannalagnum har, ið var kent um alt Marseille fyri høgan
kriminalitet og arbeiðsloysi.

Tað var í Castellane at Zidane fyri fyrstu ferð kom at kenna til fótbólt, hann
fór sum fimm ára gamal at spæla fótbólt við grannabørnunum á Place Tartane, í
einum 80-ganga-12-yard garður, ið var høvuðs torgið í bústaðarblokkinum. Í juli
2011 nevndi Zidane fyrrverandi Marseille leikararnar Blaž Slišković, Enzo
Francescoli og Jean-Pierre Papin sum sínar fyrimyndir undir uppvøkstrinum. Sum
tíggjuára gamal fekk Zidane sítt fyrsta spæliloyvi, eftir at hann gjørdist
partur av dreingjaliðnum í einum lokalum felag úr Castellane ið nevndist US
Saint-Henri. Eftir at hava spælt við felagnum í hálvtannað ár, fór Zidane at
spæla við SO Septèmes-les-Vallons eftir at venjarin hjá Septèmes, Robert
Centenero, hevði sannført formannin í felagnum um at fáa fatur á Zidane. Zidane
spældi við Septèmes til hann var 14 ára gamal, tá hann var valdur til at luttaka
í einum 3 daga venjingarlegu á fótbóltsskúlanum CREPS (Regional Centre for
Sports and Physical Education) í Aix-en-Provence, ið var ein av
fótbóltsskúlunum, ið var rikin av franska fótbóltssambandinum. Tað var her, at
AS Cannes fyrrverandi fótbóltsleikarin Jean Varraud fekk eyga á hann, og
viðmældi hann til formannin í felagnum.



https://fo.wikipedia.org/wiki/X_Factor_(Danmark)

X Factor er ein sjónvarpssending, har fólk sleppa at vísa, hvussu væl tey duga
at syngja. X Factor verður framleitt í fleiri ymiskum londum, og varð
upprunaliga framleidd í Stóra Bretlandi. Tað var sjónvarps og tónleika
framleiðarin og tónleika dómarin Simon Cowell, ið fann uppá X Factor sendingina.
Í Danmark hevur sendingin verði framleidd síðan 2008. Fyrsta sendingin varð víst
í DR1 í januar, februar og mars 2008. Fyrst koma ein rúgva av fólki til tær
sonevndu auditions, har tey syngja fyri trimum dómarum. Her hendur so ein grov
sortering, har tey allar flestu verða send heim. Men rættiliga nógv verða tó
vald út til at koma til tað tey nevna boothcamp, og har framføra tey fleiri
ferðir og at enda velja dómarnir, sum hava fingið onkran at hjálpa sær, tey
nýggju út, sum sleppa við til live framførslurnar. Hvør dómari sleppur at velja
tríggjar luttakarar. Tá bootcamp byrjar verða teir tríggir bólkarnir
tilvildarliga býttir út til dómararnar. Ein av teimum fær so tey ungu millum 15
og 24, ein fær tey meira tilkomnu, sum eru yvir 25 og ein dómari fær so
bólkarnar. Fleiri ferðir hevur tað víst seg, at bólkarnir ikki hava nóg høga
góðsku, og tí eru dómararnir farnir at gera sín egna bólk ella kanska fleiri við
at seta einkultir sangarar, sum annar vóru blivin send heim, saman til ein
sangbólk. Í 2009 hepnaðist henda mannagongd so mikið væl, at bólkurin Alien Beat
Club gjørdist nummar tvey, sjálvt um tey øll fýra stillaðu upp sum solistar at
byrja við. Tað var dómarin Remee, sum setti tey saman.

Fleiri føroyingar hava luttikið í og klára seg væl í X Factor sang kappingini í
Danmark. Í 2009 luttók føroyska Linda Andrews í kappingini, og hon kláraði seg
so mikið væl, at hon vann kappingina. Í 2010 luttók Anna Nygaard, sum eftir at
sendingin varð liðug fekk sær kunstnaranavnið Anna Faroe. Anna var millum tey 9
sum komu til live framførslurnar, men kom tó ikki í finaluna. Anna gjørdist
nummar 5.

Í 2011 gjørdist vinnarin Sarah Skaalum Jørgensen, í X Factor kend sum Sarah.
Sarah er ikki heilur føroyingur, og heldur ikki hálvur, men hon er kvartur
føroyingur, ættað úr Hvalba, hagani millumnavnið Skaalum kemur.

Í 2012 luttók Sveinur Gaard Olsen úr Havn og Kristel Lisberg av Tvøroyri.
Kristel kom víðari fleiri ferðir, men beint áðrenn tey allar seinastu skuldu
veljast út til live framførslurnar, so bleiv hon vald frá og slapp ikki við.
Sveinur Gaard Olsen kom allan vegin til finaluna. Hann gjørdist nummar trý.
Beint áðrenn finaluna varð skipað fyri einum túri til Føroya, har DR1 fólkini
fylgdu við honum. DR1, Norðurlandahúsið og Tórshavnar Kommuna skipaðu fyri
móttøku av Sveini, og uttan at hann visti av tí, høvdu tey saman við familju
hansara skipa fyri einari konsert í Norðurlandahúsinum. Brot frá móttøkuni og
konsertini vóru síðan víst í næstu X Factor sendingini, har dómarin Thomas
Blachman tosaði rættiliga ironiskt um tað at borgarstjórin í Havn (Heðin
Mortensen) helt røðu fyri Sveini. Ein annar luttakari sum varð millum tey 9 sum
komu við til live framførslurnar, var hálvur føroyingur og hálvur íslendari. Tað
var Jean Michel, sum var helmingurin av einum bólki saman við Nicoline Simone.
Tað bleiv rættiliga rokaligt, tá Jean Michel stutt árðenn finaluna, tá bara ein
live framførsla var eftir, tók seg úr kappingini. Av tí at tey bæði vóru ein
bólkur, so kundi Nicoline Simone ikki halda fram uttan Jean Michel. Í seinastu
framførsluni áðrenn finaluna bleiv tí ongin sendur heim. Sendingin helt tó á sum
vanligt, og fólk sluppu at atkvøða álíkavæl, og tær atkvøðurnar komu so at telja
við til sjálva finaluna.

Í 2014 varð ein bólkur samansettur av Anthony og Jasmin, bólkurin fekk navnið
Anthony Jasmin og endaði við at vinna X Factor Danmark 2014. Jasmin er hálvur
føroyingur, mamma hennara, Hannah Dahl, er ættað úr Vági. Mamman er dóttir
Magnus Dahl úr Vági.

Í 2015 luttók føroyski sangarin og tónleikarin Jógvan Joensen úr Fuglafirði.
Hann fekk Lina Rafn til mentor. Hann kom til liveshow har bert 9 einstaklingar
og bólkar sleppa at luttaka, Jógvan luttók í bólkinum 23 ár og eldri. Hann kom í
vandabólkin til fyrsta liveshow saman við einum øðrum luttakara hjá Line, og tí
slapp Line Rafn sjálv at velja, hvør skuldi sendast heim, hon valdi at senda
Nanni heim. Í næsta liveshow slapp Jógvan víðari uttan at koma í vandabólkin.
Jógvan kom allan vegin til seinastu finaluna, har bert trýggir luttakarar eru
eftir. Hann gjørdist nummar tvey av øllum, meðan tann tá bert 15-ára gamla
Emilie Esther vann kappingina.

     Luttekur í (ella er mentor fyri) "Undir 25"-bólkinum ("Undir 24" í sesong
6, "Undir 23" í sesong 7)      Luttekur í (ella er mentor fyri) "Yvir
25"-bólkurin ("Yvir 24" í sesong 6, "Yvir 23" í sesong 7)      Luttekur í (ella
er mentor fyri) "Bólkar"-bólkin



https://fo.wikipedia.org/wiki/William_Gibson_Sloan

William Gibson Sloan (Gamli Sloan) var borin í heim 4. september 1838 í Dalry í
North Ayrshire, Skotlandi. Foreldur hansara vóru Nathanael og Elisabeth Sloane
(Sloan), sum búðu í býarpartinum Bridgend í Dalry. William gjørdist upprunaliga
trúboðari, útsendur av The Religious Tract and Book Society of Scotland, í
Hetlandi og Orkney.

Meðan hann var í Hetlandi fór Sloan at halda seg afturat baptistasamkomuni í
Lerwick, og hann varð doyptur í 1864 í Lerwick. Hóast hetta gjørdist hann
ongantíð baptistur sjálvur. Hann fann ongan skilnað millum trúgvandi í
skriftini; men var sannførdur um, at tað fanst bara ein samkoma, samkoma Guds.
Tað var við hesi sannføring at hann, eftir at hava hoyrt um Føroyar frá
hetlendskum sjómonnum, kendi Guds kall at koma til Føroya sum evangelistur í
1865.

Hóast lítið sást til úrslit av evangeliska arbeiði Sloans tey nógvu fyrstu
árini, so "gav Gud vøkst" í ríkt mát við tíðini, og Brøðrasamkomurnar vuksu. Nú
hoyra uml. 12% av øllum føroyingum til hesar samkomur. 4. september 1914
andaðist William Sloan á sínum 76 ára føðingardegi í heimi sínum í Tórshavn.

11. oktober 1881 giftist William Sloan í Glasgow Elsebeth Isaksen (Elspa) í
Geil, sum tá var 24 ára gomul. William og Elspa Sloan fingu seks børn: Poul (f.
1882), Elisabeth (Betty) (f. 1887), Archibald (f. 1890), Cathrine (f. 1892),
Anna Elisabeth (f. 1895) og Andrew (f. 1896). Elspa sat einkja til hon doyði 4.
juni 1939.



https://fo.wikipedia.org/wiki/Viktoriavatn

Viktoriavatn (eisini rópt Nyanza) er størsta vatnið í Afrika. Vatnið haðani
rennur gjøgnum Nilá út í Miðjarðarhav. Nógvur fisk­ur er í Viktoriavatni. Tað
hevur eisini stóran týdning sum farleið millum londini Kenja, Uganda og
Tansania. Fyri at fáa meira burtur úr fiskivinnuni varð eitt nýtt fiskaslag
slept út í Viktoriavatn í 1950-árunum. Tað var nil-áburran, sum ikki hevði verið
í vatninum áður. Nil-áburran treivst væl, og nógv meira varð nú fiskað. Men
seinni vísti tað seg, at nógv onnur fiskasløg minkaðu í staðin. Hetta vóru
fiskasløg, sum fiskimenninir, ið búðu fram við vatninum, fiskaðu við smáum
útróðrarbátum. Í staðin komu stór fiskiskip langvegis frá at fiska nil-áburruna.
Í Viktoriavatni trívist ein vatnplanta, ein hýasint, sum helst er komin úr einum
urtagarðshyli. Hesin vøksturin flýtur omaná og fjalir stórar partar av vatninum.
Tað ger, at bátar illa fáa siglt. Men nú er eitt skordýraslag sett út, sum etur
hesa vatnplantuna, og tí er ikki so nógvur ampi av henni longur.



https://fo.wikipedia.org/wiki/Victor_Danielsen

Victor Danielsen (28. mars 1894 í Søldarfirði - 2. februar 1961 í Fuglafirði)
var ein føroyskur trúðboðari innan Brøðrasamkomuna og bíbliutíðari. Hann var
útbúgvin lærari.

Victor Danielsen gekk á læraraskúla í Havn 1911 - 1914, tá hann fekk prógv sum
bestur av teimum 10, sum tá fingu prógv. Skúlatíðina í Havn hevði hann nakað av
sambandi við heimamissiónina og serliga danska trúboðaran hjá heimamissiónini,
Ryving-Jensen. Hesa tíðina upplivdi hann eina andaliga kollvelting, sum
fullkomiliga broytti hansara lív. Eftir lokið prógv gjørdist hann lærari við
skúlarnar í Søldarfirði, á Glyvrum og í Lamba, men gavst sum lærari longu 6 - 7
mánaðir seinni og fór at virka sum trúboðari. Í 1916 breyt hann við kirkjuna, tá
hann saman við øðrum varð doyptur á sjónum í Søldarfirði, og eftir tað gjørdist
hann ein hin ídnasti trúboðarin hjá Brøðrasamkomuni. Í 1920 giftist hann
Henrikku Malenu f. Olsen úr Søldarfirði. Í 1928 fluttu tey til Fuglafjarðar,
fyrst í eina lítla íbúð í samkomuhúsinum Siloa, og í 1933 fluttu tey í egin hús
við Gjógvará í Fuglafirði.

Victor Danielsen var sera virkin trúboðari, og umframt at vera virkin í
samkomuni í Siloa í Fuglafirði ferðaðist hann víða um landið og prædikaði.

Bókmentaliga avrik Victors var fyrst og fremst bíbliutýðingin. Hitt Nýggja
Testamentið kom út í 1937 í týðing Victors, og í 1949 kom øll Bíblian út í
hansara týðing - nú við nýtýddum Nýggja Testamenti.

Victor umsetti umleið 870 sálmar, og sjálvur yrkti hann 27 sálmar. Umframt
bíbliu og sálmabók skrivaði Victor Danielsen 2 skaldsøgur: Aðru ferð (1927) og
Nei, lyftið sveik ikki (1947). Hann týddi úti við 20 bøkur. Allar bøkur hansara
hava andaligt innihald og eru partur av trúboðanarvirki hansara. Gjøgnum
bókmentaliga arbeiði sítt, serliga gjøgnum bíbliutýðingina og sálmabøkurnar,
fekk Victor Danielsen stóra ávirkan á Brøðrasamkomuna í Føroyum og á føroyskt
samkomu- og kirkjumál.

Tann 28. september 2008 varð standmynd av Victori Danielsen avdúkað í
Fuglafirði. Tað er listamaðurin Hans Pauli Olsen, ið hevur gjørt standmyndina.

Afturat hesum skrivaði hann fleiri smárit og greinar, og almanakkan "Ráðgevari
mín" fór hann at geva út í 1937. Hann var komin í 25. árg., táið Victor doyði.
"Ráðgevari mín" kemur framvegis út hvørt ár.



https://fo.wikipedia.org/wiki/Vetrarmorgun

Vetrarmorgun er ein føroyskur stuttfilmur frá 2013, sum skopuningurin Sakaris
Stórá hevur leikstjórnað og skrivað handrit til. Filmurin varð boðin til størsta
filmsfestivalin í Evropa, Berlinaluna (Berlin International Filmfestival), har
hann varð sýndur 7 ferðir í februar 2014. Sakaris og Ingun í Skrivarastovu, sum
framleiddi filmin, og tær báðar genturnar, ið spældu høvuðsleiklutirnir: Armgarð
G. Mortensen og Helena Heðinsdóttir vóru øll við á filmfestivalinum í Berlin.
Filmurin varð tilnevndur trýggjar virðislønir, ein teirra var Teddy-virðislønin
ið er ein virðisløn ið verður latin filmum ið varpa ljós á evni sum LGBT
felagsskapurin arbeiðir fyri. Eitt evni í filmminum er nevniliga samkyndleiki.
Sakaris segði í samrøðu við Philipp Schmidt frá Teddyaward.tv, at hann nokk ikki
hevði torað at gjørt ein film um hetta evnið fyri eini 5-10 árum síðan, men nú
tordi hann, tí tað er blivið meira góðkent at tosa um hetta evnið í Føroyum nú.
Filmurin varð frumsýndur á bókasavninum á Sandi hin 12. september 2013. Hann
varð eisin sýndur á Tjóðpallinum í Havn 21. september 2013. Kinna Poulsen
ummælti filmin og helt at hann var flottur, men at søgan var nakað tunn, og at
tað bleiv næstan gjørt ov nógv burturúr til sýningina í Havn, men útlendingum
dáma væl filmin og hann er væl móttikin í Berlin.

Hin 14. februar 2014 vann stuttfilmurin Vetrarmorgun eina filmsvirðisløn á
Berlinaluni 2014, hann vann í bólkinum sum á enskum verður nevndur The Special
Prize of the Generation 14plus International Jury.

Mikael Blak hevur gjørt tað mesta av tónleikinum í Vetrarmorgun, Hanus G.
Johansen hevur gjørt eitt av løgunum.



https://fo.wikipedia.org/wiki/V%C3%B8lusp%C3%A1

Vøluspá er kendasta og mest týðandi av norrønu gudakvæðunum. Soleiðis ljóðar
fyrsta ørindi í Vøluspá:

Tað finnast tvær fullfíggjaðar uppskriftir av kvæðnum, onnur í tí sokallaðu
kongabókini Codex Regius, meðan hin er at finna í Hauksbók. Munurin millum
uppskriftirnar er lítil, stavsetingin brýtur frá og onkur ørindi mangla í báðum.
Vanligt er tí at nýta ein “normaliseraðan” tekst, har holini í aðrari útgávuni
eru fylt út úr hinari.

Úrslitið er tann kenda útgávan av Vøluspá við 66 ørindum, yrktar í kvæðaháttinum
fornyrðislag.

Tað er eitt sindur óvist, hvar og nær Vøluspá er yrkt. Helst er kvæðið sett
saman í Íslandi onkuntíð seint í 10. øld, altso stutt fyri kristningini av
landinum. Óvissan er tó grundað á ta sannroynd, at partar av Vøluspá tykjast at
vera eldri enn aðrir. Hetta, og so frávik í frásagnarhættinum, bendir á, at
kvæðið er sett saman av fleiri eldri mytiskum kvæðum.

Ein afturvendand spurningur viðvíkjandi Vøluspá er: hvør er tað, ið vølvan tosar
við? Hóast hon í innganginum biður “allar heilagar verur” t.v.s. mannaættina um
ljóð, og fleiri ferðir setur spurningin: “Skilja tit nú ella hvat?”, so benda
fleiri skeivt sett ørindi inni í sjálvum tekstinum á, at Vøluspá, sum onnur
norrøn kvæði, upprunaliga hevur havt ein episkan inngang. Hetta fekk norska
filologin Sophus Bugge (1833-1907) at gera eina lítla endurskipan av tekstinum,
har hann flutti ørindini 22, 28 og 29 fremst í kvæðið.

Um vit nýta tann endurskipaða tekstin hjá Bugge, so byrjar Vøluspá við at siga
frá vølvuni og seiðkvinnuni Heið, sum undir andamáning í einsemi fær vitjan av
Óðini. Hin gamli ásagudurin gevur henni gávur at síggja út í ymsar heimar.

So byrjar vølvan sína frásøgn við at siga frá um upphavið, hvussu tíðin tók sína
byrjan í tí mytisku frumglopruni Ginnungagapi, um hvussu frumlutirnir vórðu til,
og hvussu gudarnir fingu skil á tí skipaða alheiminum.

Eftir hetta kemur parturin ið vanliga rópast Dvørgatal, har vølvan sigur frá
upphavi dvørganna og reksar eina rúgvu av dvørganøvnum upp. (Dvørgatal er helst
eitt kvæði fyri seg, sum av einari ella aðrari orsøk er vavt upp í Vøluspá).

Síðan sigur vølvan frá, hvussu fyrstu menniskjuni vórðu skapt, og um nornurnar,
lagnuguddómarnar, ið halda til við einari av rótunum á Yggdrasils aski.

Vølvan sigur eisini frá umstøðunum viðvíkjandi tí fyrsta krígnum í heiminum, tá
gudaættirnar æsir og vanir ruku í krovið á hvørjum øðrum, orsakað av drápinum av
tí frumkendu Gullveig.

Í øðrum parti verður hin ljósi og góðlynti Baldur dripin. Drápið hevur við sær
eina røð av ræðugerðum, sum enda við ragnarøkum, har gudar og jatnir útrudda
hvønn annan. Ragnarøkur gera enda á heiminum, jørðin søkkur í kav, og alt endar
aftur í sínari upprunastøðu í ti myrka ruðuleikanum.

Sambært vølvuna skal ein nýggjur heimur tó rísa úr havinum. Har skulu Baldur og
drápsmaður hansara Høður ráða fyri borgum. Ein nýggjur gullaldur skal koma, men
fyri at gera vart við at alt gongur í ring, hómast hin ræðuligi ormurin
Niðhøggur í sjónarringinum, ein áminning um at eisini hesin nýggi heimurin er
dømdur til undirgang og deyða.



https://fo.wikipedia.org/wiki/V%C3%A1gar

Vágar er oyggj í Føroyum millum Mykines og Streymoy. Vágar er við sínum umleið
178 km2 triðstørsta oyggj í Føroyum, og her búgva umleið 3 túsund fólk. Vágar
hevur vegasamband við meginøkið gjøgnum Vágatunnlinum, sum var fyrsti
undirsjóartunnil í Føroyum. Sambandið út í heim er eisini úr Vágum, har einasti
flogvøllur í Føroyum liggur.

Vágar eru eyðkendar við stóru vøtnunum Leitisvatni/Sørvágsvatni og Fjallavatni
umframt smærri vøtnum, har væl liggur fyri at fiska. Hetta er størsta óbygda øki
í Vágum. Øll strondin norðanfyri, frá Gásadali í vestri til Sandavágs í eystri,
liggur sum ein stór nátturupark og gevur ríkar møguleikar fyri upplivingum.
Størsti hólmarnir í landinum liggja vestanfyri, Tindhólmur og Mykineshólmur.
Gistingartilboð í oynni eru Hotel, Vallaraheim, camping, Ból og Biti og
summarhús, møguleiki er at eta á matstovu og kaféteria. Serstakt fyri Vágar er
einasti flogvøllur í landinum. Hóast oyggin ikki hevur nógv smá vøtn, so eru tey
tvey størstu vøtnini, Fjallavatn og Leitisvatn her. Í 2003 fekk oyggin fast
samband um undirsjóvartunnil til Streymoynna.

Norðasti landoddi er Slættanes, sunnasti Trælanípa. Móti landsynningi er
Stakkurin og móti útnyrðingi Barðið. Uppi yvir Stakkinum stendur
Trøllkonufingur. Vágar eru vøkur oyggj, her kunnu vit síggja stillar firðir,
breiðar dalar, fuglaberg, høg fjøll, stór vøtn og stórar slættar. Langvegin
gjøgnum oynna gongur ein breiður dalur, sum eitur Klovin, og í honum eru tvey
størstu vøtn í Føroyum, Sørvágsvatn, studum kallað Leitisvatn, og Fjallavatn. Úr
Sørvágsvatni fellur Bøsdalafossur. Fjøllini eru breið omaná og ikki brøtt uttan
tey í útnyrðingshorninum. Tey hægstu eru Árnafjall (722 m), Eysturtindur (715 m)
og Malinstindur (683 m). Brøtt berg eru um allar síður á oynni fram móti
Vestmannasundi. Størstu áir eru Sjatlá og Repsá. Vestur úr sunnara armi á
Sørvágslendinum eru hólmarnir Tindhólmur og Gáshólmur. Millum Vágalandið og
Tindhólm standa tveir sjáldsama vakrir drangar. Gáshólmssund millum Tindhólm og
Gáshólm og Stórasund millum Tindhólm og drangarnar eru ikki farbar uttanfyri
kunnigar menn í góðum veðri. Innanfyri drangarnar er Drangasund.

35 % av fólkinum í Vágum búgva í Miðvági, 33 % búði í Sørvági og 27 % búði í
Sandavági. Knøpp 5 % búðu samanlagt í hinum trimum bygdunum. Fólkatalið í oynni
vaks við 158 fólkum frá 1. jan. 2005 til 1. januar 2011 .



https://fo.wikipedia.org/wiki/Tinganest

Tinganest er ein føroyskur tónleikabólkur. Teir, ið manna bólkin, eru Jóan Jakku
Guttesen: Sang, Bass, Akk. gittar - Magnus á Stongum: Sang, Akk. gittar - Eivin
Simonsen: El-gittar, akk. gittar Elias Simonsen: Tangentar, kór. Trummir, Akk -
Jan Ove Heinesen:

Bólkurin varð til fyrst í áttatiárunum við navninum TINGANEST, tó hevði ymisk
manning myndað bólkar í Sørvági líka frá sekstiárunum, har Magnus, Jóan Jakku og
Eivind vóru partar av. Seinni eisini í Danmark, har teir vóru í lestrarørðindum.
Í 1983 kom fyrsta bandið út, og varð hetta band nógv spælt. Sangir sum "Upp á
tá" og "Vágagellan" vóru og eru javnan enn at hoyra. Í 1984 kom annað bandið, og
tað triða kom í 86. Bólkurin hevur verið við í øðrum prosjektum eisini, serliga
Jóan Jakku hevur verið virkin í tónleikalívinum við soloútgávum og eisini saman
við øðrum. Nýtt tilfar verður eisini at hoyra í komandi framtíð frá onkrum av
limunum.

Núverandi manning í Tinganest er: Finnur J. Jacobsen trummur áslottur og sang,
Jóan Jakku Guttesen bass og sang, Holgar Jacobsen guitar, Magnus á Stongum
guitar og sang. Tinganest hevur spælt á fleiri av føroysku tónleikafestivalunum
og á øðrum konsertum runt um landið. Nevnast kann t.d., at Tinganest spældi á
G-festivalinum 2009, Tinganest spældi á konsertini í Saltsiloini á Drelnesi í
Suðuroynni 15. mai 2010, tvær vikur seinni spældu teir til dans á Seglloftinum á
Tvøroyri. Tinganest spældi eisini á Summarfestivalinum í Klaksvík í august 2010.



https://fo.wikipedia.org/wiki/The_Walt_Disney_Company

The Walt Disney Company, eisini kent sum Disney, er ein ein amerikonsk fyritøka
við høvuðssæti í Walt Disney Studios, Burbank, Kalifornia í USA. Fyritøkan er
kend um allan heimin og er tann størsta fjølmiðlafyritøkan í heiminum, um hugsað
verður um inntøkur. Tað vóru brøðurnir Walt og Roy Disney, sum stovnaðu
fyritøkuna hin 16. oktober 1923. Tá var navnið á fyritøkuni "Disney Brothers
Cartoon Studio". Tá fyritøkan broytti navn í 1986 til The Walt Disney Company,
bleiv tað samstundis víðkað um virksemið, og tey fóru í holt við nýggj vinnuøki,
eitt nú sjónleikur, útvarp, tónleik, bókaforløg og internetmiðlar. Harumframt
hevur fyritøkan ment nýggj øki innanfyri sjálva fyritøkuna fyri at víðka um
málbólkin, sum til tá í høvuðsheitum vóru smábørn og barnafamiljur.

Fyritøkan er nokk mest kend fyri sínar filmsframleiðslur frá teirra egna
filmsstudio, Walt Disney Studios, sum í dag er eitt av teimum størstu og
kendastu filmsstudium í USA. Disney eigur og rekur
ABC-sjónvarps-transmissiónsnetverk, eitt nú kaðalsjónvarps-kanalirnar Disney
Channel, ESPN, A+E Networks og ABC Family; bókaforlag, fjepparavøru
(merchandise) og teaturframførslur; samstundis sum fyritøkan eisini eigur og
rekur 14 tema- og stuttleikaparkir kring heimin. Fyritøkan hevur eisini havt
eina vælvirkandi tónleikadeild, umframt at hon hevur havt samstarv við Dow Jones
Industrial Average síðan 6. mai 1991. Ein av teimum fyrstu og kendastu
teknifilmsskapningunum hjá fyritøkuni, Mickey Mouse, er almenni maskotturin hjá
The Walt Disney Company.



https://fo.wikipedia.org/wiki/Tennessee

Tennessee (enskt; State of Tennessee) er stakríki í Sambandsríkinum Amerika við
umleið 6,5 mió. íbúgvum. Tennessee bleiv lutstatur í USA í juni 1796. Nashville
er høvuðsstaðurin og størsti býurin er Memphis. Í norðri hevur Tennessee mark
við Kentucky og Virginia, í eystri við North Carolina, í suðri við Georgia,
Alabama og Mississippi, og í vestri við Missouri og Arkansas. Eyknevni er
Sjálvboðinsstaturin (enskt: The Volunteer State).

Har er landslagið eyðkent av stórum gørðum, sum hava stórar víddir til
beitilendi. Summir av hesum gørðum, ið eisini verða nevndir ranches, hava
tíggjutúsundtals neyt gangandi á beiti. Kjøtið verður flutt út til allan heim.
 Um leið 48 prosent av landjørðini í Tennessee eru velt.

Countrytónleikur tók seg upp sum fólkatónleikur ímillum hvíta, fátæka fólkið í
Tennessee.

Í Tennessee eru bæði nógv og góð landbúnaðarjørð. Týdningarmesti útflutningurin
er búnaðarvørur: bummull, tubbak, hveiti, mais, korn og kjøt. Onnur týðandi
grøði er soyabønir og jarðnøtir. Bøndurnir dyrka eisini frukt og hava eisini
skógarvinnu. Í øllum statinum eru ovurstórir garðar. Summar fyritøkur í
landbúnaðinum í Tennessee eru sera stórar. Nógvastaðni eru stórar gróðrarlundir.
Gróðrarlundirnar hava framvegis stóran týdning fyri búskapin. Nógv jarðarbrúk
eru ómetaliga stór. Ein garður kann vera tríggjar ferðir so stórur sum allar
Føroyar. Har hava tey ógvuliga nógvan fenað, serliga neyt til at fáa kjøt. Úr
hesum stóru landbúnaðarøkjunum verða landbúnaðarvørur flutt­ar út til nógv lond
kring allan heim. Hesi støðini hava so statt ógvu­liga stóran týdning fyri at
útvega heiminum mat. Landbúnaðarjørð og skógir eru næstan 90 % av økinum í
Tennessee.  Í Tennessee eru fleiri enn 91.000 garðar.   Landbúnaðarframleiðslan
í 2014 liggur um góðar $2,2 mrd. um árið.

Næstan allastaðni í Tennessee gerast garðarnir størri og størri. Tað ber illa
til hjá bóndagørðum, sum ein familja rekur, at klára seg fíggjarliga, og tí
verða fleiri garðar lagdir saman í størri jarðarbrúk. Alsamt færri bøndur
framleiða alsamt meira mat. Tað ber til, millum annað tí at betri tøkni til
landbúnað verður ment, og tí at nógv verður gjørt við at kynbøta plantur og
húsdýr. Nógv jarðarbrúk hava eisini lagt seg eftir einari ávísari grøði ella
kanska tveimum. Harumframt nýta tey flestu nógv handilstøð og eitur móti loki og
skaðadýrum. Alt hetta ger, at meira fæst burturúr.  

Eitt annað týdningarmikið náttúrutilfeingi í Tennessee er teir stóru skógirnir.
  Skógarlendi fevna um umleið 52 % av landaøki í 2014.



https://fo.wikipedia.org/wiki/Sv%C3%B8rt_hol

Svørt hol síggjast ikki. Tey eru - ið hvussu er upprunaliga - ástøðiligir
himmalknøttir, sum eru so tættir, at einki, sum einaferð er komið inn í svarta
holið, nakrantíð sleppur út aftur, sjálvt ikki ljós . Vísindini halda, at
atdráttarmegin hjá summum stjørnum er so sterk, at ljós sleppur ikki av teimum.
Tá verður svart hol. Svørt hol eru sum dyr út úr alheiminum - tað, sum fer í
holið, kemur aldri inn aftur í alheimin. Vit síggja ikki inn í svarta holið, men
tað kann gera ein stjørnulíka (kvasar). Stjørnulíkar eru bjartastu himnakroppar,
sum eru.  Tann ið fyrstur kom við hugskotinum um svørt hol var franski
stjørnufrøðingin Pierre Laplace. Hann nevnir tey í 1795 í sambandi við
gravitationslógina hjá Isaac Newton. Í 1939 vísti amerikanski alisfrøðingurin J.
Robert Oppenheimer, at forsagnir um slíkar himmalknøttir eisini kundu grundast á
gravitationslæruna hjá Albert Einstein .

Tá ið stjørna doyr, verður eitt svart hol. Vit kunnu ímynda okkum, at ein stór
stjørna er um at doyggja. Einki brennievni er eftir at vinna orku úr. Stjørnan
spreingist og verður til eina spreingistjørnu (supernova). Innasti parturin
søkkur saman til eina nevtronstjørnu, t.e. ein ógvuliga tættan knøtt av
nevtronum, nakað sum ein ógvuliga stórur atomkjarni. Men er upprunastjørnan nóg
tung, orka heldur ikki nevtronirnar at standa ímóti tyngdini, og eitt svart hol
verður gjørt. Hetta hendir bara, tá ið stjørnurnar eru ógvuliga tungar. Stjørnan
minkar, men nøgdin er tann sama, t.e. evnisnøgdin verður størri og størri. Tá ið
komið er til eina ávísa stødd - schwarzschildradius (eftir stjørnufrøðingin Karl
Schwarzschild) - er knøtturin komin at evsta markinum. Eftir hetta sleppur einki
burtur úr aftur holinum, heldur ikki ljósið. Á hesum markinum reingjast tíð og
rúm ógvusliga .

Eingin veit at siga fyri vist, um svørt hol eru til. Tey síggjast jú ikki, men
ástøðini benda á, at tey eru til, og granskarar fáa eisini javnan ábendingar um
svørt hol, t.d. við røntgengeisling frá stjørnum, sum teir halda missa tilfar
til svørt hol, ella tá ið stjørnur í hópatali mala í klingur í sterkum
tyngdarfeltum, har einki er at síggja til nakran himmalknøtt, sum kann skapa
feltið. Nú á døgum eru flestu granskarar samdir um, at svørt hol eru til. Teir
halda eisini, at svørt hol eru í miðjuni á øllum stjørnubreytum  Kjarnin í
teimum heilt tungu stjørnunum er ov tungur at gerast nevtronstjørna. Kjarnarnir
í hesum stjørnum verða í staðin til svørt hol, tá ið stjørnurnar ganga til
grundar. Svørt hol síggjast ikki og eru tí trupul at ávísa, men nú á døgum munnu
fáir granskarar ivast í, at svørt hol veruliga eru til  . Svørt hol síggjast
ikki - tí mugu granskarar brúka aðrar snildir at ávísa tey. Mong dømi eru um
stjørnur, sum flyta seg, sum malatær um annan himmalknøtt, sum tó ikki sæst.
Verður samstundis sterk røntgengeisling máld frá hesum stjørnum, kann vera talan
um eitt svart hol. Geislingin stendst av, at ósjónliga svarta holið dregur
tilfar til sín úr stjørnuni. Tá ið hetta lødda tilfarið verður accelererað inn
ímóti svarta holinum, kemur sterk geisling frá tí.  

Í 1939 ger amerikanski alisfrøðingurin, J. Robert Oppenheimer, 1904-1967, eina
roynd at skilja, hvussu ein himmal knøttur kann gerast so tættur. Saman við
studenti sínum, Hartland S. Snyder, setur hann upp líkningar, sum vísa, at
møguleikin, at ein himmalknøttur kann draga seg saman til eitt svart hol, ein
singularitet, skal verða tikin í álvara. Oppenheimer slapp ikki at halda fram
við gransking síni, tí kríggið kom ímillum. Í 1942 var hann valdur at standa
fyri royndunum hjá teimum sameindu, Manhattan Project, at gera eina atombumbu.
Seinni, í sekstiárunum, vaks áhugin fyri teimum stóru kosmologisku spurningunum
aftur. Tá tóku fleiri aðrir  kendir granskarar upp aftur táttin við teimum
svørtu holunum, t.d. Stephen Hawking (1942-) og Roger Penrose (1931-) í Stóra
Bretlandi.

Heitið svart hol er tó yngri. Tað stavar frá 1969, og maðurin, sum kom við tí,
var amerikanski alisfrøðingurin John Wheeler. Longu stutt eftir at Albert
Einstein í 1915 er liðugur við sítt almenna relativitetsástøði, skrivar týski
alisfrøðingurin Karl Schwartzchild grein, har hann vísir á ástøðiliga
møguleikan, at tilfar kann draga seg so tætt saman, at tað í veruleikanum onga
rúmd hevur og tí óendaligan tættleika. Hann nevnir hetta skapið punktnøgd.
Schwartzchild vísir eisini á, at tað, sum seinni verður nevnt singularitetur og
svart hol, hevur ein “event horizon” - eina havsbrúgv, og hann roknar eina
stødd, sum fær navnið Schwartzchildradius :



https://fo.wikipedia.org/wiki/Suezveitin

Suezveitin er ímillum Reyðahav og Miðjarðarhav. Hon er longsta og týdningarmesta
grivna siglingarveit í heiminum og styttir ógvuliga nógv um siglingarleiðina úr
Evropa til bæði India og Eysturásia. Veitin, sum varð grivin við franskari og
bretskari hjálp, varð liðug í 1869. Síðan er hon dýpt og breiðkað, so hvørt
skipuni eru vorðin størri. Suezveitin kom undir egyptiskt yvirræði í 1956. Nú á
døgum er avgjaldið fyri skip, ið sigla ígjøgnum veitina, týdningarmikil inntøka
hjá egyptiska ríkiskassanum. Suezveitin gjørdi at teinurin úr Stórabretlandi til
India varð helvtina styttri. Suezveitin verður latin upp 17. november 1869.
Longu árið eftir sigldu 486 skip ígjøgnum veitina. Tríati ár seinni sigldu 3441.
171 km langa Suezveitin bindir Miðjarðarhav í Reyðahav . Teir gróvu veitina í 10
ár, og tá ið hon var liðug, var farleiðin millum Eysturásia og Evropa 3790
fjórðingar styttri. Nú fara eini 50 skip ígjøgnum veitina um dagin . Fleiri enn
20.000 skip sigla ígjøgnum Suezveitina um árið.

Frammanundan máttu øll skip sigla suður um Afrika. Í 1856 gav egyptiski
valdsharrin Sa'id Pasha franska sendiharranum Ferdnandi de Lesseps loyvi til at
grava siglingarveit ímillum Indiahav og Miðjarðarhav. Lesseps stovnaði
Suezveitarfelagið í 1856. Siglingarveitin varð latin upp fyri regluligari
sigling í 1869 og stytti ógvuliga nógv um siglingarleiðina ímillum Ásia og
Evropa. Í 1875 seldi valdsharrin í Egyptalandi, Ismail, bróðursonnur Sa'id,
Stórabretlandi partabrøv síni í veitarfelagnum.

Suezveitin er sera týðandi handilsleið, og javnan hevur hon verið miðdepil í
orrustum í Miðeystri. Suezveitin hevur t.d. fleiri ferðir verið afturlatin av
politiskari ósemju. Seinast var í arábiska-ísraelska krígnum í 1973 .



https://fo.wikipedia.org/wiki/St%C3%B3ra_D%C3%ADmun

Stóra Dímun og Lítla Dímun eru millum minstu oyggjar í Føroyum og liggja millum
Suðuroy sunnanfyri og Skúvoy og Sandoy norðanfyri. Stóra Dímun, vanliga rópt
Dímun, er 2,65 km² stór og 395 m høg. Hon hevur verið hildin at vera ein góð
oyggj, tí hagin er sum bøur, og fuglurin, serliga lundi og ryta, er óføra
nógvur. Áseyðatalið er um 400. Stóra Dímun er eitt sjálsamt stað at búsita í ár
2011. Tað at liva á einari so fjarskotnari oyggj við steyrrøttum bergið snipst í
havið, við einum grønum kolli omaná, er bert fáum beskorið. Umhvørvið er ikki
bert sjálsamt og serstakt men vakurt og avbjóðandi í sama andadrátti. Fuglalívið
er fjølbroytt og nógv er av bjargafugli.

Almenna samferðslan til Dímun er einans við tyrluni hjá Atlantsflog.
Ferðasamband er 3 ferðir um vikuna, mikudag, fríggjadag og sunnudag. Bert
mikudag ber til at koma til og frá Dímun sama dag. Uttanfyri hesar tíðir kann
ikki komast til og av oynni. Av tí at oyggin er illa atkomulig frá sjónum er
lítið og onki sjóvegis samband. Tyrludeildin er altíð lagalig at heita á, um
okkurt serligt er.

Málfrøðingar siga, at navnið Dímun hevur keltiskan uppruna. Fyrra stavilsi - dí
ella di - týðir tvey, tvær ella tveir, meðan seinra stavilsi - mun - er ein
leivd av keltiska orðinum muinn, ið týðir nakki, ryggur ella hædd. Tvs. at Dímun
týðir tveir nakkar, tveir ryggir ella tvær hæddir, og var upprunaliga samheitið
fyri báðar oyggjarnar, Stóru- og Lítlu Dímum. Hetta gæliska nevnið ið er vanligt
í Írlandi gongur eisini aftur í Íslandi og Hetlandi.

Hóast oyggin er ring at koma til, hevur fólk búð har líka frá landnámstíð. Hon
er nógv umrødd í Føroyingasøgu, sum viðger tíðina í Føroyum í 10. og 11. øld. Tá
búðu brøðurnir Brestir og Beinir í Skúvoy, og teir høvdu eisini búgv í Dímun.
Ófriðarligar tíðir vóru og menn samdust illa. Brestir og Beinir vórðu dripnir,
og tá tók Havgrímur úr Suðuroy ræði í Dímun. Sonur hansara, Øssur Havgrímsson
bygdi virki í oynni, men hann var dripin av Sigmundi Brestissyni.

Í miðøld varð oyggin kongsjørð og hevur síðani verið ein bóndagarður. Fyrr var
skuldi nógv fólk til garðin, og fólkatalið lá um 20-25. Garðurin hevði eisini
kirkju frá gamlari tíð, men hon var tikin niður í 1922. Veggirnir standa tó uppi
enn. Tað vandamiklasta arbeiðið var fuglaveiðan, og vanlukkur hava verið mangar,
serliga í 19. øld og fyrst í 20. øld, tá fullu 17 menn. Teirra millum var
sóknarpresturin, sum fall í Kleivini í 1874, tá ið hann var á veg av aftur
oynni.

Uppskrivað er at ein (helst seinasti) gorfuglur varð fingin í Stóru Dímun 1.
juli 1808.

Dímun er eitt festi, sum er fulltíðarstarv hjá festaranum. Seyðahald er
høvuðsgrundarlagið afturat einum ískoyti frá fuglaveiðu. Onkur parttíðarstørv
eru á oynni, m.a. at passa elverkið hjá SEV og at avgreiða tyrluna. Nógv
virksemi er í Dímun. Tað verður bygt eitt framleiðsluhús, ið umfram at skula
hagreiða kjøt og fugl, eisini rúmar einum garvaríði. Skinnini verða seld á
meginøkinum. Av tí at Stóra Dímun bert er eitt festi og tær náttúruskaptu
fortreytirnar avmarka vinnumøguleikarnar, kann oyggin bert uppihalda einari
familju. Men søgu- og mentanarliga sæð er tað av stórum týdningi, at oyggin
framhaldandi verður búsett, og tí er tað umráðandi at skapa tær neyðugu
fortreytirnar fyri hesari búseting. Í Dímun eru tey farin undir at útvega orku
við hitapumpu, ið er ein luft til vatn skipan. Hetta er eitt royndartiltak, ið
hevur til endamál, at spara olju, ið er sera trupul og dýr, at fáa til oynna.



https://fo.wikipedia.org/wiki/South_Park

South Park er ein amerikonsk kult sjónvarpsteknirøð. South Park, sum snýr seg um
fýra smádreingir í býnum av sama navni í Colorado, hevur skapt stóra øsing líka
síðani røðin byrjaði í 1997. Men, sum so ofta er støðan við øsandi tilfari,
hevur hetta skapt ein stóran skara av kult fjepparum. Teir báðir menninir handan
South Park, Matt Stone og Trey Parker eru kendir fyri at arbeiða við ymisku
pørtunum heilt til freistina soleiðis, at teir fáa tikið nýggjastu
samfelagsmenningina við.

Tey fyrstu fimm árini, varð Kenny, ein av høvuðspersónunum, dripin á mangar
ymsar groteskar hættir – og altíð við útsøgnini "Oh my God, they killed Kenny!"
í kjalarvørrinum. Men so aftan á fimm ár, máttu Trey Parker og Matt Stone gera
ein nýggjan persón, tí teir høvdu ikki fleiri hugskot til, hvussu Kenny skuldi
doyggja. Teir manglaðu kreativa inspiratión.

Hóast hyggjararnir verða noyddir at síggja tríggjar lýsingar í hvørjum parti, so
man tað óivað koma væl við, at søgan um lívið hjá teimum fýra dreingjunum nú
verður tøk á netinum – fullkomiliga ókeypis og lógligt. Tað er almenna
heimasíðan hjá South Park røðini, ið hevur gjørt partarnar tøkar fyri øll at
heinta. Heimasíðan er www.southparkstudios.com.

South Park hevur gjørt gjøldur úr jødum, katolikkum, mormonum, gudloysingum og
nógvum, nógvum øðrum.

Kanada - 18 ár Nýsæland - 16 ár Pólland - 18 ár Skandinavia - 15 ár Stóra
Bretland - 15 ár Týskland - 16 ár Ungarn - 18 ár USA - 18 ár



https://fo.wikipedia.org/wiki/Sm%C3%A6rru_Antilloyggjar

Smáu Antilloyggjar eru í einum boga úr Puerto Riko í Stóru Antilloyggjum fyri
norðan og at strondini í Suðuramerika. Oyggjarnar hava verið evropeisk hjálond,
men nú eru tær flestu fræls ríki. Tær frælsu oyggjarnar eru St. Kitts og Nevis,
Antigua og Barbuda, Dominika, St. Lusia, St. Vinsent og Grenadinoyggjar,
Barbados, Grenada og Trinidad og Tobago. Nógvar oyggjar eru enn undir
Stórabretlandi, Fraklandi, Hollandi ella USA: Amerikonsku Jómfrúoyggjar,
Anguilla, Aruba, Bretsku Jómfrúoyggjar, Bonaire, Curacao, Guadeloupe, Martinque,
Montserrat, Saint Martin, Sint Maarten, Sint Eustatius, Saint Barthélemy og
Saba.

Fólkið er ættað úr Afrika, Evropa og Asia, og burtur úr tí er sprottin egin og
lívlig mentan, sum leggur stóran dent á tónleik og dans. Bananir, sum vaksa væl
í nógvum hita og nógvum regni, eru týdningarmikil útflutningsvøra. Men javnan er
vandi fyri, at banangrøðin misferst, tá ið ódnir herja. Fyrr fóru fólk ímillum
oyggjarnar í báti, og enn verður mesta vøran flutt við skipi, tí at tað er
bíligasti flutningsháttur. Stórar útflutningshavnir eru t.d. Castries í St.
Lusia. Í fleiri oyggjum eru ongar jarnbreytir lagdar, og høvuðsvegirnir eru mest
fram við strondini, og tí er vegasambandið inn í oyggjarnar vánaligt. Í Antigua,
Barbados, Martinique og mongum øðrum oyggjum eru nú lagdir stórir flogvøllir.
Stór flogfør kunnu seta seg.

Mesti ídnaðurin í Smáu Antilloyggjum er í Trinidad og Tobago. Olja og gass eru í
undirgrundini, og har eru virki, sum vinna úrdráttir úr oljuni og gassinum, og
eisini er jarn- og stálídnaður. Tá ið Barbados er frá, eiga hini londini so at
siga eingi ráevni, og høvuðsinntøka teirra er landbúnaður, t.d. bananir, sukur,
bummull og kakao. Seinastu árini hevur verið roynt at gera útflutningsídnaðin
fjølbroyttari. Í St. Vinsent og Grenadinoyggjar er gjørd stór kvørn, og í
Martinique oljureinsiverk. Á mongum oyggjum hevur ymiskur smáídnaður tikið seg
upp.



https://fo.wikipedia.org/wiki/Skerpikj%C3%B8t

Skerpikjøt er føroyskur matur. Tað er tjógv ella bógvur av seyði, sum verður
hongt í ein hjall at turka í fleiri mánaðir. Kjøtið verður fyrst visnað, síðan
ræst, og at enda turt. Smakkurin er tengdur at ymiskum faktorum so sum veðurlagi
og hvussu góður hjallurin er. Ein trupulleiki, ið ansast má eftir, meðan kjøt
hongur í hjalli og turkar, eru skinflugurnar. Tær mugu ikki sleppa nær kjøtinum
at víggja, tí so kemur maðkur í, og kjøtið verður tá ikki etandi. Tað skal helst
vera kalt í veðrinum um heystið, tá slaktið er fyri, tí tá eru ongar flugur. Er
tað lýtt í veðrinum, eru flugur, og so má ansast væl eftir at halda teimum frá
kjøtinum. Í Føroyum er ikki vanligt at eta visnað kjøt, man bíðar antin til
kjøtið er blivið ræst ella til tað er turt. Ræst kjøt verður kókað ella stokt.
Turt kjøt verður etið, sum tað er, tað verður ikki kókað ella stokt. Tá talan er
um fisk, tvøst og um ávís sløg av fugli, so verða hesi havd til matna í øllum
trimum støðum: visnað, ræst ella turt. Tað er tað turra seyðakjøtið, sum verður
nevnt skerpikjøt. Tað verður eisini nevnt turt kjøt. Skerpikjøt verður etið á
ymiskan hátt, tað kann verða etið sum viðskeri upp á rugbreyð, drýl ella
franskbreyð, tað kann etast afturvið kókaðum eplum, tað er tó ikki so vanligt.
Skerpikjøt er eisini ofta at finna í sjálvtøkuborðum, sum eru vanlig at brúka nú
á døgum til vælkomst, móttøkur, konfirmatiónir, barnadópar, brúdleyp,
føðingardagar og aðrar merkisdagar.



https://fo.wikipedia.org/wiki/Sionisma

Sionisman (á hebraiskum ציונות‎), ið er uppkallað eftir fjallinum Sion, arbeiddi
fyri at seta á stovn ein jødiskan stat, ið skuldi staðfesta politisku,
mentanarligu og trúarligu sjálvstøðu jødanna. Longu í 1800-talinum vóru stórir
trupulleikar: jødar vórðu ikki javnsettir við onnur í samfelagnum, sjálvt um
teir royndu at laga seg eftir teimum umstøðum, teir livdu undir. Serliga var
hetta galdandi í Eysturevropa og í Russlandi, har jødar vóru fyri álvarsligum
ágangi. Hetta gjørdi sítt til, at longsulin eftir einum jødiskum heimlandi
kyknaði teirra millum. Av hesum spretti ein politisk rørsla, sionisman.
Eysturríkski jødin Theodor Herzl skrivaði í 1895 bókina "Tann jødiski staturin"
(upprunaheiti Der Judenstaat), har hann viðger, hvussu neyðugt tað er, at jødar
fáa sítt egna heimland. Hann staðfestir, at best hevði verið, um hesin statur
kundi verið í Palestina, men annars kundi hann eisini verið aðrastaðni. Nevnd
verða fleiri støð, m.a. Sinaihálvoyggin. Fyrst í 1920-árunum vóru nógvir jødar í
Russlandi og Evropa fyri atsókn, og eini 17.000 lótu lív. Nógvir ungir jødar
rýmdu tá úr Russlandi til Ísrael, har teir vónaðu at kunna liva í friði og
frælsi. Jødar fóru hugaliga í gongd við at dyrka landið, og teir vóru væl
móttiknir. Men longu í 1929 hoyra vit um stríð millum arábar og jødiska
niðursetufólkið.



https://fo.wikipedia.org/wiki/Senati%C3%B0_%C3%AD_USA

Senatið í USA (enskt: United States Senate) er tann eini helmingurin av tí
føderala lóggevandi tinginum, sum er Kongressin. Hin helmingurin er
Umboðsmannatingið (House of Representatives). Hvør einstakur av teimum statunum
í USA hava tveir senatorar. Annað hvørt ár stendur ein triðingur av senatorunum
fyri vali, og tí varir eitt valtíðarskeið í seks ár. Upprunaliga vóru
senatorarnir tilnevndir av lóggevandi tinginum í teirra statum, men síðan 1913
hevur amerikanska grundlógin kravt beinleiðis val. Senatið hevur umframt vanligt
lógararbeiði ábyrgdina av at undirskriva ella at vraka altjóða sáttmálar, sum
USA ger við aðrar tjóðir, og hevur ábyrgdina fyri at góðkenna ráðharrar,
umboðsmenn (ambassadørar) og dómarar, sum eru tilnevndir av forsetanum.

Senatið hevur eins og øll kongressin hjá USA bústað í Capitol-bygninginum í
Washington, D.C.. Varaforsetin í USA er formaður fyri Senatið. Um so er, at
atkvøðurnar standa á jøvnum, tá atkvøtt verður, so kann hansara atkvøða gerast
tann avgerandi. Í verandi Senati, hava demokratarnir meiriluta við 59 limum,
meðan republikanararnir hava 41 limir. Harry Reid (D), Senatorur, er
meirilutaleiðari, og Mitch McConnell (R), senator, er minnilutaleiðari. Tveir
limir eru uppstillaðir og valdir sum uttanveltaðir, men hoyra de facto til
demokratarnir.



https://fo.wikipedia.org/wiki/S%C3%A1ra_Ryggshamar_Nysted

Sára Ryggshamar Nysted (fødd 19. januar 2001 í Vági) er ein føroyskur svimjari,
ið svimur fyri Susvim og Føroyar. Bæði foreldur hennara, Anita Ryggshamar og
Jóhannes Nysted úr Vági, eru fyrrverandi landsliðssvimjarar og hava bæði
luttikið á Oyggjaleikum fyri Føroyar. Hin 9. januar 2016 setti hon tað fyrsta
føroyska metið, ið er sett á langgeil í Føroyum, tá ið hon setti met í 400
metrum frísvimjing við tíðini 4:24.20 á Susvim Stevnu 2016 í Páls Høll í Vági.

Sára setti juniormet í 100 metrar firvald á 1:06.58. Poula Øssursdóttir Mohr
átti juniormetið á 1:09.23 frá 2010.

Sára setti juniormet í 100 m rygg við tíðini 1:06.39. Signhild Joensen úr Ægir
átti juniormetið á 1:06.90, frá Evropeisku Leikunum í Baku í 2015.

Sára luttók á Føroya fyrstu langgeil svimjikapping, ið varð hildin í Páls Høll í
Vági hin 9. januar 2016. Sára setti trý nýggj føroysk met. Fyrst setti hon met í
400 m frí við tíðini 4:24.20, tað var fyrsta met sett á langgeil í Føroyum.
Síðan setti hon met í 100 m frí við tíðini 58.91, og at enda setti tók hon metið
í 800 metrum frí, ið Mona Simonsen setti á HM í 2007 í Melbourne. Nýggja metið
hjá Sáru í 800 m frí var 9:12.01.

Gentustafettin setti stórt nýtt føroyskt juniormet fyri landslið, tá ið tær
svumu 4x100 frí uppá 3:56.68, har gamla metið var 4:02.35 frá NJM 2010. Tær sum
svumu vóru Signhild Joensen úr Ægir, Sára Nysted úr SuSvim, og Jana Thomsen og
Barbara Debes úr Ægir.

Føroyar hevði tveir luttakarar til HeimsMeistarastevnuna fyri Juniorar 2015 í
Singapor, Sára Nysted og Vár Erlingsdóttir Eidesgaard.

Sára og tríggir aðrir føroyingar luttóku á Norðurlendsku Meistarastevnuni fyri
Ung 2015 í Jönköping, ið var fyri gentur føddar ár 2001 og 2002 og fyri dreingir
føddir 1999 og 2000. Kappingarnar vóru á langgeil. Avrikið gjørdist tað besta
hjá Føroyum nakrantíð og Sára vann flest heiðursmerki ið nakar føroyingur hevur
vunnið til hesa kapping. Hon vann fimm gull heiðursmerki og eitt
silvurheiðursmerki. Vár Erlingsdóttir Eidesgaard (HS) vann silvur í 800 frí við
tíðini 9:25.45. Hinir báðir luttakararnir vóru Rókur Trygvason úr Ægir og Birni
Sigvardsen úr Havnar Svimjifelag. Heiðursmerki, tíðir og met hjá Sáru vóru hesi:

Sára luttók á svimjistevnu í Íslandi frá 16. til 18. januar 2015. Hon vann
fleiri heiðursmerki og setti fleiri nýggj føroysk juniormet. Eitt nú svam hon
við tíðini 1:00.17 í innleiðandi kapppping og setti nýtt føroyskt juniormet í
100 metrum frí, hon vann gull í unglingakappingini fyri gentur yngri enn 14 ár
og kom samstundis í opnu A-finaluna. Hon svam skjótastu tíð av 30 luttakrarum í
bólkinum fyri gentur 14 ár og yngri.

Sára luttók á FMJ í Havn, sum varð hildið 25. og 26. apríl 2014. Hon vann flest
heiðursmerki yvirhøvur - 13 úr gulli og 3 úr silvuri. Hon hevði eisini nøkur av
teimum bestu FINA stigum á kappingini, á listanum yvir 12 tey bestu FINA stigini
átti Sára helmingin:



https://fo.wikipedia.org/wiki/S%C3%A1mal_Joensen-Mikines

Sámal Elias Frederik Joensen-Mikines (23. februar 1906 í Mykinesi - 21.
september 1979 í Keypmannahavn) var ein av Føroya størstu listamonnum.

Hann varð borin í heim á teirri brimbardu útoynni Mykinesi. Hann tók sær navnið
á oynni til eftirnavn. Alt lívið kendi Mykinesmálarin - ella Mikines, sum vit
plaga at rópa hann - seg tætt knýttan at dramatisku náttúruni á síni føðioyggj
og at bygdarfólkinum har.

Í 1928 - 1932 fekk Mikines útbúgving sum listamaður á Kunstakademiets Malerskole
í Keypmannahavn. Mikines var fyrsti føroyski yrkislistamaður, og av røttum
verður havt á orði, at hann er faðir at føroyskari myndlist.

Eftir lokna útbúgving vendi Mikines heim aftur til Føroya, og síðan skifti hann
ímillum at búgva í Mykinesi, Havn og Keypmannahavn. Føðioynna vitjaði hann at
kalla á hvørjum sumri, hann fann myndevni síni har og aðrastaðni í Føroyum.
Undantøk frá hesum eru landslagsmálningar, hann málaði á Bornholm og í Bovbjerg
í Danmark eitt skifti í 1960-árunum.

Ein eyðkendur norrønur ekspressionistiskur tóni er í list Mikinesar. Í
tíðarskeiðnum 1933 — 1940 er menniskjalig líðing eitt ástøðiligt myndevni. Tann
kensluborni listamaðurin kennir deyðans nánd — trý systkin hansara og faðirin
doyggja av tuberklasjúkuni. Hartil kemur, at skipbrot og aðrar vanlukkur á
havinum raka næstringar hansara. Havið tekur mangar Mykinesmenn í bestu árum —
skyldmenn, grannar og vinmenn og Mikines tekur á seg byrðuna at lýsa líðingina.
Í monumentalum komposisjónum við einføldum stórum rørslum og døkkum litum málar
hann tey, ið eftir sita, um børuna, eftir jarðarferð, í ervi. Ein røð av sterkum
andlitsmyndum er eisini málað hetta tíðarskeiðið, ið uttan iva telist millum
hansara mest upprunaligu og týðandi. Við Edvard Munch kundi Mikines siga:

Ein drúgv uttanlandsferð í 1937 fekk avgerandi týdning fyri framhaldandi
listarligu menning hansara. Ferðin gekk til Bjørgvins, Oslo, Stokkhólmar,
Keypmannahavnar, Haag, Amsterdam og París. Íblástur av hesi ferð loysir upp fyri
liti og kenslulagi og birtir í eina uppgerð við 1930áranna deyða-myrkur.

Í 1942 tekur Mikines upp ein tátt, ið skuldi gerast hansara lívs avbjóðing:
Grindadrápið. Í stórum fýrnum komposisjónum viðger hann hetta dramatiska
myndevni, har lívið og deyðin standa í álvarsligum stríði. Hansara ovurhugaða
romantiska sinni ger vart við seg í eini langari røð av litríkum variasjónum
yvir hetta tema.

Miðskeiðis í 1950'unum melur hann tó aftur á blóðið og tekur upp aftur líðingina
og deyðan sum myndevni. Hann skapar tá eina røð av týðandi høvuðsverkum, ið
umboða eina hepna samanrenning av ekspressionismuni frá 1930'unum og teirri
nýggju kolorismuni. Myndevnini til tey 4 frímerkini í hesi røð eru dømi um
hetta.

Listasavn Føroya eigur eitt gott úrval av verkum Mikines, tey verða sýnd fram í
Listaskálanum alt árið.



https://fo.wikipedia.org/wiki/S%C3%A1lomon

Sálomon var kongur Ísraels árini 961-922 f. Kr.. Í Gamla Testamenti var Sálomon
kongur í Ísrael, sonur Dávid kong og Batsebu, gitin fyri vísdóm, ríkidømi og
veldi (1 Kong 1-11; 2 Krýn 1-9); hann bygdi fyrsta templið í Jerúsalem, hagar
hann læt sáttmálaørkina flyta (1 Kong 6:1-8:11; 2 Krýn 3-5); hann hevur verið
hildin at hava skrivað tríggjar av bókunum í Gamla Testamenti: Orðtøk Sálomons,
Prædikaran og Hásongin.

Nám Sálomon kongs eru kend úr Bíbliuni og eisini øðrum bókmentum og filmi.
Kendasta bókin um leitanina eftir mámunun man vera "King Solomon's Mines", sum
sir H. Rider Haggard skrivaði í 1887. Henda bók er grundarlag fyri gomlum filmi
við sama heiti.

Av hebráiskum Shelomoh, avleiðsla av navnorðinum shalom (føroyskt: "friður"), um
grikska sniðið Solomōn (Σολομών).

Sálomon bygdi fyrsta jødatemplið í høvuðsstaðnum, Jerúsalem. Halgidómurin var 50
m. langur og 30 m. breiður. Sáttmálaørkin, sum var halgiskrin úr træ, stóð í
halgidóminum. Í ørkini lógu tey tíggju boðini Gud gav Mósesi. 587 e. Kr. tóku
bábylonar Jerúsalem og settu eld á templið.



https://fo.wikipedia.org/wiki/Rosa_Parks

Rosa Louise McCauley Parks (fødd 4. februar 1913 í Alabama, USA, deyð 24.
oktober 2005 í Detroit, Michigan) var seymikona í einum stórum handli í býnum
Montgomery, Alabama, einum av suðurstatunum í Amerika, sum gjørdist fyrimynd
fyri stíði fyri borgararættindum. Um kvøldið tann 1. desember í 1955 stóð hon og
bíðaði eftir bussinum, sum hon skuldi koyra heim frá arbeiði við. Parks var móð
aftan á ein strævnan arbeiðsdag og var eym í fótunum. Bussurin kom, og hon fór
uppí. Við tað at hon var afroamerikanari, fór hon inn aftast í bussin. Tann
fremri parturin var bert fyri hvít. Hon setti seg á tann fremsta bonkin í aftara
partinum á bussinum, og sat á bonkinum beint aftan fyri fremra partin á
bussinum, har tey hvítu áttu at sita. Nógv fólk kom inn í bussin, og nøkur
noyddust at standa, bæði afroamerikanarar og hvít. Beint tá ið hon hevði sett
seg, segði tann hvíti bussstjórin, at Parks og tríggir aðrir afroamerikanarar
noyddust at reisa seg upp og lata tey hvítu, ið stóðu, fáa sessirnar. Hini trý
gjørdu eftir boðunum, men Rosa Parks segði nei. Harvið hevði hon brotið gamla
lóg og sið í Alabama, og boð vórðu beinanvegin send eftir løgregluni. Hon varð
handtikin og førd burtur. Eftir at hava verið kúgað í fleiri hundrað ár,
reistust afroamerikanarar til bardaga. Teir vildu kvetta tey bond, ið bundu
teir, so at teir kundu bróta seg út úr tí vanvirðisligu tilveru, teir høvdu
livað í. Teir vildu ikki longur verða trælkaðir av teimum hvítu, men hava
menniskjanslig kor sum borgarar í Sambandsríki Amerika. Tað var eitt stríð, sum
allur heimurin í spenningi fylgdi við í, og sum við eitt gjørdi ein mann kendan
víða um: Martin Luther King. Afroamerikanarar mótmæltu viðferðini ið Rosa Parks
fekk og noktaðu at brúka bussarnir, men gingu í staðin, og eftirsum tað í
størstan mun vóru afroamerikanarar, ið brúktu bussarnir, vóru bussfeløgini við
at fara á húsagang. Stjórnin noyddist tí at broyta lógina, soleiðis, at
afroamerikanarar ikki longur skuldu sita aftast í bussinum og heldur ikki vóru
noydd til at geva sítt sitipláss til tey hvítu.



https://fo.wikipedia.org/wiki/R%C3%B3mverjabr%C3%A6vi%C3%B0

Rómverjabrævið er helst skrivað á teirri tríggja mánaða longu ferðini í Korint,
sum Paulus nevnir í 2. Kor. 13,1. Triðja prædikuferðin var tá næstan komin at
enda. Tað man helst hava verið í árinum 57 e.Kr. Rómverjabrævið kann verða skift
sundur í tríggjar høvuðspartar: ein frálærandi (1.-8. kap.), ein frelsusøguligan
part (9.-11. kap.) og ein áminnandi part (12.-16. kap.). Eisini kunnu verða
tikin fram orðini í Róm. 1,16, gleðiboðskapurin er Guds kraft til frelsu sum
støði undir at skifta Rómverjabrævið í fimm partar - umgyrdir av tí
týdningarmikla innganginum í 1,1-17 og tí viðkomandi og endaliga partinum í
15,14-16,27. Tað hevur uppiborið at standa sum hitt fyrsta av Paulusar brøvum.
Men í øllum tí dýrmæta innihaldinum er eitt dygt høvuðssjónarmið: frelsan er av
náði, og rættvísgeringin er av trúgv. Um hetta sigur Martin Luther: "Tá ið
innihaldið av hesum orði gjørdist mær greitt, kendi eg meg fullkomiliga føddan
av nýggjum, tað var, sum gekk eg ígjøgnum opnar grindir og var komin í sjálvt
paradísið". Her slær av sonnum kristindómsins hjarta, her hevur Paulus gjørt
greitt, hvat sannur kristindómur er - tí er Rómverjabrævið eisini lykilin at
allari skriftini.



https://fo.wikipedia.org/wiki/Premier_League

Premier League er tann hægsta deildin, Meistaradeildin, í enskum fótbólti. Av
sponsor-ávum er almenna heitið á ensku meistaradeildini "Barclays Premiership"
ella "Barclays Premier League". Tjúgu lið spæla í Premier League, hvørt lið
møtir hinum liðunum tvær ferðir í einum fótbóltsári: einaferð á heimavølli og
einaferð á útivølli, tvs. at liðini spæla 38 dystir hvør. Tá allir dystirnir eru
leiktir og fótbóltsárið er komið at enda, er tað liðið sum hevur fingið flest
stig vunnið kappingina, og samstundis flyta trý tey niðastu liðini niður í
næstbestu deildina, sum nevnist Football League Championship ella bara The
Championship.

Deildin varð stovnað 20. februar 1992. Áðrenn tað nevndist besta fótbóltsdeildin
hjá monnum í Onglandi Football League First Division, henda varð stovnað í 1888.

Síðan 1888 hava 23 feløg vunnið enska meistaraheitið. Av teimum 45 feløgunum, ið
hava spælt við í Premier League, síðan henda deildin byrjaði í 1992, hava fimm
feløg vunnið meistaraheitið: Manchester United (13), Arsenal (3), Chelsea (3),
Blackburn Rovers (1) og Manchester City (1). Verandi meistarar eru Manchester
United, sum hava vunnið heitið í 2012–13 sesongini.

Kursiv skrift merkir leikarar, sum enn spæla profesjonellan fótbólt. Feit skrift
merkir leikarar, sum enn spæla í Premier League.



https://fo.wikipedia.org/wiki/Piacenza

Piacenza (emilianeisiskt mál: Piasëinsa) er ein býur og kommuna í regiónini
Emilia-Romagna í Norðuritaliu, og er høvuðsstaður í landslutinum Piacenza.
Býurin liggur 80 kilometrar í ein landsynning av Milano. Tann 30. april 2014
búðu 102 385 fólk har.

Piacenza liggur á háslættanum við ánna Po ánna hevur mark til kommunurnar
Calendasco, Caorso, Caselle Landi, Corno Giovine, Gossolengo, Gragnano
Trebbiense, Podenzano, Pontenure, Rottofreno, San Rocco al Porto og Santo
Stefano Lodigiano.

Býurin Piacenza varð stovnaður í 218 f.Kr. sum eitt rómverskt hjáland, Colonia
Placentia, og gjørdist eitt týðandi knútapunkt í tí rómversku vegaskipanini á
Poslættuni. Býurin gjørdist partur av ríkinum hjá langobarnenum og frankunum og
bleiv stýrdur av biskupum frá 997. Í 1100-talinum gjørdist Piacenza sjálvstøðug
tjóð og blómaði í 1200-talinum orsakað av einum ríkum handilslívi. Piacenza
hoyrdi til lombardiska statsforbundið og kom í 1512 undir húsið Visconti, sama
ár vann pávin Julius II valdið á býnum, sum tíðarskeiðini 1545-1808 og 1814-1860
var partur av hertugadøminum Parma og Piacenza.



https://fo.wikipedia.org/wiki/Paraguai

Paraguei ella Paraguai er eitt land í Suðuramerika. Grannalond eru Argentina,
Bolivia og Brasil. Landið er 406.752 m2. Tann stóra áin Paragueiá sker landið í
tvíningar. Stívliga 6,8 milliónir fólk búgva í Paraguei, av teimum búgva 44 % í
býunum. Høvuðsstaður er Asunción, har búgva 519.000 fólk. Høvuðsmálið í Paraguei
er spanskt, men flest øll tosa eisini tað gamla indiánamálið, guarani, og í
býunum tosa summi bara spanskt. Paraguei gjørdist óheft av Spania í 1827. Mesti
útflutningurin er bummull og soyabønir.

Tá ið tað hevði verið partur í spanska hjálandaríkinum í úti við 300 ár,
gjørdist landið sjálvstøðugt í 1811. Síðan hava einaræðisharrar stýrt landinum
næstan alla tíðina. Gitnastur var Alfredo Stroessner herovasti, sum ráddi í 35
ár, til kvett varð gjørt ímóti honum í 1989, og hann varð settur frá. Nú verður
roynt at byggja landið upp.

Síðan miðskeiðis í 19. øld vórðu Paraguei og Bolivia ósamd um, hvør skuldi hava
yvirvaldsrætt yvir Chacolendinum, eitt oyðið øki - 250.000 km2 - ímillum tey
bæði londini. Í 1920-árunum varð hildið, at stórar oljukeldur vóru har, og
altjóða áhugi varð fyri økinum. Í 1928 vórðu vápnaðir samanbrestir ímillum
londini, og Paraguei, sum var nógv minni og hevði færri fólk, bað
Fólkasamgonguna fáa semju í lag. Men allar senmingsroyndir miseydnaðust, og í
1932 brast veruligt kríggj á. Paraguei, sum varð hildið at verða óseki parturin
í krígnum, tók seg skjótt fram. Tá ið kríggj hevði verið í trý ár, ið kostaði
trimum bolivianarum og tveimum paragueiarum lívið fyri hvønn ferkilometur, sum
tikið varð til, hevði Paraguei fingið ræðið yvir næstan øllum økinum.
Umstøðurnar hjá hermonnunum í Chacolendinum vórðu ræðuligar. Stundum bardust 50
000 mans úr hvørjum landi í tættasta regnskógi og kjarrlendi ella í vandamiklum
mýrlendi. Í turrtíðini varð næstan ikki vatndropi at fáa. Líka nógvar hermenn
doyðu av malaria og lívsýki sum í bardøgum. Nógvu eiturormarnir gjørdu sítt til,
at so mangir hermenn doyði. Kríggið hevði mergsogið báðar partar, og við altjóða
hjálp avtalaðu tey vápnahvíld, og í 1938 var friður. Chaco varð býtt sundur, og
Paraguei fekk meginpartin.

Høvuðsstaðurin, og einasti stórbýurin í landinum, eitur Asunción, eini 540 000
fólk búgva í býnum. Hann er eystan Paragueiá. Tað, ið eyðkennir býin, eru
rætthyrnta vegakervið við breiðum, trægirdum vegum og mongu, vøkru
viðarlundirnar. Asunción hevur varðveitt sniðið og dámin úr sponsku
hjálandatíðini. Í Norðurparaguei er Gran Chaco, ið er óføra stórt gras- og
skógarlendi. Einastu fólk, sum búgva her, eru guraní- og macáindiánarnir.
Macáindiánar selja ferðafólki t.d. handvovnar taskur.

Av tí at Paraguei er langt inni í meginlandinum, stór lendi eru óbygd og lítið
náttúrutilfeingi er at taka av, er landið eitt av fjónaðu londunum í heiminum.
Helmingurin av fólkinum í Paraguei er jarðyrkisfólk. Ovurstóra Itaipú-orkuverkið
ger so nógv ravmagn, at stórar nøgdir verða seldar Brasil. Roynt verður eisini
at menna ymsar nýggjar ídnaðargreinir, so at landið skal ikki verða so bundið at
landbúnaðinum.

Í Paraguei búgva umleið 40 000 indiánar. Teir hoyra til 18 ymsar ættbólkar, og
hvør ættbólkur tosar sítt mál. Eini hundrað ár eftir tað, at Spania hevði lagt
Paraguei undir seg í 1536, fóru jesuittatrúboðarar at kristna paragueiar.
Jesuittar, katólskur trúarflokkur, bygdu trúboðarastøðir og stórar steinkirkjur
og vardu guaraní-indiánarnar fyri fíggindum sínum. Tá ið jesuittarnir vórðu
riknir av landinum í 1767, fullu bygningar teirra í órøkt; teir verða nú
umvældir.

53 forsetar hava rátt í landinum. Alfredo Strössner úr Coloradoflokkinum er
tann, sum hevur sitið longst við ræði. Hann sat sum forseti frá 1954, til hann í
1989 var frákoyrdur í statskvetti.



https://fo.wikipedia.org/wiki/P%C3%B3lrevur

Pólrevur, fjallarevur ella arktiskur revur (frøðiheiti: Vulpes lagopus) er eitt
ránsdjór í hundaættini. Hvítur fjallarevur nevnist hvítrevur, og bláligur
fjallarevur nevnist blárevur. 95 % av øllum revum í heiminum eru hvítrevar.
Fjallarevur er at síggja um alla pólleiðina; hann eigur einans norðuri í
kuldalondum. Hann eigur á Íslandi, Grønlandi, Svalbarði, Jan Mayen, í Alaska,
Norðurkanada, Noregi, Sámalandi, Norðurfinnlandi, Norðurrusslandi og
Norðursiberia. Føði hansara er fjølbroytt, og ofta tekur hann tað, sum hann
kemur framá. M.a. etur hann síl, krabbadjór, fugl og smálomb.

Pólrevur er antin heilt ljósur ella bláligur - hvítrevur og blárevur. Blárevur
er á liti millum dimt stálblátt og blámorreytt alt árið, tó ljósnar hann í
summarsólini, men rótin er altíð dimm. Hann losar frá apríl til august, og
summarfeldurin er meira morlittur. Nýggi vetrarfeldurin veksur aftur í
september. Nú á døgum er hann bara óblandaður á Kommandorskioyggjunum í
Beringssundi. Alla aðrastaðni kemur hvítrevur innan av meginlandinum og makast
við blárev. Hvíti liturin kemur fram av stýrdum arvaeginleika. Blá- og hvítrevur
eru nakað tað sama til støddar, upp í 75 til 90 cm langir, tá er halin
helmingurin av longdini. Teir viga 4-5 kg, mest um veturin, og kallrevurin er
størri. Hvítrevur hevur blikahvítan brodd um veturin, rótin er gráhvít, og
uttast á halasnippinum eru altíð svørt hár. Vetrarfeldurin veksur í september
til november, og hann kastar ullina í apríl til august. Um summarið er halin á
hvítrevi ljósari, og hann er ljósari undir búkinum, feldurin er morreyður og
verri enn so litfríður sum summarfeldurin á blárevi. Í vetrarfeldinum á
fjallarevi eru 75 % av ullini rót (uml. 20 % av ullini á reyðrevi er rót), hetta
ger, at hann kemur undan, hóast kuldin fer niður um -40 °C.   

Føðin hjá pólrevi í Íslandi er fjølbroytt og lagað eftir árstíðini. Hann tekur
fugl, egg og ungar teirra, bleikju og síl, nýlembd lomb, krækling, krabba og ræ,
helst av fugli og reindjóri. Í Norðurrusslandi og Grønlandi er mesta føðin hjá
pólrevi hálvhvítur læmingi, men sum ískoyti tekur hann tað, sum hann kemur fram
á. Blá revur fær sær føðina við strendurnar og undir fuglabjørgunum, tað, hann
har finnur av deyðum fiski, igulkerum, fugli, kræklingum og skriðkyktum, men
hann leitar eisini eftir føði inni í landinum, til dømis eftir ungum og eggjum,
haruungum, berum og skordýrum. Um veturin livir pólrevurin av frystum ræ.
Pólrevar halda seg tveir og tveir ella einsæris. Teir makast í mars, og bæði ala
hvølparnar upp. Tær fyrstu tvær vikurnar eru hvølparnir blindir, og teir verða
verandi í holuni tann fyrsta mánaðin ella har á leið. Við strendur heldur
blárevur seg á einum øki; harafturímóti hevur hvítrevur meira lyndi til at reika
víða um eftir tí, sum stendur honum í boði úti á frostmýruni. Fíggindar hjá
pólrevi eru m.a. haukur, úlvur, snjóugla, ørn og veiðifalkur.  

Pólrevur gongur kviðin í 7-8 vikur, og í løguni eru oftast 5-7 hvølpar, teir
kunnu tó vera upp í 10-12, og teir verða lagdir í mai ella juni. Hvølparnir eru
fullvaksnir, tá ið teir eru uml. 10 vikur gamlir. Pólrevur er kynsbúgvin, tá ið
han er ársgamal, og, eru árini góð, leggur revtíkin, tá ið hon er ársgomul. 3
til 5 ár eru ímillum tey góðu læmingaárini, og hvussu gongst hvølpunum hjá
pólrevi, veldst um hesi árini; góð læmingaár, góð pólrevaár. Hvítrevur leggur
fleiri hvølpar enn blárevur, tí grundarlagið undir føðini hjá blárevi broytist
ikki so nógv sum hjá hvítrevi. Pólrevur kann gerast upp í 8 ára gamal, men hann
verður sjáldan eldri enn 4.   

Pólrevur er vanligt dýr um allan pólleiðina á øllum arktisku oyggjunum og á
landøkjunum norðan fyri skógarmarkið. Blárevur er sermerktur oyggja- og
strandarrevur; hvítrevur, harafturímóti, er upprunaliga frostmýrurevur. Hann
heldur til inni í landinum og reikar hagar, hann sleppur eftir ísinum. 95 % av
øllum revum í heiminum eru hvítrevar í t.d. Grønlandi, Kanada og í Alaska.
Upprunaligi fjallarevurin verður hildin at vera komin innan av frostmýrunum
seinni. Í Vesturgrønlandi er meiri blárevur, men í Eystur- og Norðurgrønlandi er
størri parturin av pólrevi hvítrevur. Hann er sæddur á ísinum tætt við Norðpólin
og miðskeiðis ímillum Grønland og Ísland, haðani hann upprunaliga man vera komin
til Íslands. Í vestara helmingi í Íslandi er mest til av blárevi, men av øllum
pólrevunum í Íslandi eru 68 % blárevar, t.e. sama býtið sum í Suðurgrønlandi.
Sunnanfyri er hann suður á 53 °N í Norðuramerika og 65 °N í Siberia (Russlandi),
og hann hevur ongantíð verið búfastur í Føroyum.

  Hóast pólrevurin í Norra hevur verið friðaður síðan 1930, eru bara eini 50
revar í stovninum. Nógvir granskarar hava undrað seg um, hví hesin lítli knái
revurin ikki megnar at nøra seg. Villir pólrevar verða fangaðir og verða sleptir
í eina alistøð, har teir fáa tann mat og tann frið, sum er so neyðugur fyri, at
makingin skal eydnast. Hvølparnir verða so lagdir í friði og náðum, og so skjótt
sum teir eru til reiðar, verða teir sleptir út aftur. Í Íslandi verður stovnurin
eftir veiðuni at meta hildin at vera 2-3000 fjallarevapør. At stovnurin er
minkaður hesi seinastu 50 árini, verður hildið at vera, tí at seyðahaldið er
umskipað, soleiðis at færri seyðir doyggja úti um veturin. Tú kanst veiða so
nógv av íslendskum revi, tær lystir, men síðani 1992 er íslendska stjórnin givin
at lata samsýning fyri teir fjallarevarnar, ið skotnir verða inni í landinum, og
samsýningin fyri fjallarev, ið er skotin í landinum annars, er 25 % minni enn
nú. Veiðitíðin í Grønlandi er frá 16. sept. - 15. okt. til 19. mars - 14. apríl,
alt eftir hvar í landinum tú ert. Í Íslandi verða 450 fjallarevar veiddir um
árið og í Grønlandi 4-6000 revar, av teimum eru 3500 blárevar.   Revagarðar hava
verið bæði í Føroyum, Noregi, Íslandi og Grønlandi.



https://fo.wikipedia.org/wiki/P%C3%A1ll_Fangi

Poffuel Johannisøn (Páll Jóannesson), millum manna róptur Páll Fangi, var
bóndasonur á Sunnanágarði í Mikladali, sonur Jóannesar bónda, føddur umleið 1620
- 22.

Í 1656 varð hann ákærdur fyri at fáast við gand og fyri at hava tikið lívið av
pápa sínum við rottueitri. Rættarmálið móti Pálli kemur fyri á vártingi 17. mars
1656, og aftur 30. august og 17. september 1656, og dómurin verður feldur 9.
juni 1657. Í hvussu er tríggjar ferðir eydnast tað Pálli at flýggja úr
fangatippinum á Skansanum í Havn, men hvørja ferð verður hann tikin aftur, og av
hesum hendingum fær hann navnið Páll fangi. Tað einu ferðina eydnaðist tað honum
at goyma seg í eitt heilt ár á Kalsoynni, áðrenn hann aftur varð fangaður. Tað
ferðina var hann um várið farin við báti av Kalsoynni til Fiskimølar á Kunoynni,
ið er sunnanfyri Haraldssund eystantil á Kunoynni. Haðan gekk hann til
Haraldssunds, tí ætlanin var at hitta Rasmus Magnusson, bóndan har. Teir báðir
kendur væl. Rasmus tordi ikki at hýsa honum, tí hann var bangin fyri at okkurt
av húsfólkunum fór at slatra. Hann gav Pálli bát og mat og drekka: fisk og drýl,
nøkur skerpikrov og ein vatnkagga. Páll ætlaði sær at rógva til Noregs ella til
Hetlands, men hann kom ikki longur enn hálva leið, tá brast óveður á, og hann
rak aftur til Føroya. Báturin rak inn á Árnfjarðarvík á Borðoynni, har ið Hanus
bóndi í Gerðum fann hann. Hanus mannaði eitt seksmannafar og rói eftir honum
fyri at fanga hann. Páll sum var sovnaður, vaknaði av ljóðinum av árunum, og fór
at rógva undan teimum. Leingi kláraði Páll at rógva undan teimum. Hanus tók tá
mastrina, ið lá niðri í bátinum og hótti menninar við, at um teir ikki tóku á at
rógva, so skuldi hann sláa teir við mastrini. Tá tóku teir á at rógva og komu
upp á liðina á bátinum hjá Páll. Hanus slóð Páll við mastrini niður á økslina,
so armurin fór úr lið. Síðan tók hann ein sóknarongul og høgdi ímillum herðarnar
á Pálli, so har varð eitt stórt og djúpt sár. Tá skar Páll í róp og bað Gud løna
honum hetta høggið aftur. Sár hansara varð grøtt, men ongantíð kom hann at vera
sami maður aftur til heilsu, sum hann hevði verið fyrr. Hvussu honum fórst
síðani: um hann breyt seg útaftur ella varð niðursendur at útstanda sín dóm,
harum er einki frætt. Men úr Føroyum fór hann og kom ongantíð aftur higar at
búgva.

Hanus í Gerði doyði av hesum lærsvullinum, og soleiðis gekk tann bønin út, søgdu
fólk, sum Páll hevði biðið til Gud: at tað mátti vera Hanusi afturlønt, tað
høggið, ið hann gav honum við sóknarkrókinum.

Ein kappróðrarbátur Klaksvíkar Róðrarfelags er kallaður upp eftir Páll Fanga úr
Mikladali og kallast Páll Fangi. Tað er eitt 6-mannafar, sum Sámal Hansen
bátasmiður hevur smíðað í 2001.

Eyðun Andreassen: Úr søgn og søgu, Føroya Skúlabókagrunnur 1986, har søgnin
verður endurprentað (eftir Jakob Jakobsen: Sagnir og ævintýr I. Søgnin verður
eisini viðgjørd og borin saman við søguligu keldurnar, sum vit hava í Løgtings-
og Vártingsbókini - 1655-1666.



https://fo.wikipedia.org/wiki/Oyri

Oyri er ein bygd í Eysturoy. Bygdin man hoyra millum tær elstu í landinum. Hetta
sæst á tveimum viðurskiftum: Hagin fevnir langt út um bygdina, bæði norður- og
suðureftir, og jørðin hevur verið savnað á fáum hondum, á einum garði - seinni
tveimum, soleiðis sum vit plaga at skilja við eina bónda- og landnámsbygd.
Flestøll munnu kenna søguna um Orm bónda og Oyrabónda. Sjálvt um tað eisini er
ein spennandi søga, so hevur hon óivað eina veruliga kjarnu. Givið er, at Oyri
við sínum garði hevur havt ein bónda við ávirkan á tingi. Ein av teimum var Hans
Jacobsen Debes, ið gjørdist Føroya løgmaður í árunum frá 1755 - 69. Hann hevði
frammanundan lisið løgfrøði í Danmark og skaraði í síni tíð á mangan hátt
framúr. Hann hevði eitt nú hug til ganga nýggjar leiðir innan jarðarbrúk og
fiskiskap. Men sum so ofta í slíkum førum var undirtøkan ikki stór, tí tíðin
mundi ikki vera búgvin til stórvegis broytingar.

Ikki fyrr enn inn í 19. øld gerast broytingarnar í bygdini sjónskar. Hóast
uppskot hevði verið frammi í 1780'unum um at leggja eitt sindur av haganum inn
til gerði og velta í nýggjum plássum millum bygdirnar, var hetta av ongum.
Bøndurnir, ið mannaðu løgtingið tá, vildu ikki missa haga, ei heldur húskallar
og arbeiðskonur, um tey fóru at fáa fótin undir egið borð. Tað man tí serliga
vera embætismonnunum fyri at takka, at hesin nýggi møguleikin varð settur verk -
at velta upp úr nýggjum og kunna breyðføða eitt húski við tí. Ikki bert
bygdafólkið tók við hesum tilboði - vit síggja eina umfatandi flyting millum
oyggjarnar fara í gongd. Fólk savnast har, sum jørð var til taks - akkurát sum
fiskivinnubygdirnar fara at draga til sín seinni, tá ið skipsfiskiskapurin tekur
seg upp.

Við fiskivinnni fekk Oyri nýtt vinnuligt grundarlag. Nevnast kunnu Garnavirkið,
sum læt reiðskap til mong skipini í føroyska flotanum gjøgnum árini, og O.C.
Joensen, ið fyrst rak handils- og útgerðarvirksemi og seinni hevur gingið
nýggjar leiðir innan skeljaveiðu og –virking, við stórum og framkomnum
rækjuvirki og tilvirking av úrdráttum av øðrum skeljadjórum.



https://fo.wikipedia.org/wiki/Ovurfiti

Ovurfiti verður mett út frá BMI-talinum. Eitt BMI omanfyri 25 verður roknað sum
fiti, og er BMI omanfyri 30 er talan um ovurfiti. Ovurfiti og diabetis 2 eru
millum størstu heilsutrupulleikarnar kring allan Vesturheimin og tilburðirnir av
ovurfita og diabetis 2 økjast á hvørjum ári. Kanningar, ið áður eru gjørdar í
USA, Fraklandi, Svøríki og Bretlandi hava víst, at ovurfiti og diabetis økist.
Ovurfiti hevur ótrúliga nógvar irriterandi trupulleikar við sær; yvirvekt og ﬁti
økja m.a. vandan fyri diabetes 2 og hjarta- og æðrasjúkum, serliga um ﬁtin situr
um miðjuna. Likam okkara hevur feittgoymslur, sum eru neyðugar fyri, at likamið
kann virka, sum tað skal. Um feittgoymslurnar eru ov stórar, er persónurin ov
feitur. Feittgoymslurnar gerast ov stórar, um ein tekur meira orku inn, enn ein
brennur. Við øðrum orðum: feitur verður tann, ið etur ov nógv og/ella rørur seg
ov lítið. Ovurfiti kann arvast, men lívshátturin er kortini sera avgerandi fyri,
um ein gerst feit/ur. Sambært WHO er økta mongdin av fitiríkum mati, salt og
sukur, saman við ov lítlari rørslu orsøkin til økingina av ovurfita í heiminum í
dag. Læknarnir hava tí forskriva matarvarni og venjing, sum neyðug amboð ímóti
ovurfita. Hetta fokusera miðlarnir og handilsvinnan á, og kappast tí um at veita
røttu venjing, kost, matarvanar og ráðgeving um rætta livimátan. Skeivur kostur
og ov lítil rørsla hava við sær yvirvekt og ov høgt blóðtrýst, kolesterol og
blóðsukur. Tað kann hava við sær diabetes 2 og viðvirka til hjarta- og
æðrasjúkur. Eisini fáa fleiri, sum viga ov nógv, trupulleikar við ryggi og
knøum. Somuleiðis fáa mong kensluna av tvørrandi sjálvsáliti.

Hevur tú ov nógv kolesterol í blóðinum, veksur vandin fyri hjarta- og
æðrasjúkum, sum til dømis blóðtøppum. Tess feitari mat, tess meiri kolesterol í
blóðinum. Ovurfiti kann m.a. føra til strongd. Men strongd kann eisini føra til
ovurfita. Ein ástøði í 2012 greiðir frá hvussu hetta hongur saman. Saman við
ítrottagranskarinum, M. Dyrstad á UiS vendur Brynjar Foss sjóneyguna á sambandið
millum strongd og ovurfita. Kanningin hjá teimum varð m.a. útgivin í
tíðarritinum Medical Hypothoteses. Brynjar Foss og M. Dyrstad hava verið
ígjøgnum fleiri ymiskar kanningar um evnið. Kanningin staðfesti, at øking í
vektini og hækkan av kolestorol talinum, kroppurinsa svar uppá strongd, var
mundandi hægri hjá fólki, ið orsaka av strongd høvdu tikið uppá í vekt. "Hevur
ein ov høgt kolistoroltal, sær tað út til, at ein hevur lættari við at blíva
ovurfeitur", sigur Brynjar Foss. Brynjar Foss og M. Dyrstad føra fram teirra
hypotesu, um at strongd og ovurfiti styrkja um hvørt annað við sonevndari
positivari afturkopling. Faktorur A økir faktor B, ið aftur økir um faktor A.
Øking í vekt kann møguliga útloys strongd, ið aftur kann útloysa størri øking av
vektini. Eisini tað at tapa seg kann útloysa leysgevan av kolesterol, ið aftur
kann útloysa strongd og soleiðis mótvirka framhaldandi vekttapi, sigur Brynjar
Foss og leggur afturat: "Tá tú byrjar at eta minni, so minkar kroppurin um
fobrenningina. Byrjar tú at trena meira, so økir kroppurin um svongdarkensluna.
Tá tú tekur uppá, so verður kroppurin strongdur" .

Ovát, vánalig heilsutrygd og lutfalsliga stórt fátækradømi eru millum fremstu
orsøkir til, at USA hevur nógv ovurfeit fólk. Meir enn triði hvør vaksni
amerikanari og 17 prosent av børnum og tanáringum eru ovurfeitir. Tølini úr OECD
eru nøkulunda óbroytt 2003-2013, vísir ein kanning í 2014. Sambært kanningini er
parturin av 2-5 ára gomlum, sum eru ovurfeit tó, farin úr 13,9 prosentum í 2003
niður í 8,4 prosent í 2012 . Sodavatn og ringir kostvanar annars er ein av
størstu orsøkunum til, at nógv fólk eru ovurfeit í USA.

Tøl frá WHO í 2010 siga, at Nauru er tað landið í heiminum við flest ovurfeitum
fólkum. Á listanum niðanfyri síggjast tey tíggju londini í heiminum, sum sambært
WHO í 2010 hava flest ovurfeit fólk.



https://fo.wikipedia.org/wiki/Opinbering_J%C3%B3hannesar

Opinbering Jóhannesar (á grikskum apokalypsis) er aftast í Bíbliuni. Í
Opinberingini lesa vit um ein nýggjan himmal og eina nýggja jørð, tí hin fyrri
himmalin og hin fyrra jørðin eru farin til grundar. Tá fer alt at verða, sum Gud
av fyrstan tíð ætlaði, fullfíggjað og sera gott .

"Kristus gav tað til kennar í myndum fyri tænara sínum, Jóhannesi (tað, ið brátt
skal henda)". Soleiðis stendur í fyrsta versi í seinastu bók í Bíbliuni. Hesin
Jóhannes verður seinni nevndur í 1,4-9, og 22,8. Eftir so at siga einmæltum
fornkirkjuligum siðaarvi er tað Jóhannes ápostul, ið jú eisini skrivaði
evangeliið og brøvini. Gaman í hava menn víst á, at bæði málsliga og
innihaldisliga er stórur munur á evangeliinum og brøvunum, verða tey samanborin
við Jóhannesar opinbering. Men samstundis kann verða víst á nógvar orðingar og
málberingar, ið binda Jóhannesar opinbering saman við hini skrift hansara. "Tann
líkskapur, ið veruliga er ímillum Jóhannesar opinbering, Jóhannesar evangelium
og brøvini eftir Jóhannes, er so stórur, at hann so ríkiliga vigar upp ímóti tí
muni, sum víst hevur verið á. Hvørki í evangeliinum, brøvunum ella í Jóhannesar
opinbering er tað ein næmingur hjá Jóhannesi, ið talar, men eitt sjálvstøðugt
valafólk við myndugleika. Einasta natúrliga frágreiðingin, sum eisini tann
kirkjuligi siðaarvurin hevur borið út, er at vísa til ein høvund: Jóhannes
ápostul" (Olaf Moe).

Skriftið er sent við heilsan. Tað hevur inngang, hvør ið hevur skrivað tað,
hvønn ið tað er til, og tað hevur enda. Tí er skriftið, hvat ið formi viðvíkur,
eitt bræv; men viðvíkjandi innihaldi ein bók. Skriftið er fyrst og fremst ætlað
teimum sjey kirkjuliðunum í Lítla Ásia . Hesi kirkjuliðini tykjast meginpartin
at bera ávøkstur av virki Paulusar og hjálparmonnum hansara , og tey vóru øll í
50-árunum. Tað er økið, Jóhannes á serstakan hátt hevði umsjón við, tá ið hann
búsettist í Efesus.

Bókin má vera skrivað í eini tíð, ið var merkt av forfylging. Jóhannes vitnar
sjálvur um tað , og í sendibrøvunum eru eisini ábendingar um hetta (2,9.13), og
nógv verður sagt frá, hvussu stóran týdníng, tolmóðin hevur . Men hvør er henda
forfylgingin, talan er um?

Neyvan sannlikt. Henda forfylging var í Róm og hevði einki samband við
keisaradýrkanina.

Tað er sannlíkari. Tá kom stór forfylging, sum serliga a) var í Lítla Ásia, og
b) var knýtt at keisardýrkanini. Tey fólk, ið vildu ikki tilbiðja mynd
keisarans, mistu ognir sínar og frælsi, ja, enntá lívið. Tað var óivað í hesi
trongd og atsókn, at Jóhannes varð gjørdur útlagin og kom til Patmos. Ireneus
skrivar umleið ár 185 e.Kr. (hann var lærusveinur Polykarps, ið var lærusveinur
Jóhannesar): "Ikki er so langt síðan, at Jóhannesar opinbering varð skrivað,
næstan í okkara egna ættarliði, seinast í stjórnartíð Domitians". Jóhannesar
opinbering kann við stórari vissu verða tíðarfest til umleið ár 95 e.Kr.

Enntá ógævuni noyðir hann at tæna tær at gagni. Hesi orð kanst tú taka fram, tá
ið tú ætlar at siga frá, hvussu Jóhannesar opinbering varð til. Tað var, tá ið
Jóhannes varð ýørdur útlagin og kom til oynna Patmos í Grikkalandi fyri Guds
orðs og vitnisburðar sakir. Har slapp hann at taka ímóti opinbering Jesu Krists,
sum hann seinni skuldi skriva niður í bók og senda teimum sjey kirkjuliðunum.

Og serliga, nú ið tað er Jóhannesar opinbering, vit umrøða, kunnu vera grundir
at gera av, hvør ætlanin er. Tað kann vera ein vernd ímóti tí misbrúki, ið júst
hesi bók hevur verið fyri. Onkur, ið nevna skuldi bøkumar í Bíbliuni, nevndi so
hissini ta seinastu leitbókina, og soleiðis er hon mangan vorðin nýtt. Men hon
er ikki vorðin til at nøkta menniskjunnar forvitni til tess at veita fólki
tilfar til alskyns høvuðbrýg. Hvør er tá ætlanin við hesi bók? At hjálpa, búgva
út og ugga kirkjuliðið.

Tí viðvíkjandi líkist Jóhannesar opinbering mongum øðrum bókum Bíbliurmar, til
dømis profetunum í GT og brøvunum í NT. Serstakliga í inngangsorðunum í
sendibrøvunum verður andliga støðan í kirkjuliðunum lýst: Eg kenni... Eg veit...
o.s.fr. Bara at liva eitt heilnæmt kristnilív, ger kirkjuliðið ført fyri at lúka
tey krøv, sum bíða tí, og fullgera starv sítt.

Í innganginum verður sagt, at bókin vendir sær til tænarar Jesu Krists , t.e.
til teirra, ið hoyra honum til og vilja liva fyri honum. Hon skal búgva teir út
ikki bara at standa stinnar og halda út, men eisini at verða til signingar, tá
ið ódnin kemur í teimum seinastu døgum.

Jóhannesar opinbering hevur eina framúr væl gjøgnumhugsaða skipan, 7-talið hevur
nógv at týða í henni. Bókin er í høvuðsheitum um 7 sjónír:

Hvør sjónín er aftur skift sundur í sjey minni. Hetta síggja vit greiðast í
sendibrøvunum, innsiglunum, lúðrunum og vreiðiskálunum. Hesar sjónir lýsa "tað,
sum er", og "tað, sum henda skal eftir hetta" . Tí hetta innihaldsyvírlitið:

Jóhannesar opinbering hevur henda inngangin: "Opinbering Jesu Krists".
Ápokalýptiskar bókmentir hava serlig eyðkenni. Dømi um ápokalýptiskar bókmentir
eru Dánjalsbók og eisini lutvíst Ezekielsbók. Annars eru fleiri seinni jødisk
rit dømi um hetta, sum til dømis tey bæði, ið tikið verður upp eftir í
Judasarbrævinum, tey eru Enoksbókin og Himnaferð Mósesar. Hesar ápokalýptisku
bøkurnar skilja seg í ávísum førum frá øðrum profetiskum bókmentum. Ein partur
av tí, ið eyðkennir tær, er eisini í Jóhannesar opinbering.

2. Tekst nógv við framtíðina - men tveir kapitlar í Jóhannesar opinbering eru um
tað, sum er, hinir kapitlarnír lýsa tað, sum brátt skal henda.

3. Nýtir mong ímyndarlig tøl, 3-talið er tal Guds ,4-talið er skapanar talið,
sbrt. teimum fýra livandi verunum framman fyri hásætinum , mannaættín í fýra:
tjóðirnar, ættargreinirnar, tungumálini, fólkasløgíni , náttúran í fýra: himmal,
jørð, hav og áir ; 6-talið serstakan týdning, tá ið talan er um mótstøðuna móti
Gudi. Bábylon verður nevndur 6 ferðir, drekin 12 ferðir (2 ferðir 6), og djórið
36 ferðir (6 ferðir 6), og tal djórsins er 666. 7-talið er á serstakan hátt
heilagt tal. Tað sigur frá viðurskiftunum ímillum Gud og skapning hansara (3
ferðir 4), sbrt. samansetingini. 10-talið er tal fullkomuleikans og fyllunar ,
og at enda 12-talið, ið er tal Ísraels og kirkjuliðsins (sbrt. teimum 12 ættunum
og teimum 12 ápostlunum) og her í Jóhannesar opinbering 12 grundarsteinar í tí
nýggja Jerúsalem , teir 24 elstu frammi fyri hásætinum (2 ferðir 12) og teir
144.000 innsiglaðu (12 ferðir 12 000).

4. Nýtir fjølbroyttar ímyndir og myndir. Í Jóhannesar opinbering verður talað
um: stjørnur, ljósastakar, eld, horn, eygu, roykilsi, lambið, leyvuna o.s.fr.
Naktar av hesum myndum skilja vit best eftir GT, sum er ógvuliga týdníngarmikið
sum grundarlag undir Jóhannesar opinbering.

5. Einglar millumgongumenn. Teir hava nógv at týða í teimum tilburðum, lýstir
verða. Tað er tí ein ómetaliga ríkur og mangan fremmandur heimur, ið liggur fyri
okkum í hesi bók. Ofta verður dentur lagdur á, at okkurt "var líkt" og "var
sum", ið gevur ábending um, at hetta skal verða sum ímyndir, og ein veruleiki
býr undir. Men hvussu skal so hetta verða tulkað? Ja, hetta hava verið nógvar
áskoðanír á. Tað viðvíkur ikki bara einstøkum stakleiðum, men eisini - og fram
um alt - hvørja áskoðan vit sum heild skulu hava á Jóhannesar opinbering.

Hon hevur við sær, at vit hava fyri okkum spádómar um tær týdningarmestu
hendingarnar í kirkjusøguni frá døgum Jóhannesar og alt at endatíðunum. Talan er
tí um eitt spádómsyvirlit yvir innara og ytra skap kirkjunnar. Menn halda seg
til dømis kenna aftur ymsar partar í kirkjusøguni, tá ið lisið verður um hini
sjey kirkjuliðini o.s.fr.

Sambært hesi tulkan er Jóhannesar opinbering ein spádómur um kirkjuliðsins
seinastu dagar og Guds ríkis fullgering. Henda áskoðanin var vanlig í fyrstu
døgum kristindómsins. Hon er eisini hin best grundgivna. Hon talar eisini til
okkara um, hvat síðan skal henda.



https://fo.wikipedia.org/wiki/Nuuk

Nuuk (Danska navnið er Godthåb. Fyrr eisini skrivað: Nûk) er høvuðsstaður í
Grønlandi og hevur umleið 16 túsund íbúgvar (í 2014). Tilsamans búgva 22.673
fólk í høvuðsstaðarkommununi Sermersooq. Eins og allir grønlendskir býir liggur
Nuuk fram við sjónum. Nuuk er størsti býur í Grønlandi og høvuðsstaður landsins.
Her eru landsstýrisskrivstovurnar og fyrisitingin, og her kemur Landstingið
saman. Nuuk er nútíðarbýur í menning. Nógv fólk flytur av bygd til býin og vónar
at fáa lut í vælferðini.

Norski presturin, Hans Egede, grundaði býin í 1728. Bert 50 ár seinni var
íbúgvaratalið rokkið upp um 1000. Nuuk hevur bæði flogvøll og tyrlupall.
Flogvøllurin liggur bert eitt sindur uttan fyri býin, á einum øki, har heimsins
elstu fjøll standa. Hildið verður, at tey ery meira enn 3500 milliónir ára
gomul. Tann gamli býarparturin er niðri við sjógvin. Her eru fleiri gomul, vøkur
hús, og í einum teirra Forngripasavn Grønlands innivist. Á savninum fæst ein góð
mynd av, hvussu tey baldust í forðum í hesum ísbarda landinum. Skamt frá teimum
gomlu húsunum stendur standmynd av Hans Egede. Hann lítur oman yvir ta gomlu
bygdina, har hann kendi hvørja steinpirru í túnunum. Hann varnast eisini alt tað
nýggja, ið bygt verður millum dag og ár.

Her eru bankar, útvarp, skrivstovur, kirkjur, kykmyndahallir, grillbarrir,
gistingarhús, steikarhús, sjúkrahús og handlar. Nógvastaðni í býnum síggjast
stórir kranar, ið nýttir verða í stórhúsabyggingini. Nuuk er í støðugum vøkstri.
Vøksturin er bráðari, enn nakar hevði gjøtlað um fyri einum 20 árum síðani. Tað
er drúgført at ganga úr enda í enda á býnum. Ávegis gjøgnum býin síggjast mong
sera vøkur sethús og fleiri stór raðhús. Í so mongum er Nuuk líkur einum lítlum
stórbýi. Og hann hevur sum allir aðrir stórbýir sínar ringu og góðu síður.



https://fo.wikipedia.org/wiki/Nor%C3%B0urk%C3%BDpros

Lýðveldið Norðurkýpros varð stovnað eftir turkiska innrás á oynna Kýpros í 1974
– eftir eitt kvett, sum griksku kýpriotarnir saman við griksku hernaðarjuntuni
av grikska meginlandinum skipaðu fyri. Kýpros bleiv í 1974 býtt í tvey, sum
umfatar tveir triðingar av oynni, sum er grikski parturin, og norðari parturin,
har turkar halda til. Í altjóða høpi hevur heimssamfelagið góðkent statin
Kýpros, men í 1974 fóru 40.000 turkiskir hermenn á land á Kýpros, og hetta førdi
til, at oyggin bleiv býtt í tvey. Turkaland vildi ikki góðkenna kypriotiska
statin, har Grikkaland hevði politiska meirlutan. 80 % av íbúgvunum eru grikkar
og 20 % eru turkar í Kýpros. Innrásin av turkisku hermonnunum í 1974 førdi til,
at grikkar, sum búðu í norðara parti av oynni, flýddu suðureftir, og tey, sum
ikki flýddu, vórðu blakað úr norðara partinum. Og turkar, sum búðu í sunnara
parti av oynni, fluttu til norðara partin. Síðani 1977 hevur ST roynt at sameina
oynna, men uttan úrslit. Skipað varð fyri fólkaatkvøðu at sameina oynna, men
75,8 % av grikkum atkvøddu nei, tí bara helvtina av grikkum fingu síni heim
aftur í norðara partinum. 64,9 % av turkunum atkvøddu ja fyri samanlegging. 1.
mai 2004 bleiv Kýpros limur í ES, men ES-lógirnar galda bara fyri grikska
partin. Og politiska støðan á Kýpros er orsøkin til, at Turkaland hevur
trupulleikar at gerast limur í ES-felagsskapinum.



https://fo.wikipedia.org/wiki/Newt_Gingrich

Newton Leroy "Newt" Gingrich (føddur Newton Leroy McPherson 17. juni 1943 i
Harrisburg, Pennsylvania) er amerikanskur politikari. Newt Gingrich er eitt kent
andlit í amerikonskum politikki. Hann kom í Kongressina í 1978 og er valdur
tíggju ferðir . Hann var formaður í Umboðsmannatinginum frá 1995 til 1999.
Gingrich var við í kappingini um at gerast forsetavalevni hjá republikanarunum í
2012, men mátti lúta fyri Mitt Romney. Gingrich er útbúgvin søgufrøðingur og
hevur skrivað fleiri bøkur. Tey seinnu árini hevur hann arbeitt sum politiskur
eygleiðari.

Gingrich hevur boðað frá, at um hann verður valdur presidentur, so fer hann at
flyta amerikansku sendiharrastovuna í Ísrael til Jerúsalem. Hann hevur eisini
sagt: "Minst til, eingin Palestinskur statur hevur nakrantíð verið, vit hava
havt eitt uppfunnið palestinskt fólk, sum í veruleikanum eru arábarar og
søguliga er partur av arábiska samfelagnum. Tey høvdu møguleikan at búsetast á
nógvum øðrum støðum" .



https://fo.wikipedia.org/wiki/New_Mexico

New Mexico (spanskt: Estado de Nuevo México, enskt: State of New Mexico), á
føroyskum stundum nevndur Nýmeksiko, er ein lutstatur í Sambandsríkinum Amerika
við umleið 2 mió. íbúgvum. Santa Fe er høvuðsstaðurin, og Albuquerque er størsti
býurin. Í norðri hevur Nýmeksiko mark við Colorado, í eystri við Oklahoma og
Texas, í suðri við Meksiko (landslutir Sonora og Chihuahua), og í vestri við
Arizona. Í 1912 bleiv Nýmeksiko stakríki í USA.

Eyknevni er Ævintýralandið (spanskt: La Tierra del Encanto, enskt: The Land of
Enchantment).

Farvegur er funnin eftir menniskjum, sum hava búsett seg so langt suðuri sum í
New Mexico fyri meira enn 20.000 árum síðan. Millum annað í New Mexico, Colorado
og Arizona hava tey ymsastaðni funnið spjótsoddar, sum eru umleið 10.000 ára
gamlir. Tey hava eisini funnið ymiskt, sum bendir á, at fólk fyri umleið 8.000
árum síðan fóru undir at dyrka mais, bønir og grasker. Longu fyri 2.000 árum
síðan høvdu ymisk fólkasløg í New Mexico væl skipaðan landbúnað og stórar býir.
Fyri 1.000 árum síðan, sum er langt fyri ta tíð, tá ið europearar komu til
Amerika, livdu fólk í New Mexico, sum bygdu framúr góð hús og høvdu framkomnar
vatningarskipanir. Eitt dømi er mentanin hjá anasazi­-fólkinum, har húsatoftir
framvegis eru at síggja í statunum New Mexico, Arizona og Colorado. Nógvir
bygningar standa framvegis, og teir verða nógv vitjaðir av ferðafólki.

Mogollonfólkið vóru bøndur, sum mest búðu á hálendinum í New Mexico. Teir vóru
grannar hjá anasasifólkinum og búðu í bygdum. Hús teirra stóðu hálv niðri í
jørðini og vóru takt við fløtum hellum og leiri. Mogollonfólkið var gitið fyri
sínar snøggu, málaðu lutir av leiri. Flestu leirkerasmiðirnir vórðu konufólk, og
teir bestu vóru Mimbressmiðirnir, sum búðu fram við ánni Mimbres . Bollarnir
vórðu høgt í metum og fólk fingu teir við í grøvina. Tá ið jarðarferð var, var
hol sligið í botnin á bollanum, kanska so andarnir í málaðu fólkunum skuldu
sleppa burtur. Leirkerasmiðirnir av mogollonfólkinum verða taldir ímillum
heimsins bestu.

Fyri góðum 300 árum síðan fóru europearar at leggja New Mexico undir seg.
Fólkið, sum búði har frammanundan, mátti dvína. Tey mistu næstan alla jørð sína
og vórðu sera illa viðfarin. Fólk í hópatali doyðu, annaðhvørt av harðskapinum
hjá europearunum, í kríggi ella av sjúkum, sum komu við tilflytarunum úr Europa.
Í tí økinum, sum nú er New Mexico, noyddust so at siga øll upprunafólkini at
flyta frá húsi og heimi til serlig øki, sum verða nevnd reservat. Tað bar í sær,
at tey máttu venja seg við at liva í heilt øðrum umhvørvi, ofta langt
heimanífrá.



https://fo.wikipedia.org/wiki/Naksos

Naksos (Grikskt mál: Νάξος) er ein oyggj í Grikkalandi. Oyggin er tann størsta í
oyggjabólkinum Kykladunum við 429 km2 í Egearahavinum. Har eru tvær kommunur á
Naksos Naksos og Drymalia. Tann størsti býurin og høvuðstaðurin á oynni er Chora
ella Naxos býur, við 6.533 íbúgvum (2001). Tær størru bygdirnar eru: Filoti,
Apiranthos, Vivlos, Agios Arsenios, Koronos og Glinado. Naksos er ein vælumtókt
ferðavinnu oyggj við lætt atkomuligum støðum við foraldarminnum. Har eru góðar
strendur, tær flestu eru tætt við høvuðsbýin, nevnast kunnu Agia Anna, Agios
Prokopios, Alikos, Kastraki, Mikri Vigla, Plaka og Agios Georgios. Naksos er
tann mest fruktagóða oyggin av Kykladuoyggjunum. Har er nokk av vatnið, eisini
tá tað er vatnmangul á grannaoyggjunum. Zeus Fjallið (1003 metrar) er tað hægsta
í Kykladunum, tað sær út til at tað ger at tað regnar meira á Naksos enn á hinum
oyggjunum. Hetta merkir, at landbúnaður er ein týdningamikil vinna á Naksos,
avgrøðirnar eru ymisk sløg av frukt og grønmeti, og neytahald er eisini á oynni.
Naksos er tann av Kykladuoyggjunum, sum klárar best at framleiða til egið brúk.
Naksos er kent fyri síni eplir í restini av Grikkalandi.



https://fo.wikipedia.org/wiki/N%C3%BDtt_Sj%C3%A1lvst%C3%BDri

Nýtt Sjálvstýri (fyrr Sjálvstýrisflokkurin) varð formliga stovnaður í 1909, men
fekk umboð á tingi í 1906. Í 1906 varð Sambandsflokkurin, sum tann fyrsti
politiski flokkurin her á landi, stovnaður. Umleið eitt ár seinni, varð
Sjálvstýrisflokkurin formliga stovnaður. Ikki ber til við vissu at dagfesta, nær
flokkarnir vórðu stovnaðir, tí sum flokkar skipaðu teir seg so við og við. Tó
verður vanliga sagt, at Sambandsflokkurin og Sjálvstýrisflokkurin báðir vórðu
stovnaðir í 1906. Sjálvstýrisflokkurin er sjálvstýrisflokkur . Tað merkir, at
virkað verður fyri sjálvstýri frá Danmark. Málið er, at føroyingar taka fulla
ábyrgd av tjóðini og fáa fullan avgerðarrætt fyri henni. Sjálvstýrisflokkurin er
sosialliberalur og fyri, at samfelagið byggir á privata ognarrættin og á
fyritakssemi hins einstakra. Flokkurin er tó fyri neyðugari almennari stýring.
Flokkurin byggir á kristnu siðalæruna og vil verja trúarfrælsi, politiskt
frælsi, mentanar- og vinnufrælsi .

Jóannes Patursson, sum gjørdist fyrsti formaður Sjálvstýrisfloksins, sat í
Fólkatinginum frá 1. juni 1901 til 22. juni 1906 og í Landstinginum frá 13. mai
1918 til 3. februar 1920.

Sjálvstýrisflokkurin varð formliga stovnaður í 1909. Sjálvskrivaði fyrsti
formaður Sjálvstýrisfloksins var Jóannes Patursson. Á løgtingsvalinum 18. juli
1906 fingu sjálvstýrismenn 8 og sambandsmenn 12 umboð á ting. Av valtølunum fyri
tey fyrstu løgtingsvalini sæst, at undirtøkan hjá sjálvstýrisflokkinum var
ógvuliga ymisk í teimum ymsu valdømunum - líka fra 90,8 % niður í 11,4 % av
øllum atkvøðunum. Tað eru ikki stórar broytingar tey fyrstu valini; tó hevur
Sambandsflokkurin munin fram til 1. verðaldarbardaga. Stríðið hesa tíðina millum
flokkarnar stendur mest um stjórnarligu støðu okkara í ríkinum, har sambandsmenn
vilja varðveita verandi støðu sum amt í danska ríkinum, meðan sjálvstýrismenn
vilja hava broytingar til størri sjálvsavgerðarrætt fyri føroyingar. Sum heild
mundi mótstøðan móti Sjálvstýrisflokkinum frá donsku embætismonnunum vera
størst, meðan Svenning Rytter var amtmaður í Føroyum 1911 til 1918. Men av
valtølunum sæst eisini, at tá fer Sjálvstýrisflokkurin at ganga skjótt fram í
atkvøðum, og í 1916 standa flokkarnir at kalla javnir. Í 1918 fær
Sjálvstýrisflokkurin fyrstu ferð reinan meirluta á løgtingi.

Sjálvstýrisflokkurin fekk ongantíð aftur reinan meirluta á løgtingi. Ein av
orsøkunum mundi vera, at í 1928 stillar Javnaðarflokkurin upp í øllum valdømum
uttan í Norðoya valdømi og fær tvey umboð á ting. Í 1936 fær Javnaðarflokkurin 6
umboð á ting, meðan tann nýstovnaði Vinnuflokkurin fær 2 umboð. Í 1938 kom nýggj
jarðarlóg, sum nógvir stórbøndir vóru stórliga misnøgdir við, og tá teir við
Jóannes Patursson á odda royndu at fá Sjálvstýrisflokkin at fella lógina, og
teir ikki fingu meirlutan í flokkinum í sín part, vórðu teir so sintir, at teir
fóru úr flokkinum, og Jóannes Patursson fór upp í Vinnuflokkin. Patursson hevði
verið formaður floksins síðan hann varð stovnaður, og sjálvt um hann ikki varð
afturvaldur í 1936, so var tað hann, sum mestsum myndaði flokkin við sama lag.
Tá Patursson í 1940 saman við Vinnuflokkinum ger nýggjan flokk, Fólkaflokkin,
fáa teir 6 menn á ting, og Sjálvstýrisflokkurin einans 4 menn. Longu sama ár
minkar flokkurin við einum manni afturat, tá Rasmus Rasmussen fer upp í
Fólkaflokkin.

Tíðin undir 2. heimsbardaga varð ein hørð tíð í føroyskum politikki og serliga
fyri Sjálvstýrisflokkin. Serliga ágangandi var Fólkaflokkurin, sum gjørdi alt
fyri at jarðleggja Sjálvstýrisflokkin. M.a. komu teir fram við uppskoti um at
broyta vallógina soleiðis, at flokkur skuldi hava minst ein umdømisvaldan mann
fyri at fáa tillutað nakað eykaumboð. Hetta uppskot vann frama og úrslitið varð,
at hóast Sjálvstýrisflokkurin í 1943 fekk 10,3 % av øllum atkvøðunum, so fekk
hann ongan mann av teim 25 valdu tingmonnunum. Sama hendi á valinum í 1945. Á
valinum 8. nov. 1946 fekk Sjálstýrisflokkurin aftur 2 menn á ting, S.P.
Zachariasen fyri Norðoya valdømi og Louis Zachariasen fyri Suðurstreymoyar
valdømi. Hetta var beint eftir fólkaatkvøðuna 14. september, og nú varð avrátt,
at Sjálvstýrisflokkurin skuldi stilla upp saman við Javnaðarflokkinum, fyri at
atkvøður ikki aftur hesaferð skuldu fara fyri skeyti. Flokkurin fær nú aftur ta
ávirkan í føroyskum politikki, hann áður hevði havt. Hann fer í samgongu við
Sambandsflokkin og Javnaðarflokkin og fær avgjørdan leiklut í teim tingingum,
sum aftan á valið vórðu tiknar upp við donsku stjórnina um støðuna
Danmark-Føroya ímillum í framtíðini, tingingar sum førdu til, at vit fingu
heimastýrislógina 1. apríl 1948.

Endamálið við politikki floksins er at skapa haldgott grundarlag fyri sjálvstýri
Føroya. Málið er, at føroyingar taka fulla ábyrgd og fáa fullan avgerðarrætt
fyri tjóðini .

Virkað verður fyri fullum sjálvstýri, at føroyingar gerast sjálvbjargnir, og at
Føroyar verða viðurkendar sum tjóð. Grundlóg verður gjørd fyri Føroyar.
Ríkisrættarliga støða Føroya verður løgd út til fólkaatkvøðu. Bert lógir, sum í
síni heild eru samtyktar av Føroya Løgtingi eiga at galda í Føroyum. Føroyskur
heimarættur og føroyskt pass eiga at verða staðfest. Fólkatingssessirnir verða
tiknir av. Føroya løgmaður verður valdur beinleiðis av fólkinum. Tryggjast skal,
at tilfeingið á landi, í sjógvi og undirgrund er ogn Føroya fólks. Undirgrundin
út á hálva leið til næstu grannalond verður løgd undir føroyskt vald.

Landsstýrið leiðir allar samráðingar við onnur lond um mál, ið viðvíkja Føroyum.
Føroyar skulu eisini hava sjálvstøðuga umboðan í Norðurlandaráðnum. Virkað
verður fyri linna í heiminum gjøgnum altjóða samstarv. Í teimum londum, sum vit
samskifta við, eiga vit at nýta rættin til at seta egin umboð á donsku
sendistovurnar. Sjálvstýrisflokkurin er ímóti føroyskum ES-limaskapi .

Bæði fyrsta og annað varafólk Sjálvstýrisfloksins hava tikið sæti á tingi, meðan
Kári P. Højgaard var í landsstýrinum og onnur stytri tíðarskeið eftir at
landsstýrismaðurin misti landsstýrissessin. Jógvan Skorheim var samstundis
borgarstjóri í Klaksvík, tí tók hann ikki sæti í løgtinginum tað fyrsta gott
hálva árið, í staðin tók Kristianna Winther Poulsen sæti í Løgtinginum.



https://fo.wikipedia.org/wiki/N%C3%BDgrikskt_m%C3%A1l

Nýgrikst mál er tað málið sum verður tosað í Grikkalandi og á Kýpros í dag. Tað
er eitt av almennu málunum í EU. Nýgrikskt hevur verið tosað síðan umleið 1453.
Frá umleið ár 330 til 1453 tosaðu tey miðaldar grikskt, frá 300 á.Kr. til 330
e.Kr. tosaðu tey eitt grikst mál sum varð nevnt Koine. Nýggja testamentið er
skrivað á hesum máli. Frá 800 á.Kr. til 300 á.Kr tosaðu tey Forngrikskt, nógvar
kendar bøkur og kvæði eru enn til frá hesi tíðini, t.d. Ileonskvæði og Odyssein.
Frá umleið 1600 á.Kr. til umleið 800 á.Kr. tosaðu tey Mykenskt. Frá umleið ár
3000 á.Kr. til umleið 1600 á.Kr. tosaðu tey eitt mál sum verður nevnt
Proto-Grikskt. Øll hesini málini koma úr indo-evropeiskum, tey eru broytt
gjøgnum tíðirnar og í dag tosað tey so nýgrikst í Grikkalandi. Nýgrikskt líkist
rættiliga nógv forngrikskum, grammatikkin er tó blivin nakað einklari, við tað
at sagnorðini á forngrikskum blivu bend í fleiri føllum.

Sagnorð (Verbum) bendingarnar, sum eru rættiliga forgreinaðar í klassiskum
griskum, eru gjørdar meira regluligar. Men nýgrikst hevur tó varðveitt tann
týðandi munin millum aspektini imperfektiv og aorist (imperfektiv verður brúkt,
tá nakað er óendaligt, ella hendir ofta, aorist er avsluttað, ella hendir
væntandi bara einaferð):

Substantivbendingarnar (navnorð) eru eisini blivnar einfaldari. Hesar
høvuðustýpurnar eru:



https://fo.wikipedia.org/wiki/N%C3%B3lsoyar_P%C3%A1ll

Nólsoyar Páll (upprunaliga Poul Poulsen Nolsøe) (doyptur 11. oktober 1766 í
Nólsoy - 1809) er ein tjóðarhetja í Føroyum. Páll var sjómaður, rithøvundur,
bóndi og bátasmiður. Í 1804 bygdi hann Royndina Fríðu á Fløtuni Fríðu í Vági.
Veturin 1808-1809 gekk hann burtur við skipinum á veg heim til Føroyar.

Nólsoyar Páll var borin í heim í Nólsoy í árinum 1766. Hann var ein næmur
drongur, ið fegin vildi læra, men skúlaamboð vóru eingi, og tí sat hann og lærdi
seg at skriva við einum pípuleggi, og øskan á grúgvuni var fyrsta skrivibók
hansara. Seinni keyptu pápin honum talvu og griffil, verður sagt. Úti í Nólsoy
var nógv at síggja og hoyra hjá einum røskum smádreingi. Hinumegin fjørðin sá
hann Havnina, og úti í fjørðinum komu handilsskipini fyri fullum seglum inn úr
havinum. Stundum komu stór orlogsfør við øgiligum kanónum og flagginum uppi
stevnandi uttan av havi. Og har hevur óivað hin lítli Páll droymt sínar fyrstu
dreymar um at koma langt út í stóru verð. Men so mikið visti hann, at skuldi
hann fara burtur og gerast ein rættur maður, so mátti lærdómur til. Tað næsta,
vit tí frætta um Páll, er, at hann er farin at ganga í skúla. Í Nólsoy var
eingin skúli. Hann var tí farin til Havnar, og tað var hjá sjálvum fútanum, at
hann hevði byrjað sína skúlagongd. Tað var eitt aftrat, sum Páll visti, at
skuldi hann nakrantíð hava vón um at gerast ymirmaður á skipi, so noyddist hann
at læra seg siglingarfrøði. Eitt sindur av hesum lærdi hann hjá manninum, ið
førdi handilsbøkurnar í Tinganesi.

Seinni kom hann sær til Keypmannahavnar og lærdi seg tað, sum í restaði. So
slapp hann sær út í stóru verð. Eingin visti reðiliga, hvar hann fór. Tá eini 12
ár eru liðin, er hann aftur heima í Føroyum, hann kom rætt sum undan kavi. Hann
giftist sama árið úti í Nólsoy. Og longu árið eftir fær hann skip at føra. Tað
er skip, sum kongligi handilin eigur, og sum siglir millum Danmark og Føroyar.
Konan doyði skjótt. Hann giftist á øðrum sinni, og nú fær hann bóndagarð á Oyri
á Borðoynni, seinni á Myrkjanoyri. Og so væl royndist hann sum bóndi, at hann
fekk heiðursløn í silvuri fyri framúr góðan bóndaskap. Men havið dró. Hann kundi
ikki geva seg til tols uppi á landi. Á sølutingi í Suðuroy keypti Nólsoyar Páll,
saman við Peri bónda í Gørðum og Jákupi bónda í Toftum, burtur av rovum av
skipum, ið vóru farin á land, og flutti hetta úr Hvalba til Vágs. Á Fløtuni
Fríðu bygdu teir av hesum tilfari eitt skip, ið teir nevndu Royndina Fríðu. Tað
var í 1804. Hetta var fyrsta skip, føroyingar høvdu átt í øldir. Við skipi sínum
ger Nólsoyar Páll, sum hann nú helst verður nevndur, handilsferðir til
Keypmannahavnar og Bjørgvins.

Teir, sum høvdu handilin í hondum, vóru ikki fegnir um handilsferðir hansara, og
teir royndu at forða honum, alt teir kundu. Teir reistu m.a. sakarmál ímóti
honum, men støða teirra var ikki mætari enn so, at hann eisini kundi stevna
teimum fyri lógarbrot. Tað kom soleiðis einki burtur úr sakarmálinum. Men hann
stuttleikaði sær so um teir høgu harrarnar, at hann yrkti ein tátt ella eitt
kvæði um teir, Fuglakvæði tey nevna. Tað var ikki lukkuligt at nevna teir høgu
harrarnar við navni, men hann var so beinrakin í sínum fuglanøvnum, at eingin
var í iva um, hvar og hvør, og fólk stuttleikaðu sær óført og gera tað enn.
Sjálvur var hann fuglin í fjøruni við sínum nevi reyða, hann var tjaldrið, ið
vardi smáfuglarnar móti rovfuglunum. Hesi árini vóru ófriðarár. Kríggj var og
bardagi á landi og sjógvi. Tá ið Nólsoyar Páll í árinum 1807 var komin til
Danmarkar eftir kornfarmi, kom hin bretski herskipaflotin har og fór avstað við
øllum teimum donsku orlogsskipunum. Nólsoyar Páll heitti á bretska yvirmannin um
loyvi at sigla til Føroya við farminum, og tað varð játtað honum. Hann kom í
øllum góðum heim og legði farmin upp á land í Suðuroynni. Tað var skjótt, at
korntrot gjørdust aftur, og summarið eftir fór Nólsoyar Páll avstað aftur til
Keypmannahavnar eftir korni.

Á heimleiðini varð Royndin Fríða tikin av bretskum herskipi og førd til Svøríki,
har hon fór á land og gjørdist vrak. Nólsoyar Páll slapp sær so yvir til Stóra
Bretlands og klagaði um ta ringu viðferð, hann hevði fingið. Har fekk hann farm
og skip av nýggjum og legði í havið. Men henda ferðin kom at vera hansara
seinasta. Skipið kom ikki fram, og einki spurdist, hvat ið orsøkin var til tess.
Fólk gittu, men einki kundu sigast við vissu. Korntunnur av skipi hansara komu
rekandi til Hetlands. Tað var alt, ið spurdist frá teimum. Nólsoyar Páll og menn
hansara vóru allir farnir í ta vátu grøv. Men føroyingar kundu ikki bara gloyma
stórmennið Nólsoyar Páll. Og á Fløtuni Fríðu suðuri í Vági er reistur
minnisvarði um tað bragd, hann saman við øðrum útinti.



https://fo.wikipedia.org/wiki/Mykonos

Mykonos (Grikskt mál: Μύκονος / Mykonos) er ein oyggj í Grikkalandi. Mykonos
liggur í oyggjabólkinum Kykladurnar (Κυκλάδες / Kyklades) millum oyggjarnar
Tinos, Syros, Paros og Naxos. Í 2001 búðu 9,320 á oynni. Um summarið
fleirfaldast talið av íbúgvum tó, tá nógv fólk koma frá fastlandinum og frá
øðrum londum at arbeiða har hjá ymiskum ferðavinnuveitarum. Oyggin hevur eina
vídd á 85,5 km2 og er 341 metrar høg á hægsta punkti. Um vit samanbera við eina
føroyska oyggj á nøkulunda somu stødd, so er Borðoy 95 km2 og hægsta fjallið á
Borðoy er 772 metrar høgt. Mykonos er ein ferðavinnuoyggj. Har koma umleið
750.000 ferðafólk hvørt summar. Har eru góðar stendur og í Mykonos býi eru
nógvar barrir, matstovur, kaffistovur og handlar. Niðri í havnini eru
kaffistovur. Nógv ferðamannaskip koma til Mykonos, tey leggja sum oftast ikki at
sjálvari oynni, men liggja ankraði upp uttanfyri sjálva havnina. Grikkar sjálvir
ferðast eisini til oynna, serliga fólk úr høvuðsstaðnum. Hildið verður, at
náttarlívið og stendurnar á Mykonos eru millum tær kendastu í Evropa.

Petros var ein pelikanur, sum búði á oynni Mykonos frá 1958 til hann doyði í
ferðsluvannlukku í 1985, tá hann varð yvirkoyrdur av einum bili. Petros kom til
oynna, tá ein fiskimaður frá Mykonos fann tann særda pelikanin, tók hann við til
oynna og røktaði hann til hann kom fyri seg aftur. Pelikanurin bleiv verandi á
oynni líka til hann doyði 27 ár seinni. Hann gjørdist maskotturin hjá Mykonos.
Fólk vóru sera hørm um at Petros bleiv yvirkoyrdur, men eftir at hann doyði
hevur oyggin fingið ein nýggjan pelikan, sum fekk navið Irini. Tað var Jackie
Kennedy-Onassis, sum gav oynni henda pelikanin. Ein djóragarður í Týsklandi
hevur eisini givið Mykonos ein pelikan, hesin er uppkallaður eftir tí gamla
Petros og eitur eisini Petros. Fyri nøkrum árum síðani hendi tað aftur, at ein
fiskimaður fann ein særdan pelikan við strondina á oynni. Hesin bleiv eisini væl
passaður og kom fyri seg aftur. Hann fekk síðan navnið Nikolas.



https://fo.wikipedia.org/wiki/Most_favoured_nation-reglan

Endamálið við MFN-meginregluni (stytting fyri Most favoured nation, á føroyskum
lond við størstum fyrimunum) er, at handil millum lond skal byggja á javnar
kappingartreytir. Kjarnin í MFN-meginregluni er, at allar sømdir, eitt land
veitir einum øðrum WTO-limalandi, skulu samstundis galda fyri hini
WTO-limalondini. Fyri okkum merkir hetta, at eitt WTO limaland kann ongantíð
veita Føroyum verri handilstreytir, enn tað veitir øðrum WTO-limalandi . Øll
lond skulu hava somu treytir fyri marknaðaratgongd, sum tað landið, ið hevur
bestu treytirnar. Undantøkini eru fríhandilsøki og tollsamgongur. Í slíkum førum
kundu handilsforðingar millum luttakandi londini takast burtur, men varðveitast
mótvegis restini av heiminum. Harumframt kundu menningarlond fáa serligar
sømdir. Tey kundu eitt nú nýta handilsforðingar í størri mun enn ídnaðarlondini.

Kortini eru nøkur frávik í MFN-meginregluni. Eitt nú kunnu lond gera sínámillum
fríhandilssáttmála fyri vørur, og harvið taka framum vørur frá øðrum londum.
Eitt ítøkiligt dømi er okkara kappingarstøða við eitt land sum Turkaland. Sama
um Turkaland er limur í WTO, eru føroyskar fyritøkur, sum vilja útflyta
fiskavørur til Turkalands, noyddar at rinda hægri toll enn teirra
kappingarneytar úr Noregi og Íslandi. Mismunurin letur seg gera, tí bæði Ísland
og Noreg, gjøgnum sín EFTA-limaskap, hava ein fríhandilssáttmála við Turkaland.



https://fo.wikipedia.org/wiki/Mikronesia

Mikronesia (úr grikskum μικρός “smá” og νῆσος “oyggjar”) er ikki bara eitt
landafrøðiligt øki í Kyrrahavinum, men eisini ein sokallað etnografiskt región,
har fólkið í ymsu londunum hava sama etniska uppruna. Tað liggur í vestara
partinum av Kyrrahavinum. Fyri vestan liggja Filipsoyggjum, Indonesia liggur í
útsynning, Melanesia mót suðri, og Polynesia liggur har eysturi. Øki hevur ein
vídd á 2,7 mió km² og hevur umleið eina hálva millión íbúgvar. Fólk ið búgva í
Mikronesia tosa mikronesisk mál, altsá ikki polynesisk ella melanesisku málini,
sum t.d. á Fiji ella Sámoa. Heiti Mikronesia bleiv fyrst nýtt av franska
sjómanninum Jules Dumont d’Urville í 1831 fyri at skilja hetta økið frá
Polynesia í eystri. Sjálvstøðug lond í Mikronesia eru Kiribati, Marshalloyggjar,
Mikronesiasamveldið, Nauru og Palau, umframt fleiri amerikonsk hjálond, sum til
dømis Guam, Norðurmarianoyggjar og Wakeoy. Amerikanska oyggin Guam er tann
størsta oyggin í Mikronesia. Tað er tropuveðurlag í øllum Mikronesia. Størstu
oyggjabólkarnir eru Karolinoyggjarnar í Mikronesiasamveldinum, Gilbertoyggjar í
Kiribati, Marshalloyggjar og Marianaoyggjar (sum er býtt millum Guam og
Norðurmarianaoyggjar, ið bæði eru amerikonsk hjálond). Mikronesia hevur umleið
2100 oyggjar og er umleið 2700 km2 í landvídd.



https://fo.wikipedia.org/wiki/Mi%C3%B0lah%C3%BAsi%C3%B0

Miðlahúsið í Vágsbotni er ein miðlafyritøka í Føroyum, sum veitir tíðindi
umvegis tíðindablaðið Sosialurin, útvarpsrásina Rás2 og internettíðindaportalin
in.fo. Afturat Sosialinum eru eisini onnur bløð, ið Miðlahúsið gevur út. Í 2004
gjørdi Sosialurin av at flyta alt virksemið heim í gomlu handilshølini hjá
Valdemar Lutzen í Vágsbotni í Havn, sum stóðu klár tann 15. apríl í 2005, nevnd
Miðlahúsið í Vágsbotni.

Miðlahúsið skipaði fyri Planet Awards frá 2005 til 2012. Navnið hevði samband
við planet.fo, sum var ein partur av portal.fo tíðindaportalinum, ið
Miðlahúsið/Sosialurin veitti tíðindi til líka til Portalurin var seldur í 2013
og Miðlahúsið ikki longur var veitari av tíðindum, og tá bar ikki longur til hjá
Miðlahúsinum at halda fram við Planet Awards. Í staðin varð ein nýggj
tónleikavirðisløn sett á stovn, sum tríggir stórir aktørar stóðu saman um:
Miðlahúsið, Kringvarp Føroya og Norðurlandahúsið. Øll hesi vóru samd um, at tað
var brúk fyri einum slíkum tiltaki, ið heiðrar føroyskum tónleiki og føroyskum
tónleikarum. Nýggja tónleikavirðislønin fekk enska heitið Faroese Music Awards,
stytt FMA, á føroyskum er heitið Føroysku tónleikavirðislønirnar.



https://fo.wikipedia.org/wiki/Madeleine_Albright

Madeleine Korbel Albright (15. mai 1937 í Prag, Kekkia) er fødd í Prag í 1937.
Familjan, sum var jødisk, flýddi undan nazistunum, og tað mesta av barnaárunum
búði Albright í Onglandi. Eftir kríggið var hon nøkur fá ár í Kekkia, og í 1948
búsettist hon í Amerika, 11 ára gomul. Hon tók útbúgving í søgufrøði og bleiv
seinri professari.

Í 1993 varð hon útnevnd til ST-ambassadør fyri USA. Í 1996 útnevndi Bill
Clinton, forseti, hana sum utanríkisráharra nr. 64 í Amerika – og tann fyrsta
kvinnuliga. Hon fór frá í 2001 og starvast nú sum søguprofessari við Georgetown
University í Washington DC. Haraftrat er hon virkin í vinnulívinum, m.a. sum
ráðgevi. Hon dugir qua sína positión og sítt globala netverk avbera væl at
sparka hurðar upp.

Hon hevur skrivað endurminningar við heitinum "Madam Secretary" (2003). Í bókini
sigur hon m.a., at kvinnur mugu vera strategiskar, samstarva og netverka og
hjálpa hvør aðrari til makt og ávirkan. Netverk – bæði við og uttan menn – er
vegurin fram. Tað er Albright, sum eigur nógv brúkta sitatið: "Tað finst eitt
serligt pláss í helviti fyri kvinnur, sum ikki hjálpa hvør aðrari".



https://fo.wikipedia.org/wiki/Livar_Nysted

Livar Nysted (føddur 1970) úr Hvannasundi er føroyskur havrógvari, sum gjørdist
kendur í Føroyum og kring heimin, tá hann saman við Leven Brown, skipara, Don
Lennox og Ray Carroll setti tvey nýggj heimsmet, tá teir róu tvørtur um Norður
Atlantshavið vit bátinum Artemis Investments úr New York í USA til St. Mary í
Scilly Oyggjunum, tað gjørdu teir á sumri 2010. Livar var boðin við á nýggja
ævintýraferð tvørtur um Indiska havið, teir skuldu rógva úr Perth í Avstralia
til Afrika við bátinum Sara G. Teinurin ið rógvast skal er 7000 km. Henda ferðin
bleiv tó av ongum, tí báturin, La Mondiale, sum teir skuldu rógva við, bleiv
vrak undir einum øðrum túri við øðrum rógvarum. Tíbetur kláraðu allir at koma
undan við lívinum. Tað gekk ikki long tíð, so fann Livar aðra loysn, hann slapp
við á ein túr tvørtur um Suður Atlantarhavið, har ætlanin er at seta nýtt
heimsmet. Teir løgdu frá landi hin 18. januar 2013 úr Puerto de Mogán, Grand
Kanaria, og hildu leiðina allan teinin til Port Saint Charles, Barbados. Aftur
hesaferð var tað Leven Brown, sum varð skipari. Leven hevur sjálvur bygt bátin,
sum teir róu við. Báturin eitur Avalon. Livar og teir høvdu ymiskir óvantaðir
trupulleikar á ferðini, nakrir skaðar hendur við bátinum, eitt nú brotnaði
kjølurin tvær ferðir, teir høvdu ein eyka við og aðru ferðina fingu teir umvælt
skaðan. Ein annar trupulleiki var, at teir høvdu mótvind allan vegin og at
streymurin eisini var ímóti. Teir megnaðu tí ikki at seta heimsmet, men teir
vóru álíkavæl sera nøgdir við túrin, tí teir kláraðu at gjøgnumføra túrin hóast
trupulleikar av ymiskum slag.

Umframt at vera havrógvari er Livar eisini sjómaður, fór til sjós longu 15 ára
gamal. Hann hevur tikist við annan ítrótt enn rógving, hann hevur spælt flogbólt
og íðka judo. Harumframt fæst Livar eisini við listamáling. Havið er mest nýtta
myndaevnið, tá Livar málar. Livar er giftur við Svannu og eiga tey 4 børn, tey
eru: Jóna, Joan, Tóra og Ronja.

Livar og tveir aðrir høvdu ætlanir um at rógva tvørtur um Indiska Havið í einum
báti við bert trimum rógvarum. Ein av rógvarunum er ein libanesi, Maxime Chaya,
sum er ein ævintýrari og hevur roynt alt møguligt, eitt nú var hann fyrsti
libanesi, sum klintraði upp á Mount Everest. Triði rógvarin er breti og eitur
Stuart Kershaw. Ferðin um Indiska Havið byrjaði 9. juni 2013. Alt gekk gott teir
fyrstu dagarnar, ymiskir trupulleikar vóru á ferðini, hin 15. juni var okkurt
galið við vatngeranum umborð. 19. juni høvdu teir enn trupulleikar við
vatngeranum, og nú vóru eisini trupulleikar við manglandi streymi. Vindmyllan
virkaði ikki sum hon skuldi, teir høvdu eisini sólpanelir umborð, men tað hevði
verið yvirskýggjað, og tí høvdu hesir ikki framleitt nakran serligan streym
henda fyrsta partin av túrinum. Hin 23. juni høvdu teir mótvind og stóra aldu,
og høvdu ligið við drívakkeri í tveir dagar, uttan at rógva. Men teir róku tó
tann rætta vegin móti Mauritius. Eitt gott sum hendi, meðan teir lógu við
drívakkeri, var at Livar tá fekk góðar stundir til at hyggja nærri eftir
vatngeranum, og helt at okkurt sá eitt sindur løgi út, hann býtti so um uppá
okkurt og stytti onkra slangu, og so fór hann at virka aftur sum hann skuldi.
Hann var nokk feilmonteraður, sá tað út til. Hin 22. juni høvdu teir róð 1200
km. Tað seinasta strekkið hjá Livari og teimum móti Mauritius gekk sera væl,
teir høvdu undanvind og komu langt fram á leið. Hin 5. august 2013 komu teir
leiðina fram. Teinurin hevði tá tikið 57 dagar, 15 tímar og 49 minuttir, og tað
var nýtt heimsmet.

Í januar og februar 2013 róði Livar saman við 7 øðrum tvørtur um
Suðuratlantshavið við bátinum, Avalon, sum skiparin, Leven Brown hevði smíðað.
Endamálið við túrinum var fyrst og fremst at gjøgnumføra túrin, og hartil var so
ein vón um at seta nýtt heimsmet eisini. Túrurin byrjaði hin 18. januar 2013 úr
Puerto de Mogán í Grand Kanaria og endaði hin 22. februar 2013 kl. 7:51 á
Barbados. Kona Livar og systir hansara vóru har og tóku ímóti teimum. Teir høvdu
havt mótvind og mótstreym allan vegin, og tekniskir trupulleikar við bátinum
eisini, t.d. var kjølurin brotnaður tvær ferðir, men hóast alt hetta, so kláraðu
teir at gjøgnumføra túrin uppá 32 dagar, 12 tímar og 41 minuttir. Teinurin ið
teir róðu var umleið 5000 km. Tá Livar kom aftur til Føroya hin 1. mars 2013,
skipaði Hvannasunds kommuna fyri móttøku í Skúlanum á Fossanesi.

Livar Nysted, Don Lennox, Leven Brown og Ray Carroll settu tvey heimsmet, tá
teir róðu úr New York til Scilly Oyggjarnar í Stóra Bretlandi í juli 2010. Fyrra
metið settu teir 29. juni 2010, tá teir róðu 188 km á 24 tímar, metið var fyri
strekkið róð uppá eitt døgn fyri bátar við 4 rógvarum. Gamla metið var 178 km
(111 míl) - Nýggja metið, ið Livar, Leven, Ray og Don hava sett er 188 km (117
míl). Heimsmetið er galdandi fyri Norður Atlanshavið. Seinna heimsmetið settu
Livar og teir, tá teir komu til Scilly Oyggjarnar 31. juli 2010, ferðin úr New
York til Scilly Oyggjarnar tók teimum 43 dagar, 21 tímar og 26 minuttir. Tveir
norðmenn áttu gamla metið, sum teir settu 114 ár áðrenn Artemis við Livari
Nysted, Brown, Lennox og Carrol. Norðmenninir George Harbo og Frank Samuelson
róðu sama teinin á 55 dagar og 13 tímar, tað var í 1896.

Livar Nysted var ein av manningini umborð á róðrarbátinum La Mondiale, sum
gjørdi eina roynd at rógva tvørtur um Suður Atlantshavið. Teir noyddust at
gevast, tí at róðrið brotnaði.

Í 2003 gjørdu Livar og nakrir aðrir føroyingar eina roynd at rógva til Hetlands
í føroyskum árabáti. Tað gekk ikki eftir vild, og teir máttu gevast eftir 24
tímar. Hetta var fyrstu ferð, at Livar royndi veruliga havrógving millum lond. Í
juli 2005 royndi Livar aftur at gera henda túrin, tó ikki við somu manning sum í
2003. við føroyska kappróðrarbátinum Havrenningi, teir vóru fýra menn ið róu
henda túrin. Ongin annar hevði fyrr róð úr Føroyum til Hetlands í
kappróðrarbáti. Ove Joensen rói henda teinin í báti, men tað var ikki
kappróðrarbátur. Teinurin, ið Livar og teir skuldu rógva var 180 fjórðingar úr
Klaksvík til Aith í Hetlandi. Túrurin royndist betri enn í 2003, men teir komu
ikki allan vegin fram til Hetlands. Átjan fjórðingar úr landi, tá teir sóu land,
var veðrið so ótespuligt og aldan so høg, at teir vóru noyddir at biðja MRCC
støðina í Føroyum um hjálp, teir spurdu MRCC um teir kundu fáa bát úr Hetlandi
at fylgja teimum síðsta teinin, fyri at vera á tryggu síðuni. Skipið frá
Shetland Coastguard sum kom ímóti teimum fyri at hjálpa teimum hevði tó ikki tíð
til at fylgja teimum meðan teir sjálvir róðu, so teir fingu tvinnir kostir í at
velja, antin at halda fram uttan hjálp ella at verða sleipaðir inn av skipinum
Charles Lidbury hjá Hetlendsku sjóverjuni. Eftir at teir fýra høvdu tosað um
hvat ið teir skuldu gera, valdu teir tryggu loysnina. Túrurin lærdi teir nógv,
og teir fingu nógvar góðar og spennandi upplivingar. T.d. svam bóghvítuhvalur
beint framvið borðinum á Havrenningi. Einferð fingu teir heita súpan frá
manningini á Draganum, ein dagin fingu teir heit seyðarhøvd og eplir frá bátinum
Turið úr Suðuroy. Ein dagin komu teir mitt ímillum tveir partrolarar, men alt
spældi væl av.

Livar Nysted hevur tríggjar ferðir vunnið FM heitið í kappróðri í Føroyum, tað
var í 2001, 2004 og 2007.



https://fo.wikipedia.org/wiki/Lesbos

Lesbos (Grikskt mál: Λέσβος / Lesvos, eisini nevnd Μυτιλήνη Mytilini eftir
høvuðsbýnum Mytilene) er ein griksk oyggj í landnyrðingspartinum av
Egearahavinum. Oyggin er 1.632 km2 til støddar og hevur 32 km strandalinju.
Oyggin er triðstørst av griksku oyggjunum næst eftir Kreta og Evvia. Oyggin
hevur stutta frástøðu til Turkaland, bert Mytilini Sundið skiljur oynna frá
Turkalandi. Lesbos er ein regional eind og kommuna í Norður Egearaøkinum
(Περιφέρεια Βορείου Αιγαίου). Norður Egearaøkið er eitt av 13 økjum (regiónum) í
Grikkalandi, frá 1987 til 2011 vóru tríggjar oyggjar í hesum økinum, hinar báðar
vóru Khios og Samos. Síðan 1. januar 2011 eru tvær oyggjar komnar afturat, tær
eru Ikaria og Lemnos. Fólkatalið á Lesbos er umleið 90.000, harav býr umleið ein
triðingur í høvuðsbýnum Mytilini í landssynnings partinum av oynni. Restin av
íbúgvunum búgva í smærri býum og bygdum á allari oynni. Teir størstu býirnir
eru: Kalloni, Gera, Plomari, Agiassos, Eresos, and Molyvos (tað forna Mythymna).



https://fo.wikipedia.org/wiki/Leirv%C3%ADk

Leirvík er ein bygd í Eysturoynni, frá 1. januar 2009 partur av Eysturkommunu.
Leirvík er gomul bygd. Hildið verður at hon er millum tær elstu í Føroyum. Í
útgrevstinum á Toftanesi er ymiskt funnið, sum prógvar, at bygdin stavar frá
víkingatíðini.

Leirvík er gomul bygd, sum liggur við Leirvíksfjørð, og frá gamlari tíð hava
verið tríggir býlingar har, uttan Á, á Toftanesi og við Garð. Í sambandi við
útbygging av havnarlagnum og vegføringini til ferjuleguna varð neyðugt at gera
fornfrøðiligar kanningar av økinum á Toftanesi. Stórur útgrevstur fór fram, og
lutir og húsatoftir komu fyri ein dag sum prógvaðu, at bygdin er frá víkingatíð.
Hesar toftir eru nú friðaðar.

Í sagnatilfarinum er Leirvíks-Páll kendur, og táttur var yrktur um hann, tá ið
hann fór til Velbastaðar at hitta Ellint bónda. Tað kom til bardaga teirra
millum, og við snildum fekk Páll beint fyri Ellinti. Í 1725 kom loynikeypsskip
til Leirvíkar, og menn fóru umborð at keypa frá teimum. Tí verri vóru teir
smittaðir av pokum. Stutt eftir var brúdleyp í bygdini, og tá varð øll bygdin
smittað. Stórur partur av leirvíkingum doyði. Bygdin mentist tó skjótt eftir
henda skaði, tí fólk úr øðrum bygdum fluttu á kongsgarðarnar, sum vóru
mannleysir. Meginparturin av jørðini í Leirvík er kongsjørð. Manntalið í bygdini
var í 1801 komið uppá 85, og nú, 200 ár seinri, er talið 10 ferðir so høgt, ella
853 (2005).

Leirvík er gott útróðrarpláss, tí lætt er at rógva út bæði norður eftir og suður
eftir. Eisini hevur farleiðin úr sunnaru oyggjunum til Norðoyar frá gamlari tíð
ligið um Leirvík, men nú er tunnil gjørdur undir Leirvíksfirði, so koyrandi er
til Klaksvíkar og stóran part av Norðoyum.

Fyri nøkrum árum síðani læt kendur leirvíkingur gera bátasavn, sum sýnir gamlar
bátar frá fyrra parti av farnu øld. Í sama bygningi er eisini eitt málningasavn,
sum fyrst og fremst umboðar kenda listamálaran úr Leirvík, Jóannis Kristiansen.



https://fo.wikipedia.org/wiki/Kristina_H%C3%A1foss

Kristina Háfoss (fødd Danielsen, 26. juni 1975, uppvaksin á Argjum) er ein
føroyskur økonomur, løgfrøðingur, politikari og fyrrverandi svimjari. Hon var
fyrstu ferð vald inn á Føroya Løgting í 2002 fyri Tjóðveldi, í 2008 var hon
mentamálaráðharri í eitt hálvt ár, í 2015 varð hon vald til fíggjarmálaráðharra,
sum onnur kvinnan í føroysku politisku søguni, tann fyrsta var Jóngerð Purkhús.

Kristina er útbúgvin cand.jur. og cand.polit. frá Københavns Universitet í
ávikavist 2002 og 2003. Hon var sett í starv í tað danska Uttanríkisráðið
1998–1999, í danska Fíggjarmálaráðnum 1999–2000 og á Løgmansskrivstovuni sumrini
1999 og 2000. Harumframt var hon fíggjarligur ráðgevi undir arbeiðnum við at
skriva eitt útoyggjaálit 2000–2001, økonomur í Landsbanka Føroya 2004–2005 og
verkætlanarleiðari og íløguráðgevi í Føroya Banka í 2006. Síðan 2007 hevur hon
verið deildarleiðari í Tryggingarfelagnum Føroyar.

Av hennara nevndar- og formanssessum kunnu nevnast: Forkvinna í Meginfelag
Føroyskra Studenta (MFS) 1999–2000, forkvinna í Búskapar- og Løgfrøðingafelag
Føroya (BLF) 2005–2006, stýrislimur í P/F Smyril Line síðan 2011 og stýrislimur
í tveimum av dótturfeløgunum hjá Tryggingarfelagnum Føroyar síðan 2011.

Sum ung svam hon fyri Havnar Svimjifelag og Føroyar, hon gavst at svimja meðan
hon gekk í Hoydølum, og fór í staðin at spæla flogbólt. Kristina er abbadóttir
Louis Zachariasen.

Kristina Háfoss var næstformaður í Suðurstreymoyar Tjóðveldisfelag 2001–2002,
vald inn á Ting í Suðurstreymoyar valdømi 2002–2004 og limur í starvsnevnd
Tjóðveldisflokksins 2004–2005. Í februar 2008 gjørdist hon landsstýriskvinna í
mentamálum í aðru stjórn Jóannesar Eidesgaard, men segði sessin frá sær aftur av
persónligum ávum í august sama ár. Á løgtingsvalinum 2011 var hon vald inn í
Løgtingið, har flokkur hennara kom at sita í andstøðu. Á løgtingsvalinum 2015
varð hon afturvald og Tjóðveldi gjørdist partur av stjórnini hjá Aksel V.
Johannesen. Hin 15. september 2015 varð Kristina útnevnd fíggjarmálaráðharri.



https://fo.wikipedia.org/wiki/Kommuna

Ein kommuna er ei eind, sum stýrir einum øki í einum landi. Eitt býráð ella
bygdarráð stýrir kommununi. Flestu kommunur hava eina umsiting, sum tekur sær av
tí fyrisitingarliga, sum t.d. at taka sær av rokningum, at taka ímóti boðum ella
klagum frá borgarunum t.d. um teknisk mál, at gera mál klár til býráðið at taka
støðu til. Heilt smáar kommununur hava ofta onga umsiting, tær hava tó sum
oftast avtalu við ein lokalan bókhaldara. Málið hjá kommunum er at skapa best
møguligar umstøður hjá fólki. Í 2009 vóru 30 kommunur í Føroyum til samans.
Áðrenn tað var talið umleið 50.

Tað er ymiskt hvussu nógvar og hvørjar nevndir, ið kommunur hava. Tær minstu
kommunurnar í Føroyum, sum hava færri enn 500 íbúgvar, hava ofta als onga nevnd,
har eru tað bygdarráðini ið taka sær av øllum málum. Í størri kommunum eru
fleiri nevndir, sum eru mannaðar av 3-4 býráðslimum. Sum dømi kann nevnast, at
Tórshavnar Býráð í 2008-2012 hevði sjey nevndir: Fíggjarnevndin, Byggi- og
býarskipanarnevndin, Mentamálanevndin, Sosiala Nevndin, Havnarnevndin, Heilsu-
og Umhvørvisnevndin og Tekniska Nevndin. Tær størri kommunurnar hava ofta
staðbundnar nevndir fyri bygdir ella oyggjar, sum ofta hava verið sjálvstøðugar
kommunur fyrr, men nú eru lagdar saman við tí størri kommununi.

Høvuðsinntøkan hjá kommununi er skattur frá borgarunum, sum búgva í kommununi.
Skattaprosentið hjá kommununum í Føroyum liggur umleið 20. Størra partin av
inntøkuni koma tó frá kommunuskatti, og allir borgarar gjalda sama prosent í
kommunuskatti. Hóast kommunur fáa nógv skattapening, kosta allar uppgávurnar
nógv. Nógv av útreiðslunum eru fíggjaðar við lántøku, sum skal gjaldast aftur.
Tá ið rentur og avdráttur á lánum eru, tyngir tað nógv raksturin hjá nógvum
kommunum í dag.

Føroya Kommunufelag (FKF): varð stovnað í 1968. Í felagnum eru 45 kommunur. Mál,
sum felagið arbeiðir við, er alt, sum hevur við kommunal viðurskifti at gera.
IRF: IRF er ein interkommunalur renovasjónsfelagskapur. IRF tekur sær av
nátturu- og umhvørvisvernd. T.v.s. beina rusk, tøma rottangar, reinsa kloakkir
o.s.fr. Allar kommunur í Føroyum eru limir í IRF, uttan Tórshavnar Kommuna.
Kommunusamskipan Føroya (KSF): 7 kommunur eru limir í KSF. KSF skipar fyri mál
sum er beinleiðis viðkomandi fyri borgaran. Dømir: gera lógarsmíð og
lógartulking, uppskot til mannagongdir og skipanir, førleikamenning v.m. SEV:
SEV tekur sær av elgerð og letur streym til brúkarar í Føroyum. Allar kommunur í
Føroyum eru limir.



https://fo.wikipedia.org/wiki/Kolkata

Kolkata (bengalskt: কলকাতা ['kolkat̪a], fyrr: Calcutta) er høvuðsstaður í tí
indiska stakríkinum Vesturbengal. Býurin liggur í útnyrðingspartinum av India á
eystara áarbakka av Hugliánni. Við forstøðum kemur fólkatalið upp á umleið 14
milliónir íbúgvar, ið ger býin til triðstørsta stórbýarøki í India, eftir Bombay
og Delhi.

Kolkata var høvuðsstaður í India undir Bretska India til 1911. Eftir at býurin
tá var miðdepil fyri útbúgvingar, ídnað, vísind, mentan og politikk í India, er
Kolkata í dag merkt av politiskum harðskapi, av ósemjum og búskaparligum
hóttafalli síðan 1954. Síðan ár 2000 hevur búskaparlig endurnýggjan bjargað
vøkstri av býnum. Eins og onnur stórbýarøki í India, so hevur Kolkata stórir
trupulleikar við fátækradømi, dálking og ferðsluproppum. Flestu íbúgvar í býnum
eru bengalar og tosa bengalskt.

Fornfrøðiligir funnir lutir og granskan av Chandraketugarh, 35 km norðan fyri
Kolkata, hava veitt prógv fyri at økið har ið býurin er bygdur, hevur verið bygt
í meira enn tveytúsund ár. Skrivaða søgan hjá Kolkata byrjaði í 1690, tá ið
bretska East India Company búsettist har, og styrkti sína handilsligu støðu í
Bengalinum. Job Charnock, ein fyrisitari, ið arbeiddi fyri fyritøkuna, varð fyrr
sagdur at vera stovnarin av býnum; Sum aftursvar uppá eina almenna
undirskriftinnsavnan, gjørdi hægstirættar dómsstólurin Calcutta High Court
úrskurð í 2003, at býurin ikki hevur nakran stovnara.

Í 1699 blivu bretar lidnir við at byggja Fort William, ið varð brúkt til at hýsa
herdeildum teirra og var í heila tiki teirra støð í landslutinum. Kolkata
gjørdst síðan høvuðsstaður í bengalska landslutinum. Orsakað av samanbrestum við
franskar styrkir fóru bretar í 1756 at víðka um hernaðarligu støðina. Hetta
førdi til mótmæl frá teimum lokalu íbúgvunum. Tá ið bretar ikki lótu við seg
koma, leyp Nawabburin av Bengal Siraj-Ud-Daulah bretsku herdeildirnar og inntóku
Fort William. Hetta førdi til Tað svarta holið í Kolkata, har í 123 av 146
bretskum fangum doyðu, sambært einum ið yvirlivdi. Ein herdeild frá Ostindiske
kompani undir leiðslu av Robert Clive endurvann býin árið eftir.

Fótbóltur er tann best dámda ítróttargreinin í býnum, og tí er býurin eisini ein
av teimum týdningarmiklastu í India, tá talan er um fótbólt. Kolkata er
heimstaður fyri indisk topp-fótbóltsfeløg sum East Bengal Club, Mohammedan
Sporting Club og Mohun Bagan Athletic Club. Eins og í restini av India er
krikket ein vælumtókt ítróttagrein, og hon verður leikt á opnum plássum og á
gøtum um allan býin. Kendar ítróttastjørnur úr Kolkata eru t.d. fyrrverandi
liðskiparin á indiska krikketlandsliðnum Sourav Ganguly og OL-bronsuvinnarin í
tennis Leander Paes.

Kolkata er kent fyri teir stóru leikvøllirnir í býnum. Eden Gardens er eitt av
tveimum krikketstadion í heiminum, ið hevur ein kapasitet á meira enn 100.000.
Salt Lake Stadium er heimsins triðstørsta fótbóltsstadion. Netaji Indoor Stadium
er eitt innandura stadion við air-kondition. Calcutta Cricket and Football Club
er næstelsta krikettfelagið í heiminum. Kolkata hevur 3 golfvøllir við 18 holum,
ið eru vøllirnir hjá Royal Calcutta Golf Club (fyrsta golffelagið í heiminum
uttanfyri Stóra Bretland), Tollygunge Club og Fort William. Royal Calcutta Turf
Club skipar fyri ríðikappingum og polo-dystum. Calcutta South Club leggur vøllir
til bæði lands- og altjóða tenniskappingar, meðan Calcutta Rowing Club skipar
fyri kappingum í rógving.



https://fo.wikipedia.org/wiki/Kaspiska_havi%C3%B0

Kaspiska havið er 26 m. lægri enn Atlantshavið og dýpist ikki, hóast Volga og
aðrar stórar áir renna út í tað. Hetta kemur av, at eins nógv vatn guvar úr tí
og tað, sum rennur í tað, tí hitin er so mikil har á leiðini. Vatnið verður
kallað hav, tí tað er salt. Saltið kemur við áunum og guvar ikki burtur saman
við vatninum. Fleiri vøtn eru eins sølt og saltari enn Kaspiska havið. Tey eru
bert har, sum veðurlagið er sera turt. Á hvørjum vetri liggur tjúkkur ísur á
norðara parti av havinum. Tá dámar t.d. kópunum at bólta sær á ísinum. Har er ov
mikið at liva av hjá teimum, tí havið er eitt tað fiskaríkasta í heiminum.
Fleiri túsund bátar liggja við Volgaósan og fiska laks, sild, stør og annan
fisk, sum har er ørgrynni av. Í januar mánað stendur størurin á høvdinum undir
ísinum og svevur. Hann kann verða 9 m. langur og vigar tá 1400 kg. Hann verður
dúgliga veiddur, um veturin við króki og um summarið við garni. Fiskurin er
vælsmakkandi, rognið verður kallað kaviar.



https://fo.wikipedia.org/wiki/John_Arni_Nilssen

IM John Arni Nilssen er ein føroyskur telvari, sum í 2013 vann
heimsmeistaraheitið fyri amatør-telvarar, tvs. fyri telvarar sum høvdu eitt
styrkital á minni enn 2400. Kappingin varð hildin á griksku oynni Kreta í mai
2013. Til HM kappingina kom hann í A-bólkin, hann fekk 6½ stig av 9 møguligum og
endaði ½ stig fremri enn týskarin, Torsten Lang. Hetta er fyrstu ferð, at ein
føroyskur telvari vinnur eina alheims kapping í talvi, sum altjóða talvsambandið
FIDE skipar fyri.

John Arni er úr Skopun, men í løtuni búsitandi í Keypmannahavn. Hann telvaði sum
ungur í felagnum Róki í Skopun, síðan fór telvaði hann fyri Havnar
Telvingafelag. Hann hevur fleiri ferðir verið á Talv-Olympiadu umboðandi
Føroyar.

Smálandakapping var í talvi í Monako síðst í november 2013. Føroyska liðið fekk
eina góða byrjan við at vinna 3-1 á Luksemburg 25. november. John Arni hevði
svart á øðrum borði móti Christian Jeitz og fekk javnt. Tann 26. november vunnu
føroyingarnir 3½-½ móti Kypros.

John Arni luttók á Talv-OL í Istanbul í september 2012 saman við IM Helga Dam
Ziska, IM John Arna Nilssen, IM John Rødgaard, Jóan Hendrik Andreasen og Rógva
Egilstoft Nielsen.. Teir fingu besta úrslit higartil, um hugt veður eftir,
hvussu nógv prosent teir vunnu, teir vunnu 56% av leikunum, sum teir telvaðu.
Føroyar endaði sum nummar 68 av 157 londum. Áðrenn kappingina var Føroyar mett
til at vera á einum 74. plássi. Føroyar fekk í alt 24½ stig av 44 møguligum.
Teir vunnu fimm dystir, taptu fýra og telvaðu tveir javnt. Helgi Dam Ziska (1.
borð) kláraði srg best við 6½ stigi, John Rødgård (3. borð) fekk 6 stig og Rógvi
Egilstoft Nielsen (5. borð) fekk 4½ stig. John Arni og Jóan Hendrik fingu
ávikavist 4 og 3½ stig. Armenia vann kappingina, Russland var nummar tvey og
Ukraina var nummar trý. Føroyar var frammanfyri Finnland, sum endaði sum nummar
74.



https://fo.wikipedia.org/wiki/Janus_Djurhuus

Jens Hendrik Oliver Djurhuus, vanliga kallaður Janus, livdi frá 26. februar 1881
til 1. september 1948. Havnframi Hans Andrias Djurhuus var bróðir Janusar. Saman
ganga Hans Andrias Djurhuus og Janus Djurhuus undir heitinum Áarstovubrøðurnir.

Hann varð borin í heim í Havn í 1881. Hann vísti seg skjótt at vera evnaríkur út
yvir tað vanliga, og las longu í realskúlanum grikskt og latín. Sum skilst fekk
hann ans fyri móðurmálinum, tá hann í skúlanum hoyrdi ein av sínum floksfeløgum,
Jákup Dahl, lesa yrkingina Nú er tann stundin..., av yrkjaranum og
tjóðskaparleiðaranum Jóannes Patursson.

Janus tók preliminerprógv í 1897, og fór so til Danmarkar at ganga á
studentaskúla. Hann var fyrst í Keypmannahavn, men flutti so til Bornholm, har
fyrrverandi lærari hansara, Emil Bruun, var prestur. Janus tók studentsprógv í
1900, og árið eftir kom fyrsta yrking hansara Blíð er summarnátt á Føroya landi.
Í 1911 gjørdist Janus Djurhuus cand. jur., og virkaði síðan sum løgfrøðingur í
Danmark og í Føroyum. Í 1914 kom fyrsta yrkingasavnið: Yrkingar.

Restina av søguni kenna vit. Fimm yrkingasøvn og ein mongd av umsetingum, m.a.
av teimum klassisku griksku yrkjarunum. Størsta verk hansara var umsetingin av
Illiaduni eftir Homeros, Janus nevnir verkið Ilionskvæði á føroyskum. Tá Janus
Djurhuus doyði í 1948, lógu yvir 200 yrkingar og umsetingar eftir hann.

Tær klassisku fornbókmentirnar og kunnleikin til grikst og latín seta dám á
poetisku verkini hjá Janusi Djurhuus. Men eisini tjóðskaparromantiska rørslan,
tokkin til føroyska málið og kunnleikin til fornnorrønu bókmentirnar hava gjørt
hann til hin mest týðandi føroyska yrkjaran – faðir at tí bundna føroyska
nútíðarskaldskapinum.



https://fo.wikipedia.org/wiki/J%C3%B8rgen_Niclasen

Jørgen Niclasen (føddur 17. januar 1969 í Sørvági) er føroysk politikari og
vinnulívsmaður. Hann hevur verið formaður Fólkafloksins frá 2007 og
løgtingsmaður frá 1994. Jørgen Niclasen var landsstýrismaður í fiskivinnumálum
1998–2003, landsstýrismaður í uttanríkismálum (uttanríkisráðharri) frá 2008 og
fíggjarmálaráðharri frá 2011.

Í desember 2013, stutt fyri jól, varpaðu føroyskir fjølmiðlar ljós á Jørgen
Niclasen, sum var fíggjarmálaráðharri, tey varpaðu ljós á tíðina frá 1989 og
fyrst í 1990-árunum, meðan hann var stjóri í familjufyritøkuni P/F N. Niclasen.
Sambært skjølum, ið miðlarnir løgdu fram, hevði virkið hjá Jørgeni Niclasen
tikið vøru út úr einari tollgoymslu sum ikki var tollað og selt hana ótollaða og
har við snýtt landskassan fyri fleiri hundraðtúsund krónur. Fyritøkan hevði havt
ein tollkreditt sum varð uppsagdur, men helt tó fram við at selja ótollaðar
vørur. Jørgen Niclasen vísti øllum ákærum aftur. Løgmaður Kaj Leo Holm
Johannesen stuðlaði sínum fíggjarmálaráðharra og segði, at hann hevði fult álit
á honum. Tað gjørdi hann eisini tann 28. mai 2014, tá ið andstøðan setti fram
misálit á Jørgen Niclasen. Tá ið avtornaði vóru tað tríggir úr samgonguni ið
atkvøddu fyri uppskotinum um misálit, tveir sambandstingmenn, Reimund Langgaard
og Helgi Abrahamsen og Jenis av Rana, formaður Miðfloksins.



https://fo.wikipedia.org/wiki/Izmir

Izmir (İzmir; grikskt Σμύρνη, á latínskum: Smyrna) er ein býur í Turkalandi og
hevur 4 005 459 íbúgvar (2012). Borgarstjóri er Aziz Kocaoğlu. Býurin er ein
havnabýur í vestara partinum av Turkalandi og liggur við Egearahavið í
Miðjararhavinum. Býurin er fyrisitingarligur býur og høvuðsbýur í landslutinum
við sama navni. Izmir er triðstørsti býur í Turkalandi, og stórstaðarkommunan
umsitir 21 øki við tilsamans 4 005 459 íbúgvum í 2012, harav umleið 80% búgva í
sjálvum býnum. Høvuðsvinnan er havnin, ið er ein av týdningarmiklastu í
landinum, ídnaður og oljuvinna. Í býnum er ein NATO kommandostøð.

Býurin varð stovnaður av aiolsikum grikkum undir fornøldini sum Μύῥρα (Mýrrha).
Ár 688 f.Kr. varð býurin vunnin av jónum úr Kolofon, ið var nærhendis, og varð
innlimaður í jóniska samveldið. Býurin varð lagdur í oyði av tí lydiska konginum
Alyattes umleið ár 600 f.Kr., og síðan lá hann oyðin í umleið 300 ár, til hann
varð bygdur aftur av Antigonos I Monofthalmos 4 km í ein útsynning av tí gamla
býnum, úti við havið. Lysimachos gjørdi Smyrna til ein av vakrastu býunum í
Eystri. Seinni hoyrdi býurin til tað sýriska og tað pergamenska ríkið, til hann
ár 133 f.Kr. gjørdist partur av tí rómverska landslutinum Asia. Harðir
jarðskjálvtar vóru í Smyrna í 178 og 180 f.Kr., men býurin varð bygdur upp aftur
av keisara varð av Marcus Aurelius.

Býurin verður umrøddur sum Smyrna í Opinbering Jóhannesar, og Polykarpos doyði
martyrdeyðan í Smyrna umleið ár 155. Í miðøldini hoyrdi býurin leingi til tað
Byzantinska ríkið, síðan hoyri býurin til Lýðveldið Genova og Lýðveldið
Venedisia áðrenn hann gjørdist høvuðsstøð hjá Maltesaraordanini.
Maltersarariddararnir vóru riknir út ár 1402 av Timur Lenk, og ár 1425 tóku
osmanarnir ræði á býnum. Undir Fyrra heimskríggi varð Smyrna undir álopi fleiri
ferðir av teimum sameindu. Í býnum búði eitt stórt tal av grikkum, og sambært
Sèvres friðaravtaluni í 1920, sum kom eftir fyrra heimskríggj, so fall býurin og
økini kring býin til Grikkaland. Undir griksk-turkiska krígnum (1919-1922) varð
býurin tó vunnin aftur av Turkalandi, og tað varð staðfefst í
Lausanne-friðaravtaluni í 1923. Býurin hevur verið turkiskur síðan tá.



https://fo.wikipedia.org/wiki/Ingvar_Kamprad

Ingvar Feodor Kamprad, (føddur 30. mars 1926) er ein svenskur handilsmaður og
stovnari av møblafyritøkuni IKEA.

Ingvar var føddur í Pjätteryd, sum nú er partur av Älmhults kommunu í Svøríki.
Hann vaks upp á einum bóndagarði, ið kallaðist Elmtaryd, tætt við bygdina
Agunnaryd í Lyngby kommunu í landspartinum Småland. Abbi hansara var frá
Týsklandi, men flutti við familju síni til Svøríkis.

Ingvar búði í Epalinges í Sveis frá 1976 til 2014. Eftir eina samrøðu hann hevði
við TSR, sum er fransktmælta kringvarpið í Sveis, kom fram, at hann koyrdi ein
Volvo 240 frá 1993, flýgur einans á economy class, eggjar altíð starvsfólkum
IKEA at skriva báðu megin á pappírørkum. Hann endurnýtir tebrøv, og tekur við
sær salt og piparørk, tá hann vitjar á matstovum. Eisini verður sagt, at Ingvar
vitjar IKEA handlar fyri at fáa eina "bíliga máltíð", og at hann keypir
jólagávur sínar á eftir-jólaútsølum fyri at spara pening. Ingvar sigur í bók
síni Testement of a Furniture Dealer at"Tað er ikki av fíggjarligum orsøkum, at
vit royna at sleppa undan luksus hotellum. Vit hava ikki brúk fyri fínum bilum,
árinsmiklum titlum, búnum, ella øðrum status symbolum. Vit líta á styrki okkara
og vilja!" Ingvar eigur eina villa í Sveis, eini stór bygdasethúsi Svøríki og
ein víngarð í Fraklandi.

Meðan Ingvar arbeiddi saman við møblasnikkarum í Póllandi tíðliga á starvsleið
síni, bleiv hann alkoholikari. Í 2004 segði hann, at rúsdrekkamisnýstla hansara
var undir kontroll.

Seinna kona Ingvars, Margaretha Kamprad-Stennert, doyði av ókendari sjúku í
2011. Í juni 2013 segði Ingvar frá, at hann hevði ætlanir um at flyta aftur til
Småland í Svøríki seinni sama ár.

Í 1994 komu persónlig brøv, sum vóru ogn hjá svenska fasista aktivistinum Per
Engdal, fram í ljósið. Brøvini vórðu almannakunngjørd eftir deyða hansara, og
vístu at Ingvar Kamprad hevði meldað seg inn í fasiststuðlandi flokkin Nysvenska
Rörelsen, ella New Swedish Movement á enskum, í 1942 tá Ingvar var 16 ára gamal.
Ingvar hevði samlað pening til flokkin og hjálpt til at skaffa nýggjar limir so
seint sum í september 1945. Nær Ingvar fór frá flokkinum er óvist, men hildið
verður, at Ingvar og Per Engdal hildu fram við vinskapi teirra fram til fyrst í
1950-árunum.

Ingvar nýtti tveir kapittlar av bók síni Leading By Design: The IKEA Story og í
einum brævi til IKEA starvsfólk í 1994, at greiða frá tí, sum hann sjálvur helt
vera "størsta mistak í sínum lívi" Ingvar greiddi frá, at hann var sterkt
ávirkaður politisk av pápa sínum og týsku ommu síni í unglingaárunum.

Í 2011 greiddi tíðindakvinnan Elisabeth Åsbrink frá, at svenska
trygdareftirlitið hevði eina fílu við navni Ingvars, markerað "Nazi", longu í
1943. Elisabeth greiddi frá, at í eini samtalu í 2010, hevði Ingvar sagt
soleiðis: "Per Engdahl var ein stórur maður, og tað haldi eg við so leingi eg
livi.

Ingvar fekk sum ungur áhuga í handilsvirksemi. Tá hann var ungur drongur, plagdi
hann at selja svávulpinnar á súkklu síni til grannar sínar. Hann fann útav, at
hann kundi keypa eskjur við svávulpinnum í buntum bíliga í Stockholm, og selja
tær hvør sær fyri lítlan penga, men alíkavæl fáa eitt fitt yvirskot. Frá
svávulpinnum fór hann at selja fisk, seinni jólaprýði, fræ, og uppaftur seinni
kúlupennar. Tá Ingvar var 17 ára gamal fekk hann peningagávu frá pápa sínum,
afturfyri eitt gott avrik í lesnaði hansara. Nakað av hesum peningi fór til at
stovna møblafyritøkuna IKEA.

IKEA varð stovnað í 1943 við køksborðið hjá mammu- ella pápabeiggja hansara
Ernst. Fyritøkan arbeiddi fyri tað mesta ígjøgnum post-ordrar. Navnið IKEA kemur
frá fyrstu bókstavunum í navni og eftirnavni Ingvars (Ingvar Kamprad) og fyrsta
bókstav í bóndagarðinum hann vaks upp á (Elmtaryd). Síðsti bókstavurin kemur frá
nærliggjandi bygdini Agynnaryd. Hann opnaði sín fyrsta IKEA handil í 1965, men
var so óheppin at vindur tók í neon skiltið við IKEA búmerkinum, sum hevði tað
við sær, at tað fall niður og setti eld í handilsbygningin, sum brann í grund.

Í juni 2013 fór Ingvar úr stjórnini í IKEA Holding SA, og yngsti sonur hansara
Mathias Kamprad tók yvir við Per Ludvigson sum nevndarformanni í fyritøkuni. Sum
svar uppá avgerð sína um at siga upp størvum segði 87 ára gamli Ingvar
soleiðis:"Eg síggi hetta sum eina góða tíð til at fara úr nevndini í IKEA Group.
Í hesum sambandi eru vit eisini í ferð við at fara í gjøgnum eitt
ættarliðsskifti, sum hevur staðið á í nøkur ár." Mathias og tveir eldri beiggjar
hansara, sum eisini hava leiðarastørv í IKEA, arbeiða við hugsjón fyritøkunar,
og langtíðarstarvsætlan.



https://fo.wikipedia.org/wiki/Ingun_%C3%AD_Skrivarastovu

Ingun í Skrivarastovu er ein føroyskur filmsframleiðari úr Havn. Hon eigur og
rekur fyritøkuna Fish & Film. Hon er útbúgvin á Goldsmith filmskúlanum í London,
har hon tók eina Master í Dokumentar. Hon var vertur í sjónvarpssendingini
"Bassalt", ið varð víst í SvF í árunum frá 1996 til 2001. Hon arbeiddi eisini í
myndasavninum hjá Sjónvarpi Føroya. Í 2001 flutti hon til London at nema sær
filmslistarliga útbúgving og búði har í 11 ár, hon flutti síðan aftur til Føroya
at búgva. Meðan hon búði í London stovnaði hon fyritøkuna Fish & Film og
framleiddi dokumentarfilmar fyri Al-Jazeera English og Nordic kanalirnar. Ingun
hevur framleitt filmin Vetrarmorgun, sum vann eina virðisløn á Berlinaluni 2014,
Sakaris Stórá leikstjórnaði filmin og skrivaði handritið. Vetrarmorgun var
fyrsti fiktivi filmurin, ið hon framleiddi. Í februar 2014 varð hon við til at
seta á stovn eitt nýtt yrkisfelag fyri føroysk filmsfólk. Felagið Føroysk
Filmsfólk varð sett á stovn 22. februar 2014 og Ingun var ein av teimum ið var
vald í nevndina.



https://fo.wikipedia.org/wiki/Hulduf%C3%B3lk

Huldufólk eru yvirnáttúrligar verur, sum eru kendar í Føroyum, Íslandi, Noregi
og fyrr eisini í Danmark, tey eru eisini kend undir heitinum álvar., á donskum
vórðu tey rópt 'huldrefolk' og hetta heiti gongur aftur í staðarnøvnum, t.d.
Huldremose á Djurslandi. Í øðrum Norðanlondum og í Stórabretlandi eru líkar
verur kendar undir øðrum nøvnum, sum líkjast føroysku orðunum "álvur, álvagenta,
álvar", á donskum kallast tey elvefolk.

Huldufólk eru nevnd í fleiri av føroysku kvæðunum. Úr nýggjari tíð er t.d.
Huldugentan, sum Johan Djurhuus (á Høggeil) úr Sumba, (føddur í 1885 - doyði í
1960), yrkti tá hann arbeiddi í Botni, ið er í ein útnyrðing av Vági. Har var
vatnverk bygt í 1921, og nakrir menn máttu búgva í Botni fyri at ansa eftir
elektrisitetsverkinum. Nú á døgum býr eingin har. Tað var myrkt og einsligt í
Botni, og Johan yrkti kvæðið um Huldugentuna, meðan hann búði har. Robert
Mc'Birnie hevur útgivið hetta kvæðið/sangin, har hann syngur hann sum vanligan
sang, í styttri útgávu, ikki øll ørindini eru við. Kvæðið um Huldugentuna er 27
ørindi til longdar. Tað er best kent í Suðuroy, serliga í Vági. Annika Hoydal
hevur gjørt lag til yrkingina Hulduríma hjá Steingrími Weihe. Annika syngur
sjálv sangin á fløgu við føroyskum tónleiki til børn, sum hon útgav í 1999.
Húsakórið í Keypmannahavn hevur eisini sungið og givið út sama sangin Hulduríma.
Seyðamaðurin á Sondum er eitt annað kvæði, sum eisini snýr seg um huldufólk.
Kvæðið fer fram í Vágum. Seyðamaðurin á Sondum stjól stakkin, sum huldukona
átti, hon rann eftir honum líka til Sandavágs. Kvæðið er 51 ørindi til longdar.



https://fo.wikipedia.org/wiki/Hov

Hov er ein bygd i Suðuroy. Hov er gomul bygd og er umrødd í Føroyingasøgu. Har
búði høvdingurin Havgrímur, og har hevði hann hov til sína gudadyrkan. Av hesum
hevur bygdin fingið navn. Grøvin hjá Havgrími og hesti hansara er omanfyri
bygdina, Undir Homrum, har sum bygdin var fyrr, áðrenn fólk fóru at byggja
longri niðri. Bygdin liggur við Hovsfjørð.

Hovstunnilin eitur tunnilin millum Øravík og Hov í Suðuroy. Tunnilin varð alment
tikin í nýtslu leygardagin 20. oktober 2007. Hovstunnilin er 2.435 metrar langur
og er 10 metrar breiður og hevur kostað 150 milliónir at gera. Áðrenn tunnilin
kom var einans koyrandi eftir gamla vegnum um Hovsegg, sum læt upp 1. oktober
1958. Áðrenn vegurin um Hovsegg læt upp í 1958, var ongin koyribreyt til
bygdirnar norðanfyri Hovsegg. Tá máttu fólk antin ganga eftir varðagøtunum ella
sigla.

Hov var ein høvuðsbygdin í Føroyum í víkingaøld, og søgnin sigur, at stutt
eftir, at Føroyar vórðu kristnaðar, varð kirkja bygd í Hovi. Seinri er
bygdarinnar støða viknað, og søgnin sigur eisini, at seinasta kirkjan varð flutt
til Porkeris um trúbótarleitið. Havgrímur æt ein maður sum búði í Suðuroy í
Føroyum. Hann var mætur, múgvandi og harðrendur. Kona hansara æt Guðrið, og hon
var dóttur Snæúlvs. Havgrímur var høvdingi yvir øðrum helminginum av oyggjunum.
Hann hevði fingið tær í len av Haraldi gráfeldi, sum tá var kongur í Noregi.
Havgrímur var ógvuliga brályntur, og bar ikki orð fyri at vera serliga vitur
maður.

Tá ið Vágsbygd fekk nýggja kirkju, varð hin gamla kirkjan flutt til Hovs og vígd
aftur har í 1943.

Tann 14. februar 1943 varð kirkjan vígd. Gulak Jacobsen, sum var fyribils settur
próstur, vígdi hana.



https://fo.wikipedia.org/wiki/Hillary_Clinton

Hillary Diane Rodham Clinton (f. 26. oktober 1947 í Chicago, Illinois) er ein
amerikanskur politikari, fyrrverandi uttanríkisráðharri í USA. Clinton er fødd í
1947. Hon las jura á Yale Law School í Connecticut, og her hitti hon tann unga
Bill Clinton, sum gjørdist maður hennara. Tá hon var liðug við lesnaðin, fekk
hon starv í amerikanska parlamentinum. Hon arbeiddi hart og fekk við tíðini nógv
álitsstørv, og serliga nógva orku legði hon í at betra umstøðurnar hjá børnum og
familjum. Hesi árini stríddi Bill Clinton seg fram til forsetaembætið, og
Hillary Clinton legði eisini stóra orku í at hjálpa honum fram. Í 1993 eydnaðist
tað Bill Clinton at blíva forseti. Hillary bleiv sostatt fyrstadama í USA inntil
2001, tá Bill Clinton fór frá sum forseti.

Clinton var á mangan hátt ein ótraditionel fyrstadama. Hon er tann fyrsta
amerikanska fyrstadaman við hægri útbúgving, og hon uppgav ongantíð sína egnu
karrieru. Hon bleiv vald í senatið í 2000 og aftur í 2004. Longu í oktober 2002
nevndi The New York Times Hillary Clinton sum ein potentiellan kandidat til
forsetaembætið eftir George W. Bush. Síðan tá hevur amerikanska magasinið Forbes
mett hana sum eitt av máttmiklastu fólkum í heiminum. Í januar 2007 kunngjørdi
hon, at hon ætlaði sær at stilla upp til forsetavalið í 2008. Tað eydnaðist
henni tó ikki at gerast valevni hjá Demokratunum, tað gjørdist Barack Obama, ið
vann fleiri av teimum innleiðandi valunum í amerikansku statunum enna Hillary
Clinton gjørdi. Hin 12. apríl 2015 kunngjørdi hon, at hon var valevni til
amerikanska forsetavalið 2016.



https://fo.wikipedia.org/wiki/Havhestur

Havhestur ella (á suðuroyarmáli) náti (frøðiheiti - Fulmarus glacialis) er
sjófuglur. Havhestur átti á fyrsta sinni í Føroyum í 1839 og síðani tá er talið
voksið nógv, heili 600 000 pør eru tey í tali í dag . Havhestur er ein sera
stórur fuglur og sæst næstan alt árið, hann kemur her miðan januar og sæst í
øllum bjørgum í Føroyum og fer so longur suður tíðliga í septembur. Hann er
45-50 cm til longdar, og longdin á báðum veingjunum tilsamans er 102-112 cm og
vigar gott 800 g. Etur fisk, krabbadýr og slógv, og kan blíva gott 40 ár.
Havhestur verpur egg í mai, hann verpur 1 egg og passar tað í 52-53 dagar, og tá
ið pisan er útkomin, verður hon passað í einar 49 dagar.

Fyrstu fer vit hava lisið um at havhestur er brúktur var í 1862, tá ið H. C.
Müller skrivaði "Nu derimod bygger den i temmelig og stedse stigende Mængde paa
3 forskjellife Steder paa Öerne og udbreder sig også til nye Ynglesteder, saasom
til Myggenæsholm og Troldhoved, hvor den har indfundet sig i de sidste to til
tre Aar", eisini skrivaði hann : "Den fanges ikke, da Kjödet ikke spises, og
Fjerene formedelst deres störke Lugt ere ubrugelige. Man er dog nu begyndt ar
benytte Ungen ligesom Lujren".

Hátturin at fanga gamlan havhest er onki broyttur øll árini, og amboðini eru
næstan øll eisini líka, sum tá ið vit fleyga ella fara eftir øðrum fugli. Man
fer bara eftir havhesti um veturin, tí tá er hann feitast, leskiligast og eisini
er einki annað feskt at fáa um ta tíð. Mest vanligt er at fara eftir pisunum hjá
havhesti. Teir fara eftir havhesti um 18. august, tí tað er beint áðrenn pisan
fer úr reiðrinum, tá fara um fimm manns við bandi og togi til eitt berg, og so
blívur ein maður loraður niður við togi til havhestareiðurini og har hann tekur
havhestapisur. Tá hann so hevur fingið um 30 havhestapisur, og vissi teir eru
nógvir taka teir um 50 havhestapisur hvørja fer, blívur hann loraður upp og
verður so koyrdur omanaftur, og tekur so meira havhestapisur . Men eisini ber
til at fara eftir havhesti við báti, men tað er um seinast í august og fyrst í
september, og tá ið teir so koma í nánd við ein havhest, rættir ein maður glúpin
út og roynur at fáa ein havhest í netið á glúpinum, síðani kippur ein maður
havhestin, so at hann doyr sum skjótast, og tekur so høvdi av havhestinum og
koyrur hann í ein kassa við neti í, so at blóði kann renna frá. Tá ið teir so
koma heim, vera havhestarnir síðani royttir, kruvdir og saltaðir ella frystir,
alt eftir hvussu man vil hava teir, og eru so klárir til at eta, og tað sum ikki
verður eti brúka man so til agn.

Nógv fólk doyði fyrst í 1900-talinum av einari ókendari sjúku, onkur trúði so at
henda sjúka kom av hoyggjingini, so tey kallaðu hana septembursjúkan. Men so í
tíðarskeiðinum 1927 til 1934 var ein danskur lækni, sum æt Arthur Asser
Rasmussen, í Føroyum at granska hesa sjúku, og í 1934 fann hann útav, at
havhestur hevði eina deyðiliga bakteriu, og henda bakteria hevði skyldina í, at
septembursjúkan ella nú nevnd havhestasjúkan var komin til Føroyar. Av hesum
bleiv tað sett forboð í Føroyum fyri havhestaveiðu í 1936, men seinni tá
heilivágur kom, bleiv loyvi aftur at veiða havhest.

Eisini verða havhestar kannaðir fyri, hvussu nógv tungmetal og annað er í
teimum, hesar kanningar fara fram í Nólsoy, og kanningar visa at havhestar
eisini sum grind, fáa meir og meir av hesum farligu tungmetalunum, so sum
kviksilvur og cadmium. Eisini vísa kanningar, at havhestur kann koma við tí
farligu bakteriuni Chlamydia psittaci, sum útbreiður havhestasjúkuna
(psittacosis), eisini vístu kanningarnar at havhestasjúkan er sera farlig fyri
konur sum eru uppá vegin. Men tó er hetta ikki bara havhestur sum kemur við hesi
bakteriuni.



https://fo.wikipedia.org/wiki/Hav%C3%B8rn

Havørn (frøðiheiti - Haliaeetus albicilla) hevur nakað minni kropp enn svanur,
men nógv longri flog, hálvan triðja metur. Hon er mest brún — tær gomlu hava
hvítt vel; føturnir eru sólgulir. Hon eigur í fjallalondum, Noregi og Svøríki,
ikki sørt á Íslandi — altíð nær við sjógv ella vøtn ella stórar áir. Sum allur
rovfuglur heldur hon seg mest einsamøll ella saman í pørum. Føðin er mest fiskur
og fuglur. Høgt í lofti sveimar hon spakuliga um og skimast; sær hon tá fisk
uppi undir vatnskorpuni, stoytir hon sær niður og tekur hann í klørnar. Tey
fuglasløg, sum fara á flog, letur hon vera í frið; men teir, ið kava, eygleiðir
hon, til teir koma upp; eru teir knappir undir aftur, kunna teir sleppa einar
tvær ferðir; men eina ferð mugu teir steðga til at anda, og tá hevur hon klørnar
í teimum, og flýgur so burt at eta teir. Á landi drepur hon ikki nógv annað enn
harur og rýpur. Deyðseyða og onnur ræ á sjógv ella landi dámar henni væl. Har
sum hon eigur, hevur tað hent seg, at hon hevur tikið lítil børn, so søgnin um
ørnina í Tindhólmi er væl trúlig.

Reiðrið er oftast í høgum homrum, óføra stórt, sum favn breitt og hálvan favn
høgt; tilfarið er mest viðagreinar, í neðra tjúkkar sum armar, sum upp kemur,
klænir. Sum aðrir rovfuglar verpur hon tíðliga á vári — longu í mars. Eggini eru
2; 6 vikur tekur at klekja tey. Ungarnir elta tær gomlu til út á heystið. Í
árunum, áðrenn teir setast í búgv, strúka teir víða um lond. Nú og tá kemur
onkur til Føroyar. Tá væntaðu teir gomlu Føroyingarnir stórt herverk í haganum;
ein maður, sum skeyt eina ørn, varð fríur bæði fyri nevtoll og skjútsflutning,
so leingi hann livdi. Enn koma ørnir higar av og á, men einki hoyrist um, at tær
gera nakað ilt.



https://fo.wikipedia.org/wiki/Han-r%C3%ADki%C3%B0

Han-ríkið (Kinesiskt: 漢朝; pinyin: Hàn cháo) var tað annað keisararíki í Kina,
avloysti Qin-ríkið (221–207 á.Kr.) og síðani kom tíðarskeiði Trý Kongsríki
(220–280 E.Kr.). Han-tíðin fevnir um fýra øldir og verður mett at vera eitt gylt
tíðarskeið í søgu Kina. Til í dag rópar stórsti fólkabólkurin í Kina seg fyri
Han-fólkið, hesin etniski bólkurin er tann allarstørsti í Kina. Tey nevna eisini
kinesiskir bókstavir fyri Han-bókstavir. Han-ríkið varð stovnað av
uppreistrarleiðaranum Liu Bang, ið eftir deyða sín er kendur sum Keisari Gaozu
av Han, og varð avbrotið av Xin-ríkinum (9–23 AD) av fyrrverandi regentinum Wang
Mang. Hetta stjórnarloysið býtir Han-ríkið sundur í tvey tíðarskeið: Vestara Han
ella Fyrrverandi Han (206 á.Kr. – 9 e.Kr.) og Eystara Han ella Seinna Han
(25–220 e.Kr.).

Keisarin var ovast í Han samfelagnum. Hann stjórnaði stjórnini, men deildi
valdið við aðalin teir útnevndu ráðharrarnar, ið fyri tað mesta komu frá teimum
lærdu úr lágaðalstættini. Han-ríkið var býtt sundur í øki, ið vóru beinleiðis
stýrd av mið-stjórnini. Tey nýttu harvið eina nýhugsan, ið varð arvað frá Qin og
kend sum Kommandarí, og eitt ávíst tal av lutvíst sjálvstýrandi kongsríki. Hesi
kongsríki mistu við tíðini alt sjálvræði, serliga eftir Uppreisturin av teimum
Sjey Statunum. Frá stýrinum hjá keisara Wu og frameftir, stuðlaði kinesiski
rætturin alment Konfusionismuni innan útbúgving og í rættarpolitikki, sameint
við kosmologi hjá teimum seinnu vísindafólkunum sum t.d. Dong Zhongshu. Hesin
politikkur vardi við líka til Qing-ríkið fall í 1911 e.Kr.

Han-ríkið var ein øld við fíggjarligari framgongd, og har var ein týðandi
vøkstur í peningabúskapinum, ið byrjaði undir Zhou ríkinum (uml. 1050–256
á.Kr.). Myntirnar, ið vóru útgivnar av miðfyrisitingini í 119 á.Kr., vóru
verandi standard myntir í Kina fram til Tang ríkið (618–907 e.Kr.). Fyri at
fíggja herferðir og byggingina av nýliga vunnum økjum, ognartók stjórnin tann
privata salt og jarn ídanaðin í 117 á.Kr., men hesar ognartøkur vóru avtiknar
undir Eystara Han tíðarskeiðnum.

Qin Shi Huangdi, fyrsti keisari av Qin, var tann fyrsti kinesiski regenturin ið
tók tittulin huangdi ella "keisari". Tann at byrja við so framburðarríki av
teimum ið bardust um valdið eftir at Qin fall, Xiang Yu, hevði sjálvur tikið sær
tittulin bawang, "yvirkongur", men Liu Bang og allir stjórnarleiðarar eftir
hann, brúktu tittulin keisari.



https://fo.wikipedia.org/wiki/H%C3%BAsav%C3%ADkarbr%C3%B8vini

Húsavíkarbrøvini eru savn við tilsamans 6 brøvum, ið snúgva seg um arvin eftir
Guðruna Sjúrðardóttir í Húsavík. Brøvini eru at finna sum pergament (skinnbræv)
í "Árnasavninum" ella savninum á Det arnamagnæanske Institut á Københavns
Universitet og eru talmerkt AM fasc. 100 nr. 1a. Brøvini eru samanskrivað í eitt
transskriftarbræv 3. juli 1407.

Guðrun var dóttir Sjúrð Hjalt - hvørs navn bendir á, at hann hevur verið av
hetlendskari ætt - og gift við Arnbjørn Guðleiksson, einum føroyskum stórmanni.
Arnbjørn er deyður í 1403. Arnbjørn og Guðrun áttu tvey børn saman, sonin Sjúrð
og eina dóttur, og tá Arnbjørn doyði, arvaði sonurin ognir faðirsins, men doyr
stutt eftir. Síðani arvaði dóttir Arbjarnar og Guðrunar bróður sín, men eisini
hon doyr stutt seinni, og Guðrun lyftir arvin eftir mann og børn síni einsamøll.
Í 1405 doyr Guðrun eisini, og hon er eftir øllum at døma tann seinasta av
ættini. Húsavíkarbrøvini eru stórt sæð royndir at fáa skil á ognarviðurskiftini
til hesar eftir tátíðarinnar máti sera stóru ognir.

Hans Jacob Debes er av teirri fatan, at Guðrun Sjúrðardóttir ikki er tann sama
sum tann kenda hústrúgvin (ella húsfrúgvin) í Húsavík, ið kend er úr søgnunum.
Hústrúgvin í Húsavík eitur sambært søgnini Sissal ella Cecilia, og er gift við
Nevi, meðan tað er próvfast, at hjúnini í Húsavík eita Guðrun og Arnbjørn. Ein
frásøgn vil vera við, at maður nevndur Nevur verður sendur av kongi úr Noregi at
byggja Húsavíkar bygd uppaftur, og giftist hann við húsfrúnni.

Ivasamt er, hvussu tað bar til, at øll ættin í Húsavík doyr út eftir lutfalsliga
stuttari tíð. Ein sannlíkur møguleiki er, at tey vórðu rakt av Svartadeyða ella
av aðrari farsótt.



https://fo.wikipedia.org/wiki/Guttormur_%C3%AD_M%C3%BAla

Guttormur í Múla (1657 til 1737) var bóndi í Múla á Borðoynni, sonur Rasmus í
Haraldsundi, og tí verður Guttormur skrivaður Guttorm Rasmussen. Guttormur í
Múla var tiltikin stinnur í gandi, sum søgnin hjá Jakob Jakobsen um Guttorm í
Múla sigur frá.

Stutt um lív Guttorms Guttormur Rasmusson var føddur í Haraldssundi uml. 1657,
sonur Rasmus Magnusson, men navnið á mammuni er ikki at finna. Men tað sigst at
mamma Guttorms, var í slekt við Hans Jørgensen Fynbo prest, tí í einum sakarmáli
millum Rasmus og ein kunoying var eitt vitni, sonur Hans Jørgensen Fynbo, ið
ikki kundi vitna, tí hann og Rasmus vóru í svágarskapi. Foreldur Guttorms doyðu,
áðrenn hann varð tilkomin. Tí mátti onkur taka sær av Guttormi. Guttormur fór
allarhelst norður til Múla, at búgva hjá skyldfólki. Men eisini Hanus í Gerðum,
sum var maður Annu Berintsdóttir, ið var slektað frá Fynbo presti, sigst at hava
tikið sær av Guttormi. Hetta vóru múgvandi, høgt mentað og bókakøn fólk, ið
Guttormur hevði tilknýti til. Á lívsleið Guttorms hendi mangt. Hann varð boðin
at fara niður uppá landsins besta, men fór ikki vegna forfall, bleiv meldaður av
konu síni á vártingi fyri at hava verið við aðrari kvinnu, hjálpti presti við
sálarligum trupulleika og bjargaði viðingum úr Drangi norðantil á Viðoynni. Kona
Guttorms æt Billa og tey bæði fingu átta børn saman, tríggjar dreingir og fimm
gentur. Eftir eitt hendingaríkt lív, andaðist Guttormur í 1737.



https://fo.wikipedia.org/wiki/Gasageirin

Gasageirin (arábiskt: قطاع غزة‎ Qiṭāʿ Ġazza/Qita' Ghazzah) er staddur á
eysturstrond Miðjarðarhavs. Geirin hevur mark við Egyptaland í ein útsynning og
Ísrael í ein sunnan, eystan og norðan. Hann er umleið 41 kilometrar langur,
millum 6 og 12 kilometrar breiður og hevur eitt øki í alt 360 ferkilometrar.
Geirin hevur navn sítt eftir Gasa, størsta býi í geiranum. Smali Gasageirin -
har fleiri enn 1,7 mió. palestinar búgva - hevði verið undir ísraelskum ræði
síðan seksdaga-kríggið í 1967. Eftir samráðingar millum palestinsku
frælsisrørsluna PLO og Ísrael í Noregi í 1993, játtaði Ísrael at geva palestinum
í Gasageira og vestan Jordan heimastýri.

Íbúgvatalið var í juli 2010 umleið 1,6 milliónir, flest øll eftirkomarar eftir
flóttafólkum. Ein millión av íbúgvunum vóru í mars 2005 mettir at vera
palestinsk flóttafólk, tó at meginpartur teirra var føddur í Gasageiranum; eldra
ættarliðið rýmdi til Gasa í palestinsku flýggjanini í 1948 eftir
arabisk-ísraelska kríggið í 1948 frá summum pørtum av Bretsktyvirrádda
Palestina, ið gjørdist partar av Ísrael. Íbúgvarnir eru fyrst og fremst Sunni
Muslimar.



https://fo.wikipedia.org/wiki/Franska_Gujana

Franska Gujana (á fronskum Guyane française ella bara Guyane) er í
landnyrðingspartinum í Suðuramerika, eystan fyri Surinam og norðan fyri Brasil.
Tað er franskur landslutur, har tey hava evruna sum gjaldoyra, og fólkið hevur
atkvøðurætt til øll val í Fraklandi. Høvuðsstaðurin er Cayenne, sum hevur givið
navn til m.a. cayennepipar. Landið er um leið tvær ferðir so stórt sum Danmark,
men har búgva bara um leið 250.000 fólk. 95,5 prosent av lendinum í Fronskum
Gujana er regnskógur, ið er ein tann fremsti í heiminum, tá ið talan er um
lívsfrøðiligt margfeldi. Einasta hjálandi, ið er eftir í Suðuramerika, er
Franska Gujana, í mong ár kent fyri Devlaoynna, illa gitnu fangaleguna stutt úti
fyri strondini. Nú er landið betur kent fyri at vera miðstøð fyri evropeiskar
rúmdarverkætlanir.

Búskaparliga er Franska Gujana tættt knýtt at Fraklandi og fær meginpartin av
inntøkum sínum haðan. Hetta hevur við sær, at húskorini eru ímillum tey bestu í
Suðuramerika. Gullmálmur er at finna í skóginum, men tað er torført at útvinna
hann, tí har eru næstan eingir vegir. Franska Gujana hevur einki vegasamband við
grannalondini Brasil og Surinam. Á marknastøðunum mugu ferðandi fara við báti
tvørtur um marknaráirnar. Á trimum oyggjum úti fyri strondini á Fronskum Gujana
var til 1953 ein illa gitin revsilega. Tann størsta oyggin eitur Djevlaoyggin. Í
100 ár sendi hjálandaveldið Frakland 75.000 revsifangar út hagar. Talan var um
landasvíkjarar, brotsmenn og herrýmingar. Einans trý prosent av teimum komu frá
teimum ræðuligu korunum á lívi. Nær við ta gomlu revsileguna á oyggjunum úti
fyri Fronskum Gujana er nú á døgum ein tann týdningarmesta inntøkukeldan í
landinum. Tað er ein rúmdarstøð, har ESA, tann Evropeiski rúmdarfelagsskapurin,
sendir síni rúmdarfør út í rúmdina. Fleiri enn 15.000 fólk búgva og starvast í
Kourou, ið er rúmdarstøð hjá Evropeiska rúmdarsambandinum (ESA). Haðan verða
arianerakettir skotnar út í rúmdina við fylgisveinum og sondum.

Arbeiðsloysið er stórt, men nógv vóna, at vaksandi ferðavinna fer at skapa
arbeiðspláss. Tað, sum kann draga ferðafólk hendan vegin, er fyrst og fremst
náttúran: Har eru 1300 sløg av trøum, 190 sløg av súgdýrum, 720 fuglasløg og 480
fiskasløg. Mesta fólkið býr fram við strondini, so meginparturin av landinum er
ónomin tropiskur regnskógur við ógvuliga nógvum og fjølbroyttum plantu- og
dýralívi, har er t.d. oselotur, jaguarur, puma og satt skriðdýrameingi.

Fólkið er av blandaðum uppruna, úr næstan øllum heimi. Við fólkateljingina í
2011 vóru 56,5% av íbúgvunum fødd í Franska Gujana, 9,3% vóru fødd í meginlands
Fraklandi (í Evropa), 3,4% vóru fødd í Fransk Karibisku departementunum
Guadeloupe og Martinique og 30,5% uttanlands (fyrst og fremst Suriname, Haiti og
Brasil). Í Fronskum Gujana býr eisini ein stórur bólkur, sum er ættaður úr Laos
(ið áður hoyrdi til Fraklands sum partur av hjálandinum Fronskum Indokina).
Næstan helvtin av fólkinum er fødd uttanlands, í Fraklandi ella aðrastaðni, har
Frakland hevur rátt ella framvegis ræður. Upprunafólkið, indiánararnir, telur
bert trý til fýra prosent av fólkatalinum. Eingin veit við vissu, hvussu nógvir
teir eru. Ymiskt bendir á, at tað framvegis eru fólkabólkar í regnskóginum, sum
ikki enn hava havt nakað samband við umheimin. Í regnskóginum liva eisini
eftirkomarar hjá trælum, sum einaferð vórðu førdir um hav úr Afrika. Næstan
ongar vørur verða gjørdar í Fronskum Gujana. Har er fiskivinna, og úti við
strondina dyrka tey bananir og sukurrør. Næstan alt, sum fæst til keyps í
landinum, er innflutt, meginparturin úr Fraklandi.



https://fo.wikipedia.org/wiki/Forsetaskipan

Forsetalýðveldi er fólkaræði, har fólkið bæði velur ríkisovastan - forsetan - og
umboðini til ting landsins. Í eini forsetaskipan, har stjórnarleiðarin forsetin
hevur veruligt vald, verður hesin ofta valdur beinleiðis av fólkinum. Tá er
stjórnarleiðarin beinleiðis legitimeraður av fólkinum. Hann tilnevnir
stjórnarlimirnar ikki bara formliga, men eisini í veruleikanum. Fólkið velur tá
forsetan og tingið hvør sær, og báðir stovnar hvíla á eins tryggari grund. Er
talan er um slíka forsetaskipan, er stjórnin ikki bundin av tinginum, júst tí
bæði forsetin og tingið hava sítt mandat beinleiðis frá fólkinum. Hetta er
vanligasta ríkisstýrisskipan í heiminum. Í londum sum Suðurafrika og USA er
forsetin bæði ríkisovasti og stjórnarovasti. Í Russlandi og Fraklandi er
forsetin valdur til ríkisovasta, og hann nevnir út ein forsætisráðharra at
standa á odda fyri stjórnini, men forsetin hevur kortini nógv politiskt vald. Í
mongum londum til dømis Ísrael, Írlandi, India og Íslandi hevur forsetin einki
politiskt vald. Valdið hava forsætisráðharrin og stjórnin.



https://fo.wikipedia.org/wiki/F%C3%B8royingas%C3%B8ga

Føroyingasøga ella Føroyinga søga er skrivað í Íslandi og varðveitt í gomlum
íslendskum handritum, men tó ikki sum sjálvstøðug bók. Kortini ivast granskarar
ikki í, at hon einaferð hevur verið tað. Mett verður, at hon er skrivað umleið
ár 1210 - 1215, og har við ein av elstu íslendsku søgum. Samansettu søgurnar eru
at finna í kenda íslendska handritinum Flatoyarbók (norrønt: Flateyjarbók). Í
1832 savnaði danski søgumaðurin Carl Christian Rafn hesi brot saman og gav tey
út undir heitinum Færeyinga saga, sum so seinni varð týtt til føroyskt.
Høvundurin er ókendur og Føroyingasøga er skrivað 200 ár eftir hendingarnar eru
farnar fram. Tískil er ivi um, hvussu høvundurin hevur fingið alla vitanina og
tilfarið til vegar, men hildið verður, at høvundurin hevur kent til føroysk
viðurskifti og tilfarið er komið frá fólki, sum hevði samband við Føroyar, ella
serliga vitan um oyggjarnar.

1. Maður er nevndur Grímur Kamban. Hann var tann fyrsti, sum búsettist í
Føroyum. Men tá ið Haraldur Hárfagri ráddi í Noregi, flýddi mangur maður undan
harðræði hansara. Summir settust í Føroyum og búðu har, aðrir leitaðu til onnur
óbygd lond. Eyður hin Findarríka fór til Íslands, men legði at í Føroyum, og
gifti burtur har dóttur Torstein Reyða. Haðani er komin hin viðgitnasta ættin í
Føroyum, ið teir rópa gøtuskeggjar og sum búði í Eysturoynni.

2. Torbjørn æt ein maður, hann var róptur Gøtuskegg og búði í Eysturoynni í
Føroyum. Guðrun æt kona hansara. Tey áttu tveir synir Tollakur æt hin eldri, og
Tróndur æt hin yngri teir vóru evnaligir menn. Tollakur var bæði stórur og
sterkur, og Tróndur var bróðurs maki, tá ið hann var mannkomin; men ójavnt varð
hildið um teir brøðurnar. Tróndur var reyðhærdur, frøknutur og grefligur í
ásjón.

3.Eina løtu seinni kemur Sjúrður inn í búðina til bróður sín og sigur: "Tak tú
nú silverið, tí keypið er komið í lag."

4. Havgrímur æt maður, hann búði í Suðoy í Føroyum. Hann var mikil maður, ríkur
og harðvunnin. Guðrið æt kona hansara; hon var dóttir Snæúlv. Havgrímur var
høvdingi yvir øðrum helminginum av oyggjunum og hevði fingið hann í len av
Haraldi kongi Gráfeld, sum tá ráddi fyri Noregi. Bráður var hann av lyndi og
hevði ikki orð fyri at vera vitur maður.

5. Bjarni æt ein maður; hann búði í Svínoy og var róptur Svínoyar-Bjarni. Hann
var góður bóndi og átti nógv fæ, ógvuliga sniðfundigur maður. Hann var
móðurbróðir Trónda í Gøtu.

Tingstaður føroyinganna var í Streymoynni, og har er havnin, teir rópa Tórshavn.

Havgrímur, sum búði í Suðroynni í bygdini Hovi, var mikil blótmaður; tí tá vóru
allar Føroyar heidnar.



https://fo.wikipedia.org/wiki/F%C3%B8royar,_A-landsli%C3%B0i%C3%B0_%C3%AD_f%C3%B3tb%C3%B3lti_hj%C3%A1_kvinnum

A-landsliðið hjá Føroyum, kvinnur, hava fleiri ferðir luttikið í altjóða
kappingum. T.d. hava tær luttikið í EM undankapping 1995, 2009 og aftur til EM
2013. Í november 2012 avgjørdi FSF, at føroysku kvinnurnar skulu luttaka í HM
2015 undankapping. Endaspælið verður í Kanada í 2015. Kvinnulandsliðið hevur
eisini fleiri ferðir luttikið á Oyggjaleikum, har tær hava vunnið kappingina 3
ferðir, í 2001, 03 og 05, tær luttóku ikki í 07, 09 og 11. Føroyska A-landsliðið
er saman við Álandi mest vinnandi liðið á Oyggjaleikunum. Áland vann í 2007,09
og 2011. Fótbóltskappingarnar á Oyggjaleikunum eru ikki FIFA góðkendar
kappingar. Venjarar síðan september 2012 hevur Jón Pauli Olsen verið
høvuðsvenjari. Fyrst varð Rúni Nolsøe settur sum hjálparvenjari, men hann gavst
eftir at hann gjørdist venjari hjá EB/Streymi, og so gjørdist Ingun Hansen
nýggjur hjálparvenjari. Áðrenn tað var Álvur Hansen høvuðsvenjari í 11 ár. Í
juni 2013 varð føroyska kvinnulandsliðið styrkismett sum nummar 67 í heiminum.

Í apríl 2013 luttók føroyska kvinnulandsliðið fyri fyrstu ferð til eina HM
undankapping, ein "premliminary round", kappingin fór fram í Litava. Føroyar var
í bólki B saman við Georgia, Litava og Montenegro. Føroyar vann tveir dystir og
spældi ein dyst javnan. Liðið fekk 7 stig og vann klárt B bólkin. Tvey tey
fremstu liðini komu víðari í hvørjum bólki, í B bólkinum vóru tað Føroyar við 7
stigum og Montenegro við 5 stigum, ið komu víðari. Hetta er fyrstu ferð
nakrantíð, at eitt føroyskt landslið hevur spælt seg víðari í einari
undankapping. Úrslitini í undankappingini vóru hesi: Føroyar - Montenegro 3-3,
Heidi Sevdal gjørdi tvey mál og Íðunn Magnussen gjørdi eitt, dysturin varð
leiktur 4. apríl. Hin 6. apríl spældi Føroyar móti Litava, Føroyar vann dystin
1-0, málið hjá Føroyum gjørdi Rannvá B. Andreassen. Hin 9. apríl spældu Føroyar
móti Georgia. Føroyar vunnu dystin 2-1. Málini hjá Føroyum gjørdi Heidi Sevdal.
Jón Pauli Olsen var venjari til hesa kapping, hjálparvenjari var Ingun Hansen.

Hin 5. apríl 2014 skrivaði føroyska kvinnulandsliðið í fótbólti søgu, tá tær
spældu javnt 1-1 móti Bosnia/Hersigovina á Tórsvølli. Hetta var fyrstu ferð tær
fingu stig í einari HM-undankapping. Eyðvør Klakstein skroaði málið hjá Føroyum
tá 78 minuttir vóru farnir.

Hin 10. apríl 2014 leiktu Føroyar móti Norðurírlandi á Tórsvølli. Úrslitið
gjørdist 0-0. Eftir dystin lógu Føroyar á einum deildum 4. plássi í bólki 4 við
tveimum stigum saman við Bosnia/Hersigovina og Norðurírlandi.

Hópurin hjá kvinnulandsliðnum frá november 2012 og apríl 2013 Tølini fyri dystir
og mál eru fyri tíðarskeiðið 1995-2013..

Føroysku kvinnurnar luttóku fyri fyrstu ferð í HM undankapping, sum varð í
døgnum 4. - 9. apríl 2013. Føroyar komu í bólk saman við Georgia, Montenegro og
vertunum Litava. Finalan varð í 2015.



https://fo.wikipedia.org/wiki/Eurovision_Song_Contest

Eurovision Song Contest, (Franskt: Concours Eurovision de la chanson), ofta
stytt niður til ESC, Eurovision, ella EuroSong, er ein tónleikakapping, sum
limir í European Broadcasting Union kunnu luttaka í. Talan er ikki bert um
Evropa, men eisini um Norðurafrika, ein lítlan part av Miðeystri og norðara part
av Asiu. Hetta er tí at sendinetið hjá EBU ikki bert fevnir um Evropa, men nøkur
lond afturat uttanfyri heimspartamarkið. Hesi lond hava tí eisini møguleikan
fyri at luttaka. Tónleikakappingin hevur verið fyriskipað á hvørjum ári síðan
1956.

Kappingin hevur verið send hvørt ár frá tí fyrstu kappingini í 1956, og er tað
longst koyrandi sjónvarpsevni í heiminum. Kappingin er eisini eitt av teimum
sjónvarpsevnunum í heiminum, ið savnar flestar áskoðarar, tá ítróttarsendingar
ikki verða taldar við. Síðstu árini hevur áskoðaratalið ligið ímillum 100 og 600
milliónir kring heimin. Eurovision hevur eisini verið víst uttanfyri Evropa
millum annað í Argentina, Avstralia, Brasil, Brunei, Kanada, Kina, Kolumbia,
Egyptalandi, India, Indonesia, Japan, Jordan, Malaisia, Meksiko, Nýsælandi,
Filipsoyggjunum, Singapor, Suðurkorea, Suðurafrika, Suriname, Taivan, Teilandi,
USA, Uruguay, Venesuela, og Vjetnam. Hesi lond hava tó ikki rætt til at luttaka.
Eitt undantak hevur tó verið givið. Tað var í 2015, tá Avstralia var bjóðað at
luttaka í sambandi við 60 ára hátíðarhald kappingarinnar.

Síðani 2000 hevur kappingin eisini verið send yvir internetið ígjøgnum almennu
heimasíðuna www.eurovision.tv.

At vinna Eurovision gevur listamonnum eina rúgvu av møguleikum og miðlaumtalu á
yrkisleiðini. Artistar, ið eru vorðnir kendir av at hava luttikið í Eurovision,
eru millum aðrar: italska Domenico Modugno, ið rakk triðja pláss í 1958 við
sanginum "Nel blu dipinto di blu", betri kendur sum "Volare"; Svenski ABBA, ið
vann kappingina í 1974 við sanginum "Waterloo"; Céline Dion, ið vann fyr Sveis í
1988 við franska sanginum "Ne partez pas sans moi"; spanski Julio Iglesias, ið
rakk fjórða pláss í 1970, men hevur nú selt yvir 300 milliónir stakfløgur kring
heimin; og bretski Bucks Fizz, ið vann í 1981 við sanginum "Making Your Mind
Up".

Í Danmark og Noregi verða tær lokalu tónleikakappingarnar nevndar Melodi Grand
Prix. Føroyar hevur ikki luttikið sum land, men fleiri føroyingar hava roynt seg
í innleiðandi umførunum í Danmark, Svøríki og Íslandi. Í Danmark hava t.d. hesi
luttikið: Jens Marni Hansen (2010), tónleikabólkurin The Dreams (2008), Petsi
Tvørfoss (2004) og Annika Hoydal (1979). Í Íslandi hevur Jógvan Hansen luttikið
meir enn eina ferð, og í Svøríki hevur Brandur Enni luttikið, eisini meira enn
einaferð.



https://fo.wikipedia.org/wiki/Erhard_Joensen

Erhard Joensen er ein føroyskur vinnulívsmaður úr Vági. Hann hevur verið virkin
innan alivinnuna síðan 1990-árini.

Tá ið Erhard var ungur, var hann virkin í ungdómspolitikki, hann var formaður í
felagnum Fólkaflokksungdómur í nøkur ár. Hann hevur eisini verið virkin
ítróttarmaður, hann vann FM í badminton tvímansleiki hjá dreingjum í 1980 saman
við Jóhannes Petersen, VB.

Erhard er útbúgvin bankamaður, hann varð útlærdur í Fossbankanum. Seinni lærdi
hann til málara og gjørdist málarameistari. Ein av teimum, ið hava lært til
húsamálara við Erhard sum meistara, er systkinabarn hansara, Hans Jacob W.
Hjelm.

Erhard var eigari av og stjóri á Faroe Farming í fleiri ár frá 2003 til 2012. Í
2011 varð Faroe Farming kosin Ársins vakstrarfyritøka 2011 av Business-line,
Erhard var enn stjóri í felagnum tá, men 80% av partabrøvunum vóru tá uppkeypt
av Havsbrún. Í apríl 2011 keypti Bakkafrost Havsbrún. Suðuraling átti hini 20
prosentini. Orsøkin til at Faroe Farming vann heiðurin var at fyritøkan var
vaksin nógv skjótari enn aðrar føroyskar fyritøkur tey seinastu 4 árini
(2007-11), fyritøkan hevði ein bruttovinning uppá sløk 500%. Í 2007 var
bruttoúrtøka felagsins slakar 12 mió krónur, meðan hon kom upp á slakar 70 mió
kr. í 2010. Framgongdin var sostatt sløk 500% og nógv tann størsta, sum eitt
føroyskt partafelag kann vísa á tey seinastu 4 roknskaparárini. Í 2014 gjørdist
Erhard ráðgevi hjá Danish Salmon, ið alir laks á landi. Í 2015 gjørdist hann
framleiðslustjóri í felagnum. Hin 31. mars 2015 fekk Erhard danskt patent upp á
eina sera umhvørvisvinarliga avlúsingarskipan. Skipanin er ein vacum pumpuskipan
við tilhoyrandi lágtrýst spuling á vacumsíðuni. Eingin kemisk evnir verða nýtt
undir viðgerðini og tað í sær sjálvum skuldi verið ein stórur fyrimunur, bæði
fíggjarliga og umhvørvisliga fyri alifeløgini. PCT umsóknin er til viðgerðar hjá
altjóða patent agenturinum, men tað danska patentið er komið uppá pláss.



https://fo.wikipedia.org/wiki/Elton_John

Sir Elton Hercules John (veruliga navn: Reginald Kenneth Dwight; f. 25. mars
1947) er bretskur klaverspælari, singer/songwriter og tónaskald. Elton hevur
m.a. vunnið fimm Grammy virðislønir, eina Academy, eina Golden Globe og eina
Tony virðisløn. Hann hevur selt meiri enn 450 milliónir av útgávum, og er ein av
tónleikarunum í heiminum, sum hava klárað seg best.

Rolling Stones søgdu í 2004 Elton John vera nummar 49 á listanum yvir 100 teir
mætastu tónleikararnar í søguni.

Uppvøksturin hjá Eltoni var ikki altíð lættur. Pápi hansara, Stanley Dwight,
hevði ongan áhuga fyri soninum og var sjáldan heima. Tá tey vóru saman,
skeldaðust foreldrini hjá Elton meginpartin av tíðini. Tað vóru mamman og omman
hjá Elton, sum máttu uppdraga hann.

Elton lærdi á Pinner Wood Junior School, Reddiford School og Pinner County
Grammar School. Men tá hann var seytjan, gav hann skúlan upp fyri at fara á GCE
A Level og fylgja dreymi sínum um at fáa eina yrkisleið í tónleikinum.

Hóast pápi Elton sjálvur hevði nógv við tónleik at gera, royndi hann, tá Elton
av álvara fór at umhugsa eina framtíð sum tónleikari, at stýra soninum móti eini
meiri vanligari yrkisleið.

Longu frá barnsbeini av var tað eyðsæð, at Elton hevði serliga gott oyra fyri
tónleiki. Hann byrjaði sum 3 ára gamal at spæla klaver. Sum sjey ára gamal fekk
hann á fyrsta sinni undirvísing í klaveri. Elton hevur fingist við tónleik
næstan alt lívið.



https://fo.wikipedia.org/wiki/Elektrisitetsverki%C3%B0_%C3%AD_Botni

Elektrisitetverkið í Botni, Suðuroy, er tað fyrsta elektrisitetsverkið ið varð
bygt í Føroyum.

Í bókini hjá Poul Andreasen byrjar hann við at greiða frá um ljósfestin, ið varð
hildin í gamlaskúla á Oyralaði, tann 18. juli 1921. Oddamaðurin fyri hesum var
Petur Dahl á Gørðunum, sóknarstýrisformaður. Hann helt talu, bjóðaði fólki
vælkomnan og trýsti á eina kontakt og skúlastovan strálaði við elektriskum
ljósi. Í alt vóru umleið 100 fólk til hetta tilhald.

Føroyingar høvdu verið í Danmark, og har sóu teir alt hettar elektrisitetið ið
har var, og hettar vildu teir eisini hava í Føroyum. Í 1919 bað løgtingið norska
verkfrøðingin Håkon Blaauw koma og kannað áir og vøtn í Føroyum, og gera eina
frágreiðing um vatnnýtslu og drívmegi (hvussu til bar at fáa hettar at virka í
Føroyum). Eisini kom ein annar verkfrøðingur, Sætersmoen. Báðir komu við
frágreiðingini í 1922, men tá var elektrisitetverkið longu liðugt, teirra
frágreiðing var tó eisini til alt Føroyar.

Nýtt sóknarstýri kom í 1918, Petur Dahl varð valdur til sóknarstýrisformann.
Teir høvdu 11 mál, ið teir fundaðust um, har ímillum vóru at fáa verkfrøðingar
til Føroya at kanna møguleikarnir til elektrisitetverkið. Vágs kommuna var væl
fyri fíggjarliga, men tað bleiv tosað nógv aftur og fram um lánini, ið mundu
takast til hettar arbeiði, men alt bleiv viðurkent, og skuldi farast í gongd
beinanvegin, áðrenn alt bleiv dýrari.

Arbeiði fór í gongd seint í 1919. Á odda var Håkon Blauuw og aðrir
verkfrøðingar, innstallatørar & montørar. Tilfarið teimum tørvaðu varð flutt av
Eiðinum og til Botn. Sjálv støðin var niðri í Botni, ætlað var at byggja eina
minni støð við Miðvatn, men tað bleiv til einki. Tey trý vøtnini eita Ryskivatn,
Miðvatn og Tindalíð. Veruliga byggingin var við Ryskivatn. Tað vóru rør bygd
gjøgnum hesi trý vøtn, og niður í støðina í Botni. Vesturi á Eiðinum høvdu teir
eisini lagt ein elektrisitetslinju, so at útróðrarmenninir kundu lættari hála
bátarnir upp á land. Fyrsta húsið í Vági ið var roynt til kóking við
elektrisiteti, var hjá Trinu og Óla hjá Mikku.

Í Botni búðu eisini fólk, men eingin vegur var (kom 40 ár aftaná
elektrisitetið), so vøran mátti berast ella førast við báti av Eiðinum. Tá
Spanska sjúkan gekk, slapp eingin úr ella í Botn. Í Botni búðu hjúnini Anna og
Kristian Thomsen og tey áttu 4 døtrar og 5 synir.

Tíðirnar versnaðu frá tí elverkið opnaði og framyvir 20-ini og 30-ini. Vágur lá
gott fyri við fiskiskapi, men ikki í krígnum. Lítið kom inn fyri elektrisitetið,
tí fólk spardu, og tað bleiv lítið brúkt. Petur Dahl skrivaði amtmanninum eitt
bræv um hvussu harmur hann var um viðurskifti, og eingin peningur kom inn.
Kostnaðurin fyri elið var hettar, eitt fast árligt gjald fyri innlagdar málarar
var 6 kr og var hann dupultur var tað 12 kr. 40 oyru fyri ljós, kóking var 5½
oyra. Tað bleiv broytt av at tíðin var so ring, ljósið var tað sama men kóking
minkaði til 3½ oyra. Tað fasta gjaldið hækkaði tó, ein einkultir 24 kr og
dupultur 36 kr. Hetta dámdi ikki fólkinum, og tey sendu tí eitt skriv til
sóknarstýrið, við yvir 100 undirskriftum. Tað kostaði ov nógv, tí skattur var
nógvur og hettar var ein keðilig tíð.

Nú var tørvur á nýggjum rørum, so tey máttu aftur taka lán, tað ornaði
sóknarstýrið fyri. Tey komu við damparanum “Lingtroom”, men tey lógu í nógv ár á
keiøkinum og niðan fyri skúlan. Vegur var lagdur niðan til Botn, so tey kundu
sleppa niðan við rørunum. Tað tók eitt ár at gera liðugt. Felagið æt Elfelagið
Suðuroy frá 1955.

Bert ein háspenningslinja var, hon var í Vági. Men ein var gjørd til Tvøroyri og
Øravík. Seinni til Lopra, so Porkeri. Síðani var stórt arbeiði gjørt, til
Sumbiar, Víkarbyrgis, Akrar, Hovs, Fámjins, Hvalba og Sandvík. Nógvir
upprunapelar standa enn.

Nú var aftur fundur hildin um at alt Føroyar skuldu verða í einum elfelagið,
SEV. Teir hildu at alt fór at ganga betur í einum felagsskapi. SEV sendi so eitt
skriv uppá tær treytir ið fóru at verða, øll vóru glað um ætlanina. Íalt vóru
6045 fólk í Suðuroy. Elfelagið Suðuroy fór uppí SEV í 1963.



https://fo.wikipedia.org/wiki/Drotning_Alexandrines_Hospital

Drotning Alexandrines Hospital ella Landssjúkrahúsið, sum tey flestu nevna tað,
er eitt meginsjúkrahús í Føroyum, afturat tí eru tvey lokal sjúkrahús í
Klaksvík, Klaksvíkar Sjúkrahús, og á Tvøroyri, Suðuroyar Sjúkrahús. Drotning
Alexandrines Hospital varð tikið í nýtslu í 1924. Drotning Alexandrines Hospital
avloysti Færø Amts Hospital, sum var bygt í 1829. Christian kongur tann
tíggjundi legði grundarsteinin til Drotning Alexandrines Hospital í juni 1921,
og húsið bleiv tikið í brúk 23. februar 1924. Petur Mohr Dam, løgmaður, legði
grundarsteinin til Landssjúkrahúsið hin 19. juni 1962. Landssjúkrahúsið var
liðugt at taka í nýtslu í 1968 - 1970 (B-bygningurin). Psykiatriski Depilin varð
tikin í brúk í 1971. Nýggi G-bygningurin varð tikin í nýtslu í 2004.
Landssjúkrahúsið er tað størsta einstaka arbeiðsplássið í Føroyum við umleið 850
starvsfólkum býtt í umleið 30 starvsbólkar. Har eru 6 deplar, 29 sergreinar
(íroknað 9 konsulentskipanir), 180 seingjarpláss, 8.000 árligar innleggingar,
50.000 árligar ambulantar vitjanir, 506.388 árligar kanningar í klinisk kemi,
32.000 árligar røntgenkanningar, harav 8% frá Suðuroyar Sjúkrahúsi og 17% frá
Klaksvíkar Sjúkrahúsi. Landssjúkrahúsið er málsøkið hjá Heilsumálaráðnum.



https://fo.wikipedia.org/wiki/Dj%C3%B3ral%C3%ADvi%C3%B0_%C3%AD_F%C3%B8royum

Djóralívið í Føroyum er sera fjølbroytt, bæði í livimáta og stødd. Samanbera vit
talið av djórasløgum í Føroyum við samlaða talið á jørðini, síggja vit, at av
teimum 4000 súgdjórasløgunum, ið finnast á jørðini, eru bert 3 sløg í Føroyum
(rotta, mús, hara). Talið av skordýrum er nakað hægri. Av teimum 751.000, sum
finnast á jørðini, eru okkurt um 950 sløg skrásett í Føroyum. Av teimum 9.040
kendu fuglasløgunum eru umleið 50 sløg, sum eiga í Føroyum, og av teimum 18.150
fiskasløgunum finnast 180 sløg við Føroyar. Av hesum eru 5 í feskvatni: laksur,
síl, bleikja, állur og kombikk.

Tær smæstu verurnar eru so smáar, at tær ikki síggjast við berum eygum, og tær
størstu eru væl størri enn tær størstu á landi. Havsúgdjór eru kópur, hvalir og
roysningur, meðan súgdjórini á landi eru mús, flogmýs, rotta, hara og so øll
húsdjórini so sum ketta, hundur, neyt, seyðir, geitir og annað. Seyðurin er tann
mest eyðsýndi parturin av djóralívinum í haganum. Samstundis hevur hann eisini
so mikið stóra ávirkan á vøksturin, at hann myndar m.a. skordýra- og fuglalívið.

Í Føroyum liva trý vill landsúgdjór: rotta, mús, hara. Haran, sum vit kenna í
Føroyum er norður evropeiska snjóharan (L. timidus). Hon hevur gjøgnum tíðirnar
broytt lit, frá at vera snjóhvít, til at vera meiri grá. Eisini skiftir hon lit
eftir árstíðunum. Haran verður veidd um veturin frá 2. nov. til 31. des. Rotta
og mús liva í Føroyum, hóast músin er á einum avmarkaðum øki, á nøkrum fáum
oyggjum. Músin, sum livir í Føroyum er vestanmúsin (Mus domesticus). Rottan, sum
livir í Føroyum er brúna rottan (Rattus norvegicus), hon er at finna um alt
landið, og verður eisini kallað ferðarottan.

Teir hvalir, sum eru oftari at síggja í havinum kring Føroyar eru bóghvítuhvalur
(Orcinus orca) og grindahvalur (Globicepthala melas). Av kópi er láturkóp
(Halichoerus grypus) tann mest vanligi, sum leggur í Føroyum. Navnið látur kemur
av, at hann heldur til í látrum, sum eru djúpar gjáir, ið ganga inn í bergið
niðri við sjóvarmálan. Aðrir kópar, sum eisini ofta verða sæddir við Føroyar,
eru granarkópur (Erignathus barbatus) og steinkópur (Phoca vitulina). Klappus
(Cystophora Cristata) var ofta at síggja við Føroyar fyrr, men tað kemur næstan
ikki fyri longur. Roysningur, sum er í slekt við kóp er mangan at síggja í
Føroyum, hóast hann ikki leggur her.



https://fo.wikipedia.org/wiki/Dagur_og_vika

Dagur og vika er tíðindasendingin í sjónvarpinum hjá Kringvarpi Føroya.
Sendingin er til dagfesting einasta regluliga tíðindasending í landinum, har
móttakarin hevur møguleika at uppliva tíðindi við livandi myndum. Meginparturin
av tíðindunum eru føroysk, men fer ein stórhending fram úti í heimi, verður hon
sjálvsagt fylgd í Degi og viku. Harafturat er Kringvarp Føroya í tøttum
samstarvi við hinar norðurlendsku "public service" rásirnar, og kann tí veita
tað nýggjasta úr øllum Norðanlondum. Tað var Finnbogi Ísakson, ið kom við
heitinum, "Dagur og vika", og hevur tað hingið við síðan. Navnið varð valt, so
at ein ikki bant seg til at koma við dagsaktuellum tíðindum, men bæði tí
nýggjasta og tíðindum gjøgnum alla vikuna.

Dagur og vika fór í luftina á fyrsta sinni í mai 1984, og fram til 1. septembur
sama ár varð ein sending víst um vikuna. Hesir fýra mánaðirnir vóru at rokna sum
ein royndartíð, og tá tíðin royndist væl, varð farið undir at senda tvær ferðir
um vikuna eftir hetta. Fólkini handan Dag og viku vóru tá m.o. Finnbogi Ísakson,
Bergljót D. Hentze, Jógvan Jespersen, Zacharias Hammer, Jógvan Olsen, Árni
Gregersen og Johnsigurd Johannesen .

Framleiðslan av Degi og viku er nógv broytt gjøgnum árini. Tá innsløg skuldu
gerast fyrstu árini, varð farið út um landið við útgerð á virði á umleið hálva
millión, og innsløgini vardu okkurt um fimm minuttir. Útlendsku tíðindini komu á
bandi við flogfari úr Danmark og vóru í minsta lagi ein dag gomul, tá tey vórðu
send. Í mars ella apríl 1986 fór sjónvarpið undir at taka tíðindatilfar niður
beinleiðis frá fylgisveini. Í dag er útgerðin bæði bíligari og lættari, og
útlendsku tíðindi verða fingin til vega sama dag, í samstarvi við altjóða
tíðindastovur ella varpað beinleiðis gjøgnum talgilt sendinet.

Í 2013 varð Dagur og vika send fýra dagar um vikuna: mánadag, týsdag, hósdag og
fríggjadag. Sendingin er bert gerandisdagar, um ein av nevndu døgum er
heilidagur, so verður ikki sent. Serligar hendingar kunnu tó føra til at sent
verður til aðrar tíðir. Tá verður sendingin nevnd Eyka dagur og vika. Dømi um
hetta eru, politiskar hendingar, vanlukkur sum bussvanlukkan undir Valaknúkum,
eldurin umborð á Scandinavian Star og yvirgangsálopið í New York 11. september
2001.



https://fo.wikipedia.org/wiki/Buddha

Siddhārtha Gautama Buddha (f. 563 f.Kr. í Nepal, d. 483 f.Kr. í India) var ríkur
kongssonur og búði í India, har hann á ungum árum livdi avbyrgdur frá lívsins
veruleika í gleði og gleimi. 29 ára gamal fór hann heiman at síggja veruliga
lívið. Ein dagin gongur hann seg fram á ein sjúkan mann, ein biddara og ein
deyðan. Tað tók honum so fast, at hann gjørdi av at lata alt, hann átti,
kvittaði við sítt gagnleysa lív og fór at leta eftir lívsins sonnu meining sum
biddari í nøkur ár. Meðan hann sat undir einum bodhitræi í bygdini Uruvela í 528
f.Kr., birtist brádliga fyri honum tað, hann hevði leitað eftir, og hann skilti
meiningina og tað óskiljandi við allari líðing. Lív sítt halgaði hann at
undirvísa teimum, sum vóru hugað at lýða á læru hansara. Hann tráðaði ikki eftir
at vera gudur, men tá ið hann var deyður, gjørdu læruveinar hansara eina nýggja
trúarlæru, teir tilbóðu hann og boðaðu tað, hann hevði lært. Henda nýggja
trúarlæra varð kallað buddisma eftir indiska orðinum "budda", sum merkir "hin
vísi".



https://fo.wikipedia.org/wiki/Br%C3%BAgvin_um_Streymin

Brúgvin um Streymin er einasta brúgv millum oyggjar í Føroyum. Brúgvin um
Streymin er tvørtur um Sundalagið millum Eysturoynna og Streymoynna, har tað er
smalast - millum bygdirnar Oyrarbakka og Norðskála á Eysturoynni. Brúgvin, sum
er 220 metrar long, varð tikin í nýtslu í 1973. Tað var byggifelagið E. Pihl &
Søn, ið stóð fyri arbeiðinum. Hæddin undir brúnni er 18 metrar í
siglingarrennuni (sbr. Kort 84: Færøerne, Havne og ankerpladser, Kort- og
Matrikelstyrelsen 2002), og har er ? m. Saman við Norðskálatunlinum, sum varð
tikin í brúk 3 ár seinni, er hon partur av meginferðsluæðrini í Føroyum.

Sama dag sum kenda brúgvin um Bosporussundið í Turkalandi, ið knýtir Evropa og
Asia saman, var liðug, læt Brúgvin um Streymin upp fyri almennari ferðslu.

Brúgvin um Streymin var samstundis fyrsta brúgvin fyri bilferðslu um
Atlantshavið, og kostnaðurin fyri tátíðar størstu føroysku verkætlan nakrantíð,
var umleið 14 mió. krónur.

Í 1950 var ferðatíðin av Eiði til Havnar fýra tímar, men síðani brúgvin kom – og
seinni eisini Kollfjarðartunnilin – tekur hetta minni enn ein tíma. Menningin av
hesi farleið legði sostatt lunnar undir ein nýggjan hátt at búleikast í Føroyum,
tí tað ikki í sama mun longur var neyðugt at búgva, har arbeiðsplássið var.

Trý ár eftir, at Brúgvin um Streymin var liðug, kom Norðskálatunnilin, og enn
fleiri føroyingar fingu tá fulla gleiði av brúnni. Sundalagið gjørdist tá
høvuðsferðsluæðrin í Føroyum, tí nærum alt samband millum norður, suður, eystur
og vestur – nú dagliga umleið 4.500 bilar – fara um hesa farleið. Brúgvin um
Streymin hevur tí havt avgerðandi týdning fyri menningina av føroyska
samfelagnum.

Lesið søguna um Brúnna um Streymin í 60 ára jubileumsbókini um Landsverk frá
2008 undir heitinum "Mynstur broytast" frá síðu 254-261. Ritið finst sum pdf á
síðuni hjá Landsverk.



https://fo.wikipedia.org/wiki/Barnamentanarhei%C3%B0ursl%C3%B8n_T%C3%B3rshavnar_b%C3%BDr%C3%A1%C3%B0s

Barnabókaheiðursløn Tórshavnar býráðs er bókmentaheiðursløn, sum Tórshavnar
býráð letur fyri barnabøkur. Heiðurslønin verður latin sama dag sum
Mentanarvirðisløn M. A. Jacobsens , 17. september, ella ein av døgunum beint
áðrenn ella beint eftir føðingardag Mads Andreas Jacobsens, í 2011 vóru
virðislønirnar latnar 22. september og í 2012 vóru tær latnar hin 20. september.
Tvær virðislønir kunnu latast, men nevndin hevur eisini heimild til bert at lata
eina ella onga. Virðislønirnar eru 20 000 kr. hvør. Í nevndini fyri
heiðurslønina eru fimm limir, sum umboða býráðið, Býarbókasavnið í Havn og
skúlabókavørðarnir í kommunalu skúlunum. Barnabókaheiðursløn Tórshavnar býráðs
varð latin fyrstu ferð í 1976. Í 2010 varð reglugerðin nakað víðkað og broytt,
og heitið Barnabókaheiðursløn varð broytt til Barnamentanarheiðursløn.

Í nevndini fyri Barnamentanarheiðursløn Tórshavnar býráðs eru Jógvan Arge,
formaður í mentamálanevndini og fastur limur, Malan Hilmarsdóttir,
barnabókavørður á Býarbókasavninum, skrivari og fastur limur, Poulina Slættanes
og Irdi Danielsen, valdar av býráðnum og Hansina Huusgaard, vald av
skúlabókavørðunum við kommunalu skúlarnar í Tórshavnar kommunu.



https://fo.wikipedia.org/wiki/B%C3%B8ur

Bøur er ein bygd í Føroyum, ið er í Vágum vestan fyri Sørvági á norðara armi á
Sørvágsfirði.

Tey gomlu húsini í bygdini liggja í einum trunka við smølum túnum ímillum, og
vestast stendur hugnaliga kirkjan, sum er bygd í 1865. Útsýnið út móti
Tindhólmi, Gáshólmi og Drongunum er helst tað stórbærasta og vakrasta í Føroyum.
Fram við strondini er ein lítil sandur, og síðan 1972 er loyvt at drepa grind
her.

Bøur er gomul bygd, nevnd í Hundabrævinum frá um 1350, men er helst væl eldri.
Hon er eisini gomul kirkjubygd, og í skrivligum keldum er nevnt, at kirkja var í
Bø í 1710. Nær fyrsta kirkjan í Bø varð bygd er ikki greitt.

Tann kendasta søgnin úr Bø er um arvastríð. Tveir brøður, Símun og Eirikur, áttu
alla jørðina í bygdini í felag, og Eirikur strongdi á at fáa býtt teirra millum.
Tað endaði við, at Eirikur drap Símun og fór til bispin í Kirkjubø at lýsa
víggið. Bispur lovaði honum fyrigeving, um hann gav kirkjuni og bispi góðar
bøtur. Eirikur játtaði, og semjan varð skorin á eitt trækelvi. Eirikur so vestur
aftur, og komin inn um Sund, helt hann seg vera komnan úr øllum vanda, men tá
reistist ein boði seg og holvdi bátin, og Eirikur druknaði. Boðin eitur
Eiriksboði og liggur innan fyri Tindhólm stutt úr landi.

Eigindómurin í bygdini er 18 merkur innan- og uttangarðs, og av hesum eru 13¼
mørk kongsjørð og 4¾ mørk óðalsjørð. Ein søgn sigur frá, hvussu tað bar til, at
meginparturin av jørðini fór undir kong. Tá hevur bygdin verið lítil, kanska
bert tann eini garðurin. Eldurin á grúgvuni var útkólnaður, og fyri at fáa eld
aftur mátti farast í grannabygdina at biðja lív,og hetta var hildið at vera
skomm. Ein arbeiðskona var send inn til Sørvágs við ílæti at bera eld í. Eingin
var inni, og hon tók nakrar gløður av grúgvuni og fór so rennandi aftur til
Bíggjar. Men tá ið hon kom nakað áleiðis, fór at rúka úr ílætinum, og hetta var
sætt úr Sørvági og meldað til myndugleikarnar. Tá fór henda jørðin undir kong.



https://fo.wikipedia.org/wiki/Atopiskt_eksem

Atopiskt eksem (eisini nevnt barnaeksem, atopisk dermatitis og prurigo besnier)
er ein ikki smittandi sjúka, sum hevur við sær sviða, turra húð og útslett
(eksem), sum kann koma og fara. Tá tað eru smábørn ið fáa eksem, verður tað
nevnt barnaeksem, men vaksin kunnu eisini fáa atopiskt eksem.

Børn við barnaeksem mangla tey natúrligu fitievnini í húðini, sum knýta
húðkyknurnar saman. Av hesari orsøk dampar fukturin lættliga frá húðini, sum tí
verður turr og rúðrut.

Um ein av foreldrunum hevur ella hevur havt astma, hoyfepur ella barnaeksem, er
vandin fyri at barnið fær barnaeksem 26 %.

Uml. 20 % av børnum, fødd í Danmark, fáa barnaeksem. Í 1960 var talið 3 %. So
statt er mongdin av tilburðum í stórum vøkstri. Av tí at tær arvaligu orsøkirnar
ikki eru munandi broyttar síðstu árini, halda granskarir, at umhvørvið má vera
ein týðandi orsøk til mongu tilburðarnar. Enn vita granskarar tó ikki hvat tað
er, sum er orsøk til barnaeksem, men síggja at vøksturin av tilburðum er
størstur í londum við vesturlendskum lívstíli.



https://fo.wikipedia.org/wiki/Atl%C3%A9tico_Madrid

Club Atlético de Madrid, betri kent sum Atlético Madrid, Atlético de Madrid ella
bara Atlético, er eitt spanskt fótbóltsfelag úr Madrid, sum spælir í La Liga.
Atlético hevur vunnið La Liga tíggju ferðir, har ímillum í 1996, tá teir eisini
vunnu steypakappingina; Copa del Rey tíggju ferðir; 1 Supercopa de España og 3
Copa Eva Duarte; í Evropa hava teir vunnið European Cup Winners' Cup í 1962,
teir gjørdist nummar tvey í European Cup í 1974, vunnu Europa League í 2010 og í
2012, og vunnu UEFA Super Cup í 2010 og 2012, umframt tað vunnu teir
Intercontinental Cup 1974.

Felagið spælir heimadystirnir á Vicente Calderón, sum í løtuni rúmar 54,960
áskoðarum. Í 2015 skal Atletico flyta til nýggja heimavøll teirra, sum er
Estadio La Peineta, og fer at rúma 70.000 áskoðarum.

Atletico Madrid var stovnað 26. apríl 1903 sum Athletic Club de Madrid av trimum
baskiskum lesandi, sum búðu í Madrid. Teir sóu hetta nýggja felagið sum eina
ungdómsgrein hjá barndómsfelag teirra Athletic Bilbao.



https://fo.wikipedia.org/wiki/Asiatisk_leyva

Asiatisk Leyva ella Asiatiskt ljón, (latín Panthera leo persica) er eitt
asiatiskt undirslag av leyvu.

Søguliga útbreiðsluøkið hjá asiatiskari leyvu av persica undirslagnum var
ætlandi frá Norður India í eystri , gjøgnum Iran suður á arabsiku hálvoynna og
vestur til Grikkalands og Italia. Nógvar fornleivdir av nærslektaða undirslagnum
Panthera leo spelaea eru funnar í Norður Afrika, Miðeystri, Siberia, Alaska og
stórum pørtum av Europa so langt norðuri sum í Skotlandi. Nú finst astiatiska
leyvan bara í Gir skóginum í útnyrðings India.

Í fyrndini livdu leyvur í Europa. Aristotelus og Herodotus skrivaðu at leyvur
livdu á Balkan. Tá Xerxes kongur av Persia gjørdi hernaðarligt frambrot gjøgnum
Makedónia í 480 f.Kr., blivu fleiri av hansara viðføris kamelum dripnir av
leyvum. Ætlandi doyðu leyvurnar í Grikkalandi út uml. Ár 80-100 f.Kr. Nemeiska
leyvan í griksku mýtologiini er ofta avmyndað saman við Heraklis/Herkules í
grikskari mýtologiskari list.

Europeiska leyvan verður stundum mett sum verandi partur av asiatiska stovninum
(“Panthera leo persica”), stundum sum egið undirslag, Europeisk leyva (“Panthera
leo europaea”), ella sum seinasta leivd av holuleyvunum (“Panthera leo spelaea”)

Scythisk list í Ukraina, frá 4 øld f.Kr. avmyndar Scythar ið veiða leyvur.
Leyvur yvirlivdu í Kaukasus økinum inntil 10’du øld. Hetta var norðasti
stovnurin av leyvum, og einasta øki í fyrrverandi Sovjetsamveldinum har ið
leyvur livdu í søguligari tíð. Hesar leyvur doyðu út í Armenia uml. Ár 100 e.Kr.
í Aserbadjan og Landsynnings Russlandi í 10’du øld. Høvuðsorsøkin til at hesir
stóru køttar hvurvu var minkandi stovnar av fongdjórum. Fongdjór teirra umfataðu
visund, elg, aurochs, tarpan, rádýr o.o. klyvjadjór.



https://fo.wikipedia.org/wiki/Annika_Olsen

Annika Olsen (fødd 13. mars 1975) er føroyskur politikari, landsstýriskvinna,
fyrrverandi býráðslimur og fyrrverandi landsliðs svimjari. Annika Olsen leyp úr
býráðspolitikki í Løgtingi í 2008, og í 2014 úr Løgtingi í Tinganes, í sessin
sum landsstýrikvinna í innlendismálum. Hetta árið, Annika Olsen hevur verið
løgtingslimur, hevur hon verið einasta kvinna í sínum flokki á tingi. Annika er
uppvaksin í Vági, hon er dóttir fyrrverandi skúlastjóra Jákup Olsen og Marnu
Olsen (fødd Holm). Annika Olsen var landsstýriskvinna í almannamálum og
varaløgmaður frá november 2011 til sep. 2015. Hon var landsstýriskvinna í
innlendismálum frá 26. september 2008 til november 2011. Annika varð vald á
Føroya Løgting til løgtingsvalið í 2008 fyri Fólkaflokkin. Áðrenn Olsen varð
vald inn á Føroya Løgting, var hon býráðslimur í Tórshavnar býráð 2004 til 2008.
Tá hon sat í býráðnum, var hon m.a. talskvinna fyri at býta landið sundur í bert
fýra kommunur. Hon er útbúgvin Cand.mag. í Norðurlendskum bókmentum og máli
(høvuðslærugrein) við religión sum síðufak. Hon hevur undirvíst á Føroya
Handilsskúla 2001 til 2007 og á Føroya Studentaskúla og HF-Skeiði og á Føroya
Læraraskúla 2007 til 2008. Hon var góður svimjari sum barn og ung, hon svam fyri
Vágs Svimjifelag, sum nú er lagt saman við Tvøroyrar Svimjifelag til Susvim.
Annika svam eisini á føroyska svimji landsliðnum, m.a. til Oyggjaleikirnar í
1989 og 1991. Hon og Jakob Horn eiga tveir synir.

Annika Olsen er landsstýriskvinna í almannamálum og varaløgmaður frá november
2011. Hon var landsstýriskvinna í innlendismálum frá 26. september 2008 til
november 2011. Annika varð vald á Føroya Løgting til løgtingsvalið í 2008 fyri
Fólkaflokkin, áðrenn tað var hon virkin í býráðspolitikki, hon var býráðslimur í
Tórshavnar Býráð frá 2004-08.

Hin 9. september 2015 fór hon úr Fólkaflokkinum, tí at hon og floksleiðslan ikki
drógu somu línu, sambært henni sjálvari. Eitt heilt stutt skifti var hon limur í
Framsókn.

Hin 4. februar 2016 gjørdist hon aftur limur í Fólkaflokkinum, tað boðaði
flokkurin frá á tíðindafundi.

Áðrenn Annika varð vald inn á Føroya Løgting, var hon býráðslimur í Tórshavnar
býráð 2004-08. Hon var limur í Havnanevndini og Mentanarnevndini. Hon var vald
inn fyri Fólkaflokkin, sum var í andstøðu hetta valskeiðið.

Annika er útbúgvin Cand.mag. í Norðurlendskum bókmentum og máli
(høvuðslærugrein) við religión sum síðufak. Hon hevur undirvíst á Føroya
Handilsskúla 2001-07 og á Føroya Studentaskúla og HF-Skeiði og á Føroya
Læraraskúla 2007-08.

Annika var góður svimjari sum barn og ung, hon svam fyri Vágs Svimjifelag, sum
nú er lagt saman við Tvøroyrar Svimjifelag til Susvim. Annika svam eisini á
føroyska svimjilandsliðnum, m.a. til Oyggjaleikirnar í 1989 og 91. Hon gjørdist
nummar 3 í 200 m bringu og nummar 3 í 4x50m blandað saman við Rúnu Poulsen,
Anniku Anthoniussen og Duritu Dahl Djurhuus. Hon svam eisini 8x50m blandað fyri
menn og kvinnur, tey gjørdust nummar tvey. Kvinnurnar vunnu eisini bronsu í
4x100m frí, tað gjørdu tær við tíðini 4:16.76.



https://fo.wikipedia.org/wiki/AB

Argja Bóltfelag (stytt AB) er eitt føroyskt fótbóltsfelag, sum varð stovnað 15.
august 1973.

Tað var danin Johnny Nyby saman við øðrum ítróttaráhugaðum á Argjum, sum breyt
slóð fyri AB.

Á vári 1974 fekk AB sína fyrstu nevnd. Í henni sótu: Johnny Nyby, formaður,
Fróði Olsen, næstformaður, Sonja á Argjaboða, kassameistari og Kristian Arge,
skrivari. Hinir stjórnarlimirnir vóru: Erling Olsen, Sæmundur Mortenen og Jens
Hansen. Sama árið luttók felagið í teimum regluligu kappingunum.

Eingin vøllur var á Argjum tá, men við vælvild frá fótbóltsfeløgunum í Havn og
Tórshavnar Býráð, kundi AB læna vøllin í Gundadali at venja og leika dyst á, og
soleiðis var gjørligt at halda lív í felagnum.

Í 1983 varð fótbóltsvøllur gjørdur á Argjum. Hetta betraði munandi um umstøðurna
hjá felagnumr. Í 1985 bleiv AB húsið bygt. Hetta varð gjørt tí innrættað
hølistrupuleikar vóru í skúlanum. Ovara hæddin í húsinum varð gjørt til tvær
skúlastovur. AB húsast soleiðis í neðra í húsinum. Nú í nøkur ár hevur
frítíðarskúlin húsast í ovaru hæddini.

Í 1998 varð graslíkið lagt á vøllin, og felagið fekk somu umstøður sum flest øll
feløg í landinum.

Í 2010 varð aftur nýtt graslíki lagt á fótbóltsvøllin á Argjum og harumframt var
eitt áskoðaraskýli bygt. Bæði graslíkisvøllurin og nýggja áskoðaraskýlið vóru
tikin í nýtslu á Ólavsøku.



https://fo.wikipedia.org/wiki/200_(rokkb%C3%B3lkur)

200 (Tveyhundrað) er ein føroyskur rokk- og punkbólkur. Navnið kemur av tí, at
limirnir í bólkinum eru 200 % fyri loysing. Bólkurin varð stovnaður í 1996, tá
ein samlingsfløga "Rock í Føroyum 2" av ymiskum tónleiki í Føroyum skuldi
innspælast. Limirnir í bólkinum eru; sang og gittar Niels Arge Galán, bass
Mikael Blak, sum eisini spælur í norðurlendska bólkinum Yggdrasil, og trummur
Uni Árting. Áðrenn spældu teir allir í einum øðrum bólki sum æt "Mold". Men tá
bólkurin "Mold" varð upploystur, valdu Niels Arge Galán, Mikael Blak og Uni
Árting at satsa uppá bólkin "200".

Sangirnir hjá 200 eru allir á føroyskum og eru merktir av skemti og sjálvsironi.
Sangurin "Muscleman Blað", sum var ovast á føroyska hittlistanum í fleiri vikur,
snúði seg um homoseksuelitet, og her talaði bólkurin at ágangi ímóti teimum
samkyndu. Bólkurin kom fram á almenna pallin í 2001 í kappingini "Prix Føroyar"
og gjørdist kendur bæði í Føroyum og Íslandi eftir hetta. Á ólavsøku 2005 hevði
Norðurlandahúsið, í teirra ólavsøkuframsýning, eitt 2,9 metur høgt roterandi
papmaché listaverk, sum var ein fokk jú fingur, og 200 brúkti hetta listaverk
sum dekoratión á teirra palli á konsertum..

Fløgan Vendetta varð av allscandinavian.com kosin Besta fløguútgáva í
Skandinavia 2012.

Eftir framførsluna á G! Festivalinum í 2005 við papmasché fokk jú-fingrinum, var
ein mynd at síggja á Nym.fo, sum er ein føroysk dagdvølja á netinum við skemti
og øðrum, sum vísti 200 á Gøtusandi og eina náttúrumynd frá Mykinesi.
Mykines-myndin vísti ein stóran klett, sum lættliga kundi líkst einum fokk
jú-fingri. Hugsast kann, at tað var haðani, at Niels og hinir báðir limirnir í
bólkinum fingu íblástur til at gera ein stóran fokk jú-fingur.



https://fo.wikipedia.org/wiki/%C5%81ukasz_Cie%C5%9Blewicz

Łukasz Cieślewicz (føddur 15. november 1987 í Gniezno í Póllandi) er ein
fótbóltsleikari, áleypsleikari, sum síðan 2011 hevur spælt við B36 í
Effodeildini. Hann hevur áður spælt við donsku fótbóltsfeløgunum Hvidovre (1.
deild) og Brøndby, hann fekk tó ikki møguleikan at spæla við bestu donsku
deildini, Superligaini. Sum barn búði Łukasz í Føroyum, í Vági, tí pápi hansara
Robert Cieślewicz spældi við VB, pápin spældi eisini við VB, tá felagið vann
sítt fyrsta og einasta føroyameistaraheiti í 2000. Łukasz spældi tey árini
fótbólt við VB, og í 2002 vann hann meistaraheitið við dreingjaliðnum hjá VB.

Łukasz varð valdur til ársins fótbóltspælara í bestu føroysku fótbóltsdeildini í
Føroyum í 2011 (Vodafonedeildini) og 2015 (Effodeildini). Í 2011 var fyrsta
árið, at hann spældi vaksnamannafótbólt í Føroyum. Hann spældi við B36, og teir
vunnu føroyameistaraheitið (FM). Łukasz skoraði 17 mál fyri B36 í FM kappingini
og gjørdist nummar trý á toppskoraralistanum. Finnur Justinussen úr Víkingi vann
gylta skógvin við 21 málum og Klæmint Olsen var nummar tvey við 18 málum.



https://fo.wikipedia.org/wiki/%C3%93dnir

Ódn er ógvuliga hvassur vindur. Ódn er ringasta veður ein kann hugsað sær.
Himmal og hav standa í einum, og fólk mugu taka alt leyst tilfar, sum liggur
úti, upp og fáa tað til høldar innandura ella surra tað væl fast. Síðan mugu
fólk halda seg innandura, so leingi ódnin leikar í. Harður vindur verður
kallaður ódn, tá vindmegin er 12 á Beaufort-talvuni, sum merkir at vindmegin er
í minsta lagi 32,8 m/s. Tað er ikki ofta, at slíkar ódnir herja, men tað kemur
meir enn so fyri. Í Føroyum er hetta hent fleiri ferðir, t.d. minnast mong fólk
sonevndu Jólaódnina, sum herjaði í Føroyum í 1988 og gjørdi sera stóran skaða.
Jólaódnin var beint áðrenn jól í 1988. Um kvøldið hin 24. november 2011 rakti
aftur ein ódn beint á Føroyar og gjørdi skaða kring alt landið. Normenn nevndu
ódnina Berit . Alsamt leika einar 2000 ódnir í ymsa staðni á Jørðini. Tær
harðastu ódnirnar hava sjálvar serstaka vindskipan, meðan tær fúka avstað sum
ein eind.

Í ávísum støðum á Jørðini, til dømis í Meksikoflógva, eru javnan ódnir av
landafrøðiligum viðurskiftum. Tær flestu av ódnunum, sum kykna upp norðanfyri
miðkring millum Amerika og Afrika, enda sínar dagar við strendurnar í USA, men
onkur heldur leiðina fram norður við strondini til Newfoundland and Labrador í
Kanada, og fær hon tá fatur á einum brúgvalagi, mennist hon til eitt djúpt
lágtrýst, sum vanliga kemur móti Føroyum og hevur ódnarveður við sær. Ódnarveður
kann elva til ræðuligar oyðingar, vindurin verður so ógvusligar, og umframt at
bera móru, kava og sand við sær, kann ódnin eisini gera flóðaldu. Flóðaldan er
tann mest oyðandi megin í ódnarveðri. Lufttrýstið fellur brádliga í miðjari
ódnini, og sýgur sjógvin at sær. Samstundis melur stormurin í lingur um
flóðalduna, og ger hana størri. Flóðaldan, ein múrur av sjógvi, fer við ódnini,
og rennur hon á land, verður stórskaði.



https://fo.wikipedia.org/wiki/%C3%8Ddna%C3%B0arsamfelagi%C3%B0

Ídnaðarkollveltingin byrjaði í Onglandi mitt í 18. øld. Síðani spreiddist hon
til Fraklands, Belgia, Sveis og so spakuliga gjøgnum Evropa og at enda til
Amerika.

Undir ídnaðarkollveltingingini vóru umstøðurnar sera ringar hjá fólkið at liva
í. Í Evropa livdu heili 20-40% av fólkinum í vesaldómi. Tey gingu biddaragongd
ella hildu til í fátækraheimum. Í 18. øld vóru 10% av fólkinum í Evropa
biddarar. Nógv doyðu av sjúkum, ið var ein avleiðing av ov vánaligari heilsu.
Loyvt var at reka tey fátøku burtur og fara illa við teimum. Tey fátøku vóru
sett í sama bás sum brotsmenn og skøkjur, ið vóru sædd nógv niður á. At eiga
barn ógift var mangan ein vanlukka. Lítil og eingin møguleiki var at hava
barnið, tí so var vandi fyri at missa arbeiðið. Einasta loysnin var at lata
barnið frá sær, ella, vildi illa til, beina fyri tí. Nýføðingar vórðu ofta
funnir deyðir úti á vegnum ella í kloakkum.

Eitt gott dømi um hvussu fólk høvdu tað tá, er bókin hjá Mark Twain: Oliver
Twist. Hon snýr seg um ein drong, ið varð latin inn á eitt fátækrahús sum barn
og livir eitt sera hart lív, sum fátækur. Mark Twain lýsir sera væl, hvussu tað
var at liva tá í tíðini.

Í 18. øld var tað øgiliga vanligt at fólk máttu liva í neyð og hungri, meðan
keypmenn og góðseigarar høvdu tað væl betri. Í Føroyum vóru gjørdar ymiskar
lógir fyri at bøta um fátækradømi. Eitt dømi er Trælalógin, sum kom í gildið í
1777. Hendan lógin segði, at um man var førur fyri at arbeiða, so skuldi man
arbeiða, líka mikið hvussu fátækur man var. Trælalógin var ikki bara ein máti at
bøta fyri fátækdømi, men eisini ein hjálp hjá bóndunum at fáa fleiri
arbeiðsfólk. Tað var øgiliga vanligt at fólk reikaðu um landið fyri at bidda um
ull og matvørur frá bóndunum. Men fyri at sleppa at bidda skuldi man hava eitt
tryglarabræv frá fútanum, hetta brævið gav loyvi at bidda.

Er støðan í dag enn, sum hon var tá? Støðan í dag er nógv betri, enn hon var tá
í tíðini. Vit hava gjørt nógv fyri at bøta um fátækdømi og javnrættindi millum
rík og fátøk. Vit hava gjørt lógir soleiðis, at man ikki sleppur at hava trælir
og eisini hava øll rætt til eina útbúgving. Hetta ger eisini, at tað er nógv
lættari at fáa arbeiði, og tí eru tað nógv færri av fátøkum.

Ídnaðarkollveltingin hevði við sær, at til bar at framleiða vørur í hópatali.
Maskinur vóru framleiddar, ið framdi til, at fólkini ikki skuldu arbeiða líka
hart og leingi. Og eisini arbeiddi maskinurnar nógv skjótari enn fólk. Hetta
hevur havt við sær at vørur eru nógv bíligari at keypa. Alt hetta er sera gott
fyri øll fátøk, men tó er tað minni gott fyri keypmenninar, ið fáa minni fyri
vørur sínar. Ígjøgnum ár og dag hava nógv fólk verið bangin um, at maskinur og
"tólmenni" fara at taka leiklutin hjá fólki, ella, at alt verður gjørt fyri
okkum. Hetta verður víst væl í filminum Wall-E har øll fólk sita í einum stóli,
ið ger alt fyri teimum.



https://fo.wikipedia.org/wiki/%C3%81sarveldini

Ásarveldini (á týskum: Achsenmächte) er eitt orð ið verður brúkt um tey lond, ið
strýddust ímóti teimum sameindu undir Seinna heimskríggi. Ásarveldini vóru sett
á stovn í oktober 1936, tá Týskland og Italia undirskrivaðu ein vinasáttmála.
Ein mánað seinni varð Antikominternsáttmálin undirskrivaður, har Japan eisini
var við. Hin 22. mai 1939 undirskrivaðu Týskland og Italia Stálsáttmálan.

 Týskland, undir führer Adolf Hitler  Japan Japan, undir forsætisráðharra Hideki
Tojo og keisara Hirohito Kongaríkið Italia, (1940-1943), undir forsætisráðharra
Benito Mussolini og kong Viktor Emanuel III

 Ungarn (1940-1945), undir Miklós Horthy og seinni Ferenc Szálasi  Rumenia
(1941-1944), undir Ion Antonescu  Bulgaria (1941-1944), undir tsar Boris III av
Bulgaria  Teiland, (1941-1945), undir Luang Phibul Songkhram

 Finland, (1941-1944), sí Ryti-Ribbentrop-avtalan), undir president Risto Ryti
og herovastanum Carl Gustaf Emil Mannerheim  Irak, (1941), undir Rashid Ali
 Iran, (1941), undir Reza Shah

Kroatien (1941-1945), undir Ante Pavelić Slovakia (1939–1945) undir Jozef Tiso
 Serbia, (1941-1944), undir Milan Nedić  Montenegro, (1941-1944), undir Sekula
Drljević Manchukuo, undir keisara Puyi



https://fo.wikipedia.org/wiki/Yvirgangs%C3%A1lopini_%C3%AD_Brussel_%C3%AD_mars_2016

Hin 22. mars 2016 brustu tríggjar bumbur í Brussel, Belgia: tvær brustu í
Brussel Floghavn umleið klokkan 8 lokala tíð og ein í Maelbeek metrostøð ein
góðan tíma seinni, klokkan 9.11. Í minsta lagi 31 fólk vórðu dripin og í minsta
lagi 300 vórðu særd. Ein triðja bumba, ið ikki var brostin, varð funnin sama dag
í floghavnini. Álopini hendu fýra dagar eftir, at Salah Abdeslam, ið varð
eftirlýstur fyri at vera við til at fremja hópdrápini í París í 2015, varð
handtikin av løgregluni í Brussel. Sonevndi Islamiskur Statur hevur tikið
ábyrgdina fyri bumbuspeingingunum. Ein føroyingur var millum tey særdu, talan er
um studentaskúlalæraran Sólfinn Hansen, ið starvast á Miðnám á Kambsdali. Hann
varð staddur í metroini, tá ið ein bumba brast har. Hann fekk skaða í høvdið men
ikki so álvarsligan varð upplýst úr Brussel.

Tað vóru tvær bumbuspreingingar í altjóða fráfaringarhøllini í Brussel
Floghavnini, Zaventem, stutt eftir 08:00 lokala tíð; onnur nærindis kekk-inn
borðini hjá American Airlines og Brussels Airlines, og hin nærindis eina
Starbucks kaffistovu. Spreingingarnar knústu vindeyguni og stjórur skaði hendi
inni í bygninginum.

Sagt varð, at skot vóru skotin og at onkur hevði rópt á arabiskum, áðrenn
spreinginarnar fóru fram. Ein ið starvaðist í floghavnini segði, at hann "hoyrdi
onkran rópa á arabiskum, áðrenn spreingingarnar". Ein AK-47 rifla og ein triðja
bumba vóru funnin í einari rannsakan í floghavnini eftir bumbubrestirnir. Bumban
varð seinni oyðiløgd av myndugleikunum. Føderali ákærin í Belgia váttaði, at
bumbuspreinginar við naglum vórðu framdar av sjálvmorðsbumbumonnum.

Eftir álopini varð floghavnin stong, og allar fráferðir og tokferðsla til
floghavnina varð avlýst.

Ein góðan tíma eftir bumbuspreingingarnar í floghavnini, brast ein bumba í einum
toki, ið koyrdi millum Maelbeek og Schuman metrostøðirnar nærindis
Europa-Parlamentið klokkan 09:11 lokal tíð mitt í Brússel. STIB avlýsti alla
almenna ferðslu í Brússel. Í minsta lagi 20 fólk vóru dripin. 126 fólk vórðu
særd, harav 17 álvarsliga. Ein danskur ríkisborgari, ið er føroyingur, var
ímillum tey særdu. Talan er um 38-ára gamla studentaskúlalæraran og
klaksvíkingin Sólfinn Hansen. Hann varð staddur í metroini, tá ið
bumbuspreinginin fór fram og fekk skaða í høvdið. Føroyska sendikvinnan Kate
Sandersson hevði verið í samband við eina sjúkrasystir ið var um hann, og hon
segði at hann hevði tað gott eftir umstøðunum. Sjálv slapp Kate ikki inn á
sjúkrahúsið at vitja hann av trygdarávum. Boðað var frá, at hann var ikki í
lívsvanda. Sjónvarpið hjá Kringvarpinum tosaði við bróðir Sólfinn, ið eftir
ætlan eisini skuldi havt verið við Sólfinni í Brússel, men settist aftur. Hann
segði at tað hevði verið ein sera langur dagur fyri familjuna og at tey ikki
vistu meira enn fjølmiðlarnir gjørdu. Dagin eftir var Sólfinn útskrivaður frá
sjúkrahúsinum og fekk av læknunm loyvi til at ferðast.

31 sivilir persónar vórðu dripnir undir bumbuálopunum. 300 onnur vórðu særd,
harav vórðu 61 álvarsliga særd. Tíggju doyðu í Brussel Floghavn (13 um
gerningsmenninir verða taldir við), meðan 20 doyðu í metrostøðini (umframt 1
yvirgangsmaður). 81 onnur vórðu særd í floghavnini, meðan restin av teimum
umleið 200 vórðu særd í metrostøðini. Bumbuálopini vórðu tann mest deyðiliga
yvirgangshandlingin ið er hend í belgiskari søgu. Tey deyðu og særdu eru úr í
minsta lagi 40 londum sambært belgiska uttanríkisráðharranum.

Tveir brøður, Khalid og Ibrahim el-Bakraoui, og Najim Laachraoui og ein ókendur
maður, ið sæst á vakmyndatóli í floghavnini, hava sambært belgiskum myndugleikum
saman við í minsta lagi einum øðrum framt bumbuálopini í ávikavist Brussel
Floghavnini (Ibrahim og Najim og Fayçal) og í metroini við Maelbeek-støðina
(Khalid). Hildið verður, at tað er Najim Laachraoui, ið er persónurin til
vinstru á myndini, Ibrahim í miðjuni og Fayçal Cheffou til høgru. Cheffou slapp
sær til rýmingar eftir at hava sett kuffertið við bumbuni frá sær. Fingramerki
frá Ibrahim el-Bakraoui vórðu funnin á staðnum har ein av bumbunum brast í
floghavnini.

Í einum video fra vakmyndatóli síggjast teir tríggir menninir koma trillandi við
hvør sínum viðførisvogni við stórum kuffertum, har ið bumburnar hava verið í.
Sambært einum hýruvognsførara, ið koyrdi teir til floghavnina, so hevði hann
roynt at hjálpa teimum við viðførinum, men teir høvdu biðið hann um at fara
vekk. Laachraoui og Ibrahim síggja út til at vera í svørtum handskum á vinstru
hond, har ið teir møguliga hava fjalt bumbuútloysaran.



https://fo.wikipedia.org/wiki/Xinjiang

Xinjiang (kinesiskt 新疆维吾尔自治区) er ein landslutur í Vesturkina. Landið er mest sum
stórir háslættar, umgyrdir av høgum fjøllum. Veðurlagið á háslættunum er
turrligt; har kemur eingin regndropin uttan tann, sum rennur oman úr jøklunum í
fjøllunum, og tí eru háslættarnir mest sum bara oyðimerkur. Jøklavatnið hvørvur
í sandinum straks, sum tað er omankomið, ella tað endar í einum saltdíki og
guvar burtur. Sjálvt tann stóra áin Tarim er turr ein part av árinum, ella endar
hon í tí gitna saltdíkinum Lob Nor. Í Xinjiang er fátt við fólki, og fólkið
hevur mest sum bara livað higartil sum flytifólk á teimum turru heiðunum. Men í
1950 fóru kinesararnir at senda landbúnaðarráðgevarar og arbeiðshermenn inn í
landið. Teir skuldu leita eftir dyrkilendi og finna fram á, har sum nakað vatn
kundi vera at lata á velturnar. Og væl vignaðist. Teir komu niður á fornar
oasur, sum lógu undir í sandi, men sum áður høvdu havt stórt dyrkilendi. Teir
funnu eisini stórar býir undir sandinum. Í jørðini hava teir funnið hópin av
uran, jarnmálmi og koli. Kinesarar flyta í millióntali inn í Xinjiang at búgva.



https://fo.wikipedia.org/wiki/WFP

World Food Programme (stytt WFP), Matvørufelagsskapur Sameindu Tjóða, varð
settur á stovn í 1963. Sum neyðhjálparfelagsskapur, syrgir WFP fyri at
bráðfeingis hjálp og matur kemur út til øki, sum eru hungursrakt orsakað av
náttúruvanlukkum ella kríggi. Harumframt veitir WFP menningarhjálp til øki, sum
støðugt eru rakt av hungri. Kanningar vísa, at um børn ikki fáa nøktandi
føðsluvirði í matinum, so hava tey ógvuliga trupult við at læra. Tí er
umráðandi, at tá fátøk øki verða ment við til dømis betri skúlum, má stuðul
eisini verða veittur at tryggja børnunum nóg góðan mat, tí annars fáa tey ikki
nóg mikið burtur úr nýggju møguleikunum, sum ein betri skúli gevur.

Føroyar hava ikki atlimaskap í WFP, men føroyska landsstýrið hevur fleiri ferðir
latið bæði neyðhjálp og menningarhjálp umvegis WFP. Til dømis er menningarhjálp
givin til verkætlanina Senegal Country Programmes, og neyðhjálp er t.d. farin
til Perú og Gambia.



https://fo.wikipedia.org/wiki/Volga

Volga er 3690 km. long og tí longsta á í Evropa. Volga hevur uppruna sín á
Valdajheyggjunum í Russlandi, sum eru 330 m. omanfyri sjóvarmálan. Haðani rennur
hon fyrst eystureftir og síðani suðureftir í Kaspiska havið. Fram við ánni
standa einir 40 býir og yvir túsund bygdir. Volga rennur ígjøgnum fleiri stór
vøtn, sum eru komin av tí, at teir hava gjørt stórar byrgingar um ánna. Áður enn
byrgingarnar vóru gjørdar, kundi áin vera heldur grunn at sigla á í turrtíðini,
men nú er tann vandin av. Við byrgingarnar hava teir stór elverk, sum lata
streym til teir nógvu býirnar og tann stóra ídnað, sum er á hesum leiðum. Tað
sigla nógv skip á Volga bæði farmaskip, ferðamannaskip og fiskiskip.
Ferðamannaskipini sigla í fastari sigling yvir um ánna og ímillum býirnar fram
við ánni. Farmaskipini sigla við koli úr kolanámunum við Donbass, málmur úr
málmholunum í Ural, olju úr oljukeldunum við Baku og traktorum, bilum og øðrum
ídnaðarvørum úr Gorkij og øðrum ídnaðarbýum og matvørum frá landbúnaðarøkjunum
til býirnar. Gorkij var áður av gitnastu keypstevnubýum, tí hagar kundu skipini
stevna úr øllum ættum av landinum. Nú er hann av mætastu ídnaðarbýum og hevur
landsins størstu bilverksmiðjur.

Syðri í ánni er Volgograd, sum fyrr æt Stalingrad, har gera teir traktorar og
landbúnaðarmaskinur. Har eru stór sagiløg í býnum. Sunnanfyri Volgograd gongur
ein siglirenna yvir í Don. Hon er umleið 100 km. long. Skipini, sum skulu sigla
úr Volga inn í siglirennuna, mugu fara upp ígjøgnum Volgabakkan, sum er 90 m.
høgur. Í bakkanum eru 9 byrgingar. Donbakkin er 40 m. høgur og hevur 4
byrgingar. Leiðin millum Astrakhan og Volga er einar 500 km. long. Alt lendið
har á leiðini er oyðin saltsteppa. Tá ið skerpingurin herjar, torna áir og vøtn
heilt upp, so at bara tað saltið, sum vatnið í regntíðini loysti úr jørðini og
hevði við sær, verður liggjandi eftir sum tjúkk skón. Bara úr einum av hesum
turru vøtnunum fæst fjórðingurin av øllum tí salti, sum teir nýta í Russlandi.
Volgaoyrin er einar 80 km. breið og 150 km. long. Áin rennur ígjøgnum oyrina í
óteljandi støðum. Á oyrini eru túsundtals oyggjar og hólmar, har hópur av
palikanum, skørvum og øðrum fuglum halda til. Ovast á oyrini er býurin
Astrakhan. Hann er umgyrdur av høgum verjugørðum, so at áarvatnið skal ikki
fløða inn yvir hann, tí mangan rennur vatnið upp yvir býnum.



https://fo.wikipedia.org/wiki/Vesturvirginia

West Virginia ella Vesturvirginia (enskt: State of West Virginia) er stakríki í
USA. Charleston er høvuðsstaðurin og størsti býurin. Har búgva umleið 1,8 mió.
fólk, sum eru millum tey fátækastu í USA. Av hesum búgva eini 225 túsund í
Charleston. Í 1863 bleiv West Virginia lutstatur í USA. Í norðri hevur Vestur
Virginia mark við Pennsylvania, í eystri við Maryland og Virginia, í suðri við
Virginia, og í vestri við Kentucky og Ohio. West Virginia liggur í
Appalachiufjøllunum. Eyknevni er Fjallstaturin (enskt: Mountain State).
Appalachiufjøll fara ígjøgnum West Virginia, Virginia og North Carolina.

Í mong ár var nógv kol høgt her og nýtt til brenni í stálvirkjunum. Nú eru mong
nám og stálvirki latin aftur, og mong arbeiðspláss farin fyri skeytið. Hóast
nógv hevur verið gjørt til tess at menna ferðamannavinnuna har, er økið við
Appalachufjøll eitt hitt fátækasta í USA. Í West Virginia er tó nógv og
fjølbroytt náttúrutilfeingi, millum annað kol og skógur. West Virginia eru eitt
skurvut fjallaland við høgum tindum, brøttum bergum og grønum líðum. Tann hægsti
tindurin, Spruce Knob, er næstan 1500 metrar høgur. West Virginia liggur
miðskeiðis í Appalachia, og vanliga liggur kavi har longu frá miðskeiðis í
november til fyrst í mai.

Bluegrass-tónleikur tók seg upp sum fólkatónleikur ímillum fátæka fólkið í West
Virginia. Hetta tónleikaslagið er partur av einari gamlari siðvenju í eystara
parti av Norðuramerika nevnt Appalachia. Tað er ávirkað av enskum sangi, írskum
og skotskum violinspæli, hymnum og blues frá afrikansku amerikanarunum, sum vóru
kendir sum framúr banjospælarar. Økið í Appalachunum gjørdist eitt kolanámsøki í
20. øld, og har var ógvusligt fátækradømi, hungur og hall, men eisini
stríðsvilji. Økið var á sinni kent fyri tey mongu verkfallini og
námsabeiðarafeløg, sum stríddust fyri rættindi hjá teimum mongu
kolanámsfamiljunum í Appalachunum. Eitt ótal av tónleikarum hevur sínar røtur og
sín íblástur frá júst hesum tónleikaslagnum úr Appalachunum: Stanley Brothers
góvu sangin “Man of Constant Sorrow” út í 1951, í 1960 spældi Joan Baez ein
annan variant av sanginum inn, sum æt “Girl of Constant Sorrow”, Bob Dylan hevði
sangin á sínari fyrstu plátu í 1962 og Rolling Stones hava partar av tekstinum
við í “Let it Loose”, sum er á plátuni Excile On Main Street, sum kom út í 1972.

West Virginia er millum annað nevnd í sanginum "Take Me Home, Country Roads" hjá
John Denver (1972).

West Virginia er gitið fyri sínar høgu, brøttu fjøllini og fjølbroytta
dýralívið, ið fær mong ferðafólk at koma hagar. Har eru til dømis úlvur, bjørn,
revur, hjørtur og kongaørn. Í skóginum eru eisini til dømis hara og elgur. Har
byggja rovfuglar, til dømis heykur, falkur og ugla, og smáfuglar í stórum
tali.   Bjørnin er skógardýr og dámar væl í brattlendi. Bjørnin er størsta
rovdýrið í West Virginia. Í 2009 vóru 8000 bjarnir í West Virginia. Bjørnin etur
alt møguligt, men tó mest røtur, ber og aðrar plantur. Tað hendir tó, at hon
bæði tekur elg og reinsdýr. Bjørnin rennur sera skjótt, tá hon veiðir, og hon
megnar at fylgja fonginum fleiri kilometrar. Um veturin liggur bjørnin í híð.
Híðið kann t.d. vera eitt helli ella ein hola. Bjørnin er yvir 2 metrar long og
vigar um leið 300 kg. Hon kann blíva 12-20 ára gomul. Bjørnin er ikki friðað í
West Virginia.  

Hjørturin er vanligur í stórum pørtum av West Virginia. Hann livir í flokkum.
Hjørturin klárar seg best á opnum bøi, men livir eisini í skógi og niðan móti
fjøllunum. Honum dámar ikki so væl at koma nær menniskjum. Um dagin bindur hann
frið, men um náttina fer hann at finna sær okkurt etandi. Hjørturin etur
plantur. Um summarið etur hann lyng, gras, leyv og røtur, og um veturin etur
hann m.a. lyng og skón. Hjørtur er 120-150 cm høgur og kann viga upp til 800 kg.
Hann kann gerast 25 ára gamal. Hjørtur verður veiddur um alt West Virginia í
tíðarskeiðnum september-desember.



https://fo.wikipedia.org/wiki/Venceslaus_Ulricus_Hammershaimb

Venceslaus Ulricus Hammershaimb (25. mars 1819 í Sandavági - 9. apríl 1909 í
Keypmannahavn) var ein føroyskur málfrøðingur. Hann er kendur sum faðirin at
skriftmáli føroyinga. Foreldur hansara vóru Jørgen Frantz Hammershaimb og
Armgarð Maria Egholm. Hann gav í 1854 fyrstu føroysku mállæruna út og gjørdi ta
nýggju rættskrivingina. Í 1855 varð hann innsettur sum prestur í Kvívík. Í 1862
gjørdist hann prestur á Nesi í Eysturoy, og próstur frá 1867. Her læt hann í
1863 nýggjan prestagarð byggja, sum konan hevði teknað. Hann sat á løgtingi trý
skeið. Síðan flutti hann í 1878 við konuni til Danmarkar at búgva. Í Sandavági
varð minnisvarði reistur í 1919, V.U. Hammershaimb til heiðurs.

Hammershaimb eigur stóra æru fyri, at føroyingar varðveittu skriftmálið. Tað var
hann, sum gav føroyska málinum bókstavin Ð. Við íblástri frá vinmanni sínum,
Jóni Sigurðssyni, professara og málfrøðingi úr Íslandi, kom hann við hugskotinum
um etymologiska stavsetingarháttin, har vit fara aftur til frummálið, heldur enn
at skriva málið soleiðis, sum tað verður framborið.

Hammershaimbsættin er gomul í Føroyum. Fyrstur í Føroyum av hesi ætt var
langabbi V. U. Hammershaimb, Jørgen Frants de Hammershaimb, sum var føddur í
Keypmannahavn 31. oktober í 1688. Hann starvaðist hjá Gablunum og kom soleiðis
til Føroya at verða fúti í 1723. Hann giftist sama ár við danskari konu, tey
fingu tvey børn.

Konan doyði tíðliga, og tá giftist Jørgen Frants de Hammershaimb uppaftur við
Elisabeth Christine Samuelsdatter, dóttir Samuel Pedersen Lamhauge, løgmann, í
Nýggjustovu í Havn. Tey fingu 13 børn – og eitt teirra var V. U. Hammershaimb,
sum eisini var fúti. Hann fekk sonin Jørgen Frantz Hammershaimb, sum var Føroya
síðsti løgmaður, áðrenn Løgtingið varð niðurlagt í 1816. Jørgen Frants giftist
eisini í Nýggjustovu í Havn, eins og abbin, við Armgard Mariu Egholm, og fingu
tey bæði sonin Venceslaus Ulricus Hammershaimb, og dótrina Marie Louise
Hammershaimb, sum var ógift.

Føroyska tíðarritið Vencil, sum er komið út tvær ferðir um árið síðan 2006, er
uppkallað eftir Vencil Ulricus Hammershaimb.



https://fo.wikipedia.org/wiki/Vei%C3%B0ifalkur

Veiðifalkurin (frøðiheiti: Falco rusticolus) er eina størstur av falkum. Hann
eigur einans norðuri í kuldalondum. Liturin er ymissur, broyttur eftir landinum.
Í Grønlandi er hann hvítur við nøkrum dimmum smáblettum á bakinum. Í Íslandi er
hann hvítur um høvd og bringu, annars ljóst grásprøklutur. Í Noregi og
aðrastaðni er hann høvuðsvartur og dimt sprøklutur. Hann eigur í homrum høgt til
fjalls. Ofta sæst hann sita har og stara eftir fongi - eyguni hevur hann avbara
góð - so strýkur hann avstað eftir einum fugli, slær hann niður við
vongknúgvanum, ella skræðir hann við nevi og klóm. Í fuglabjørgunum ger hann
ræðuligt herverk. Morgun og kvøld er hann á ferð, tekur ein lomviga ella lunda,
tægar hann sundur og etur so tað besta burtur úr honum. Um veturin heldur hann
seg helst fram við sjónum, tí har er mest at veiða. Í gomlum døgum høvdu kongar
og ríkir høvdingar tamar falkar, sum vóru vandir til at taka flúgvandi fugl og
bera teimum. Nú er tað avlagt í Evropa, men summstaðni í Asia veiða menn enn við
falkum. Áður kom veiðifalkur ofta til Føroyar, nú sæst hann sera sjaldan,
orsakin er tann, at hann hevur fækkað nógv á Íslandi.



https://fo.wikipedia.org/wiki/Ve%C3%B0urlagsbroytingar

Veðurlagsbroytingar (ella umhvørvisbroytingar) og árin teirra á menniskju og
náttúru fevna um eitt ógvuliga breitt øki, og vísindafólk innan nógv ymisk
fakøki mugu til fyri at lýsa spurningin í síni heild. Vísindalig úrslit um hesi
viðurskifti verða tí kunngjørd í nógvum ymiskum vísindaligum tíðarritum, og
nógvar vísindaligar greinir um evnið koma hvørt ár. Ymsar stjórnir og
felagsskapir hava tí sett bólkar av serfrøðingum innan ymisk øki til saman at
gera niðurstøður um verandi veðurlag, komandi broytingar og teirra avleiðingar.

Ein rapport frá ST staðfestir, at broytingarnar í veðurlagnum nú stava frá
dálking, skapt av menniskjum . Samanumtikið eru serfrøðingar í ógvuliga stóran
mun samdir um, at mannaelvdar veðurlagsbroytingar longu eru farnar í gongd, og
at tær fara at versna tey komandi 100 árini og eftir tað alt eftir, hvussu stórt
útlátið av CO2 og øðrum skaðiligum evnum verður. Tað ber ikki til at forða fyri
komandi veðurlagsbroytingum, tí tað útlátið av CO2, sum longu hevur verið, fer
at broyta veðurlagið í langa tíð enn. Men tey tiltøk, heimurin ger tey næstu
10-20 árini fyri at minka um útlátið av CO2, eru avgerandi fyri, hvussu
veðurlagið verður í endanum á hesi øldini.

Um allan heim eru seinastu órørdu náttúruøkini í bráðari minking.
Veðurlagsbroytingar hava annað enn bara broytingar í veðurlagnum við sær. Øktur
hiti og broytingar í avfalli og vindi hava longu broytt náttúruna í
Norðurlondum.

Fleiri enn 295 000 fólk eru í 2010 deyð orsakað av náttúruvanlukkum . Hetta ger
árið til eitt av teimum mest oyðileggjandi árunum, síðani henda uppgerð byrjaði
í 1990. Verður onki gjørt, kunnu hundraðtals milliónir av fólki væntast at verða
rakt av vatntroti, hungri ella fløðandi sjógvi, so hvørt sum jørðin hitnar, og
hetta kann elva til stórar trupulleikar av flóttafólki. Veksandi hitin fer at
føra til meiri vætu og fleiri skriðulop, sum eisini kunnu elva til stórar
lokalar skaðar.

Nú er Sahara uml. 10 mill km2 til víddar . Tað svarar til 230 ferðir Danmarkar
vídd. Sahara var einaferð gróðrarmikið lendi við nógvum skógi. Men fyri sløkum
80-100 árum síðan fór veðurlagið spakuliga at broytast. Tað gjørdist turrari og
turrari. Menn tóku at brenna skóg og savannu so javnan. Teir vildu fáa sær
størri beiti til fenaðin. Atvoldin er fólkavøksturin seinastu árini og
menniskjans tránýtsla av náttúruríkidømi. Fátækir bøndur brendu skógin at fáa
dyrkilendi ella beitilendi. Teir gróðursettu ikki trø aftur, og tí gjørdu teir
landið til oyðimørk og beindu fyri lívsgrudarlagið sínum.

Á hvørjum ári verður eitt øki av góðari landbúnaðarjørð, 50 ferðir Føroyar til
støddar, til oyðimørk. Nú á døgum ottar Sahara seg 48 km. suðureftir fyri hvørt
árið . Frálíkur háttur at varðveita skógin og steðga oyðimørkum at vaksa er at
endurplanta trø, sum vit fella.

Helvtin av djórasløgum jarðar halda til í tropiskum regnskógi. Nú er bara
helvtin av regnskóginum eftir. Serliga seinastu 20 árini eru ómetaligar víddir
høgdar upp. Regnskógardjór fáa ikki livað aðrastaðni. Tá ið djóraslag er týnt,
er tað farið í søguna. Slagið kemur ongantíð aftur. Í jarðarinnar longu
menningarsøgu eru nógv sløg íkomin og horvin aftur. Onnur dýr eru komin í teirra
stað. Fyrr gingu nógv túsund ár, áðrenn eitt slag á natúrligan hátt vann á øðrum
slagi. Á okkara døgum koma eingi nýggj djórasløg eftir tey, ið menniskjan týnir.
Oyðingin gongur alt ov skjótt. Náttúran verður við øðrum orðum fátækari. 200
súgdjór, fuglar og óteljandi onnur djórasløg eru longu týnd av menniskjuni . Men
nú eru nógv fleiri í stórum vanda at verða týnd. Ongantíð fyrr eru djórasløg
farin undir heilt so brádliga sum á okkara døgum. Mong eru eisini í bráðum vanda
at kólna burtur.

Veðurlagsbroytingar ávirka longu fuglalívið í Evropa, vísir gransking, sum
granskarar úr Hollandi, Kekkia og Stóra Bretlandi hava greitt úr hondum.
Granskingin vísir, at ávís fuglasløg trívast væl orsakað av veðurlagsbroytingum,
men tey fuglasløg, sum hava fingið verri umstøður, eru munandi fleiri í tali .

Lýggjari vetrar og glopraregn kunnu gerast vanligari komandi árini í Føroyum.
Slíkar broytingar elva til økta skriðulop og erosión. Spáddu
veðurlagsbroytingarnar kunnu væntast at merkja føroyska landslagið á ymsan hátt.
Lýggjara veðrið kann skapa betri gróðrarlíkindi. Tað kann tó hugsast, at hetta
ikki sæst aftur, um upphitingin mest verður um veturin uttanfyri vakstrartíðina.
Lýggjari vetrar kunnu merkja minni kava. Tá hetta samstundis fellur saman við,
at títtleikin av glopraregni um heystið og veturin kann væntast at økjast,
merkir tað, at vandin fyri skriðulopum komandi árini økist.

Um ársskiftið 2002-2003 læt Heilsufrøðiliga Starvsstovan úr hondum frágreiðing
til landsstýrismannin í umhvørvismálum, Eyðun Elttør, við kanningum og uppgerð
um CO2-útlátið hjá føroyingum. Frágreiðingin staðfesti, at føroyingar í mun til
íbúgvatalið hava millum størstu útlát í heiminum. Føroyar er eisini eitt tað
mest dálkandi landið í heiminum í mun til fólkatalið .

Fløðandi hav fer, sum tíðin líður, at nerva verandi havnaløg og aðra bygging nær
sjóvarmálanum. Eisini er trúligt, at vit fara at fáa meiri avfall, harðari óðnir
og hægri aldur. Tey størstu vandamálini liggja tó helst í møguligum broytingum á
okkara havleiðum. Veðurlagið í Føroyum er óvanliga heitt, tá vit samanbera við
flestu onnur øki um sama breiddarstig . Fyri ein part stavar hetta frá lýggjum
vindi, men streymurin, sum førir heitan sjógv fram við okkum, eigur eisini sín
stóra lut í hesum, og vandi er fyri, at hesin streymur fer at vikna. Enn ber
ikki til at siga, um hetta fer at henda, ella hvussu stórar møguligar broytingar
verða, men sjálvt ein lítil minking í streyminum kann gera, at kaldur sjógvur
lættari kemur inn á landgrunnin, og tað kann fáa ógvisligar avleiðingar.

Eitt vandamál hjá okkum er gróðurin í sjónum. Alt tað, sum livir á
landgrunninum, livir í seinasta enda av gróðrinum, og kanningar hjá
Fiskirannsóknarstovuni vísa, at stórur munur er frá einum ári til annað. Hetta
sæst eisini aftur í fiskinum, serliga hýsu og toski. Tey árini, tá nógvur gróður
er, kemur meiri av toski og hýsu undan, og tey veksa eisini nógv skjótari. Enn
er ikki greitt, hví gróðurin er so ymiskur tey ymsu árini, men alt bendir á, at
tað er munur í veðurlagi, sum ger hetta. Um illa vil til, kunnu
veðurlagsbroytingarnar tí fara at órógva gróðurin og harvið líkindini fyri
fiskiskapi á landgrunninum.



https://fo.wikipedia.org/wiki/Valdstr%C3%ADb%C3%BDti

Sambært læru um tríbýti av valdinum er tað so, at lóggevandi, útinnandi og
dømandi virka atskilt fyri at sleppa undan valdsmisnýtslu. Teir tríggir
stovnarnir, sum býta valdið í landinum – lóggevandi-, útinnandi- og dømandi
valdið – skulu ansa eftir hvør øðrum og tryggja eina javnvág (checks and
balances á enskum). Charles de Montesquieu legði tað fram fyri meira enn hálvt
triðja hundrað árum síðan, helst íblástur av tankagóðsinum hjá Platon og næmingi
hansara Aristoteles. Kendi fraklendingurin tvíhelt ikki um hetta tríbýtið, var
tørvur á fleiri vøldum, eitt nú at fíggjargeiri og tjóðbanki gjørdust eitt vald,
so var tað ein møguleiki hjá teimum, sum hildu seg hava tørv á hesum. So
kjølfestur er hesin hugburðurin um tríbýtið av valdinum kortini vorðin, at hann
er grundfestur í flestu stjórnarskráum á okkara leiðum. Býtið ímillum tað
lóggevandi-, útinnandi- og dømandi valdið í samfelagnum. Hjá Aristoteles er tað
góða samfelagið eisini ein blanding av fámannaræði og fólkaræði. Hesa
stýrisskipan nevnir hann politeia, sum merkir forfatning, stjórnarskipan ella
konstitutión. Politeia stendur fyri tað ”góða” meirilutastýrið, blandað við
pørtum av fámannaræði og stýri undir lógini. Politeia er tað
stýrisskipanarslagið, har fólkið stýrir til felags gagn. Ein slík
blandingsstýrisskipan skapar eina valdsjavnvág.

Heimastýrislógin skilir sundur málsøkini viðvíkjandi Føroyum í sermál, har
Løgtingið hevur lóggevandi og Landsstýrið útinnandi valdið, og felagsmál, sum
vera fyrisitin av ríkismyndugleikunum. Millum annað er umhvørvi og
samferðsluviðurskifti sermál, meðan til dømis løgregla, ákærumyndugleiki og
rættargangs- og revsilóg eru felagsmál. Stýrisskipanarlógin ásetir innanhýsis
valdsbýtið í Føroyum. Nevndin vísir á, at skipanin í okkara grannalondum við
tríbýti av valdinum millum lóggevandi, útinnandi og dømandi valdið ikki er
galdandi í Føroyum. Dømandi valdið er hjá dómstólum ríkisins. Hetta er
felagsmál, sum heimastýrið ikki hevur yvirtikið, og løgting og landsstýri hava
onga ávirkan á dømandi valdið. Lóggevandi og útinnandi valdið er hjá
løgtinginum. Tó hevur landsstýrið stóran part av fyrisitingini um hendi, men tað
má geva seg undir løgtingsins avgerðir og hevur ikki endaligt fyrisitingarligt
vald.



https://fo.wikipedia.org/wiki/V%C3%A1gatunnilin

Vágatunnilin er undirsjóvartunnil, ið gongur undir Vestmannasund og bindur saman
Streymoy og Vágoy, og loyvir hann beinleiðis koyrisamband úr meginøkinum til og
frá Vága Floghavn. Vágatunnilin er fyrsti undirsjóvartunnil í Føroyum. Hann læt
alment upp 10. desember 2002.

Tankin um fast samband um Vestmannasund røkkur langt aftur í tíðina. Fram til
1989 gjørdi Landsverkfrøðingurin kanningar, sum í stóran mun eru grundarlagið
undir tí arbeiði, sum seinni varð gjørt. Farið varð at rigga til veturin 1988,
og setast skuldi á tunnilsgerðina í apríl 1989, men steðgur kom í, tá
búskaparkreppan skolaði yvir landið. Tíggju ár skuldu ganga, áðrenn ætlanini
aftur varð lív lagað.

Í 1999 varð partafelagið Vágatunnilin P/F stovnað við Landsstýrinum sum einasta
partaeigara. Harvið varð gongd sett á aftur arbeiðið at gera fast samband um
Vestmannasund. Byrjað varð at bora streymoyarmegin hin 28. september 2000, og
vágamegin varð fyrsta skotið latið 27. februar 2001. 

Sprongdir vóru 327.000 kubikkmetrar til tunnil o.a. Grótið úr tunlinum fór til
vegagerðina og til havnargerð í Kollafirði. Brúkt vóru 850 tons av spreingievni.
1000 tons av betongi vóru brúkt í tunlinum til at tetta lekar.

Ætlaði kostnaðurin var 240 mió. krónur í 1999-prísum uttan byggirentu og
fíggjarkostnað. Endaligi kostnaðurin gjørdist 280 mió. kr. íroknað byggirentur
og fíggjarkostnað.. Føroya Løgting játtaði 160,3 mió. krónur til tunnilsgerðina
árini 1998-2005. Restin verður fíggjað við brúkaragjaldi. 

Vágatunnilin er 4,9 km langur. Av hesum eru umleið 2,5 km undir Vestmannasundi.
Vágamegin er atkomuvegurin 1,8 km. Atkomuvegurin streymoyarmegin er 300 m. Á
djúpsta punkti er hann 105 metur undir sjóvarmálanum, og dýpið á sjónum er í
mesta lagi 60 metur.

Mest loyvdi lekin í einum undirsjóvartunli av hesum slag er 300 litrar um
minuttin fyri hvønn kilometur. Lekin í Vágatunlinum er 85 L/min/km, so hetta er
minni enn triðingurin av hægst loyvda lekanum. Pumpur leiða vatnið burtur so
hvørt. Ein 50 m langur brunnur er gjørdur á lægsta staðnum, sum í neyðstøðu skal
kunna taka alt vatnið í góð tvey samdøgur, um pumpurnar ganga fyri.

Ein av fyrimununum við føstum sambandi er, at tað nú er skjótari at sleppa til
og úr Vágum. Fyrr máttu útvið tveir tímar setast av til teinin millum Sørvág og
Tórshavn við bíðitíð og sigling. Við undirsjóvartunli er vegalongdin stytt 10 km
og flutningstíðin er undir ein tíma.

Fyri vágafólk hevur undirsjóvartunnilin við sær, at sambandið við meginøkið
gerst ómakaleyst. Hugsast kann, at fleiri fólk velja útbúgving og møguliga
arbeiði í meginøkinum, tí tað ikki longur krevur flyting. Tunnilin bøtir eisini
um trygdarkensluna, við tað at tíðin til Landssjúkrahúsið er vorðin stytri.

Vinnuliga er talan um betri samband til kundan og marknaðin hjá fyritøkum í
Vágum. Kundagrundarlagið verður víðkað. Hinvegin er tað eisini ein avbjóðing, at
tað er vorðið lættari hjá vágafólki at leita sær tænastur og tilboð aðrastaðni.

Fyri føroyingar sum heild lættir undirsjóvartunnilin eisini um, við tað at
ferðasamband føroyinga til umheimin í høvuðsheitum gongur umvegis flogvøllin í
Vágum. Sambandið við umheimin er sostatt vorðið liðiligari og lættari.

Til samanberingar, so vóru flutt nakað omanfyri 100.000 akfør um Vestmannasund í
2002.



https://fo.wikipedia.org/wiki/V%C3%8DF

VÍF er Vestmanna Ítróttarfelag, sum fevnir um ítróttargreinirnar hondbólt,
badminton og kappróður. Felagið hevur bústað í Vestmanna.

Vestmanna Ítróttarfelag varð stovnað 17. mai 1939. Tað hava sitið umleið 15
formenn í felagnum, harav tvær kvinnur .

VÍF byrjaði at hava kvinnuhondbólt longu tá felagið varð stovnað í 1939.
Manshondbólturin byrjaði trý ár seinni í 1942. Tey fyrstu árini varð spælt inni
á Fjarðasandi, síðan var farið niðan á Gomluplen. Seinni varð spælt á vøllinum
við skúlan. Nøkur ár hevði felagið heimavøll í ítróttarhøllini á Skála, men í
1986 varð ítróttarhøll bygd í Vestmanna, og síðan tá hevur felagið havt
venjingar har og spælt heimadystirnir har.

Vestmenningar fingu sín fyrsta kappróðrarbát áðrenn VÍF varð stovnað. Fyrsti
báturin var 10-mannafarið Vestmenningur, sum felagið læt smíða í 1927. Tað var
Jógvan í Skálum, sum smíðaði bátin. Seinni smíðaði hann eisini fyrstu Havfrúnna.
Seinni fekk felagið nýggjar bátar, tá var tað Niclas í Koltri, bátasmiður, sum
smíðaði bátarnar .

Vestmenningur hevur verið føroyameistari árini 1983, 1984, 1987, 1995, 1997 og
2000. Havfrúgvin gjørdist eisini føroyameistari. 5-mannafør kvinnur vunnu
føroyameistaraheitið í 1999, 5-mannafør dreingir vunnu tað sama árið, tvs. í
1999 og so aftur í 2007 .

Seinastu árini hevur VÍF eisini verið virkið innan inniróður. Ein av ungu
rógvarum felagsins, Torstein Brattaberg, hevur vunnið FM, DM og
Norðurlandsmeistaraheitið.

VÍF byrjaði at venja badminton seinast í 1980'unum. Tað datt niður fyri aftur
stutta tíð seinni, men síðan 1995 hevur felagið spælt badminton relguliga.
Umleið 80 fólk venja badminton í Vestmanna.



https://fo.wikipedia.org/wiki/Ukreina

Ukraina ella Ukreina (ukrainskt: Україна ella Ukrajina) er eitt land í
Eysturevropa við 45,4 íbúgvum. Tað hevur mark við Russland, Hvítarussland,
Pólland, Slovakia, Ungarn, Rumenia, Moldova, ikki-alment viðurkenda landið
Transnistria og Svartahavið. Landið lýsti seg sjálvstøðugt í 1991. Ukraina er
næststørsta land í Evropa, næst eftir Russlandi, um hugt verður at
fermetratalinum. Høvuðsstaðurin er Kiev við 2,6 milliónum.

Í 1986 var ringasta kjarnorkuvanlukka í heiminum í Tjernobyl. Geislavirkin evni
vórðu spjadd víða um og gjørdu skaða á fólk, djór og umhvørvið, bæði í, men
eisini uttanfyri landið.

Víðu, fruktagóðu fløturnar í Ukraina og ovurnógva kolið gjørdu, at landið var
eitt hitt sterkasta lýðveldið í Sovjetsamveldinum (1922–1991). Síðan Ukraina
fekk sjálvstýri í 1991, hava viðurskiftini við Russland verið vánalig, serliga
tí, at londini hava ikki verið samd um, hvør eigur skip og vápn, ið vóru samogn
í Sovjettíðini.

Harðir samanbrestir hava verið millum mótmælisfólk og løgregluna í Kiev í
februar 2014. Síðani november 2013 hava fólk mótmælt sitandi forsetanum í
Ukreina. Støðan er spent í Ukreina, og stúrt verður fyri, at ófriðurin millum
andstøðuna og stjórnardeildir, sum hevur verið í høvuðsstaðnum fer at breiða seg
til aðrar býir, og at tað endar við borgarakríggi. Tað byrjaði í november 2013,
tá sitandi forsetin Viktor Janukovitsj valdi at lata vera við at skriva undir
eina avtalu við ES. Avtalan, sum nógv hildu fór at slóða fyri ukrainskum
ES-limaskapi, var klár at skriva undir, men í evstu løtu bakkaði forsetin út.
Janukovitsj sá út til at vera fyri avtaluni, men trýst úr Russlandi fekk
forsetan at hálsa um, og fyri hann hevði tað størri týdning at vera væl við
Vladimir Putin enn at førka Ukreina nærri Vesturevropa og USA. Hetta hevur
fingið øði í fólk, sum halda, at tættari samstarv við bæði USA og ES hevði
gagnað vanliga ukrainanum nógv meir enn samstarvið við Russland, og tey siga, at
Janukovitsj bara arbeiðir fyri tey ríku í landinum .

Fyri tað mesta hava mótmælini verið friðarlig, men 1. januar 2014 gjørdust tey
harðligari, tí Janukovitsj fyri at steðga mótmælunum setti eina lóg í gildi, sum
segði, at øll mótmælistiltøk skulu góðkennast av stjórnini, og at brot á lógina
kann revsast við upp í tíggju ára fongsli. Lógin segði millum annað eisini, at
fólk, sum møttu upp til mótmælini við maskum ella í hjálmi, skuldu fáa stórar
bøtur. Nógv halda, at stjórnin við hesum vil skerja teirra rættindini, og
eftirhondini er mótstøðan ikki bert ein rørsla fyri ES-limaskapi, men ein rørsla
ímóti sitandi stjórnini, sum eisini verður løgd undir at vera korrupt. Sagt
verður frá, at løgreglan fer harðliga fram móti mótmælisfólkum, og píning og
eyðmýking av tiknum mótmælisfólkum er gerandiskostur. Tað er servanda
løgregluliðið Berkut, sum hoyrir undir innlendisráðið, ið hevur til uppgávu at
hava eftirlit við stórum mannamúgvum. Berkut er tiltikið fyri at brúka harðskap
til at røkja sína uppgávu, og Amnesty International hevur longu heitt á
myndugleikar um at kanna søgur um óneyðugan harðskap frá Berkut í sambandi við
mótmælini. Amerikanski varaforsetin Joe Biden hevur tosað í telefon við
Janukovitsj í februar og hevur heitt inniliga á hann um ikki at brúka harðskap
til at steðga mótmælunum. Sambært USA hevur ukrainska stjórnin eina ábyrgd av at
loysa spenningin millum partarnar .

Kyiv er høvuðsstaðurin í Ukreina. Har eru m.a. nógv gomul kleystur og gamlar
kirkjur. Odessa er ein stórur havna- og ídnaðarbýur. Har eru eisini stórar
skipasmiðjur og kornsiloir. Kharkiv og Donetsk eru eisini stórir ídnaðarbýir,
har verða landbúnaðarmaskinur framleiddar.

Næstan alt Ukraina er opið landbúnaðarlendi. Har var kornkamarið í
Sovjetsamveldinum, men har er eisini ídnaður. Tey framleiða t.d. nógv stál,
klæði, kol og maskinur. Ukraina hevur verið tætt knýtt til Russland, tí landið
hevur fingið at at kalla alla orku frá russiskum gassi. Hetta er upphavið til
fleiri kreppur millum londini síðani Sovjetsamveldið fór í søguna í 1991.
Ukraina hevur eisini havt trupulleikar við at gjalda fyri gassið. Í 2015 ynskir
Ukraina at keypa gass frá øðrum, og tá er tað fyrst og fremst gass sum Noreg og
Bretland framleiða.

Besta jørðin er í Eysturukreina, sonevnda svarta jørðin . Á ovurvíðu fløtunum
eru akrar, so langt eygað ber. Her er ikki so nógv avfall sum í til dømis
kaukasuslýðveldunum, men breiðu, møku áirnar, tær størstu eru Dnjestrá og
Dneprá, gera at væl ber til at veita vatn á fruktagóðu, svørtu moldina. Næstan
75% av Ukraina eru fruktabarar fløtur, nevndar steppur. Stórur partur av hesum
flatnalendi er veltur og av bestu kornjørð.

Ukraina varð kallað "kornbing í Sovjetsamveldinum" , tí at so nógv korn, til
dømis bygg, havri, bókhveiti, mais, hveiti og rúgur, kom haðan. Yvir 23% av
øllum kortinum, Sovjetsamveldið brúkti í 1990, varð velt í Ukraina. Mesta fólkið
býr eisini á bygd og fæst við jarðarbrúk, tað ger, at tey eru sjálvbjargin við
mati. Breyð er høvuðsmatur og verður etið allar máltíðir. Ukrainar baka alskyns
sløg av breyði, t.d. kornbreyð, fullkornsbreyð og rugbreyð.

Í Ukraina eru viðurskiftini ring ímillum upprunafólkið og mongu russarnar, ið
vórðu eggjaðir at flyta higar í sovjettíðini. Fimtingurin av fólkinum eru russar
í 2010. Sovjetstýrið í Moskva royndi at fáa burtur munin ímillum fólkasløgini í
Sovjetsamveldinum og noyddi tey, ið ikki vóru russar, at læra seg russiskt og
taka við russiskari mentan, so at tey skuldu gloyma sína egnu mentan.



https://fo.wikipedia.org/wiki/Tri%C3%B0ja_M%C3%B3seb%C3%B3k

Triðja Mósebók verður í hebráisku Bíbliuni nevnd Wajiiqra. Tað merkir, "og hann
kallaði", og soleiðis byrjar eisini bókin. Í Septuaginta eitur hon Leviticon, og
tað merkir "levitiska bókin". Hon var fyrst og fremst ein handbók hjá levitiskum
prestum. Orðið Leviticus er tað sama orðið á latínskum. 3. Mósebók verður nevnd
levitbókin, ikki tí at hon er so nógv um levitar, men heldur tí, at hon er um
gudstænastuna, og í gudstænastuni høvdu levitar tað týdningarmesta at gera. Hon
er gudstænastubókin í gamla sáttmálanum. Hon sigur frá, hvussu Ísrael skal liva
sum heilag tjóð, úrskild til Harrans.

N.T. vísir meira enn 40 ferðir aftur til 3. Mósebók, og næstan øll Bíblian ber
dám av henni.

Offurtænastan í G.T. er týdningarmesta evnið í 3. Mósebók. Fimm ymiskar
offurtænastur verða nevndar - sektaroffur, brennioffur, takkaroffur, grónoffur
og syndaoffur. Longu í 2. Mósebók verður sagt frá, hvussu Áron og synir hansara
vórðu settir í prestastørv. Í 3. Mósebók er fullfíggjað frágreiðing um
prestavígsluna. Fremsta arbeiði teirra var at bera frem offur. Eisini høvdu teir
annað týdningmikið arbeiði í halgidóminum og vera andligu lærararnir í Ísrael
skildir burtur úr til tænastu Guds og vera Harrans boðum lýdnir.



https://fo.wikipedia.org/wiki/Tollm%C3%A1li%C3%B0

Tollmálið er eitt gamalt tollmál í Føroyum, ið fer aftur til seinna helming av
1980-árunum og fyrra helming av 1990-árunum. Høvuðspersónurin í málinum er
fíggjarmálaráðharri Føroya og harvið eisini landstýrismaður í tollmálum síðan
2011, Jørgen Niclasen, ið hevur verið formaður fyri Fólkaflokkin síðan 2007 og
valdur inn í síðan 1994, varamaður frá 1991-93. Málið gjørdist aktuelt aftur í
desember 2013, tá ið journalisturin Sveinur Tróndarson skrivaði um tollmálið á
portal.fo, har ið hann var ábyrgdarstjóri tá. Nakrir mánaðir seinni gavst hann í
tí starvinum, og tá ið Dimmalætting varð endurstovnað og byrjaði blaðútgávu
aftur á heysti 2014, gjørdist hann ábyrgdarblaðstóri á Dimmalætting. Í 1992
starvaðist hann hjá Landsgrannskoðanini og var við til at finna útav, at okkurt
ikki var sum tað átti at vera í familjufyritøkuni p/f N.Niclasen í Sørvági, og
at fyritøkan hevði selt vørur, ið ikki vóru tollaðar. Tað var Jørgen Niclasen,
ið var stjóri í fyritøkuni tá. Málið varð meldað til løgregluna, men ongin ákæra
varð reist, av tí at tollmyndugleikarnir vistu av tí og ikki gjørdu nokk fyri at
fáa tingini í rætt lag. Fjølmiðlarnir bóðu um innlit í málið tá, men tað var
noktað teimum av miðfyrisitingini. Jørgen Niclasen var limur í Skattanevnd
Løgtingsins frá 1994 til 1998. Ikki fyrr enn 20 ár eftir at málið kom fram,
eydnaðist tað fjølmiðlunum at fáa innlit í skjølini.

Í desember 2013 og í 2014 vakti tað stóran ans í Føroyum, tá ið fleiri føroyskir
miðlar umrøddu eitt 20-25 ára gamalt tollmál, ið snúði seg um
fíggjarmálaráðharra Føroya, Jørgen Niclasen. Málið var serliga viðkomandi, tí at
hann var landsstýrismaður í tollmálum. Føroysku fjølmiðlarnir, og serliga
Portalurin og Kringvarpið, varpaðu ljós á málið frá 19. desember 2013. Hin 17.
januar 2014 valdi Jørgen Niclasen at bjóða fjølmiðlunum til tíðindafund, við sær
hevði hann sín advokat, Christian Andreasen. Á tíðindafundinum segði hann m.a.,
at hann var blivin ákærdur fyri at hava snýtt í tolli, og at tað vildi hann
afturvísa. Hann segði, at ákærurnar frá fjølmiðlunum høvdu onki við veruleikan
at gera. Tollur er rindaður alla mína tíð, segði hann og helt fram: Tað
týdningarmesta er, at eg sum stjóri fyri familjufyritøkuna helt landsins lógir.
Hann forsvaraði seg við, at orsøkin til, at hann og hansara fyritøka høvdu selt
vørur, har ið tollur ikki var goldin fyrst, var tann at teir hildu, at teir
høvdu ein tollkreditt. So skjótt sum hann í 1992 hevði fingið upplýst, at
tollkreditturin varð uppsagdur, so gavst hann við at selja ótollaðar vørur, og
p/f N. Niclasen betalti so nógvar vørur, sum man yvirhøvur orkaði. Advorkatur
hansara framlegði eina frágreiðing, sum miðlarnir fingu beint áðrenn
tíðindafundurin byrjaði.

Nakrir mánaðir seinni framleiddi Kringvarp Føroya eina sending, ið nevnist
Tollmálið og sum greiddi frá um tollmálið, henda varð víst í sjónvarpinum hjá
Kringvarpinum í 2014. Sambært sendingini Tollmálið hevði journalisturin Sveinur
Tróndarson eina stóra persónliga vitan um málið, av tí at hann starvaðist sum
grannskoðari hjá Landsgrannskoðanini. Hann hevði verið á lagureftirliti kring um
í Føroyum fyri teir føroysku tollmyndugleikarnar í august 1992, og tá fann hann
í goymsluni hjá Skipafelagnum í Sørvági, ið lá í sama bygningi sum fyritøkan N.
Niclasen, nakrir illgrunasamar listar við yvirliti yvir vørur, og hann visti
ikki, hvat ið hesir listar høvdu at týða. Tá ið hann spurdi fólk har á staðnum,
um hvat tað merkti, so fekk hann ikki nakað svar. Har vóru fleiri hundrað
posteringar. Dagin eftir fór hann á vitjan í einari tolldeild í Klaksvík, og har
fann hann eina síðu við eini 5-6 posteringum, ið vóru líkar teimum, ið hann
hevði sæð í Sørvági. Tá ið hann spurdi, hvat ið hetta var fyri ein listi, fekk
hann at vita, at tað manglaðu nøkur skjøl viðvíkjandi hesum vørum, og tí vóru
vørurnar ikki tollaðar enn. Eftirsum tað vóru listar við yvir 300 vørum, ið ikki
vóru tollaðar, í Sørvági, so átti goymslan at vera full av vørum, men tað vísti
seg, tá ið tollmyndugleikarnir vitjaði staðið enn einaferð, at goymslan var tóm.
Teir fingu tá at vita, at vørurnar vóru seldar uttan at vera tollaðar fyrst.

Hin 28. mai 2014 settu andstøðuflokkarnir í Løgtinginum fram uppskot um misálit
móti Jørgen Niclasen, fíggjarmálaráðharra. Hetta hendi fáir dagar eftir, at
Kringvarp Føroya hevði sent dokumetarsendingina "Tollmálið", ið snúði seg um, at
Jørgen Niclasen eftir øllum at døma hevði snýtt í tolli 20-25 ár, áðrenn
sendingin var gjørd. Uppskotið um misálit fall og landsstýrismaðurin helt fram.
Tríggir av samgongutinglimunum atkvøddur fyri uppskotinum, harav vóru tveir
sambandsmenn, Reimund Langgaard og Helgi Abrahamsen og formaðurin fyri
Miðflokkin, Jenis av Rana.

Í januar 2015 kærdi Jørgen Niclasen nakrir føroyskir miðlar til
Fjølmiðlakærunevndina. Umleið ein mánað eftir at sjónvarpsdokumentarsendingin,
Tollmálið, varð víst í Kringvarpinum, valdi Jørgen Niclasen at taka kæruna aftur
til Fjølmiðlakærunevndina. Hann ákærdi nevndina fyri ikki at virka, eftirsum
hansara mál enn ikki var viðgjørt. Journalisturin Sveinur Tróndarson segði við
Rás2, at tað passaði ikki, tí at málið var aldri lagt fyri nevndina, málið kom
ikki longur enn til umsitingina hjá nevndini. Løgmaður, Kaj Leo Holm Johannesen
helt alla tíðina hildið fast í, at hann hevði fult álit á Jørgen Niclaen.

Hin 16. juni 2014 stevndi Jørgen Niclasen fýra føroyskum journalistum fyri
ærumeiðing, tey fýra vóru: Dia Midjord, stjóri fyri Kringvarp Føroya, Liljan
Weihe, tíðindaleiðari í Kringvarpi Føroya, Jan Lamhauge, journalistur í
Kringvarp Føroya og Sveinur Tróndarson, ið starvaðist á portal.fo, tá ið
skrivingin um Tollmálið byrjaði, men sum ikk var í starvi har longur, tá ið hann
varð stevndur. Tá ið Dimmalætting varð endurstovnað og kom út aftur sum
vikuskiftisblað frá oktober 2014, starvaðist hann sum ábyrgdarblaðstjóri har. Í
sjónvarpssendingini Sjá, ið Kringvarp Føroya sendi hin 16. november 2014, við
Heina í Skorini sum verti, var ein av teimum trimum gestunum, Liljan Weihe. Hon
greiddi millum annað frá um tað komandi rættarmálið, ið Jørgen Niclasen hevði
reist móti henni og trimum øðrum journalistum viðvíkjandi Tollmálinum.
Rættarmálið skuldi eftir ætlan vera í februar 2015, men Liljan Weihe meinti
ikke, at tað fór at koma so vítt. Hon segði, at hon væntaði, at øll fýra
tíðindafólkini fóru at vera fríkend, tí at tey bara høvdu passa sítt arbeiði.

Jørgen Niclasen, landsstýrismáður í fíggjarmálum, stevndi í 2014 fýra føroyskum
journalistum fyri ærumeiðing. Rættarmálið móti teimum trimum tíðindafólkunum frá
Kringvarpinum, Jan Lamhauge, Liljuni Weihe og stjóranum Dia Midjord og Sveini
Tróndarsyni, ið er fyrrverandi ábyrgdarhavandi redaktørur fyri Portal.fo, og
ábyrgdarblaðstjóri í Dimmalætting síðan oktober 2014, byrjaði hin 16. februar
2015. Rætturin hevði avsett tríggjar dagar til avhoyringa av vitnum, teimum
ákærdu og av saksøkjaranum, Jørgeni Niclasen. Tann fyrsta dagin framlegði
advokaturin hjá Jørgeni Niclasen, Christian Andreasen, ymisk skjøl og vísti
video við brotum úr Degi og viku og frá dokumentarsjónvarpssendingini,
Tollmálið, fyri at prógva, at tey ákærdu vóru sek í ákærunum.

Sambært Kringvarpi Føroya gjørdi dómarin fleiri ferðir Svein Tróndarson varugan
við, at hann kundi inkriminera seg sjálvan, um hann avdúkaði sína vitan, ið hann
hevði fingið, meðan hann starvaðist fyri Landsgranskoðanina. Hann kundi koma til
at bróta sína tagnarskyldu. Sveinur Tróndarsson valdi tó at lata seg avhoyra og
svaraði teimum spurningum, ið hann varð spurdur um. Hann greiddi m.a. frá, at tá
ið eftirlitið byrjaði í 1992, og teir komu til fyritøkuna N. Niclasen í Sørvági,
so funnu teir bert eina vøru, ið var tollað, har áttu at verið 291 vørur.

Advokaturin Christian Andreasen avhoyrdi journalistin Svein Tróndarson. Sambært
Aktuelt.fo nýtti Christian Andreasen størstapartin av tíðini til at fáa lýst,
hvussu Sveinur Tróndarson kundi staðfesta, at tað var talan um snýt. Sveinur
Tróndarson svaraði millum annað:

Sambært Christian Andreasen er tað heilt óvanliga groft og ógvusligt at ákæra
ein landsstýrismann í fíggjarmálum fyri at hava snýtt tann føroyska landskassan.
Sveinur Tróndarson segði, at hansara bakgrund fyri at kunna staðfesta, at talan
var um svik, bygdi á tey skjøl, ið vóru almannakunngjørd í málinum umframt
hansara vitan um búskap og roknskap. Hann segði eisini, at orsøkin til, at tað
25-ára gamla málið var áhugavert fyri lesaran í dag, júst var tí at tann tá sera
ungi stjórin í dag (2015) var landsstýrismaður í fíggjarmálum og formaður fyri
Fólkaflokkin, ið er ein av størstu flokkunum í Føroyum. Journalisturin Jan
Lamhauge og tíðindaleiðarin Liljan Weihe søgdu eisini í rættinum, at orsøkin
til, at tann gamla søgan í heila tikið var áhugaverd fyri almenningin nú, var
núverandi støðan hjá Jørgeni Niclasen.

Jan Lamhauge varð spurdur, um hví hann brúkti orðini snýt og svik í samband við
Tollmálið. Hann svaraði, at journalistarnir í KVF ikki høvdu brúkt orðini snýt
og svik tær fyrstu vikurnar, eftir at Portal.fo byrjaði umrøðuna av málinum hin
19. desember 2013. Man brúkti í staðin orðið í endurgevingarformi og ikki
beinleiðis, tvs. man endurgav Portal.fo. Tá ið Liljan Weihe varð avhoyrd, varð
hon millum annað spurd, um hon meinti at tað var í lagi, at KVF hevði dekkað
málið í stórt mát, sum tey høvdu, so svaraði hon, at málið var sera viðkomandi
fyri Føroya fólk, tí at talan var um mest maktfulla mann í Føroyum. Eftir
hennara tykki hevði Jørgen Niclasen størri makt enn løgmaður.

Tá ið kringvarpsstjórin, Dia Midjord, varð avhoyrdur, greiddi hann millum annað
frá, at hann varð blivin hóttur við fongsulsdómi av advokatinum hjá Jørgeni
Niclasen, Christian Andreasen.

Hin 25. februar 2015 fall dómur í málinum. Jørgen Niclasen vann málið og
journalistarnir taptu. Journalistarnir vóru dømdir at rinda ávikavist 20 og 10
dagbøtir á 1000 krónur. Harumframt vóru tey saksøktu, Hans Andrias Midjord,
Liljan Weihe, Jan Lamhauge og Sveinur Tróndarson dømd til in solidum at rinda
saksøkjaranum 50.000 kr í endurgjaldi fyri tort, tó skuldi tann saksøkti Jan
Lamhauge í mesta lagi rinda 5.000 kr. Harumframt skuldu tey saksøktu innan 14
dagar in solidum rinda sakarmálskostnaðin til saksøkjaran, Jørgen Niclasen, við
75.000 kr. Sveinur Tróndarson valdi sama dagin at kæra dómin til Landsrættin.

Dómarin meinti, at Tollmálið var aktuelt og viðkomandi fyri teir føroysku
fjølmiðlarnar, men at mátin teir valdu at siga søguna átti at verði annarleiðis.
Sama dagin sum dómurin var sagdur, sendi Kringvarp Føroya, útvarpssendingina
Radarin, ið bara snúði seg um rættarmálið. Kringvarpsstjórin, Dia Midjord, sum
var ein av teimum fýra dømdu journalistunum, varð spurdur, um dómurin hevði
skatt trúvirði hjá Kringvarpinum. Hann svaraði, at um dómurin stóð einsamallur,
so hevði hann skatt trúvirði hjá Kringvarpinum. Hann helt, at KVF gott kundi
havt sagt søguna á ein annan hátt og valt onnur orð, enn tey gjørdu, tá ið tey
lýstu málið. Hann segði eisini, at hann helt, at tað var keðiligt fyri
framsøgufrælsið, at føroyskir journalistar framyvir vóru noyddir at leggja bond
á seg sjálvar.

Dómarin legði millum annað til grund, at mann mátti taka atlit til, at Føroyar
er eitt lítið samfelag:

Advokaturin hjá Sveini Tróndarson, Bjørn á Heygum, fanst at dóminum, dagin
eftir, at dómurin var feldur, viðvíkjandi tekstinum um, at Føroyar var eitt
lítið samfelag, og at man kan risikere, at den nødvendige minimumsrekruttering
af opstillede til politiske valg trues, sum tað stóð í dómsavgerðini. Harvið
blandar dómarin jura og politikk saman, segði Bjørn á Heygum, eftir hansara
meining hoyrir ein sovorðin setningur ikki heima í einum dómi. Hann segði við
Kringvarp Føroya, at tað júst er uppgávan hjá fjølmiðlunum at vera kritiskir,
soleiðis at ein og hvør ikki stillar upp til politisk val, og at óynskt element
lata vera við at stilla upp til eitt val. Hann meinar, at dómurin er
prinsipiellur, eftirsum rætturin nú eftir henda dómin, hevur álagt føroyskum
fjølmiðlum sensur. Hann setti eisini spurnartekin við, um orðið snýt nú framyvir
ikki má nýtast av tí føroysku pressuni um ólóglig viðurskifti, uttan so at talan
er um strafbar viðurskifti, tí um tey gera tað, so kunnu tey enda við at verða
dømd fyri ærumeiðing, sum í hesum málinum. Hin 27. februar 2015 valdu teir
tríggir journalistarnir frá Kringvarpi Føroya at kæra dómin til Landsrættin.

Rættarmálið átti at byrja 29. september 2015 í Eystara Landsrætti, ið hevur ein
eykatingstað í Føroya Rætti í Havn. Men tað uppstóð ósemja millum advokatin hjá
Jørgeni Niclasens, Christian Andreasen, og advokatin hjá Kringvarpi Føroya, Ole
Liedke. Liedke metti, at dómararnir bert áttu at taka avgerð um tey 16 sitatini,
ið vórðu nevnd í dómssøgnini í februar 2015. Men Christian Andreasen meinti, at
rætturin átti at taka støðu til øll 70 sitatini og allar ákærur. Liedke segði,
at um so var, so hevði hann brúk fyri meira tíð, tí hann hevði bert fyrireika
seg uppá tey 16 sitatini.

Dómararnir eru Ulla Langholz, Bo Østergaard og Ole Græsbøll Olesen. Tann 30.
september gjøgnumgekk rætturin øll sjónvarpsbrotini úr Degi og Viku hjá
Kringvarp Føroya, ið vóru viðkomandi fyri málið, frá 19. desember 2013, tá ið
umrøðan av sonevnda Tollmálinum byrjaði, til 14. februar 2014, tá ið Jørgen
Niclasen meldaði journalistarnir fyri ærumeiðing. Hetta tók knappar tveir tímar.
Eftir eina stutta pausu, varð sendingin "Eg helt landsins lógir" víst, tað tók
umleið ein tíma. Síðan vóru frágreiðingarnir frá journalistunum úr Føroya Rætti
lisnar upp, og síðan kundu advokatarnir spyrja uppfylgjandi spurningar.

Rættarmálið helt fram hin 4. oktober 2015, har ið journalistarnir vóru
avhoyrdir. Tað bleiv eitt nú spurt um sendingina "Eg helt landsins lógir",
advokaturin Christian Andreasen spurdi Liljan Weihe, um hví hon ikki broytti
innihaldið í sendingini, áðrenn hon varð send, eftir at stjóri hennara, Dia
Midjord, hevði sagt, at hann var ónøgdur við sangvalið. Hetta var komið fram í
einari Degi og Viku tíðindasending frá Kringvarpinum hin 26. februar 2015 í
einum broti, ið Heini Gaard hevði gjørt. Sangurin ið sipa varð til, var ein
sangur, ið Jørgen Niclasen sjálvur syngur og spælir guitar til, fyri
útvarpsvertinum Elisi Poulsen í beinleiðis útvarpssendingini "Lurtararnar og
vit". Liljan Weihe svaraði, at tað kendi hon absolut einki til.

Tá ið Dia Midjord, stjórin í Kringvarpinum, varð spurdur um sendingina og um
sangvalið, greiddi hann frá, at tað ikki var hansara uppgáva at blanda seg í tað
journalistiska arbeiði, men hann viðgekk, at hann ikki var nøgdur við valið av
tónleiki, m.a. við sangin, ið Jørgen Niclasen sjálvur hevði sungið. Dia Midjord
segði, at hann meinti, at KVF í hvussu so er átti at havt kunna hyggjaran um,
hví tey høvdu valt at taka sangin við. Hann sipaði til tað ið journalisturin Jan
Lamhauge hevði sagt í rættinum sama dag, nevniliga at starvsfólk hjá
Kringvarpinum til fánýtis í fleiri vikur høvdu roynt at fingið eina samrøðu við
Jørgen Niclasen, men at hann noktaði at úttala seg. Men so við eitt var hann
knappliga at hoyra sum ein av luttakarunum í útvarpssendingini "Lurtararnir og
vit", ið eisini er ein sending hjá Kringvarpinum, í beinleiðis sending, har ið
Elis Poulsen vitjaði ymisk arbeiðspláss, og henda dagin var hann í
Fíggjarmálaráðnum, og har hevði hann hitt Jørgen Niclasen og gjørt eina
óformella samrøðu við hann, og har hevði Jørgen so sungið fyri Elis og
lurtarunum hjá Kringvarpinum. Dia Midjord segði, at hann ikki hevði kravt, at
nakað skuldi takast úr sendingini, men at hann hevði ynskt, at tað vóru gjørdar
nakrar broytingar.

Tann 6. oktober 2015 góvu verjarnir hjá journalistunum teirra frágreiðing fyri
dómarunum. Ole Liedke brúkti tríggjar tímar og eitt korter at føra málið fyri
teir tríggjar journalistarnar úr Kringvarpi Føroya, meðan Bjørn á Heygum brúkti
ein tíma og eitt korter at føra málið fyri Sveinur Tróndarson, ið júst tá var
ábyrgdarhavandi journalistur á Dimmalætting, men sum í 2013 var ábyrgdarhavandi
journalistur fyri Portal.fo.

Hin 18. november 2015 fall avgerðin í Eystara Landsrætti í málinum móti teimum
fýra journalistunum, ið Jørgen Niclasen hevði stevnt fyri ærumeiðing. Allir fýra
journalistar vóru fríkendir. Tó var útsøgnin ”Snýtti við tolli:
Fíggjarmálaráðharrin snýtti landskassan fyri 600.000 kr.” dømd sum ubeføjet, ið
sambært orðabók Sprotans merkir: 1 óheimilaður, við ongari heimild,
heimildarleysur, sum er gjørt í heimildarloysi, óbiðin, ógrundaður, óneyðugur. 2
et u. angreb ógrundað álop.

Jørgen Niclasen umhugsar, um hann skal kæra avgerðina hjá Eystara Landsrætti inn
til Hægsta Rætt.



https://fo.wikipedia.org/wiki/Tintin

Tintin er teknirøð, sum eisini er gjørd til teknifilm og leikfilm. Franskmælti
belgiski listamaðurin Georges Remi, sum brúkti dulnevnið Hergé, skrivaði og
teknaði teknirøðina um Tintin.

Á donskum hava søgurnar verið í bløðunum Kong Kylie, Politiken, Fart og tempo,
Se og Hør og Billed Bladet umframt at verða givnar út í bókum í fleiri umførum í
tveimum umsetingum.

Fyrra umsetingin er eftir Jørgen Sonnergaard og varð upprunaliga givin út millum
1960 og 1989. Søgurnar eru givnar út í tilvildarligari raðfylgju, og í talvuni
er nummarið sett í klombrum eftir heitið á søguni. Flestu skreytheftini í hesi
røðini eru uppafturprentað fleiri ferðir, tey elstu umleið 18 ferðir.

Seinna umsetingin er eftir Niels Søndergaard og varð upprunaliga givin út millum
2005 og 2007 í innbundnum bókum uttan nummar á. Síðani er øll røðin eisini givin
út í minni innbundnum bókum nevnd minicomics; henda røðin hevur rætta nummarið á
rygginum. Frá 2011 og fram til umleið 2018 verður nýggja umsetingin eisini givin
út í teimum vanligu skreytheftunum, men uttan nummar á rygginum.

Á norskum (bokmål) eru søgurnar eisini givnar út í fleiri umførum. Fyrstu ferð,
í 1972, vórðu bara 4 søgur givnar út. Aðru ferð, 1978-1980, vórðu 11 søgur
givnar út. Triðju ferð, 1984-1990, vórðu allar givnar út, bæði sum skreythefti
og innbundnar. Í øllum trimum førum var raðfylgjan tilvildarlig, og nummarið er
við í talvuni - fyrsta raðfylgjan í {tuborgklombrum}, onnur raðfylgja í
[kantutum klombrum], og triðja raðfylgjan í 〈spískum klombrum〉.

Fimtu ferð, 2010-2012, vórðu allar 24 søgurnar givnar út í 12 bókum við tveimum
søgum í hvørjari. Tíverri ikki í kronologiskari raðfylgju. Hendan útgávan er
talmerkt (1a), (1b) o.s.fr. í vanligum (avrundaðum) klombrum.

Á svenskum komu 4 bøkur 1960-1962, sum Per Kellberg umsetti. Øll røðin kom út
frá 1968 til 1977, hesu ferð vóru tað Karin og Allan B. Janzon, sum umsettu.
Nýggjasta umsetingin er frá 2004-2005, og henni hevur Björn Wahlberg staðið
fyri.

Forlagið Fjölvi útgav flestu søgurnar á íslenskum frá 1971 til 1978 í
tilvildarligari raðfylgju. Í talvuni er árstal sett eftir heitið á søguni.
Flestu søgurnar hevur Loftur Guðmundsson týtt, nakrar hevur Þorsteinn
Thorarensen týtt; tær eru endurprentaðar eina til fýra ferðir.

Tinni í Sovétríkjunum varð ikki útgivin fyrr enn í 2007 vegna politiska
innihaldið, ið tóktist vera sera eymt evni í 1970- og 1980-árunum. Søguna hevur
Björn Thorarensen týtt.

Filmsbøkurnar eru gjørdar eftir filmar, og Hergé hevur ikki verið við til at
skriva ella tekna nakra av teimum. Greg skrivaði og Bob de Moor teknaði Tintin
et le lac aux requins. Einasta norðurlendska málið, sum Tintin et le oranges
bleues er útgivin á, er íslendskt.

21 av teimum 24 bókunum vórðu útgivnar sum teknifilmar, og vórðu allir hesir
filmar útgivinir, yvir 3 seriur, við íslenskari talu. Í vanligari talu verða
teir kallaðir ""Tinnamyndirnar" (á føroyskum "Tintin filmarnir". Í fyrsta
umfari, tá filmarin vórðu útgivnir í 1980-árunum var tað bert ein persónur,
sjónleikarin Eggert Þorleifsson, sum tosaði fyri allar persónarnar í filmunum.
Men mitt í 2000-árunum vórðu filmarnir endurútgivnir við fleiri røddum. Nakað
sum var nógv umtalað, tí ættarliðið sum vaks upp við filmunum í 1980 og
1990-árunum, vildu meina at tað tók sjarmuna frá hesum klassisku teknifilmum, og
at tað var óneyðugt at broyta nakað sum ikki var í ólagi.

Í 2011 kom biograffilmurin The Adventures of Tintin: The Secret of the Unicorn,
Steven Spielberg leikstýrdi. Áskoðarar kundu velja um tey sóu filmin í
biografunum á íslenskum ella enskum.



