https://mhr.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87_%D0%90%D1%80%D0%B1%D0%B0%D0%BD

Николай Арбан (Николай Михайлович Деревяшкин) (1912 Кылме 30 — 2 Ага 1995) —
марий серызе, драматург, семлызе, сӱретче, балейтместер.

Арбан Микал Миклай, ончычсо тукымлӱмжо Деревяшкин, 1912 ий 30 Кылме тылзыште
Маскасола кундем Арбан ялыште кресаньык ешеш шочын. Тунам илыш йӧсӧ лийын гынат,
самырык рвезе шонен пыштымыжым мучаш марте шукташ тыршен, эше тӱҥалтыш школышто
тунеммыж годымак шке мастарлыкшым ончыктен: моторын сӱретлен, пырдыж газетым
луктеден, скрипке денат шокташ тӧчен. Тӱҥалтыш школым тунем пытармеке, Арбан
Йошкар-Оласе шымияш школышто тунемаш тӱҥалеш, тыге сымыктыш деке утларак лишемаш
у йӧн лектеш. Школышто тунеммыж годым театрыш корным такырта. Шымияш школым
тунем лекмек, Арбан Миклай театыр пеленсе декоративне устапӧртыш сӱретчелан
пашам ышташ пура: афишым возкала, спектакльлан декорацийым ямдылкала. Полмезе
рвезын пашаче улмыжым шижын, Марий сем-театыр техникумыш пураш манын, тудлан
курсыш тунемаш каяш темлат.

1929 ийын театыр студийыш у тӱшкам погат. Арбанат тушко йодмашым воза.
Театырыште пашам ыштыме годым массовкышто модмыжым шотыш налын, тунемаш экзамен
деч посна пуртат. Тиде студийыште Арбан ик ийым веле тунемеш, тудлан Москош
театральный сӱретчелан тунемаш каяш путьовкым кучыктат. А Москоште марий рвезым
вес увер вучен: Пӱтынь Ушем сӱретче училищын декоративне пӧлкам Ленинградыш
кусареныт. Садлан Миклайлан корным умбаке шуяш верештын. Туге гынат черланымылан
кӧра эмлызе «Ленинградыште илаш ом темле» манме справкым кучыкта.

Арбан Миклайлан Йолшкар-Олаш пӧртылаш логалын. Тиде ийынак сем-студийыш
экзаменым кучымек, Арбан Миклай скрипке пӧлкаште тунемаш тӱҥалеш.

Арбан Миклай сем-театыр училищым 1934 ийыште тунем пытара. Лач тиде жапыште тудо
сылнымут дек шӱмаҥын, шкежат возкален ончен. Николай Арбан сылнымут пашан ик эн
неле ужашыштыже – драмыште - шке вийжым тергаш тӱҥалеш, лач тыште моштымашыжым
тапта, усталыкшым ончыкта.

Николай Арбан Горьковский куснымо опер театырын артистше семын пашам ышта,
1935–1937 ийлаште Йошкар Армий радамыште служитла. Йошкар-Олаш пӧртылмеке,
Маргосфилармонийыште да Марий театырын оркестрыштыже шокта, тыгодымак мурым
возкала, тӱрлӧ койдарчыкым шында. Вес ганаже нунышт Арбанын комедийлаштыже шке
верыштым муыт. 1941–1942 ийлаште Микал Миклай сар оркестыр дене пырля кужу
фронтовой корным эртен, тидыже илышым ужмаште, шере-кочыжым палымаште поснак
палдырнен. 1944 ийыште Миклай «Янлык Пасет» драмым воза, тудым Марий театр шошым
модын ончыкта. Спектакльым калык пеш шокшын вашлиеш. Серызын икымше драмыжым
виктер кӱкшын акла да тудлан Марий АССР сымыктышын сулло пашаеҥже лӱмым пуа.

Кумдан палыме «Кеҥеж йӱд» комедийым 1946 ийыште возен шукта. Тудо сар деч варасе
тыныс илышым ончыктышо сылнымутын икымше саскаже лийын. Арбан Миклай шке
пьесылаж дене йоршеш у – лирический сем комедий – жанрым почын.

Марий сылнымутын вияҥ толмаштыже изи огыл надырым шотыш налын, 1954 ийыште Арбан
Микал Миклайым ССРУ серызе ушемыш пуртат.



https://mhr.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%90%D1%80%D0%B1%D0%B0%D0%BD

Николай Арбан (Николай Михайлович Деревяшкин) (1912 Кылме 30 — 2 Ага 1995) —
марий серызе, драматург, семлызе, сӱретче, балейтместер.

Арбан Микал Миклай, ончычсо тукымлӱмжо Деревяшкин, 1912 ий 30 Кылме тылзыште
Маскасола кундем Арбан ялыште кресаньык ешеш шочын. Тунам илыш йӧсӧ лийын гынат,
самырык рвезе шонен пыштымыжым мучаш марте шукташ тыршен, эше тӱҥалтыш школышто
тунеммыж годымак шке мастарлыкшым ончыктен: моторын сӱретлен, пырдыж газетым
луктеден, скрипке денат шокташ тӧчен. Тӱҥалтыш школым тунем пытармеке, Арбан
Йошкар-Оласе шымияш школышто тунемаш тӱҥалеш, тыге сымыктыш деке утларак лишемаш
у йӧн лектеш. Школышто тунеммыж годым театрыш корным такырта. Шымияш школым
тунем лекмек, Арбан Миклай театыр пеленсе декоративне устапӧртыш сӱретчелан
пашам ышташ пура: афишым возкала, спектакльлан декорацийым ямдылкала. Полмезе
рвезын пашаче улмыжым шижын, Марий сем-театыр техникумыш пураш манын, тудлан
курсыш тунемаш каяш темлат.

1929 ийын театыр студийыш у тӱшкам погат. Арбанат тушко йодмашым воза.
Театырыште пашам ыштыме годым массовкышто модмыжым шотыш налын, тунемаш экзамен
деч посна пуртат. Тиде студийыште Арбан ик ийым веле тунемеш, тудлан Москош
театральный сӱретчелан тунемаш каяш путьовкым кучыктат. А Москоште марий рвезым
вес увер вучен: Пӱтынь Ушем сӱретче училищын декоративне пӧлкам Ленинградыш
кусареныт. Садлан Миклайлан корным умбаке шуяш верештын. Туге гынат черланымылан
кӧра эмлызе «Ленинградыште илаш ом темле» манме справкым кучыкта.

Арбан Миклайлан Йолшкар-Олаш пӧртылаш логалын. Тиде ийынак сем-студийыш
экзаменым кучымек, Арбан Миклай скрипке пӧлкаште тунемаш тӱҥалеш.

Арбан Миклай сем-театыр училищым 1934 ийыште тунем пытара. Лач тиде жапыште тудо
сылнымут дек шӱмаҥын, шкежат возкален ончен. Николай Арбан сылнымут пашан ик эн
неле ужашыштыже – драмыште - шке вийжым тергаш тӱҥалеш, лач тыште моштымашыжым
тапта, усталыкшым ончыкта.

Николай Арбан Горьковский куснымо опер театырын артистше семын пашам ышта,
1935–1937 ийлаште Йошкар Армий радамыште служитла. Йошкар-Олаш пӧртылмеке,
Маргосфилармонийыште да Марий театырын оркестрыштыже шокта, тыгодымак мурым
возкала, тӱрлӧ койдарчыкым шында. Вес ганаже нунышт Арбанын комедийлаштыже шке
верыштым муыт. 1941–1942 ийлаште Микал Миклай сар оркестыр дене пырля кужу
фронтовой корным эртен, тидыже илышым ужмаште, шере-кочыжым палымаште поснак
палдырнен. 1944 ийыште Миклай «Янлык Пасет» драмым воза, тудым Марий театр шошым
модын ончыкта. Спектакльым калык пеш шокшын вашлиеш. Серызын икымше драмыжым
виктер кӱкшын акла да тудлан Марий АССР сымыктышын сулло пашаеҥже лӱмым пуа.

Кумдан палыме «Кеҥеж йӱд» комедийым 1946 ийыште возен шукта. Тудо сар деч варасе
тыныс илышым ончыктышо сылнымутын икымше саскаже лийын. Арбан Миклай шке
пьесылаж дене йоршеш у – лирический сем комедий – жанрым почын.

Марий сылнымутын вияҥ толмаштыже изи огыл надырым шотыш налын, 1954 ийыште Арбан
Микал Миклайым ССРУ серызе ушемыш пуртат.



https://mhr.wikipedia.org/wiki/%D0%9D%D0%B8%D0%BA%D0%B5%D0%B9-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%8C%D1%8B%D1%81%D0%BE_%D0%B2%D0%B5%D1%80%D0%B0%D0%BD_%D1%81%D0%B8%D0%BC%D0%B2%D0%BE%D0%BB%D0%B6%D0%BE

Нике́йысе-Константинопо́льысо ӱшаныма́шын ӱжватаже — Никейысе ӱшанымашын
ӱжватаже Кокымшо Тӱнямбалсе Погын редаксыште; Танле, Рим-католик (варасе
тӧрлатымаш дене), тошто эрвел Черкылаште, шукырак протестант Черкылаште
кучылталтеш.

325 ийыште Икымше Тӱнямбалсе Погынышто Никейысе ӱшанымашын ӱжватажым
пеҥгыдемдыме.

381 ийыште тудым Кокымшо Тӱнямбалсе Погын Константинопольышто ешарыме, вара
тудым Никейысе-Константинопольысе лӱмдымӧ.

1. Πιστεύω εἰς ἕνα Θεόν, Πατέρα, παντοκράτορα, ποιητὴν οὐρανοῦ καὶ γῆς, ὁρατῶν
τε πάντων καὶ ἀοράτων. 2. Καὶ εἰς ἕνα Κύριον Ἰησοῦν Χριστόν, τὸν Ὑιὸν τοῦ Θεοῦ
τὸν μονογενῆ, τὸν ἐκ τοῦ Πατρὸς γεννηθέντα πρὸ πάντων τῶν αἰώνων· φῶς ἐκ φωτός,
Θεὸν ἀληθινὸν ἐκ Θεοῦ ἀληθινοῦ, γεννηθέντα, οὐ ποιηθέντα, ὁμοούσιον τῷ Πατρί,
δι᾿ οὗ τὰ πάντα ἐγένετο. 3. Τὸν δι᾿ ἡμᾶς τοὺς ἀνθρώπους καὶ διὰ τὴν ἡμετέραν
σωτηρίαν κατελθόντα ἐκ τῶν οὐρανῶν καὶ σαρκωθέντα ἐκ Πνεύματος ἁγίου καὶ Μαρίας
τῆς Παρθένου καὶ ἐνανθρωπήσαντα. 4. Σταυρωθέντα τε ὑπὲρ ἡμῶν ἐπὶ Ποντίου Πιλάτου
καὶ παθόντα καὶ ταφέντα. 5. Καὶ ἀναστάντα τῇ τρίτῃ ἡμέρᾳ, κατὰ τὰς Γραφάς. 6.
Καὶ ἀνελθόντα εἰς τοὺς οὐρανοὺς καὶ καθεζόμενον ἐκ δεξιῶν τοῦ Πατρός. 7. Καὶ
πάλιν ἐρχόμενον μετὰ δόξης κρῖναι ζῶντας καὶ νεκρούς, οὗ τῆς βασιλείας οὐκ ἔσται
τέλος. 8. Καὶ εἰς τὸ Πνεῦμα τὸ Ἁγιον, τὸ κύριον, τὸ ζωοποιόν, τὸ ἐκ τοῦ Πατρὸς
ἐκπορευόμενον, τὸ σὺν Πατρὶ καὶ Υἱῷ συμπροσκυνούμενον καὶ συνδοξαζόμενον, τὸ
λαλῆσαν διὰ τῶν προφητῶν. 9. Εἰς μίαν, Ἁγίαν, καθολικὴν καὶ ἀποστολικὴν
Ἐκκλησίαν. 10. Ὁμολογῶ ἕν βάπτισμα εἰς ἄφεσιν ἀμαρτιῶν. 11. Προσδοκῶ ἀνάστασιν
νεκρῶν. 12. Καὶ ζωὴν τοῦ μέλλοντος αἰῶνος. Ἀμήν.

1. Инанем чыла кучен Ашныше ик Ача Юмылан, пылпомышым, мландым, чыла ужмынам да
уждымынам Пӱрышылан. 2. Юмо дечын шочшо Иктак веле Юмын Эргыже Олпот Исус
Христослан, чыла курым дечат ожно улшо Ача Юмо дечын шочшылан. Волгыдо гычын
лекше Волгыдо улмыжлан. Чын Юмо дечын шочшо пӱрыдымӧ чын Юмо улмыжлан, Ачаж дене
иктак улмыжлан, Тудын чыла пӱрымыжлан. 3. Мемнан верчна, айдеме-шамычым, мемнам,
утарышаш верч, Пылпомыш гычын волен, Шнуй Шӱлышын куатше дене Майра лӱман Ӱдыр
дечын капан айдеме лиймыжлан инанем. 4. Понтий Пилат улмо годым мемнан верчна
ыресеш пудалалтме орлыкым чытен колымыжлан, тойымылан, 5. Юмын тӧртыкышто
каласыме гаяк, кумшо кечын ылыж кынелмыжлан. 6. Пылпомышко кӱзен каен, Ача Юмын
пурла могыреш шичмыжлан инанем. 7. Илыше айдеме-шамычым, колышо айдеме-шамычымат
тӧрлаш кугу чап дене вес гана толшашыжлан, Тудын Кугыжанышыже пытышашлык
огыллан. 8. Адак Шнуй Шӱлышын Илымашым пӱрышӧ Юмо улмыжлан, Ача Юмо гычын
лекмыжлан. Ача да Эрге Юмо дене иквереш моктен кумалаш кӱлмылан. Пиямбар-шамыч
гоч Тудын ойлымыжлан. 9. Апостол-шамычын мланде ӱмбалне чыла иктеш туныктен
кодымо Шнуй Черкылан. 10. Язык гычын эрыкталтшаш верч ик гана веле тынеш
пурышашлан инанем. 11. Ӱшанен вучем колышо айдеме-шамычын ылыж кынелшашыштым,
12. курымеш илышашымат. Амен.



https://mhr.wikipedia.org/wiki/%D0%9D%D0%B8%D0%BA%D0%B0%D0%BD%D0%B4%D1%80_%D0%9B%D0%B5%D0%BA%D0%B0%D0%B9%D0%BD

Никандр Лекайн (Никандр Сергеевич Еремеев) (1 Пеледыш 1907, Кораксола ял Морко
кундем — 15 Пургыж 1960, Йошкар-Ола) — марий серызе, прозаик. Марий АССРын Калык
писательже (1957). Марий  АССР Верховный Совет Президиумын Чап грамотыжо дене
палемдалтын.

Лекайн арестоватлыме 1932 ийыште Марий область ГПУ-н распоряжений почеш. ГПУ-н
пунчалже почеш тудым Карелийыш кучен колтеныт. Тыге Никандр Сергеевич кум ий
наре жапым (1932–1935 ийлаште) лагерьыште, Беломор-Балтий каналым чоҥымаште,
рестан семын эртара, репрессий атмаш логалеш. 1931 ий мучаште Лекайнын «Калинин
колхоз» очеркшым Марий савыктыш печатлен луктын. Книган лектын шумыж деч ончычак
самырык писательын лӱмжӧ йыр лавыран манеш-манешым чумыртылаш тӱҥалыныт.
Кычалтылше, кӧраныше, пургедше еҥ-влак тӱҥалше писательым колхоз гыч луктыт, суд
да казамат марте шуктат.

Лекайным Калинин лӱмеш колхоз нерген очеркыштыже «кулак агент,
подкулачник-влакым» моктен возымылан титакленыт. Книгаште йылморгаж-влак
колхозым почшо Пашкановым амал деч посна кулак агентыш, подкулачникыш луктыныт.

1957 ийыште Н.Лекайнлан Марий Элын Калык серызыже лӱмым пуат. Тиде годым шочмо
сылнымутым вияҥдымаште чот тыршымыжым, сеҥымашыш шумыжым шотыш налыт. Сылнымут
усталыкым поген шуктышо серызе кугу шонымаш дене илен: тудо «Кугезе мланде»,
«Кӱртньӧ вий», «Кугу сарын тулыштыжо» кум романым ик сюжет дене чак кылден чоҥаш
шонен. Тыге трилогий шочшаш улмаш.

1959 ийыште Н.Лекайн элысе серызе-влакын кумшо погынымашышт лийын. Кумдан палыме
руш писатель М.Шолохов да ятыр моло дене вашлийын кутырен, чонжо у куатле
шонымаш дене пойдаралтын. Но вашке тудо пагар чер дене нелын черланен.

1960 ийыште уста серызым пытартыш корныш ужатеныт. Н. Лекайнын волгыдо лӱмжӧ
огеш мондалт, тудо мемнан коклаште ила.

Никандр Лекайн суд деч поснак шинчен лекташыже пернен гынат, тудым лӱмжым
общество шкеак реабилитироватлен, чапшым совет печать ден историй науко арален
коденыт.

«Пакет» ойлымашым серыме амалже оҥай. Автор Морко вел марий, граждан сарын тул
лоҥгаштыже талын кучедалше, патырлыкым ончыктышо Василий Краснов дене вашлийын.
Тудын деч радамын йодыштын, возен налын, илыш чыным ойлымаштыже кучылтын.
Возымыжым Сергей Чавайнлан ончыктен. Кугу серызе самырык авторын ойлымашыжым
лудын лектын да тудын негызеш романым возаш темлен. Никандр Лекайн, С.Чавайнын
ойжо дене кумылаҥын, 30-шо ийла кыдалне «Кӱртньӧ вий» романым возаш пижеш. Тиде
жапыште ешыж дене Йошкар-Ола воктене верланыше Кугысола ялыште ила.

Серызе кыртмен пашам ышта, ужаш почеш ужашым воза. Роман 4 ий утла жапыште
возалтын. Тӱҥ шотышто 1939 ийлан ямде лийын да 2 ий почела роман «Пиалан илыш»
альманахеш савыкталт лектеш. 1940 ийыште тудым СССР Писатель ушемыш пуртеныт.

- Илымыж годым Лекайнлан сырыше-влакат лийыныт. Ялнам Лекайн урем манаш
тӱҥалмеке, ик еҥ (тудо ялыште вуйлатыше пашаеҥ лийын, мый фамилийжым да лӱмжым
серен налынам, тетрадьыштем уло - Г.З. ) олашке - горкомыш да горисполкомыш -
вуйым шийын кошташ тӱҥале. Шонымыжым ыштен керте - Лекайн урем лӱмым шӧрышт.
Тунам Юмо деч йодым «Тиде еҥ колышо мариемлан ӱчым шуктен, карге тудым». Тыгак
лие: урем лӱмым вашталтыме деч вара жап шукат ыш эрте, саде «активистым» ала- кӧ
шке пулдырешыжак шӱшкыл коден. Мый тудлан тынар шучкымак желатлен омыл, но Юмо
тыге ыштен… Тольык тиде ойлымем молылан ит каласкале, -иктешлыш мутшым
М.В.Еремеева.

(Зайниев Г. Кугезе мландын эргыже //  Усталык памаш. Йошкар-Ола, 2003.
С. 25-81.)



https://mhr.wikipedia.org/wiki/%D0%9D%D0%B0%D1%82%D0%B0%D1%88%D0%B0_%D0%9F%D1%83%D1%88%D0%BA%D0%B8%D0%BD%D0%B0

Наталья Васильевна Пушкина (18 Идым 1979 ий, Морко кундем Марий Кужер ял) —
радиовӱдышӧ, сценарист, режиссёр, мурызо, мыскараче, мер пашаеҥ, Мер Каҥашын да
«Марий калык конгресс» мер толкынын еҥже, Марий Эл Радион тӱҥ редакторжо, Олык
Ипай лӱмеш Кугыжаныш премийын лауреатше. «Саскавий» ӱдырамаш ушемын еҥже. «У
вий» самырык-влакын ушемыштлан негызым пуышо-влак коклаште лийын. Марий КВН-ым
лач тудак шке йолташыж-влак дене пырля тӱҥалын. У семын шонымыж дене марий
концерт да дискотеке-влаклан у шӱлыш дене у сыным пуэн, у формат-влакым тӱвыра
мероприятий-влаклан темлен. Тыгак, икымше марий мюзиклым тудын сценарийже почеш
шындыме.

Наташа Пушкина Идым тылзын 18-ше кечынже 1979 ийыште Морко кундем Марий Кужер
ялеш шочын. Визымше классыште тунеммыж годым ешыж дене пырля пошкудо Ердӱр ялыш
илаш куснен, санденак, южгунам Наташа Пушкинан шочмо верже семын Ердӱр ялым
возат.

Школын тӱҥалтыш класслаште тунеммыж годымак тудо талантан йоча-шамычлан
интернат-школыш фортепьяно дене шокташ тунемаш пурен улмаш. Но ик жап гыч
мӧҥгыжӧ пӧртылын. А школ деч вара Морко СПТУ-шко штукатур-малярлан тунемаш пура.
Тунем лекмеке, Йошкар-Олашке толеш да кок ий наре 16-шо №-ан чоҥымо
организацийыште, «Маригражданстрой» ПАУ-што, штукатур-малярлан ыштен.

Кӱшыл шинчымашым Марий кугыжаныш педагогике институтышто налын. 2004 ийыште
филолог специальность дене тунемын пытарен. Аспирантурышто тунемаш тӱҥалмеке жап
укелан кӧра шанче паша деч кораҥеш да тӱвыра аланыште уло вий дене тыршаш
тӱҥалеш.

Тукымлӱмжым ачаж деч налын, ачаже - коваж деч. Ачаже интернатыште кушкын, тушто
тудым кован фамилийже почеш возеныт. Марлан лекмыж деч вара тудо Эстонийыш
стажировкыш ик ийлан кайышаш ыле. Чыла кагаз-влакым ӱдыр фамилийжылан возымо
ыле, сандене ЗАГС-ыште шке фамилийжым вашталтен огыл. Кунам Йошкар-Олаш
пӧртылын, Пушкина фамилий денак кодын.

2005-2006 ийлам иктешлен Марий Элыште Олык Ипай лӱмеш премийым кучыктеныт.
«Сылнымут да журналистик» номинацийыште премийым Марий Эл Радион
пашаеҥже-влаклан кучытеныт: Наташа Пушкина, Сергей Карпов, Александр Кожевников
(Мурызо Эчан), Марина Чемешева (Глушкова) да Ирина Якаевалан.

Наташа Пушкина мурызо семын шуаралтеш. Чыныжым, тиддеч ончычат ятыр
муро-проектлаште йӱкшым колышташ йӧн лийын, но 2010 ий гыч сольный проектшым
тӱҥалеш. 2012 ий гыч эше «Волгыдо» эстраде муро ансамбльым чумыра, тудын дене
пырля гастрольлашке коштеш. Дмитрий Чайников, Володя Матвеев дене пырля мурым
возен.



https://mhr.wikipedia.org/wiki/%D0%9C._%D0%A8%D0%BA%D0%B5%D1%82%D0%B0%D0%BD

Майоров-Шкетан (тугак Шкетан, М. Шкетан алмашлӱм-влакым кучылтыт), (Яков
Павлович Майоров-Шкетан) (1898 Шыжа 17 Оршанке кундем Тошто Крешын ял — 16 Ага
1937) — марий сылнымутчо, прозаик, почеламутчо, драматург, журналист да мер
пашаеҥ. «Шкетан» алмашлӱм «шкет» але «шкетын» мут деч шочын.

Майоров-Шкетан Оршанке кундем Тошто Крешын ялеш 1898 ий 17 Шыжаште шочын. Кем
ургызо, йорло Логин Пагулын ешыште Яков Шкетан кумышо йоча. Еш нужна гыч
мучыштен огыл гынат рвезе тунемашак шонен, 1912 ий 8 Сӱремыште Ирмучаш
черке-приходской кок классан училищым пытарымеке, туныктышо-влакым ямдылыше
Кукарка оласе семинарийыш каяш шона. Кок гана пураш точыш, но семинарист радамыш
ыш логал.

1917 ийын Пургыж тылзыштыже Япыкым кугыжан армийыш нангайышт. Тыге кугу Октябрь
революцийым тудо позицийыште вашлие. Кужу жап ночко окопышто лиймыжлан кора
чотак явыга да черлана. Ий гыч тудым мӧҥго эмлалташ колтат.

Яков Павловичын ÿмыржö корно кыдале 1937 ий 18 Агаште кÿрылтын. Тудо Оршанке
районысо больницеш шодо пуалме чер дене колен. Вилям кочшо курныж гай шем
шулдыржым шарен, 1937 ийысе шучко жапын толмыжым ужын, писатель тÿргоч колянен,
тургыжланен. Черланымыжым шижын, тудо шкеак Оршанкыш эмлалташ каен, тöрланаш
шонен, но тушеч мöҥгеш пöртылын огыл.

Марий серызе-классикым калык тачат ик эн сайын пала да пагала. Тудын лӱмжым
Марий Элыште икмыняр объект нумалеш:



https://mhr.wikipedia.org/wiki/%D0%9C%D1%83%D1%85%D0%B8%D0%BD,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Мухин Владимир Алексеевич (Сави), (1 Сӱрем 1888 — 10 Ага 1938) — марий мер
пашаеҥ, серызе, шанчызе. Тыгыде Морко ялыште Морко кундемыште шочын.

Владимир Алесеевич Мухин Марий АССР, Морко район, Тыгыде-Морко ялысе кресаньык
ешеш 1888 ий 1 июльышто шочын. Изинекак неле кресаньык пашам пален. Ачаже колымо
годым тудлан вич ият уке ыле. Казанский учительский семинарийым тунем пытарыше
да ялыште туныктышылан ыштыше изаже тунемашат, илашат полшен. Владимирынат
туныктышо лиймыже шуын.

Февральский буржуазный революцийын кечылаштыже тудо полкысо салтак комитетым
вуйлата. 1917 ий август гыч Румынский фронтышто лиеш. Тушто революционный
шÿлышан салтак-влакын влиянийышт почеш большевик-влак деке кусна. Октябрь
революций жапыште, революций ваштареш кайыше генерал ден офицерым арестоватлыме
деч вара, 9 армийысе илышыш 29 корпусын командиржылан сайлалтеш. Шукат ок эрте
тиде корпус Социалистический гвардий лÿмым налеш да ошо-влак ваштареш кучедалаш
тÿҥалеш.

Ондак шоненыт: Татаро-Башкирский Республикышке татар ден башкир-влак гына пурат.
Но совещаний кайыме дене Юл воктенысе моло калык нергенат шоналташ кÿлын. В.
Мухин совещанийыш толшо-влакым шке калыкшын наказше дене палымым ыштен,
Татаро-Башкирский Республикым ыштыме нерген шонымашым марий-влак сайлан шотлат
манын, ончыкылык республикын границыжым кугемдаш ойым луктын, тушко
марий-влакымат пурташ ойлен. Мухин правительственный комиссийын составышкыже
пура, Татаро-Башкирский Совет Республикым ышташ полшаш тÿҥалеш. Тиде автономный
республикым ышташ граждансар чаракым шынден.

Марий центральный отдел Марий кундемыште шуко школым, педагогический курсым,
художественный академийым, театрым почаш задачым шынден, журналым, книгам,
брошюрым лукташ, газет изданийым кугемдаш ыштен. 1918 ий 24 сентябрьыште
Наркомнацын марий отделже пелен печать подотдел почылтын, а тудым вуйлаташ В. А.
Мухиным шогалтеныт.

1918 ий 1 октябрь гыч «Йошкар кече» марий коммунист газет лекташ тÿҥалын. Мухин
тÿҥ редакторжо лийын. Тидын годымак «Ӱжара» газетым редактироватлен улмаш. Тунам
«Ӱжара» литературный, культурно-просветительский изданий лийын шуын.

1919 ийыште Мухин коммунист партий радамыш пура. Ик жап РКП Казань губком пелен
марий секцийым вуйлатен, вара фронтышко, Йошкар Армийышке каен.

Эрвел фронтышто Колчак ваштареш кучедалме годым армийысе «Красный солдат»
газетым редактироватла. Азинын дивизийыштыже политотделыште пашам ышта.

1920 ийыште тудо пеш нелын черлана да шочмо велышкыже пöртылеш, марий
коммунист-влакын Всероссийский конференцийыштышт участвоватла.

Мемнан республикын экономикыжым шымлаш тудо кугу вниманийым ойырен. МарНИИ
директор улмыж годымак промышленность ден ял озанлык вияҥме йодышым шымлен. Шуко
статьялаште техника, экономика, механизаций да тунамсе производствым уэмдыме
нерген раш шоналташ ÿжын. Марий торфяниклан эҥертен, кугу ГРЭС-ым ышташ, Юл
воктене кагаз комбинатым ышташ ÿжын.

1931 ийыште савыкталтше статьяште тудо ончыкылыкын тул энергийже нерген шонкала,
атомный энергий нерген ойла, провода деч посна магнитный волна дене колтымо
энергий нерген шонкала.



https://mhr.wikipedia.org/wiki/%D0%9C%D1%83%D1%81%D1%82%D0%B0%D0%B5%D0%B2,_%D0%95%D0%BB%D0%B8%D0%B7%D0%B0%D1%80_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Елизар Николаевич Мустаев (4 апрель 1934, Шунсола ял, Шернур район) —профессор,
доктор наук, марий да финно-угор йылмышанчын ик эн тÿҥ колтымъеҥже, марий йылмын
стилистикыже да ойын культурыжо дисциплинылаште кумдан палыме специалист, России
Федерацийын кÿшыл школын сулло пашаеҥже, Марий АССР наукын сулло сомылчыжо,
Марий кугыжаныш университетын почётан профессоржо, Марий Эл республикын шинчымаш
министерство коллегийын членже. Тыгак мер пашаеҥ, шанче пашан, ятыр книган,
туныктышо–влаклан, школышто тунемше–влаклан, студент–влаклан учебно–методический
пособийын авторжо семын палыме.

Елизар Николаевич Мустаев 1934 ий вÿдшор тылзын нылымше кечыштыже Марий АССРын
Шернур районышто Шунсола ялеш шочын. Тÿҥалтыш шинчымашым Койсола шымияш школышто
поген. Школ деч вара Елизар Николаевич Шернур педучилищыш тунемаш пурен. 1953
ийыште тÿҥалтыш классын туныктышо дипломым налын. 1953 ийыштак Н.К. Крупская
лÿмеш Марий кугыжаныш педагогический институтыш историй ден филологий факультет
йылме да литератур отделенийыш тунемаш пурен. Тунемме жапыштак мер пашам шуктен
шоген: институтын комсомол комитетын членжылан шотлалтын, шке вуйлатыме
сылныктыш кружокышто участийым приниматлен, духовный оркестырыште семÿзгар ден
шоктен. Тунамак йылмешанче деке шÿмаҥын. 1957 ийыште МарНИИ студент–влакым
диалектологический экспедициыш ÿжын. Нунын коклаште Мустаев Е. Н. ден И.С.
Галкинат лийыныт. Нуно диалект материалым погеныт, МАССРын эр–йÿдвелыште
илыше-влакын да Киров областьын Советский районыштыжо кутырымо ойыртемыштым
шымленыт. Институтым Елизар Николаевич йошкар диплом дене пытарен. 1958 ийыште
тудым Параньга район Елеев кыдалаш школыш колтеныт. Тушто тудо руш да марий
йылмым туныктышылан пашам ыштен. 1961 ийыште Е. Н. Мустаевым республикын
Просвещений министерство аппаратышке школ инспекторлан пашам ышташ колтат. 1966
ий гыч — Оршанка педучилищын директоржо. Директорлан тыршымыж годым Елизар
Николаевич педучилищын материально-технический базыжлан да туныктышо-влакын
составшылан тÿҥ тÿткытым ойырен. 1969 ий мучаш гыч — КПСС Марий обкомын наука
отдел ден тунемме вер–влакын инструкторжо. Елизар Николаевичын жапше чÿдö лийын
гынат, шымлымаш пашам кудалтен огыл.1971 ийыште Мустаев Е. Н. Тарту
университетыш аспирантурыш тунемаш пурен. Тыште тудын вуйлатышыже академик Пауль
Аристе лийын. 1975 ийыште кандидатлык диссертацийым арален. 1977 ий гыч Е. Н.
Мустаев шке илышыжым кÿшыл школ дене кылда. 1977 ийыштак Марий кугыжаныш
университетын партком секретарьжылан тыршаш тÿҥалын. Ты жапыштак тÿҥ
преподавательлан, вара марий филологий кафедран доцентшылан пашам ыштен шоген.
1982 ийыште Елизар Николаевичлан мастар вуйлатыше, шымлызе, педагог семын Н.К.
Крупская лÿмеш Марий кугыжаныш педагогический институтын икымше проректор пашам
темленыт. Тушто тудо коло ий наре тыршен. 2002 ий гыч — организаций да
аккредитаций йодыш почеш проректор. 2008 ий гыч — Марий кугыжаныш университет
финно–угор институтын финно–угор йылмышанче кафедран профессоржо. Тиде ийлаштак
Елизар Николаевич шанче да методика кÿкшытыштö йылме теорий, финно–угор
йылмышанче да ойын культура почеш лекций–влакым лудын, диплом паша–влакым
вуйлатен. Тудын дисциплинылаштыже студент–влак кÿкшö да пеҥгыде шинчымашым
ончыктат. Мустаев Е.Н. ик гана веле огыл Оршанка райсоветын депутатшылан,
Йошкар–Олан калык совет депутатлан сайлалтын. Кызытсе жаплан Марий Эл
республикын шинчымаш министерство коллегийын членже.

Марий йылмыште синоним нерген йодыш (Пауль Кокла Рец.: Е. Н. Мустаев.Вопросы
синонимики марийского языка. Диссертация на соискание ученой степени кандидата
филологических наук, Тарту 1975. ) Вÿдшор тылзын 18 кечыштыже 1975 ийыште Елизар
Николаевич Тарту университетыште кандидатлык диссертацийым арален. Тудын темыже
«Марий йылмысе синонимикын йодышыже–влак». Официальный оппонентше–влак филологий
наука доктор профессор П. Алвре (Тарту) ден филологий наука кандидат П. Кокла
(Таллин) лийыныт. Диссертацийын цельже: марий литератур йылмыште лексический
синонимикын ойыртемалтше палыже–влакым ончыктымаш. Шымлымаш пашаште синонимын
структурыжо, значений дене чак кылдалт шогышо мут кокласе отношений нерген
йодыш–влак ончыкталтыт. Диссертацийлан тÿҥ важ семын 1930–шо ийла гыч тÿҥалын
1975 ий марте марий писатель–влакын произведенийыш лийыныт. Тыгак возымаште
марий йылме мутер, МарНИИн картотека мутерже кучылталтыныт. Диссертаций 197
лаштыкым айла да ончылмут, 3 глава, иктешлымаш, кÿчыкемдымаш–влак списке ден
библиографий гыч шога. Икымше главаште (6–58 лышташ) синонимын тÿҥ умылымашыже
да йодышын теорий могыржо ончыкталтыт. Марий йылме пример шотышто автор
значенийын эн изи единицыж дене синоним–влак тÿшкам ончыкташ лиймым палемда.
Диссертацийыште синоним радамыште мут–влак кокласе отношений ныл тÿшкалан
шелалтмаш ончыкталтеш. Пашаште синоним радамым ыштыше мут–влакын моло шомак–влак
дене кучылталт кертме ойыртемышт раш коеш. Кокымшо главаште (59–109 лышташ)
лексический синоним–влакын посна тÿшкаже–влак нерген возымо. Кумымшо, эн кумда
главаште (110–173 лышташ) синонимын важше–влак лончылалтыт. Тыште марий
синонимын поянлыкше сайын коеш. Е. Н. Мустаев синонимын важше семын мут
ышталтмашым ончыкта. Синонимым ыштыше важ семын мутын кусарыме значенийже
ончыкталтеш. Литератур йылмым диалектизм ÿмбач синоним дене пойдарымаш
палемдалтын. Тыгак диссертацийыште синоним радамын графический схемыже–влак
улыт. Е. Н. Мустаевын диссертаций пашаже марий синоним мутерым ыштымаште кызытат
кучылталтеш.

Марий синоним мутер 2000. 544 с. ( Куклин А. Рец.: Е. Н. Мустаев. Марий синоним
мутер. Йошкар–Ола: Мар. кн. изд-во, 2000. 544с. ) Тиде мутерым Елизар Николаевич
иканаште возен огыл. Синоним мут–влакым тудо эше 1968 ийыштак погаш тÿҥалын. Важ
шотеш тудо тÿрлö сылнымутан произведений, газет, журнал–влакым кучылтын. Икымше
синоним мутерым Е. Н. Мустаев И. Г. Иванов дене пырля 1975 ийыште луктын. Тудо
справочник семын возалтын. Тыште синонимын значенийжым, кучылталтме ойыртемжым
ончыктыме огыл, пример–влакат уке улыт. Но марий йылмын синонимлан поян улмыжо
рашак коеш. 1986 ийыште марий синоним мутер школлан пособий семын лектын. Тудо
шомакын смысловой, экспрессивный ден стилистический палыжым ончыкта. Мутерыште
ойышто да литературышто кумдан кучылталтше синоним–влакым ончыктымо. Нунын
значенийыштым, кучылталтме ойыртемыштым рашемдыме. Кажне синонимым сылнымут
литератур, газет, журнал да калык творчество гыч налме пример–влак дене
пеҥгыдемдыме. Чылаже 400 синоним радам уло, тушто 1870 мутым иктешлыме. 2000
ийыште лекше синоним мутер марий синоним кокласе смысловой ойыртемым,
кучылталтме аланым, могай стильыште кучылталтмыштым палемда.Кажне радам ончылно
семантика шотышто эн кумда значениян, моло шомак–влак дене куштылгын кылыш
пурышо да эн чÿчкыдын кучылталтме мут шога. Тудо тÿҥ шомаклан шотлалтеш. Вара
нейтральный, посна верлаште гына кучылталтше, мутланымаште кучылталтше
шомак–влак, диалектный мут–влак шогат да нунын деч вара руш йылме гыч пурышо у
шомак–влак верланат. Синоним радамым кÿэмалтше ойсавыртыш–влак ( улыт гын )
кошартат. Мутер 912 синоним радам, 3450 шомак да кÿэмалтше ойсавыртыш гыч шога.
Синоним радам–влак мутерыште алфавит почеш возалтыныт. Тидыже кÿлеш лексемым да
тудын синоним–влакшым куштылгын муаш полша. Синоним радам–влак тÿрлö характеран
шомакла гыч шогат (смысловой, экспрессивный да стилистический). Садлан синоним
тÿшкалаште нунын кучылталтме кумдыкыштым да вес шомак дене кучылталт кертмыштым
ончыктымо. Е. Н. Мустаевын «Марий синоним мутерже» — олык марий да эрвел марий
литератур йылмыште синоним шомак–влакым радамыш чумырымаште икымше шынык. Автор
диалект лексикымат шотыш налеш. Тидын дене тудо мондалтше шомак–влакым угыч
илышыш пурташ шонен. Мутер эн ончыч вузышто да школышто кызытсе марий йылмым
тунеммаште кучылташлан ышталтын. Тудо шочмо йылмым тунемаш кумылаҥда, йоча да
студент–влакын чоншупшмыкыштым почеш. Мутер материал писатель ден
кусарыше–влаклан кÿлешан.

9. Сылнымут текстым лончылымаш: туныктымо пособий / МГПИ им. Н.К. Крупской.
Йошкар-Ола, 2007. 196 с. 10. Сопоставительное языкознание. Русский и марийский
языки: учебное пособие / Map. гос. ун-т. Йошкар-Ола, 2013. 396 с.



https://mhr.wikipedia.org/wiki/%D0%9C%D1%83%D1%80%D1%8B%D0%B7%D0%BE_%D0%AD%D1%87%D0%B0%D0%BD

Александр Кожевников (тыгак Мурызо Эчан алмашлӱм дене палыме) (30 Шорыкйол 1984
ий У Торъял кундем Тошто Торъял ял) — марий кино да театр актёр, радиовӱдышӧ,
ди-джей, мурызо. 2005 ий гыч Марий Эл Радиошто вӱдышылан ышта, радион икымше
эфирышкыже лач тудак лектын. Шуко жап Марий самырык театрыште актёр семын
шуаралтеш.

30 Шорыкйол 1984 ийыште Марий АССР У Торъял кундем Тошто Торъял ялеш шочын. Йоча
пагытыште театр паша деке шӱмаҥын, школ тӱвыра пашаште шуаралтын. 2004 ийыште
И.С. Ключников-Палантай лӱмеш тӱвыра да сымыктыш колледжым тунем пытарен, Марий
самырык театрын труппышкыжо пурен.



https://mhr.wikipedia.org/wiki/%D0%9C%D0%BE%D0%B4%D0%BC%D0%BE_%D0%B0%D0%B2%D1%82%D0%BE%D0%BC%D0%B0%D1%82_(%D0%B0%D0%B7%D0%B0%D1%80%D1%82_%D0%BC%D0%BE%D0%B4%D0%BC%D0%B0%D1%88)

Мо́дмо автома́т — модмо пӧртыштӧ шогалтыме азарт модмаш-влаклан келыштарыме
аппарат. Модшо-влак тудын дене оксам сеҥен налаш тыршат. Модмо пӧртын
пашаеҥже-влак модмашышке огыт ушно.

Российыште тыгай аппарат-влак 2005 ий марте шогеныт. Вара у тӧртыкым пуртымо.
Тудын почеш модышлан автомат деч эн изи парыш 90 % деч шагалрак лийшаш огыл.
Икымше механик автомат-влак рычаг дене пӧрдаш тӱҥалыныт. Варажым барабаным
пӧрдыкташлан паҥгам шынденыт (рычаг тошто автоматым шарналтыме семын кодын).

Тачысе кечын электронике вияҥме дене модмо автомат-влакын тӱрлыкышт кугемеш
гына. У автомат-влак ышталтыт. Барабан-влакат электрон дисплейышке кусненыт.
Ынде экраныште тӧр шогалтыме вич диск коеш. Диск тогымышто тӱрлӧ сӱрет-влакым
вераҥдыме. Барабан-влак пӧрдыт, шогалтмеке, ала могай сӱрет ваш-ваш келшен толыт
гын, модшо сеҥен кертеш.

Модмо автомат-влак бизнесыште ик эн кугу парышым пуат. Системын администраторжо
тӱҥалтышыштак программышке парышым лукмо процентым шында: мутлан модшылан 80 %
окса пӧртылеш. Тиде процент 80-95 процент наре. Тӧртык почеш, 80 деч изирак
проценым шындаш ок лий. Но 80 %-тан автомат дене модмо годым 100 теҥгем чыкымеке
вигак 80 теҥгем вучыман огыл. Сеҥымаш тыланет огыл, а почешет толшо айдемылан
логал кертеш. Але мӧҥгешла, тый дечет ончыч айдеме оксам шӱшкын, а тый ик оксам
пыштенат да тыланет джек-пот логалын. Сеҥымаш ден сеҥалтмаш чокым лектеш. Кунам
айдеме модмашым тӱҥалеш, экраныште пуйто ӱжвата-влак пӧрдыт. Кӱлеш радам дене
тамга-влак шогалыт гын, айдеме сеҥа. Но экраныште койшо сӱрет - кумылым
нӧлташлан гына. Чынжым, модмашым тӱҥалмеке модшо нимом вашталтен ок керт, кеч
могай паҥгам умбакыже темдал - автомат ончылгочак шкаланже палемден - оксам пуаш
але пуаш огыл. Айдемын кумылжым кучашлан гына экран кӱлеш. Пытартыш жапыште
кино, мультфильм-влак гыч сӱрет-влакым кучылтыт, айдемым тидын дене автомат
воктене шогыктынешт. Айдеме онча, "нунын дене пырля модам", - шона, а чынжым
автоматын процессоржо икымше секундо гычак оксам пуымо шотышто шкаланже пашам
палемда да экраныште цифр--влак дене модаш тӱҥалеш.



https://mhr.wikipedia.org/wiki/%D0%9C%D0%B5%D0%BD%D0%B4%D0%B5%D0%BB%D0%B5%D0%B5%D0%B2_%D0%94%D0%BC%D0%B8%D1%82%D1%80%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Руш химик Димитрий Иванович Менделеев Тобольскышто шочын, гимназий директоржын
ешыште. Гимназийыште тунемме годым тудын сай отметкыже лийын, поснак сай латин
йылме ден. 1850 ийыште тудо естественный шанче пӧлкашке физикоматематике
факультетыш Петербургышто тӱҥ пединститутыш тунемаш пурыш. Тушто профессоржо
физик Э.Х. Ленц, химик А.А. Воскресенский, математик М. В. Остроградский
лийыныт. 1855 ийыште институтым шӧртньӧ медаль ден пытарен, да вуйлатыше
туныктышо Симферопольысо гимназийыште лийын. Вара Крым сар верчын Ришельен
лицейыш туныктышылан Одессыш кусарен.

1856 ийыште Петербургысо университетыште магистр кугытшым налын. 1857 ийыште
Менделеев шанче командировкыште Немыч Элыште лийын. Тушто Р.Бунзен, да Г.
Кирхгоф Гейдельбергысе университетын лабораторийышто пашам ыштен.

Тиде жапыште тудо шке тӱҥ тӧртыкшым «Вишкыдылыкым шолен шындашлан температуро»
почын. Таче тиде критический температуро маналтеш. 1860 ийыште вес рушла химик
дене тӱнямбалсе конгрессын пашашке ушнен. Туштак С.Канницаро молекуляр теорийлан
шке интерпретацийжым каласен лектын. 1861 ийыште Мендеелеев Российыш толын да
вара Петербургысо университетыште лекцийым лудаш кодын. 1861 ийыште «Органик
химий» тунемме кнагаже лектын. 1864 ийыште Менделеевым петербургысо технологий
университетыш сайленыт. 1865 ийыште доктор диссертаций «О соединении спирта с
водой» арален (тиде диссертаций верчын Менделеев 40-градусан аракам почын манын
каласат).

Тиде ийыштак Менделеевым технический химий профессорлан пеҥгыдемденыт. Кок ий
деч вара тудо органик огыл химий капедрым вуйлалтен. Кунам органик огыл химий
лекцийым лудаш тӱҥален, тиде нерген нимогай полшыкым муын огыл. Тунам тудо
тӱҥалеш шке пашажым «Основы химии» возаш. 1869 ийыште ончылмут тунемме кнагалан
тӱҥлыкын периодик четлыкым ыштен, а 1869 ийыште ӱарняште рушла химик мер
погынышто Н.А. Меншуткин Менделеев лӱм дечын периодик четлык нерген каласен.

Тиде четлык тунемме кнагам ышташлан тӱҥ полшык лийын. Менделеев илыме годым
«Основы химии» 8 гана лектын, адакат 5 луктыш англичан, немыч да француз йылмыш
кусарыме лектыныт.

Вара адак кок ий тиде четлыкыш Менделеев тӧрлатымашым да рашемдымашым ыштен.
1871 ийыште кок статьям возын «Естесственная система элементов и применение ее к
указанию свойств некоторых элементов» (рушла) да «периодическая законность
химических элементов» (немычла). Шке статьян верчын Менделеев атом висыкым
тӱҥлыкын тӧрлатен, да моло палыме огыл тӱҥлык нерген шонымашым луктын, тудо
нунын малпого нерген шонымашым лукташ лӱдын огыл.

Икымше жапыште Менделеевын шонымаш-влакым шанче мер йӱштӧ вашлийын. Такшым
тӱҥлыкын «экаалюминий» (галлий), «экабор» (скандий) да экасицилий (германий)
почмо деч вара тиде периодик тӧртык пагалымашым налын.

Периодылык туннемаш Менделеев илыш мучаш марте вияҥден. Вес шанче паша коклаште
лиеш каласаш пашам {comment|шулыктыш|раствор}} туннемаш , да шулыктышын гидрат
теорий чоҥымаш нерген (1865-1887). 1872 ийыште тудо газын пеҥгыдылык теорийым
тунеммен лектыш, 1874 ийыште Менделеев –Клапейрон тӧремдыш лийын. 1880-1885 ий
Менделеев йоҥыштымаш туткар нерген пашам ыштен, да дробьан шолтымашым темлен.

1888 ийыште мланде йымалне газ нерген шонымашым луктын, а 1891-1892 ий шикш деч
посна пычалтарым ыштымаш у технологийым луктын.

1890 ийыште Менделеевлан Калык сотемдарымаш министр да тудын коклаште шочшо
ваштарешла шонымаш-влаклан кӧра Петербургысо университетым коден каяшыже
логалын. 1892 ийыште «депо образцовых мер и весов» аралышлан шынденыт. 1893
ийыште тиде депо «висык шотышто тӱҥ палате» лийын. Тудын участвовастлымаш да
виктарымаш ден палатыште вунтын да аршинын прототип влакым уэмденыт, да англий
рушла висан системым ыштымаш кӱлешлан ончен.

ССРУын шанче академий премийым да шӧртньӧ медальым Меделеев лӱмеш негызлен. 1964
ийыште Менделеевын лӱмжо Бриджпорткысо университетын чапоҥаште Евклид, Архимед,
Н.Коперник, И.Ньютон, Г.Галилей, А.Лавуазье ден воктене кеча.



https://mhr.wikipedia.org/wiki/%D0%9C%D0%B5%D0%B4%D0%B2%D0%B5%D0%B4%D0%B5%D0%B2%D0%BE_%D1%80%D0%B0%D0%B9%D0%BE%D0%BD

Маскасола кундем, Медведево район (рушла Медведевский район) — Марий Элысе
муниципал район. Административ рӱдер — Маскасола ола сынан посёлко.

Кундем Марий Эл республикын йӱдвел-касвелныже верланен. Йӱдвелне — Оршанке
кундем, касвелне — Килемар кундем да Виче велын Санчурск кундемже дене, эрвелне
У Роҥго кундем, кечывалвелне — Провой кундем дене пошкудылана. Кумдык 2800 км²
(але 280 000 га) шуеш.

Маскасола (Медведево) ола сынан посёлко (поселок городского типа) Йошкар-Ола деч
8 меҥге тораште верланен, чынжым Йошкар-Ола деч чот огешат ойыралт, эркын-эркын
ола дене ушалтеш.

Кундемыш 2 ола шотан илем пура (Медведевский да Краснооктябрьский), 19 ял шотан
илем(Азановское, Азяковское, Ежовское, Знаменское, Кузнецовское, Кундышское,
Куярское, Люльпанское, Нужъяльское, Нурминское, Пекшиксолинское, Пижменское,
Русско-Кукморское, Руэмское, Сенькинское, Сидоровское, Туршинское, Шойбулакское
да Юбилейное).

Кундемыште Изи Какшан да Кугу Какшан эҥер-влак йогат, тыгак 26 изи эҥер, 16 ер,
32 пӱя, 66 куп уло. Тыгакак Йошкар-Олан икмыняр микрорайонышкыж вӱдым
мландейымалсе вӱдхранилище гыч колтат.

1 Шорыкйол 2010 ийысе шотлымаш почеш кундемыште 68 066 еҥ ила, нунын коклаште
олалаште — 21 644 еҥ, яллаште 46 422 — еҥ. Калык-влак коклаште тӱҥ шотышто руш
да марий-влак илат.

Чылажге Маскасола кундемыште 2 ола шотан илем (городское поселение) да 19 ял
шотан илем (сельское поселение) уло.:



https://mhr.wikipedia.org/wiki/%D0%9C%D0%B0%D1%81%D0%BA%D0%B8%D1%8F%D0%BB_(%D0%90%D2%A5%D0%BB%D0%B0%D1%88_%D0%BA%D1%83%D0%BD%D0%B4%D0%B5%D0%BC)

Маскиял (Марий Маскиял) (рушла Марийское Гондырево) — Российыште Одо Элын Алнаш
кундемыштыже Вожай эҥерын шола серыштыже верланыше Утчан ял шотан илемыш пурышо
марий ял. Калыкчот: 122 еҥ (2008 ий), 102 еҥ (2010 ий), 103 еҥ (2014 ий).

Алнаш кундемын кечывалвел-касвелныже лийын шога. Алнаш марте — 19 километр,
Ижевск марте — 142 километр.

Ялын лӱмжӧ одыла гондыргурт олык марла маска ял мут гыч лектын, тывеч —
«Маскиял»ыш савырнен. Ялыште чылт марий-влак гына илат, сандене южгунам «Марий
Маскиял» манын лӱмдат.

Чылт марий ял. Олык марий йылмым кучылтыт. Ял калык Эрвел марий (Урал марий)
тӱшкаш пура.



https://mhr.wikipedia.org/wiki/%D0%9C%D0%B0%D1%81%D0%BA%D0%B8%D1%8F%D0%BB

Маскиял (Марий Маскиял) (рушла Марийское Гондырево) — Российыште Одо Элын Алнаш
кундемыштыже Вожай эҥерын шола серыштыже верланыше Утчан ял шотан илемыш пурышо
марий ял. Калыкчот: 122 еҥ (2008 ий), 102 еҥ (2010 ий), 103 еҥ (2014 ий).

Алнаш кундемын кечывалвел-касвелныже лийын шога. Алнаш марте — 19 километр,
Ижевск марте — 142 километр.

Ялын лӱмжӧ одыла гондыргурт олык марла маска ял мут гыч лектын, тывеч —
«Маскиял»ыш савырнен. Ялыште чылт марий-влак гына илат, сандене южгунам «Марий
Маскиял» манын лӱмдат.

Чылт марий ял. Олык марий йылмым кучылтыт. Ял калык Эрвел марий (Урал марий)
тӱшкаш пура.



https://mhr.wikipedia.org/wiki/%D0%9C%D0%B0%D1%80%D0%B8-%D0%A2%D1%83%D1%80%D0%B5%D0%BA_%D0%BA%D1%83%D0%BD%D0%B4%D0%B5%D0%BC

Марий Тӱрек кундем (Марий-Турек район, Марий Турек район; рушла Мари-Турекский
район) — Марий Элыште мунициапал район. Административ рӱдер — Марий Тӱрек — ола
сынан посёлко.

Марий Тӱрек кундем Марий Эл Республикын эрвелныже верланен. Йӱдвел-эрвелне —
Виче вел дене, кечывалвел-эрвелне — Татарстан республик дене, касвелне — Марий
Элысе Шернур, Поранча да Морко кундем-влак дене пошкудылана.

Кумдык:1,5 тӱж. меҥ². Кужыт: 76 меҥ. Лопкыт: 36 меҥ. Мландын кумшо ужашыжым
чодра налеш. Тыште шуко корем, курык уло. Нур, олык, чодра, куэр-влак дене
верысе пӱртӱс поян. Илем-влак эн чӱчкыдын ӱлнырак верланеныт, кӱкшытыштӧ огыл.

Марий Тӱреклан негызым 1699 ийыште пуымо. Марий Тӱрек кундем 1924 ийыште
ышталтын.

Марий Тӱрек кундемын эртымгорныжо Виче вел дене кылдалтын. Кок тӱжемше
идалыкыште ты вер марий-влакын рӱдерышкышт савырнаш тӱҥалын. Варажым Виче
эҥерыште Малмыж онлык шочын. Марий-влакын феодал ушемышт лийын, кызытсе Марий
Тӱрек кундемын ужашыже тушко пурен. Озаҥым налмаш годым Малмыж он Полтыш, виче
марий-влакын вуйлатышыже суас-влак велыште кредалын. А тунам курыкмарий-влак
Акпарсын вуйлатымыж почеш руш-влаклан полшеныт.

Верысе калыкым чыштырен кучашлан XVI курым мучашыште москосо виктем марий
мландыште форпост-ола-влакым чоҥаш тӱҥалыныт. 1584-ше ийыште Вӱрзым эҥер серыште
Вӱрзым карманым Уржум олаш савырненыт, тудо вигак уездын рӱдерже лийын, тушко
кызытсе Марий Тӱрек кундемын ужашыжым пуртеныт. Ты жапыштак марий-влакын
Малмыжым руш карманыш савыреныт. Ты верлаште марий-влаклан апшат пашм шукташ,
ола деке лишемашат чареныт. Кугу эҥерла гычат нуным поктен колтеныт. Тунам Марий
мландын тӱржӧ изиш касвелкыла куснен. Тӱрек ола гыч кайымеке, марий-влак у
илемым чоҥеныт, тошто лӱмымак коденыт, тыге Марий Тӱрек шочын.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D1%8E%D0%BC%D1%8B%D0%BD%D0%B9%D3%B1%D0%BB%D0%B0

Тылзе - Мланде Аван суртпогыжо. Тудым Кава юмын ӱлыл каштасе вес могыр суртшылан
шотлаш лиеш. Мланде дене тылзе пеш келшен илат, ваш-ваш полшат. Вес галактик гыч
толшо сандалык уна эн ондак тылзыш логалешж. Тыгеже, тылзе - Юмын мӱндыр унам
вашлийме кудыжо. Мланде йыр пӧрдшыжла, Тылзе Ава ӱлыч кайымыж годым, туран
пӧрдмыж годымат мемнам эскера. Кӱлеш годым, Ош Кугу Юмын ойжым шуктен, мемнан
пӱрымашнам иземден але ешарен сеҥа. Тылзе гыч уверым ме пылыш мурымо годым
колына. Тиде жапыште ала-мо гынат ешаралт але мӧҥгешла, шагалем кертеш. Чыла
тиде пашам Суксына шукта. Тудак мемнан мом ыштымынам Тылзе Авалан каласкален
шога.

Марий юмыйӱлан вияҥме корныжо тӱрлӧ шӧрынан. Совет власть годым кумалтышым
эртарымаште чаракым, поктылмашым шижын гын, 1991 ийыште марий юмыйӱла у шӱлышым
налын. Икымше гана онаеҥ -влак кугу погынымашым эртареныт. Тудо пагытыште
Госсекретарьлан ыштыше Николай Федорович Рыбаковын, Василий Васильевич Ивановын,
Алексей Изергиевич Якимовын, Михаил Егорович Шиляевын надырышт моткоч кугу.
Икымше вашлиймаште онаеҥ-влак «Ошмарий-чимарий» марий юмыйӱла ушемым чоҥаш
пунчалыныт, Уставым пеҥгыдемденыт да икмыняр жап гыч Россий Федераций юстиций
министерствыште регистрироватленыт. Александр Михайлович Юзыкайн марий-влакым
Параньга район Олор ялысе отышко Тӱня кумалтышыш чумырен. Вес ийын кугу
кумалтышым Шернур районысо Купран отышто Михаил Егорович Шиляев эртарен. Тушко
Свердлов кундем гыч Борис Алексеевич Александров, Башкортостан гыч Шамыкаев
Шамрат Шамратович да Юрий Адрашев толыныт. Кумалаш 1500 еҥ лектын. Вес кечынже
пошкудо Чылдемыр ялыште онаеҥ -влакын марий юмыйӱлам аралымаш да вияҥдымаш теме
дене регион кӱкшытан конференций эртен. Конференцийым В.Васильев лӱмеш марий
шанче да шымлыше институтын этнологий пӧлкам вуйлатышыже Попов Никандр Семенович
вӱден.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%B0%D0%B2%D1%82%D0%BE%D0%BD%D0%BE%D0%BC_%D0%B2%D0%B5%D0%BB

Марий автоном вел — территориал вел, ССРУ-н ужашыже. 1920 ийыште Кылме тылзын
4-шо кечыныште ыштыме, 1936 ийыште Теле тылзын 5 кечыныште Марий АССР-ыш
кусарыме.

1918 ийыште Российым Элкӧргӧ сар авалтен. Марий калыкат тидепуламыр деч ӧрдыжеш
кодын кертын огыл. Поснак эрвел марий коклаште кугу шеледымаш лийын. "Ошо"-влак
кундемыштышт озаланыме годым шукын нунын армийыш логалыныт: кӧ шке кумылжо дене,
кӧ виеш. Тыгодым тӱжем дене марий-шамыч Йошкар Армийыште лийыныт.

Вес могырым, марий яллаштат ваш-ваш шогымаш шочын. Большевик партий да Совет
кучем яллашке "кулак"-шамычын "уто" кидым погаш пычалан продотряд-влакым
колтеныт. Нунылан полшаш "йорло комитет" (йорком, рушла комбед)-влакым
чумыреныт, тушко тӱҥ шотышто йолагай, еҥ кӱшеш илаш йӧратыше, аракалогар,
шотдымо еҥ-влак ушненыт. Нунылан, кидышкышт саркуралым кучыктен, "поян"-шамычын
киндыштым кычалыктеныт. Шуко вере ял калыкын чытышыже пытен, да тудо
продотряд-влак ваштареш восстанийым тарватен (Ямангаш, Оршанке да т.м.).

Тунамсе марий мер пашаеҥ-влак чыланат кресаньык еш гыч лектыныт. Яллаште мо
ышталтмым ужын, нуно Совет кучемлан ӱшаным йомдараш тӱҥалыныт. Тиде 1918 ий
пеледыш тылзыште Озаҥыште эртаралтше Марий калыкын 2-шо погыныштыжо тӱжвак
лектын. Совет кучем деке отношенийжым каҥашыме годым тудлан ӱшаным пуаш ӱжшӧ
пунчалым ӧрдыжкӧ кораҥденыт да коктеланыме пунчалым луктыныт: чумыр марий калык,
шемер кресаньык улмыжлан кӧра, тугай кучемлан ӱшаным пуышаш, кудо шке
политикыжым шемер калыклан келшышын виктараш тӱҥалеш. Оҥай: тыгай пунчалым
тиддеч ончыч Совет кучем верч чот шогышо кок еҥ - Озаҥ марий комиссар В.А.Мухин
да Ӱпӧ марий комиссар А.К.Калистратов - темленыт.

Идым тылзын 1-ше кече гыч В.А.Мухин ден Н.А. Алексеев Озаҥыште большевик шӱлышан
"Йошкар Кече" газетым лукташ тӱҥалыныт, "Ӱжарам" вашке петыреныт.

1918 ий 17 Телыште Н.А.Алексеев тыгай пунчалеш кидым пыштен: "Рӱдӧ Марий ушем
марий пролетариат да шемер кресаньыклан йӧрдымӧ мер пашам виктара; сандене тудым
эрелан петыраш". "Марий ушем" ушнык-влаклан тӱвыра-просветительский паша дене
гына серлагаш кӱштымӧ.

Тыге демократий шӱлышан марий ончылъеҥ-влакын эрык верч кучедалаш тарваныме
пашашт кӱрылтын. Нунын ончылно ынде неле чон йодыш шогалын: але у кучем дене
келшен илаш, але тудын ваштареш шогалаш. Шукыжо, мер-политик корно деч кораҥын,
тӱвыра, сылнымут да туныктымо пашалан пижыныт. Вет тидым ышташ у кучем йӧным
петырен огыл. Шочмо йылме дене туныктышо школ, газет да кнага лукмо паша шарлен,
тоштер да театр почылтыныт. Чыла тиде пашам коммунист-влак тӱткын эскереныт
гынат, шочмо калыкын уш-акылжым вияҥдаш полшышо паша ончыл марий еҥ-шамычлан
чоныштым лыпландарен.

1920 ий пургыж тылзыште Озаҥ олаште марий чулым (активный) пашаеҥ-влакын Пӱтынь
Российысе погынымаш эртаралтын. Тушто тӱҥ верым Н. А. Алексеевын Марий автономий
нерген докладше налын. Тунам тиде йодыш пешыжак раш лийын огыл. Докладыште да
пунчалыште марий илыме чыла верым - Кострома губерний гыч тӱҥалын, Пермь мланде
марте - автономий дене авалташ шонымаш коеш. Но кузе тидым ышташ? Вет кугыжан
кучемын колониальный политикыжлан кӧра марий-влакын илыме верышт тичмаш лийын
огыл, нуно шуко вере весе-влак дене варналтыныт.

Картам да моло кагазым ямдылыме жапыште Суас республикым (ага тылзыште) да Чуваш
автоном велым (пеледыш тылзыште) почмо. Тудлан кӧра Озаҥ губернийым пуженыт,
Чыкма уездым Угарманлан кучыктеныт, Чарлам Виче губернийлан пуэныт. Шовакшэҥер
уезд пӱтынек (ты шотышто кызытсе Провой кундем да Юлсер кундем ужашыже) Чуваш
велыш логалын. Тыгеже, марий-влакын илыме мланде, иктыш чумыралтме олмеш, эше
чотрак шаланен.

Но тиде декретыште автономийым увертарыме гына. Ончыктымо огыл: могай вер-влак
шкевуя велыш пурат, могай тудын рӱдӧ олаже, вуйлатыше илтарманже. Сандене С. А.
Черняков у декретым ямдылен, да тудым 25 кылмыште пеҥгыдемдыме. Марий
автономвелыш Чыкма да Чарла уезд-шамыч, Вӱрзым, Яраҥ, Шурдӱҥ уезд-влакын ужашышт
пурталтыныт; рӱдӧ олалан Чарлам увертарыме. Тидын годым Шавашар уездыш пурышо
Юлын шола серысе марий мланде шотышто коктеланен возымо: тиде йодышым МАО да
ЧАО-н вуйлатыше илтарман-влак, пырля каҥашен, келшен, решатлымаш улыт.

Ынде 25 кылмысе декретыште ончыктымо верлам иктыш чумыраш кӱлын.
Шорыкйол-пургыжыште тидым ыштыме. Велым кум кантонлан пайлыме: Йошкаркакшан
(Краснококшайский), Чыкма (Козьмодемьянский) да Шернур (Сернурский). Да "Шкевуя
Марий кундемым" чумырен шуктымым пайрем семын палемдыме шуын. Ревкомын пунчалже
почеш тыгай пайремым 1 ӱярняште эртарыме. Шабдар Осып марий калыклан йывыртыме
илыш толеш манмылан ӱшанен, куанен возен (а Иван Степанови Ключников-Палантай)
тидлан чапле семым серен):



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%AD%D0%BB_%D1%80%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B5

Марий Эл Республик (курыкмарла Мары Эл Республик; рушла Республика Марий Эл) —
Россий Федерацийын субъектше, Юлсер федерал йырвелыш пура. Марий Эл да Марий Эл
Республик ик виян лӱм улыт.

Марий Эл Эрвел-Европысо тӧрверын эрвел могырышто, Юлын покшел йогыныштыжо
верланен.

Шола серын касвел ужашыжым купан Марий лапвер налеш. Республикын касвелныже Юлыш
Вӱтла кугу эҥерйол ушна. Эрвелнырак лапвер мучко, Виче аркан кечывалвел тайылже
гыч йогаш тÿҥалше, Юлын шола эҥерйолжо-влак йоген эртат: Изи Кундыш да Кугу Ошла
эҥерйолвлак дене пырля Изи Какшан, Кугу Кундыш да Рӱде эҥерйол-влак дене пырля
Кугу Какшан. Нунын лапыштышт шуко чодыра ер уло.

Республикын эрвел ужашыже Виче арка тураште верланен, аркан кӱкшытшö 275 м
марте. Тушто мландыÿмбал тöр огыл, тудо тÿрлö эҥер лапла да коремла дене
шеледалтын. Нунын коклаште Виче вӱдкундемысе эҥер-влак: Лаж, Талман, Шӱкшан да
моло эҥерйол-влак дене пырля Лемде; Пувӱд, Вӱрзым, Шошма; Шора, Йыр да Ӱшӱт
эҥерйолвлак дене пырля Юлын шола эҥерйолжо Элнет.

Республикын 14 районжо гыч Юлын пурла серыштыже иктыже гына верланен — Курык
марий (Кырык мары) район. Тудо Юлвел кӱкшака верын йӱдвел тӱрыжым айла. Туштак
Юлыш Шур, Сумка, Йынга, Арйынгы, Шундыр (Шӹндыр) эҥерйол-влак йоген пурат.

Калыкчот: 703 200 еҥ (2008 ийыште), 711 540 (2006), 728 000 (2002). Чаклык: 30,9
еҥ/км² (2005), ола калык: 63,1 % (2005).

Йошкар-Олаште, Юлсер олаште, Йошкар-Ола воктене верланыше икмыняр яллаште да
республикын касвелыштыже руш-влак шукырак улыт. Ялысе вер-шӧрлаште шукырак
марий-влак илат, Курыкмарий кундемыште — йылме да тӱвыра шотышто олыкмарий-влак
деч ойыртымалтше курыкмарий-влак. Провой кундемыште икмыняр кукмарий (чуваш) ял
уло. Суас-влак тӱҥжым Йошкар-Олаште, Юлсер олаште, тыгак Поранча да Марий Тӱрек
районлаште илат.

Финнугор полко-шамыч акрет годсек кызытсе касвел, йӱдвел да покшел Российын
ужаштыштыже верланен ылеве. Марий Эл верланыме верыштыже шуко акрет годсо
арвер-влак кодыныт, кудо икымше тӱжемийлашке мемнан курымашлык (Кристос шочмо)
деч ончыч пурат. Шке лодкален возымо тиштым йомдарымылан да суас акрет годсо
кагазвлак Озаҥ кучымаш жапыште пытарымылан кӧра шукырак увервлак покшел Юлышто
руш курымсерышвлак дене кылдалтын.

Марий-шамычым эн ондак VI курымышто лишне гот калыкын эртымгорнызо Иордан merens
семын палемден. Вара X курымышто казар курымсерышче марий-шамычым Ц-р-мис семын
палемден. Тыге руш-влак нунын дек ончыл (касвел) марий-шамычым (мӓрӹ) «меря»,
шеҥгел (эрвел) марий-шамычым (марий) «черемис» лӱмден тӱҥалыныт. Тыгак
суас-шамыч марийкалыкым «сярмысь» але «чирмеш» лӱмденыт. Тиде жапыште марийвлак
пошкудо Юлысо Булгарий дене, кудо кызытсе Суас Эл олмышто верланен ыле, лишыл
кылым кученыт. Тудым 1236 ийыште Бату-онын саркалык кырен шалатен. Тиддеч вара
Шӧртньӧ Урда лиймеке марий-влак нунын дене сай кылым кученыт. XIII—XV курым
коклаште марий-шамыч Шӧртньӧ Урдаш да Озаҥ онлыкыш пуреныт.

IX курым гыч марий калык эрвелыш кайыше Киев Русьысо славян-шамыч дене кылдалт
шогат. Нуно марий мландыш пуреныт да икмыняр ожно марий ола олмылаште илаш
тӱҥалыныт (Нӧрӧ ола, Ростов), тыгак у олам шынденыт: Ярославль, Суздаль,
Владимир, Угарман. Эркын-эркын касвел марий Христианлыкыш пурымеке славянлаҥдат,
Кристос тыныш пуртымаш ваштареш шогышо еҥ-влак куржыт эрвелыш, марий мландын
кӧргыш. Кокла курымлаште марий кундемыште руш-суас вашпижмаш (руш ден суас
калыкын вашпижмашыже) чӱчкыдын лиеда (тыглай паша лиеш). Тидын жапыште марий
калык суас велне лиеш. Кужу жап суас ден марий калык-шамыч сеҥышыш лектыт,
варажым Шучко Йыван ончылгоч шонен пыштыме да руалтен налме сарым тӱҥалеш: 1546
ийыште курык марий калыкын мландыже (Юлын пурла серже) Моско йымак логалеш, 1552
ийыште Чар саркалык Озаҥ-олам налыт, да олык марий-влак йозакым Москолан тӱлаш
тӱҥалыт. Варажым шонен пыштыме колонизаций тӱҥалеш: тыге 1557 ийыште негызым
пыштыме Шовакшэҥер олалан, 1583 ийыште — Чыкмалан, 1584 ийыште — Чарлалан
(кызытсе Йошкар-Ола). Марий мландыште тиде жапыштак Шынчара, Яраҥ, Вӱрзым,
Малмыж руш карман-влакыш савырненыт. 1552 иймучаш гыч марий мландыште тушман
ваштареш утарыше кредалмаш ылыжын. Руш курымсерышчешамыч тиде 30 ий наре шуйнышо
кредалмашым «черемис-влакын сарышт» лӱмденыт. Тунам шуко марий тӧратушка да
тыглай калыкын пелыштыже марий калыкын эрык верч пытен. Шуко онвлаклан Турцийыш
да Крымыш куснаш логалын.

Кристиан тынеш виеш пуртымылан кӧра марий-шамыч суртым-ялым коден эрвелыш илаш
куснаш тӱҥалыт. Икымше Пӧтыр годым марий-влакым саркызматыш (армийыш) налаш
тӱҥалыт, вершӧрын шанче шымлымаш эртаралтеш, марий йылмын икымше кириллик
йӱкпале негызеш возымаш лектеш. 1792 ийыште Вениамин Пуцек-Григорович кириллице
негызеш икымше марий йылмылончым савыкта. Марий калыкын илышыже пеш неле лийын,
садлан шуко марий Пугачовын сӧгалтымашыже годым Руш кугыжаныш ваштареш
кучедалын.

1872 ийыште Озаҥ олаште туныктышо семинарий почылтеш. Тушто Юл кундемысе чыла
калыкым, тидын шотышто марий-влакымат, туныкташ тÿҥалыт. Тиде марий калыкын
илышыштыже кугу ошкылым ончыко ышташ полшен. Марий школ-влак почылтыт, марий
кнага-влак савыкталтыт, тыгак тунемме кнага-влакат. 1917 ийысе Пургыж революций
кугыжан кучемжым сӱмырал шуа. Тыге марий калыкланат моло дене иктӧр кертыжан
(равноправный) лияш, шке вийжым чумырен, эрыкыш, волгыдо илышыш лекташ корно
почылтеш. 1917 ий сорла тылзыште Ӱпӧ губернийын Пӱрӧ олаштыже икымше Марий Погын
эртен.

1920 ийыште Кылме тылзын 4-шо кечынже Марий автоном велым ыштыме нерген декретым
луктыныт. Марий автоном вел кум контоныш шеледалтын: Йошкаркакшан
(Краснококшайский), Чыкма (Козьмодемьянский) да Сернур (Сернурский).

1936 ийыште Теле тылзын 5 кечынже Марий АССР-ыш савырыме. Марий автономийым
ыштыме дене марий йылме кугыжаныш статусым налын. Марий тӱвыра, сылнымут, савык,
школ виянаш тӱҥалыныт. 1930–шо ийлаште педагогике, чодыра технике институт-влак
почылтыныт, йылмым, сылнымутым да эртыкым шымлыше марий институт пашам ышташ
тӱҥалын, театр почылтын.

1990 ий гыч Марий Эл Республик лиеш. 1920 ийлаште кок иктӧркертыжан йылме шырым
шынденыт: олыкмарий йылме да курыкмарий йылме. Тыгодым марий йылмыште тыгак кугу
кундемойвлак уло (касвел-йӱдвел, малмыж, эрвел) да шуко верысе кутыртыш. 1930
ийлаште, моло калык республиквлак дене тӧр, чыла марий интеллигентвлакым пытарен
улыт. Эркын-эркын марийвлак республикыште шагалемын толеш, марий йылме политик
пызырымашлан кӧра руш йылме дене вашталтыме.

Эн кугу ыштыквер-влак: ПАУ «Йошкар-Оласе шылкомбинат», Марий машинчоҥышо завод,
полупроводниковый прибор завод, Йошкар-Оласе чодыра озанлыклан машинам чоҥышо
завод-влак, механик завод (велосипед-влак; Йошкар-Ола), завод
«Электроавтоматика» (Йошкар-Ола), Марий целлюлоз-кагаз комбинат (Юлсер-Ола), АУ
«Марбиофарм» (эм), коваште завод.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%AD%D0%BB_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D1%8B%D0%BD_%D0%BA%D0%B0%D0%BB%D1%8B%D0%BA_%D0%B0%D1%80%D1%82%D0%B8%D1%81%D1%82%D1%88%D0%B5

Марий Эл Республикын калык артистше (рушла Народный артист Республики Марий Эл)
— чап лӱм, Марий Эл Республикын кугыжаныш награде. 1939 ий 27 Сорлаште лекше
МАССР Кӱшыл Каҥаш Президиумын Кӱштыкшӧ почеш негызлыме.

Чаплын образым чоҥымылан, спектакль, кинофильм, телеспектакль, телефильм,
концерт да эстраде программе, сем, теле- да радиопроизведенийым ыштымылан
артист, режиссёр, балетмейстер, дирижёр, хормейстер-влаклан пуалтеш. Ты годым
тӱвырашке тиде паша кугу надырым пыштышаш, калыкыште пагалымашым пуышаш. Марий
Эл Республикын сулло артистше але Марий Эл сымыктышын сулло пашаеҥже чап лӱмым
налме деч вара 5 ий эртымеке гына пуалтеш. Кызыт Марий Эл Республикын
Президентше тиде чап лӱмым пуа. Удостоверений ден оҥ тамгам кучыктат. 2008 ий 1
Сӱремлан 90 еҥ тиде чап лӱмым налын.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%A2%D3%B1%D1%80%D0%B5%D0%BA_%D1%80%D0%B0%D0%B9%D0%BE%D0%BD

Марий Тӱрек кундем (Марий-Турек район, Марий Турек район; рушла Мари-Турекский
район) — Марий Элыште мунициапал район. Административ рӱдер — Марий Тӱрек — ола
сынан посёлко.

Марий Тӱрек кундем Марий Эл Республикын эрвелныже верланен. Йӱдвел-эрвелне —
Виче вел дене, кечывалвел-эрвелне — Татарстан республик дене, касвелне — Марий
Элысе Шернур, Поранча да Морко кундем-влак дене пошкудылана.

Кумдык:1,5 тӱж. меҥ². Кужыт: 76 меҥ. Лопкыт: 36 меҥ. Мландын кумшо ужашыжым
чодра налеш. Тыште шуко корем, курык уло. Нур, олык, чодра, куэр-влак дене
верысе пӱртӱс поян. Илем-влак эн чӱчкыдын ӱлнырак верланеныт, кӱкшытыштӧ огыл.

Марий Тӱреклан негызым 1699 ийыште пуымо. Марий Тӱрек кундем 1924 ийыште
ышталтын.

Марий Тӱрек кундемын эртымгорныжо Виче вел дене кылдалтын. Кок тӱжемше
идалыкыште ты вер марий-влакын рӱдерышкышт савырнаш тӱҥалын. Варажым Виче
эҥерыште Малмыж онлык шочын. Марий-влакын феодал ушемышт лийын, кызытсе Марий
Тӱрек кундемын ужашыже тушко пурен. Озаҥым налмаш годым Малмыж он Полтыш, виче
марий-влакын вуйлатышыже суас-влак велыште кредалын. А тунам курыкмарий-влак
Акпарсын вуйлатымыж почеш руш-влаклан полшеныт.

Верысе калыкым чыштырен кучашлан XVI курым мучашыште москосо виктем марий
мландыште форпост-ола-влакым чоҥаш тӱҥалыныт. 1584-ше ийыште Вӱрзым эҥер серыште
Вӱрзым карманым Уржум олаш савырненыт, тудо вигак уездын рӱдерже лийын, тушко
кызытсе Марий Тӱрек кундемын ужашыжым пуртеныт. Ты жапыштак марий-влакын
Малмыжым руш карманыш савыреныт. Ты верлаште марий-влаклан апшат пашм шукташ,
ола деке лишемашат чареныт. Кугу эҥерла гычат нуным поктен колтеныт. Тунам Марий
мландын тӱржӧ изиш касвелкыла куснен. Тӱрек ола гыч кайымеке, марий-влак у
илемым чоҥеныт, тошто лӱмымак коденыт, тыге Марий Тӱрек шочын.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%A2%D3%B1%D1%80%D0%B5%D0%BA

Марий Тӱрек (рушла Мари-Турек) — Российыште Марий Элыште верланыше ола сынан
посёлко. Марий Тӱрек кундемын рӱдерже. Калыкчот: 6556 еҥ (2000 ий), 5164 еҥ
(2010 ий), 4669 еҥ (2014 ий).

Икымше гана официалле кагазыште Марий Тӱрек нерген 1699 ийыште возымо. Тиде ийым
кызыт Марий Тӱрекым негызлыме ийлан шотлалтеш. Но калык тыште 100 ий тиддеч
ончычат илен, южо тошто официалле кагаз-влак мемнан марте аралалт кодын огытыл.

XVI курымын кокымшо пелыштыже марий-влак эрык верч кучедалаш тӱҥалыныт. Руш
саркалык нуным шалатеныт да верысе калыкым эскерашлан форпост-ола-влакым
чоҥеныт. Марий-влаклан апшат пашам шукташ, олалаште илаш чареныт. Кугу эҥер
серла гыч нуным вес верыш илаш колтеныт. Виче эҥер гычат марий-влаклан каяш
логалын. Тӱрекыште илыше марий-влак тушеч касвелыш каеныт да у ялым чоҥеныт. У
илемым тошто лӱм дене лӱмденыт, тыге Марий Тӱрек шочын. Виче эҥерыш марий-влак
деч вара толшо руш-влак илемын лӱмыштыжӧ «ӱ» йӱкпалым «у» фонеме дене
алмаштеныт. Тыге Русский Турек илем шочын.

Тӱҥалтышыште у ял эҥерын шола велыштыже верланен, таче тушто эмлымвер-влак
шогат. Негызым, очыни, Ози лӱман марий пыштен. 1930-шо ийлаштат верысе калык
тиде верым Ози курык лӱмден. Но тыште моткоч кугу чер шарлен. Эпидемий деч
аралалташлан нуно чыла пӧрт-влакым йӱлалтеныт да эҥерын пурла серышкыже илаш
кусненыт. 1699 ийысе кагазыште 23 еҥын лӱмыштым возымо. Нуно еш кугыза-влак
лийыныт, йӧзакым тӱленыт. Тугеже гын, тиде жаплан тиде верыште 23 еш илен.
1780-ше ий марте Тӱрек илем Озаҥ губернийын Уржум уездышкыж пурен. Вара, Вятский
наместничеством, чоҥымо дене Уржум уезд тушко куснен.

XVIII курым тӱҥалтыш марте верысе калык чимарий йӱлам кучен. 1716-1717 ийласе
еҥшотлымаш почеш тыште илыше еҥ-влакын ик руш але танле лӱмат лийын огыл. Чылан
марий лӱм-влакым нумалыныт. Христиан миссионер-влакын пашашт лектышым конден
огыл. Сандене 1766 ийыште тыште пу черкым шогалтеныт. Тӱрек сола сыным налын.
1766 ийлан волостьышто 403 тынеш пурышо, 77 ыреслалтдыме марий да 56 суас -
мусульман илен. Тынеш пуреныт гынат Ош Кугу Юмылан кумалыныт.

1838 ийыште ты верыште Озаҥ-Юмынава черкым шогалтеныт. Кунам илем сола сыным
налын, тушко руш-влакат илаш толаш тӱҥалыныт. Ончыч юмызо-влакын ешышт, волость
вуйлатыше-влак, вара амалкалче-влак. Нуно черке деке лишкырак шке пӧртыштым
шогалташ тыршеныт, тыге марий ял воктене руш урем шочын. Поп урем лӱмым налын,
вес мучашыжым Кабак урем маныныт. Таче тудым Комсомольский лӱмдат.

Марий да руш урем-влак Лапке урем дене ушалтыныт. Тудын мучашыжым Корак урем
маныныт. Вара тудо Советский урем лийын. Марий уремым шке жапыште Колхоз урем
маныныт, вара Василий Мосолов академикын лӱмжым налын.

1867 ий гыч Вӱрзымысе земской управе ышталтеш. Тӱрек угыч волостной рӱдерыш
савырна. Тыгак тудо эше стан лиеш — становой пристав тыште илаш тӱҥалеш. Тиде
жаплан Виче губерний, Вӱрзым уезд, Тӱрек селаште 56 сурт лийын, 522 еҥ илен;
нунын кокла гыч 232 пӧръеҥ да 290 ӱдырамаш.

1845 ийыште Павел Чистосердов священникын пӧртыштыжӧ приходской тӱҥалтыш
училищым почыныт. Константин Старцев ден Сергей Увицкий священник-влак икымше
туныктышо лийыныт.

1871 ийыште Вӱрзымысе уездный земствын оксаж дене Тӱрекыште кок классан училищым
почмо. Икымше ийын 87 йоча тунемын. Вара земский управе деч ссудым налмеке кок
пачашан кӱ пӧртым чоҥеныт. Шке жапыште тиде училищым Василий Мосолов тунемын
пытарен.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%A2%D1%83%D1%80%D0%B5%D0%BA_%D0%BA%D1%83%D0%BD%D0%B4%D0%B5%D0%BC

Марий Тӱрек кундем (Марий-Турек район, Марий Турек район; рушла Мари-Турекский
район) — Марий Элыште мунициапал район. Административ рӱдер — Марий Тӱрек — ола
сынан посёлко.

Марий Тӱрек кундем Марий Эл Республикын эрвелныже верланен. Йӱдвел-эрвелне —
Виче вел дене, кечывалвел-эрвелне — Татарстан республик дене, касвелне — Марий
Элысе Шернур, Поранча да Морко кундем-влак дене пошкудылана.

Кумдык:1,5 тӱж. меҥ². Кужыт: 76 меҥ. Лопкыт: 36 меҥ. Мландын кумшо ужашыжым
чодра налеш. Тыште шуко корем, курык уло. Нур, олык, чодра, куэр-влак дене
верысе пӱртӱс поян. Илем-влак эн чӱчкыдын ӱлнырак верланеныт, кӱкшытыштӧ огыл.

Марий Тӱреклан негызым 1699 ийыште пуымо. Марий Тӱрек кундем 1924 ийыште
ышталтын.

Марий Тӱрек кундемын эртымгорныжо Виче вел дене кылдалтын. Кок тӱжемше
идалыкыште ты вер марий-влакын рӱдерышкышт савырнаш тӱҥалын. Варажым Виче
эҥерыште Малмыж онлык шочын. Марий-влакын феодал ушемышт лийын, кызытсе Марий
Тӱрек кундемын ужашыже тушко пурен. Озаҥым налмаш годым Малмыж он Полтыш, виче
марий-влакын вуйлатышыже суас-влак велыште кредалын. А тунам курыкмарий-влак
Акпарсын вуйлатымыж почеш руш-влаклан полшеныт.

Верысе калыкым чыштырен кучашлан XVI курым мучашыште москосо виктем марий
мландыште форпост-ола-влакым чоҥаш тӱҥалыныт. 1584-ше ийыште Вӱрзым эҥер серыште
Вӱрзым карманым Уржум олаш савырненыт, тудо вигак уездын рӱдерже лийын, тушко
кызытсе Марий Тӱрек кундемын ужашыжым пуртеныт. Ты жапыштак марий-влакын
Малмыжым руш карманыш савыреныт. Ты верлаште марий-влаклан апшат пашм шукташ,
ола деке лишемашат чареныт. Кугу эҥерла гычат нуным поктен колтеныт. Тунам Марий
мландын тӱржӧ изиш касвелкыла куснен. Тӱрек ола гыч кайымеке, марий-влак у
илемым чоҥеныт, тошто лӱмымак коденыт, тыге Марий Тӱрек шочын.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%A2%D0%B8%D1%88%D1%82%D0%B5_%D0%BA%D0%B5%D1%87%D0%B5

Марий Тиште кече — йылме дене кылдылтше марий пайрем. 1775-ше ийыште Рушэл шанче
академий Петербургышто «Сочинения принадлежащие к грамматике черемисского языка»
лӱман книгам савыктен лукмо дене кылдалтын. Тиде книга марий тиштын
тӱҥалтышыжлан шотлалтеш. Тушко чылаже тӱжем наре шомакан мутым пуртеныт. Марий
Элыште Тиште кече 90-ше ийла гыч пайремлалтеш, а 1998 ий гыч ты пайремым
кугыжаныш кӱкшытышкö нӧлталыныт.

Марий Тиште кече уло марий калыкын пайремже семын Марий Элыште да тыгак марий
калыкын тӱшкан илыме ӧрдыж кундемлаштыштат пайремлалтеш.

2009 ийыште Марий Тиште кечым Мер Каҥаш ямдылен. Пайрем Йошкар-Олаште эртен. Кок
йодышым рашемденыт: марий юмынйӱла нерген да марий йылман компьютер паша
шотышто. Тыгак эше Йыван Кырла лӱмеш кугыжаныш премийым кучыктеныт.

Марий-влак Тиште кечым эше 90-ше ийла гыч палемдаш тӱҥалыныт. Тунам марий калык
погын тыгай пунчалым луктын:

1775 ийыште Теле тылзын 10-шо кечынже Санкт-Петербург оласе кевытлашке икымше
марий грамматикым "Сочинения, принадлежащие к грамматике черемисского народа"
ужалаш луктыныт, садлан тиде кечым пайремлан ыштеныт. Авторжо Озаҥ оласе
архиепископ В. Пуцек-Григорьевич лийын, но тудым ямдылаш Озаҥ оласе духовный
семинарий пеленсе школын марий тунемшыже-влакат полшеныт.

Тиште — тошто финно-угор шомак; ондакше тудо «шӱдыр» умылымашым ончыктен
(таҥастаре финнла tähti — шӱдыр). Вара кумалтыш ушемын палыже лийын (пале —
рушла знак, знамя), арам огыл вет знамям кызытат марла тисте манына — тошто
ыҥже, пале, тыште раш палдара. Вара тудо ушемын палыжым гына огыл, шкенжымат
ончыкташ тӱҥалын. А 20-шо ийлаште тиштын акрет годсо ыҥжым шарналтен, эсогыл
йӱкпалымат тиште манаш тӱҥалыныт. Тушечынак эше вес мутым шонен луктыныт: тиштер
— алфавит.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%A1%D0%B0%D0%BC%D1%8B%D1%80%D1%8B%D0%BA%D1%82%D1%83%D0%BA%D1%8B%D0%BC_%D0%98%D0%BA%D1%8B%D0%BC%D1%88%D0%B5_%D0%9F%D0%BE%D0%B3%D1%8B%D0%BD%D1%8B%D0%BC%D0%B0%D1%88

Марий Самырыктукым Икымше Погынымаш — 2009 ийысе погынымаш. 10 Сӱремыште
тӱҥалын, да 15 Сӱремыште пытен. Тиде погынымаш Самырыктукым ий шотышто эртарен
ыле. Делегаций-влак Марий Эл, Пошкырт Эл, Суас Эл, Виче вел, Угарман вел,
Свердлов вел, Хант-Манси - Югра автоном йырвел да вес эл гыч толыныт. Чыла 102
еҥ делегат погынен. Мишкан кундем Пошкырт Эл делегаций толашлан автобусым пуэн.

Эртарыше-влак: Туныктыш Министерстве, Мер Каҥаш организаций. Полышым Тӱвыра
Министерстве пуэн.

Погынымашыш толшо-влак Морко кундемын Октябрьский кугыялысе школа-интернатыште
иленыт.

Делегат-влакым Келшымаш Пӧртышто вашлийыныт. Тӱҥалтышыште Йошкар-Олаште
экскурсийым эртареныт (Тӱҥ майданым да Евсеев лӱмеш тоштерым ончыктеныт).

Кеч тӱҥ лӱмжо — Погынымаш, организатор-влак тыгак Слёт, Форум да "Погарня"
лӱмденыт. Мутлан, футболкышто, могайым чыла делегат-влаклан пуэныт, «Марий
самырыктукым слет 2009» возымо ыле, а брошӱрыштӧ «Марий самырыктукым форум 2009»
сералтеныт.

Южгунам тиде лӱмышкӧ эше ик мутым ешарат: Россий кӱкшытсӧ. Молан манаш гын,
эртарыме погынымашыш Российын тӱрлӧ лук гыч самырык-влак погыненыт.

Эше тиде погынымаш Икымше маналтеш. Молан манаш гын, тыгай самырыктукым
погынымаш икымше гана эртаралтын.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%9F%D1%8B%D0%BB%D0%B0%D0%BC%D0%B0%D1%80%D0%B8%D0%B9

Марий Пыламарий (Пыламарий) (рушла Мари-Билямор) — Российыште Марий Элын Марий
Тӱрек кундемыштыже верланыше сола. Пыламарий ял шотан илемын рӱдерже. Калыкчот:
1062 еҥ (2000 ий), 872 еҥ (2010 ий).

Солан лӱмжӧ ушымо кок марий мут гыч лектын: «пыла» + «марий» = «пыламарий».
«Пыламарий» — Пыла эҥер воктене верланыше марий-влак.

Верысе калык сонарыш коштын, тудын дене илен, сатум налашлан янлык коваштым
ужален. Вара эркын-эркын мландым куралмаш, шурным куштымаш деке кусненыт. Архив
кагазлаште 1722 ийыште возымо: «Черемисский Билямор яллан 201 ий». Тугеже, яллан
негызым 1521 ийыште пыштеныт.



https://mhr.wikipedia.org/wiki/%D0%9C%D0%B0%D1%80%D0%B8%D0%B9-%D0%A2%D1%83%D1%80%D0%B5%D0%BA

Марий Тӱрек (рушла Мари-Турек) — Российыште Марий Элыште верланыше ола сынан
посёлко. Марий Тӱрек кундемын рӱдерже. Калыкчот: 6556 еҥ (2000 ий), 5164 еҥ
(2010 ий), 4669 еҥ (2014 ий).

Икымше гана официалле кагазыште Марий Тӱрек нерген 1699 ийыште возымо. Тиде ийым
кызыт Марий Тӱрекым негызлыме ийлан шотлалтеш. Но калык тыште 100 ий тиддеч
ончычат илен, южо тошто официалле кагаз-влак мемнан марте аралалт кодын огытыл.

XVI курымын кокымшо пелыштыже марий-влак эрык верч кучедалаш тӱҥалыныт. Руш
саркалык нуным шалатеныт да верысе калыкым эскерашлан форпост-ола-влакым
чоҥеныт. Марий-влаклан апшат пашам шукташ, олалаште илаш чареныт. Кугу эҥер
серла гыч нуным вес верыш илаш колтеныт. Виче эҥер гычат марий-влаклан каяш
логалын. Тӱрекыште илыше марий-влак тушеч касвелыш каеныт да у ялым чоҥеныт. У
илемым тошто лӱм дене лӱмденыт, тыге Марий Тӱрек шочын. Виче эҥерыш марий-влак
деч вара толшо руш-влак илемын лӱмыштыжӧ «ӱ» йӱкпалым «у» фонеме дене
алмаштеныт. Тыге Русский Турек илем шочын.

Тӱҥалтышыште у ял эҥерын шола велыштыже верланен, таче тушто эмлымвер-влак
шогат. Негызым, очыни, Ози лӱман марий пыштен. 1930-шо ийлаштат верысе калык
тиде верым Ози курык лӱмден. Но тыште моткоч кугу чер шарлен. Эпидемий деч
аралалташлан нуно чыла пӧрт-влакым йӱлалтеныт да эҥерын пурла серышкыже илаш
кусненыт. 1699 ийысе кагазыште 23 еҥын лӱмыштым возымо. Нуно еш кугыза-влак
лийыныт, йӧзакым тӱленыт. Тугеже гын, тиде жаплан тиде верыште 23 еш илен.
1780-ше ий марте Тӱрек илем Озаҥ губернийын Уржум уездышкыж пурен. Вара, Вятский
наместничеством, чоҥымо дене Уржум уезд тушко куснен.

XVIII курым тӱҥалтыш марте верысе калык чимарий йӱлам кучен. 1716-1717 ийласе
еҥшотлымаш почеш тыште илыше еҥ-влакын ик руш але танле лӱмат лийын огыл. Чылан
марий лӱм-влакым нумалыныт. Христиан миссионер-влакын пашашт лектышым конден
огыл. Сандене 1766 ийыште тыште пу черкым шогалтеныт. Тӱрек сола сыным налын.
1766 ийлан волостьышто 403 тынеш пурышо, 77 ыреслалтдыме марий да 56 суас -
мусульман илен. Тынеш пуреныт гынат Ош Кугу Юмылан кумалыныт.

1838 ийыште ты верыште Озаҥ-Юмынава черкым шогалтеныт. Кунам илем сола сыным
налын, тушко руш-влакат илаш толаш тӱҥалыныт. Ончыч юмызо-влакын ешышт, волость
вуйлатыше-влак, вара амалкалче-влак. Нуно черке деке лишкырак шке пӧртыштым
шогалташ тыршеныт, тыге марий ял воктене руш урем шочын. Поп урем лӱмым налын,
вес мучашыжым Кабак урем маныныт. Таче тудым Комсомольский лӱмдат.

Марий да руш урем-влак Лапке урем дене ушалтыныт. Тудын мучашыжым Корак урем
маныныт. Вара тудо Советский урем лийын. Марий уремым шке жапыште Колхоз урем
маныныт, вара Василий Мосолов академикын лӱмжым налын.

1867 ий гыч Вӱрзымысе земской управе ышталтеш. Тӱрек угыч волостной рӱдерыш
савырна. Тыгак тудо эше стан лиеш — становой пристав тыште илаш тӱҥалеш. Тиде
жаплан Виче губерний, Вӱрзым уезд, Тӱрек селаште 56 сурт лийын, 522 еҥ илен;
нунын кокла гыч 232 пӧръеҥ да 290 ӱдырамаш.

1845 ийыште Павел Чистосердов священникын пӧртыштыжӧ приходской тӱҥалтыш
училищым почыныт. Константин Старцев ден Сергей Увицкий священник-влак икымше
туныктышо лийыныт.

1871 ийыште Вӱрзымысе уездный земствын оксаж дене Тӱрекыште кок классан училищым
почмо. Икымше ийын 87 йоча тунемын. Вара земский управе деч ссудым налмеке кок
пачашан кӱ пӧртым чоҥеныт. Шке жапыште тиде училищым Василий Мосолов тунемын
пытарен.



https://mhr.wikipedia.org/wiki/%D0%9C%D0%B0%D1%80%D0%B8%D0%B9%D1%81%D0%BE%D0%BB%D0%B0

Марийсола (Оно Морко) (рушла Марисола, Ономоркинская, Оно-Марь) — Российыште
Марий Элын Шернур кундемыштыже верланыше Марийсола ял шотан илемыш пурышо сола.
Калыкчот: 735 еҥ (2005 ий), 750 еҥ (2010 ий).

Негызым XVI-шо курымышто пыштыме, ял нерген икымше гана 1699-ше ийыште
палдарыме. 1795-ше ийыште Марисола ялыште 8 суртышто 67 пӧръеҥ да 65 ӱдырамаш
илен. Марисола Шернур кугысола деч йӱдвелкыла 12 меҥге тораште Она да Шаба эҥер
коклаште верланен.

2005-ше ий 1-ше Шорыкйоллан 735 еҥ ила. Тидын кокла гыч 669 марий, 62 руш да
молат. XIX-ше курымышто ял койын кушкаш тӱҥалын.

1837 ийыште пу черкым почмо да ялым селашке кусарыме. 1888 ийыште кӱ черке пашам
ышташ тӱҥалын. 1879 ийыште школым почмо, туныктышылан Верещагин пашам ыштен.
1920 ийлаште «Марисола» ялозанлык артельым почмо, а 30-шо ий мартыште колхозыш
савырыме. Кугу Ачамланде cар тӱҥалмеке ял гыч фронтыш 48 еҥ каен, 23 еҥ пӧртылын
огытыл. Сар жапыште ялыште йоча пӧрт пашам ыштен, тиде пӧртыштӧ Эстоний, Крым,
Татарстан республик гыч йоча-влак иленыт. 1974 ийыште Йыван Кырла лӱмеш мемориал
оҥам сакыме, а 1993 ийыште бӱстым ыштыме.



https://mhr.wikipedia.org/wiki/%D0%9C%D0%B0%D1%80%D0%9D%D0%98%D0%98

Йылмым, сылнымутым да эртыкым шанчын шымлыше «Знак Почёта» орденан В. М.
Васильев лӱмеш марий институт (рушла Марийский ордена «Знак почета»
научно-исследовательский институт языка, литературы и истории имени В. М.
Васильева; МарНИИЯЛИ) Йошкар-Олаште Йошкар Армий уремысе 44-ше №-ан пӧртыштӧ
верлана.

МарНИИ, кызытсе МарНИИЯЛИ, 1930 ийыште Научно шымлыме институт семын почылтын.
Кум пӧлка пашам ышташ тӱҥалын, а нунышт тӱрлӧ секцийлан шелалтыныт: статистика,
ял озанлык, чодыра озанлык, промышленность, чоҥымаш, образований шотышто да т.м.
Тудын икымше вуйлатыше В. А. Мухин лийын.

1937 ийыште институтым МарНИИСК-ш савыреныт. Кугу Ачамланде сар жапыште институт
пашам ыштен огыл, шымлыше-влак шочмо элым тушман деч араленыт.

1981 ийыште ты тӧнеж «Знак Почёта» орден дене суапландаралтын. 1983 ий икымше
марий шымлызе, этнограф В. М. Васильевын лӱмжым нумалеш. Моткоч шуко шымлымаш
пашам калыклан савыктен лукмо.

Институтын тачысе (2010) вуйлатышыже Е. П. Кузьмин. Тудо Марий кугыжаныш
университетын историй пӧлкажым, вара аспирантурым тунем лекше да икмыняр ий
Йошкар-Олан историй тоштерыштыже пашам ыштен.



https://mhr.wikipedia.org/wiki/%D0%9C%D0%B0%D0%BA%D1%81_%D0%9C%D0%B0%D0%B9%D0%BD

Макс Майн (Максим Степанович Степанов) (8 сорла 1914, Непот ял, Маскасола
кундем, Марий АССР – 1988) – почеламутчо, драматург, прозаик, йоча серызе,
журналист, кусарыше. Российсе писатель ушем член (1941) Марий Элын Калык
серызыже (1974).

1942 ийыште телым Совет армий радамышке кая да сар пытымеш немецко-фашистский
капыр-влак ваштареш кучедалеш. Кугу Отечественный сар жапыште Касвел фронтышто
кредалын, Орловско-Курский кугу кредалмаште лийын. Тыгак шке вийжым Орел, Минск,
Брянск да моло олалам утарымаш верч чаманен огыл. Совет Украиным, Белоруссийым,
Балтий сер воктенысе республиклам да Ригам утарышаш верч кредалын. Варажым,
Икымше Белорус фронтын составышкыже ушнен, Германий марте мийын шуын, Берлиным
штурмоватлыше коклаште лийын. Рейхстаг пырдыжыште тыгак шке кидпалыжым коден:
«Йошкар-Ола – Берлин. Мариец Степанов».

Мемориал оҥам почмо нерген пунчал:
http://gor-sobry-ola.ru/regulatory/projects/482/3584/



https://mhr.wikipedia.org/wiki/%D0%9C%D0%B0%D0%BA%D1%81%D0%B8%D0%BC%D0%BE%D0%B2,_%D0%92%D0%B0%D0%BB%D0%B5%D1%80%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Валерий Николаевич Максимов (1967 Сорла 25, Марий АССР, Шернур район, Тулгем ял)
— марий йылмызе, филологий шанче кандидат (1998), доцент (2001).

В.Н. Максимов угинде тылзын 27 кечынже 1967-ше ийыште Шернур район Тулгем ялеш
шочын. Валерий Николаевич Марийсола кыдалаш школым 1984-ше ийыште тунемын
пытара. Эше тыште тунеммыж годымак шочмо йылме да литератур деке шӱмаҥеш. Марий
йылме нерген шинчымашым келгемдаш шонен, школ деч вара Марий кугыжаныш
университетысе историй да филологий факультетын марий да руш пӧлкашкыже тунемаш
пура. Тудо жапыште институт ден университетлаште тунемше-влакым тунемме кокла
гычак салтак радамыш наҥгаенын. В.Н. Максимовымат 1986-шо ийыште Совет Армий
радамыш налыт. Кок ий салтак радамыште лиймыже тудын шочмо йылмым тунемаш
кумылжым эше чотрак веле пенгыдемден. Садлан 1988-ше ийыште тудо угыч
студент-влак радамыш ушна. 1991-ше ийыште Марий кугыжаныш университетын историй
да филологий факультетшым «Марий йылме да литератур, руш йылме да литератур»
специальность дене тунем пытара. «Филолог. Марий йылме да литератур, руш йылме
да литератур дене преподаватель» квалификацийым налын. Тунем пытарымеке,
МарНИИ-се йылме секторышто изирак шанче сотрудниклан пашам ышташ тӱҥалеш. Пашам
ыштыме жапыште тудо шинчымашым умбакыже шуяш шонен пышта да 1992-шо ий кӱсӧ
тылзын МарКУ пеленсе аспирантурыш тунемаш пура. Шанче пашажым филологий шанче
доктор, профессор Юрий Владимирович Андуганов вуйлата. 1994 — 1995 ийлаште
Финляндийысе Турку оласе университетыште шанче стажировкым эрта. 1996-шо ий гыч
МарНИИ-н йылме пӧлкаштыже тырша, а 1997-ше ий гыч МарКУ-н финн-угор йылме-влак
кафедрыштыже преподавательлан пашам ышташ тӱҥалеш. Тиде жапыштак диссертацийым
воза да пургыж тылзын 20-шо кечыштыже 1998-ше ийыште «Марий йылмыште почеш мутан
управлений» теме дене кандидатлык диссертацийым сайын арала. Писе ушан, тале да
тыршыше улмыжлан кӧра, МарКУ-со историй да филологий факультетыште деканын
алмаштышыже лиеш. Тыште пашам ыштыме жапыштак доцент званийым налеш. В.Н.
Максимов 2006 — 2008 ийлаште марий йылме кафедрым вуйлата. 2008 ий гыч кызытсе
жап марте МарКУ-со учебно-методический рӱдерын вуйлатышыже улеш. Валерий
Николаевич кызытсе жапыштат студент-влаклан лекцийым лудын шога да марий йылмын
синтаксисше, лексикологийже, диалектологийже дене практике паша-влакым эртара.
Студент-влакын нине предметла дене возымо курсовой да диплом пашаштым вуйлата.
Поснак марий йылмысе синтаксис, диалектологий, фонетике да лексикологийыште
лектын шогышо йодыш-влакым шымлаш да рашемдаш кумылаҥда.Тӱрлӧ конференций,
симпозиум да конгресслаште участвоватла:



https://mhr.wikipedia.org/wiki/%D0%9C%D0%A7%D0%A1

Россий МЧС (рушла Министерство Российской Федерации по делам гражданской
обороны, чрезвычайным ситуациям и ликвидации последствий стихийных бедствий -
МЧС России, (англичанла EMERCOM of Russia (Emergency Control Ministry of Russia)
) - российысе утарыше службо-влак радамыш пурышо службо. Регионысо утарыше
службо, муниципал утарыше службо, российысе субъект-влакын тулазап ден кучедалме
службо да эше икмыняр службо дене пырля пашам ышта. Моло утарыше пӧлка-влакым
вуйлата.

1990 ийыште Сорла тылзын 17 кечынже РСФСР Президиумын Кӱшыл Каҥашыже Российысе
утарыше-влак корпусым чоҥымо нерген пунчалым луктын. Теле тылзын 27 кечынже
1990-ше ийыште Министр Каҥашын пунчалже почеш Российысе утарыше-влакын корпусышт
чоҥалтын. Тиде кечым Россий МЧС-ын шочмо кечыжлан шотлат. 17 Вӱдшорышто Сергей
Шойгу вуйлатыше лийын. Варажым Корпусым "Чрезвычайный ситуаций-влак шотышто
кугыжаныш Комитетыш" савыреныт.

Вара у тӧнеж шке лӱмжым икмыняр гана вашталтен. 1994 ийын 10 Шорыкйолышто у
ведомство "Министерство Российской Федерации по делам гражданской обороны,
чрезвычайным ситуациям и ликвидации последствий стихийных бедствий" (МЧС России)
лӱмым налын. У министерствым Сергей Шойгу вуйлаташ ушнен. 2002 ий, Шорыкйол
тылзылан Тул ваштареш кучедалше Кугыжаныш службын 278 тӱжем пашаеҥже Россий
МЧСыш ушнен. Тиддеч ончыч МЧСыште 70 тӱжем еҥ лийын.



https://mhr.wikipedia.org/wiki/%D0%9B%D0%B8%D0%BD%D0%BD%D0%B5%D0%B9,_%D0%9A%D0%B0%D1%80%D0%BB

Линне Карыл (шведла Carl von Linné) (1707 Ага 23 — 10 Шорыкйол 1778) — швед
ботаник, эмлызе, зоолог, кызытсе биномиал номенклатур да биологий
классификацийлан негызым пыштыше шанчызе. Тыгак экологий шанчылан негызым
пыштен.

Линне Карыл Кечывалвел Швецийыште, Смоланд кундемыште верланыше Росхульт ялыште
1707 ийыште, ага тылзын 23 кечынже шочын. Ачаже - Нильс Ингемарссон Линне (швед.
Nicolaus (Nils) Ingemarsson Linnæus, 1674-1748), ялысе юмынеҥ (священник); аваже
- Кристина Линне (Бродерсония) (швед. Christina Linnæa (Brodersonia),
1688-1733), ялысе юмынеҥын (священникын) ӱдыржӧ.

1709 ийыште еш Стенбронхульт олашке илаш куснен. Тушто Нильс Линне пӧрт
воктеныже изи садым ончаш туҥалын. Йоча жап годсекак Карыл пӱртӱс кушкылым ончаш
тунемын.

1716-1727 ийлаште Линне Карыл Векшӧ олаште школышто, вара гимназийыште тунемын.
Кугу шинчымашым поген огыл, молан манаш гын, ачаж ден аваж тудым юмынеҥлан
туныктынешт ыле, но эрге ботанике да математике деке гына шӱмаҥын. Южо занятийыш
кайыме олмеш Карыл кушкыл-шамычым ончаш пӱртӱс лоҥгаш каен.

Юхан Ротман лӱман эмлызе (1684-1763), школышто Карылым логикылан да медицинылан
туныктен. Тудак Нильс Линне Карыл эргыжым эмлызылан туныкташ колташ таратен.
Шкеак рвезым медицине, физиологий да ботаникылан туныкташ тӱҥалын.



https://mhr.wikipedia.org/wiki/%D0%9B%D0%B5%D0%BD%D0%B8%D0%BD_%D0%BB%D3%B1%D0%BC%D0%B5%D1%88_%D0%BF%D1%80%D0%B5%D0%BC%D0%B8%D0%B9

Ленин премий, Ленин лӱмеш премий (рушла Ленинская премия) — Совет Ушемыште илыше
еҥлан кучыктымо ик эн кугу кӱкшытан пӧлек. Шанче пашаште, техника, сылнымут
аланыште, сымыктышыште, архитектурышто кугу кӱкшытыш шуышо еҥ-влаклан пуалтын.

В.И. Ленин лӱмеш премий-влакым 23 Пеледыш 1925 ийыште ЦК ВКП(б)-н да СССР калык
комиссар-влак Каҥашын постановленийышт почеш негызленыт. Тӱҥалтышыште шанче
пашаште ойыртемалтмылан гына пуалтын.

1935 гыч 1957 ий марте премий пуалтын огыл. 1941—1952 ийлаште кум степенян
Сталин премий пуалтын.

15 Сорла 1956 ийыште ЦК КПСС да СССР министр-влак Каҥаш Ленин премийым
илаҥдарашлан постановленийым луктыныт. Ленин лӱмеш премий кажне ийын В.И.
Ленинын шочмо кечынже — 22 Вӱдшорышто кучыкталтын. 1957 ийыште шанче пашалан,
архитектур да техникым чоҥымылан, сылнымутышто да сымыктышыште ойыртемалтмылан
пуаш тӱҥалыныт. 1960 ийыште Ӱярня тылзын журналистика да публицистика аланыште
тыршыше-влакланат Ленин премий кучыкталташ тӱҥалын.

1957 ий гыч тӱҥалын, Ленин лӱмеш премий кажне ийын В.И. Ленинын шочмо кечыжлан
пуеденыт, 1967 ий гыч 2 ийыште ик гана. Чӱчкыдын Ленин премий шолып пуалтын
(мутлан, шолып пашам шуктышо КГБ-пашаеҥ-влаклан).

Тӱҥалтышыште 42 премий пуалтын. 1961 ий гыч ик ийдалыклан 76 премий марте
иканаште кучыкталт кертын. 1967 ийыште премий чот 30 марте иземын. Лауреатлан
диплом, оҥыш пыжыктыме шӧртньӧ медаль да окса премий кучыкталтын. 1961 ий гыч ик
премийлан 7500 теҥге пуалтын.



https://mhr.wikipedia.org/wiki/%D0%9A.%D0%9C._%D0%9A%D0%BE%D1%80%D1%88%D1%83%D0%BD%D0%BE%D0%B2

Коршунов Константин Максимович (14 ӱярня 1929 ий, Кӱчыкэҥер ял, Шернур кундем –
12 пеледыш 2001 ий) - Марий АССР сулло артистше, РСФСР тӱвыран сулло пашаеҥже,
Марий АССР Кугыжаныш премийын лауреатше, СССР серызе ушемын членже, актёр,
серызе, драматург, режиссёр.

Йоча жапше нелын эртен: 1942 ийыште ачаже фронтышто колен, кок ий гыч аваже ош
тÿня дене чеверласен. Койсола шымияш школым тунем пытарымеке, 1946 ийыште
Константин Коршунов Шернур кундемысе мланде пашам виктарыше пӧлкаште
агротехниклан пашам ыштен. Художественный самодеятельностьыш коштын,
драматический кружокын ик эн чолга еҥже лийын. 1948-1949 ийлаште Марий кугыжаныш
филармонийыште хорын артистшылан тыршен. 1949 ийыште МАССР Министр-влак Советын
сымыктыш паша шотышто виктемын направленийже дене Ленинградысе А.Н. Островский
лÿмеш театр сымыктыш институтын актёр отделенийышкыже тунемаш пурен. 1954
ийыште, тушто дипломым налмеке, М. Шкетан лӱмеш Марий кугыжаныш драме театрыш
пашаш толын. Тыште кандаш ий тыршен. Актёр сомылжо сайын воранен. «Салика»
спектакльыште Эчукын рольжым модмылан 1959 ийыште РСФСР тӱвыра министерствын I
степенян дипломжо дене палемдалтын. Драматург семынат шуко тыршен. 1960 ийыште
Марий кугыжаныш театрыште К. Коршуновын «Илыш корнышто» драмыже шындалтын. Тыште
автор ик тÿҥ рольым модын. Тиде ийынак Константин Коршуновлан «МАССР-ын сулло
артистше» почётан лÿмым пуымо. 1962 ий шорыкйол тылзыште К. Коршунов
Радиовещаний да телевидений шотышто кугыжаныш комитетыш пашаш куснен. Тыште 1975
ий марте режиссёрлан тыршен. Тиде жапыште тудо шынден 40 утла радио-,
телеспектакль да радиопьеса-влак. 1975-1980 ийлаште МАССР писатель ушемын
литконсультантше лийын. 1981-1986 ийлаште М. Шкетан лÿмеш Марий кугыжаныш
театрын сылнымут ужашыжым вуйлатен. Вара серызе-профессионал семын тыршен. 1969
ий гыч СССР серызе ушемын членже лийын. 1985 ийыште Константин Максимович Марий
АССР Кугыжаныш премийын лауреатше лийын.



https://mhr.wikipedia.org/wiki/%D0%9A%D1%8B%D1%80%D0%BC%D0%B5%D0%B3%D0%B5%D1%81%D0%BE%D0%BB%D0%B0

Кырмегесола (рушла Кермечейкино) — Российыште Марий Элын Юлсер кундемыштыже
верланыше пытыше ял. Памар сола деке ушалтын.

И.С. Галкинын да О.П. Воронцован шымлымышт дене ялын «Кырмегесола» лӱмжӧ ялым
негызлыше «Кермеге» пӧръеҥ лӱм гыч лектын.

1868 ийын архивысе документлаште Черкысола (Черкасола) «околоток Церковный»
манын палемдалтын. Ондакрак чылт марий-влакын гына илыме Памар илемыштышт Косма
ден Дамиан лӱмеш Сиза эҥер воктене черкым чоҥеныт. Тунам шуко еҥ тынеш пурен
огытыл. Чимарий-влак илаш эҥерын вес могыркыжо кусненыт, посна шогышо марий
илемым негызленыт. Черке воктене руш-влак кодыныт. Памар солам условно кок
ужашлан пайлаш тӱҥалыныт: руш ужашлан — Руш Памар але «село Космодамианское» да
марий ужашлан — Марий Памар але «Черкасола». Но официальный документлаште нуно
ик Памар сола але «село Космодамианское» манын ончыкталтыныт. 1874 ийыште
священник Александр Шабановын вуйлатымыже дене у верыште марий ужаш деке куснен
шогышо у черкым чоҥенын. Черке марий да пырляштарыме руш-марий ужашым пырдыж
семын пайлаш тӱҥалын. Тунам Черкасола (Черкесола) ялын ял лийын шичме сӱретше
лекташ тӱҥалын. Памар сола кок ужаш гыч лийын шогаш тӱҥалын: руш да марий. Тыге
калык коклаште Марий Памар (рушла Марийские Помары) да Руш Памар (рушла Русские
Помары) лӱм-влак лектыныт. Тиде лӱм-влакым марий-влак гына кучылтыныт, руш-влак
коклаште тыгай пайлымаш-влак лийын огытыл, нуно шагал лийыныт, черкыште да
волостной правленийыште гына ыштеныт. XX-шо курымын тӱҥалтышыштыже Памар сола
кум ужаш гыч лийын шогаш тӱҥалын:

Тыгай пайлымаш кызытат вияҥын шога. Памар сола калык коклаште кызытат шонен
лукмо илыше-влак деч посна лийын шогышо солан деловой ужашыжылан шотлалтеш.
МАССР-ын Кӱшыл Каҥашын Вуйвержын Кӱштыкшӧ почеш 1960 ийыште Курыктӱр,
Кырмегесола, Лапкасола, Черкысола ялла да Памар сола ик илыме верыш ушненыт —
Памар солаш. Кырмегесола ялын уремлаже Памар солан уремлашкыже савырненыт.



https://mhr.wikipedia.org/wiki/%D0%9A%D1%83%D1%8F%D1%80

Куяр (рушла Куяр) — Российыште Марий Элын Маскасола кундемыштыже верланыше
посёлко. Куяр ял шотан илемын рӱдерже. Калыкчот: 1178 еҥ (2010 ий), 1224 еҥ
(2011 ий).

Йошкар-Ола деч кечывалвел-эрвелкыла 14 меҥге тораште верланен. Кум корно уло:
Зеленый Дол – Йошкар-Ола кӱртньӧ, Озаҥысе тракт да Изи Какшан эҥер вӱд корно.
Изи Какшан эҥерын серыштыже верланен.

Посёлкышто кум памятник уло: икымше Студенка эҥер воктенысе памаш, Крешын вӱдлан
тушко коштыт, кокымшо – ИЛ-4 самолетын фюзеляжше. Самолет 1944 ийыште тыште
камвозын. Кумшо – школ кудывечыште шогалтыме обелиск. Кӧ Кугу Ачаэл Сарыште ты
поселко гыч колен – нунын лӱмыштым кӱыштӧ возымо.



https://mhr.wikipedia.org/wiki/%D0%9A%D1%83%D0%B7%D1%8C%D0%BC%D0%B0_%D0%A1%D0%BC%D0%B8%D1%80%D0%BD%D0%BE%D0%B2

Кузьма Алексеевич Смирнов (Ошламарий, 1917 Шыжа 23 — 29 Теле 1963) — XX-шо
курымышто ик эн тале марий семлызе, шанче-фольклорист, Шыжа революций дене
иктаҥаш лийын.

Ончыкылык семлызын йоча жапше Маскасола кундемыште Шихмамат ялыште эртен.
Изинекак гармоньлан шӱмаҥын да кушмыж семын сайын шокташ тунем шуктен. Геннадий
Матюковский дене вашлийын мутланымыж годым чон почын каласен: «Пӱтынь тӱням мый
сем гоч ужынам». Тидыжак, очыни, рвезым музык дек утларак кумылаҥден да шым ияш
улмыж годым, икмыняр меҥгым ончыде, Йошкар-Оласе черкыш куржталын, тысе хорышто
мурен.

1929 ийыште Поланур тӱҥалтыш школым тунем пытармеке, Кузьма Йошкар-Олашке толеш
да Марий кугыжаныш театр сем-театр студийыш пура. Тыге Смирнов Кузьма моло дене
пырля тиде техникумын икымше тунемшыже лиеш. 1931 ийыште Смирнов Кузьма марий
мурсем-влакым фортепиано почеш хорлан мураш келыштараш да текст дене пырля семым
возаш тӱҥалын.

1936 ийыште, марий сымыктыш техникумым тунем пытармек, Кузьма Смирнов Москосо
консерваторийыш тунемаш пурынеже улмаш, но сайын ямдылалт шуктен огыл. Тудым
консерваторий пеленсе музыкальный училищыш колтат. Самырык рвезе сай шинчымашым
да паша лектышым ончыкта. Но пӱрымашыже ойган корныш савырналын: трукышто ачаже
колен колта да авжын окса ситыдымылан кӧра рвезе 1937 ий тӱҥалтыште шочмо
кундемышкыже пӧртылеш. МарНИИ-ште изирак шанче пашаеҥлан ышташ тӱҥалеш. Но ик ий
гыч аважат илыш дене чеверласа.

Тиддеч вара Кузьма Смирнов уэш тунемаш кӱлмӧ шонымаш дене ылыжеш да Ленинградысе
консерваторийын семлызе-влакым ямдылыме факультетышкыже тунемаш пура. Тунамак
кумдан палыме да мастар профессор-влак марий рвезын шкешотан талантшым ужын
шуктат. Самырык музыкантын ончыкылык шонымашыжат кумда лийын. Но тиде жапыште
сар тӱҥалын.

1941 ий Пеледыш тылзе тӱҥалтыште ополченецлан возалтын, но вашке
демобилизоватлалтеш да Йошкар-Олашке пӧртылеш. 1942 ий марте марий филармонийын
хористшылан ышта. Лач тиде жапыштак тудым Республикысе семлызе-влак ушемыш
пуртат. Варажым Кузьма Смирнов Ташкентыш эвакуироватлыме Ленинградысе
консерваторийыш кайынеже ыле, но окса чӱдылык да начар тазалык тидым ышташ огыт
пу.

1944 ийыште гына марий музыкант уэш тунемаш тӱҥалеш, но ты гана – Моско
консерваторийыште Д.Шостаковичын классыштыже. Лач ты годымак тудо симфонийым
возаш пижеш да тыгай паша кышкарым палемда: марий тематик негызеш кугу симфоний
произведенийым воза да «Кӱрылтшӧ пайрем» манын лӱмда. 1946 ийыште тунем пытарыме
лӱмеш экзаменыште Кузьма Смирнов симфонийын 2 ужашыжым ончыкта. Симфонийым
кӱкшын аклыме деч вара Кузьма партитурым Екатеринбургышко колта. Но партитур
неле улмылан кӧра дирижор тудым тунемаш торешлана. Семлызелан тиде неле увер
лийын. 1947 ий Ӱярня тылзыште Кузьма Смирнов МарНИИште уэш ышташ тӱҥалеш, но ик
тылзе гыч, семлызе сомылым шукташ манын, тудым паша гыч кораҥдат. Да 1948 ийыште
«Курык марий темылан фантазий» оркестрлан возымо произведенийым мучашла. Тыште
тудо 24 вариацийым 2 семын ончыкта.

1951 ийыште Кузьма Смирнов «Марий АССР сымыктышын сулло пашаеҥже» лӱмым пуэныт.
50-ше ийла семлызын усталык илышыже фольклорым погымыж дене ойыртемалтеш. Тудо
700 наре марий калык семым поген да келыштарен.

1963 ийыште Кузьма Алексеевич Смирновын илышыже кӱрылтеш. Тылеч вара тудын
произведенийже-влакым шагал годым шоктеныт. Но пытартыш жапыште тудын усталыкшым
у семын ончалын аклымаш палдырна.



https://mhr.wikipedia.org/wiki/%D0%9A%D1%83%D0%B6%D0%B5%D0%BD%D0%B5%D1%80_%D0%BA%D1%83%D0%BD%D0%B4%D0%B5%D0%BC

Кужэҥе́р кундем, Кужэҥер район (рушла Куженерский район) — Марий Эл Республикысе
район. Административ рӱдер — Кужэҥер ола сынан посёлко.

Кужэҥер кундем Марий Эл покшелне верланен. Йӱдвел-эрвелне — Шернур кундем дене,
эрвелне — Поранча кундем дене, кечывалвелне — Морко кундем дене, касвелне — У
Роҥго кундем, да йӱдвелне У Торъял кундем дене пошкудылана.

Кужэҥер кундем 25 Шорыкйол 1935 ийыште ВЦИКын Президиумжын кӱштыкшӧ почеш
негызлалтын. Марий автономий областьым негызлыме деч ончыч Кужэҥер кундемын
мландыже Вятский губернийын Уржум уездын Кораксоласе, Ирмучашысе, Коҥганур да
Шернур волостьлаште лийын.

11 Ӱярня 1959 ийыште РСФСР Кӱшыл Каҥаш Президиумын Кӱштыкшӧ почеш Кужэҥер
кундемым пытареныт, кундемын ик пелыжым Шернур кундемыш пуртеныт, весым — Морко
кундемыш.

12 Шорыкйол 1965 ийыште РСФСР Кӱшыл Каҥаш Президиумын Кӱштыкшӧ почеш Кужэҥер
кундемым ончычсо кумдыкышто илаҥдареныт.

Тӱҥ шотышто кундемыште марий-влак илат. Тыгак, руш, суас-влакат улыт. 1 Шорыкйол
2005ше ийысе шотлымаш почеш кундемыште 16 200 еҥ ила.

Кундемыште ола шотан ик илем, ял шотан 8 илем, 90 илмывер уло, нунын кокла гыч
икте – ола сынан посёлко — Кужэҥер.



https://mhr.wikipedia.org/wiki/%D0%9A%D1%83%D0%B3%D1%83_%D0%9F%D1%83%D0%BC%D0%B0%D1%80%D0%B8%D0%B9

Кугу Пумарий (Пумарий) (рушла Елеево, Элеево, Большая Пумарь, Верхнебуйское) —
Российыште Марий Элын Поранча кундемыштыже верланыше сола. Пумарий ял шотан
илемын рӱдерже. Калыкчот: 878 еҥ (2002 ий), 783 еҥ (2010 ий).

Поранча ола сынан посёлко деч 17 километр йӱдвелне лийын шога. Ты сола гыч Пӱ
эҥер тӱҥалеш.

Эн ончыч тиде верыште пӧртым Эле лӱман марий чоҥен. Кок эргыже лийын – Маки да
Костинка. Шкаланже пӧртым кӱшнырак шогалтен, а эҥер деке лишкырак – кугурак
эргыжлан пӧртым шогалтеныт, эше ӱлнӧ – изирак эргыжлан. Тыге, пуйто Маки-урем да
Костинка-урем чоҥалтыныт.

Верысе калыкым 1740-1750 ийлаште ыресленыт. 1860-ийыште Шнуй Илья пророк лӱмеш
черке приходым почыныт. XX курымшыто кугу кӱ черкым шогалтеныт, черкыже кок
вуян. Марий-влак садак кӱсотыш кумалаш коштыныт.

Тыште «Танк» лӱман колхоз лийын, сар деч вара Кугушенский совхозыш тудо пурен.
1962 ийыште ты селан лӱмжым колхозлан пуеныт. Елеевский колхоз лийын.



https://mhr.wikipedia.org/wiki/%D0%9A%D1%83%D0%B3%D1%83_%D0%9C%D0%BE%D0%BB%D0%B0%D0%BC%D0%B0%D1%81

Кугу Моламас (рушла Большие Маламасы) — Российыште Марий Элын Провой
кундемыштыже верланыше Чакмарий ял шотан илемыш пурышо ял. Калыкчот: 367 еҥ
(2004 ий), 349 еҥ (2010 ий).

Ялыште 1 кугу пӱя уло. Ожно Кугу Моламас ялыште кугу Мичурин-Азмекей лӱмеш
колхоз лийын, вара тиде колхоз пытен. Ялыште 200 шӱдӧ наре пӧрт уло. Ял шеҥгелне
Юл эҥер йоген эрта. Кажне кеҥежым ялысе калык Юлышко йӱштылаш коштеш. Ялыште
шуко мотор пушеҥге кушкеш. Ялыште шуко калык ила. Йоча-влак Чакмарий школыш
тунемаш коштыт, кугурак еҥ-влак Провойышто, Чакмарий солаште пашам ыштат. Паша
вер чылалан сита. Ялыште газ, вӱд уло. Ялыште кугу кевыт уло, тушто мо айдемылан
кӱлеш чыла уло. Ожно ялыште имньывече лийын, вара тудо пытен. Тиде имньыывечын
председательже Иван Данилов лийын.



https://mhr.wikipedia.org/wiki/%D0%9A%D1%83%D0%B3%D1%83_%D0%9B%D0%B0%D0%B6%D0%B4%D3%B1%D1%80

Кугу Лаждӱр (рушла Большой Ляждур) — Российыште Марий Элын Кужэҥер кундемыштыже
верланыше Йӱледӱр ял шотан илемыш пурышо марий ял. Калыкчот: 368 еҥ (2005 ий),
269 еҥ (2010 ий).

Ялын лӱмжӧ Лаж эҥер деч шочын, молан манаш гын, кок серже могырым урем-шамыч
верланеныт.

Ялын шочмыж деч ончыч олмыштыжо чодыра да куп веле лийын. Эн ончыч тышке Яндыган
толын, а тудын деч вара Эшпай ден Очий. Садлнак кызытат тыгай лӱм-влак кодыныт:
"Яндыган кӱвар", "Эшпай корем", "Очий аҥа". Икымше илаш толшо-шамыч Морко да Шой
могырым толыныт. Нуно вольыкым онченыт, сонарыш коштыныт, колым кученыт, чодыра
мӱйым погеныт. Жап эртымек мланде пашамат тӱҥалыныт. Тыгак смола шолтымо заводым
почыныт.

Ялын пӱртӱсшӧ моткоч сылне: йырымваш тӱрлӧ пушеҥге кушкеш, йӱдшӧ-кечыже
кайык-влак мурат, Лаж эҥер ший гай яндар вӱдшӧ дене кажнын чонжым куандара.

Ялыште тӱҥалтыш школ, эмлыме пункт, йоча сад да ялысе клуб уло. Вашке сауным
чоҥымым пытарат. Мотор корным ыштыме, ныл кевыт пашам ышта.



https://mhr.wikipedia.org/wiki/%D0%9A%D1%83%D0%B3%D1%83_%D0%99%D1%8B%D1%80%D1%81%D0%B5

Кугу́ Йы́рсе (рушла Большая Ерыкса) — Российыште Одо Элын Грак кундемыштыже
верланыше Новогорский ял шотан илемыш пурышо марий ял. Калыкчот: 155 еҥ (2015
ий).

Грак сола деч 18 километр эрвелне лийын шога. Ижевск марте — 150 километр.
Воктенсе ялла: эрвелне — Элнет, касвелне — Крешын Туловай, йӱдвелне —
Кокшан-завод.

Яллан негызым XVI курымыште пыштыме. Негызым пыштыме нерген ик легенде уло.
Тӱтан Йыван Озаҥым 1552 ийыште налын, руш кугыжанышыш деке ушен. Озаҥыште шуко
марий калык илен, Тӱтан Йыван чылам танле тыныш савырнеже ыле, марий-влаклан пеш
йӧсӧ илыш толын. Кум эн тале чимарий иза-шольо тидым чытен шыш керт, ешыштым
погеныт да корныш тарваненыт. Кужун каеныт, да вара сай верым муыныт, тиде
верыште кумда олыкла лийыныт, чодыра да еҥер. Тыште кум яллан негызым пыштеныт:
Кугу Йырселан, Элнетлан да Вожайлан.

Ял воктен Йырсе эҥер йога. Тиде эҥергыште пӱям ыштыме. Ял воктенсе олыкыште
йоча-влак футболла модыт. Тиде олык Йырсе йымал маналтеш. Тыште 2000 ийыште
Пеледыш пайрем эртаралтын. Тиде олык вуйышто 2000 ийын Пеледыш тылзын 17
кечыныште чапкӱм шындыме. XVI-XVII курымлаште марий-влак Виче-Чолманысе кундемыш
илаш курсеныт. Тиде куснымаш лӱмеш чапкӱ шындалтын. Тушто рушла тыге возымо:
"Этот памятный камень установлен в честь 400 летия расселения марийцев в
Вятско-Камском регионе в конце XVI начале XVII веков. 17 июня 2000 г." Йырсе
йымал воктен пӱнчер верланен.

Пӱя гоч вес могырышто Изи Йырсе (рушла Малая Ерыкса але Верхний Выселок) ял
верланен. Ял воктен, тумерыш кайме корнышто ял шӱгарла верланен. Пӱя гоч
умбакырак ялысе тошто марий шӱгарла верланен.

Ял воктен кугу корем уло.Шна корем маналтеш. Тиде коремыште мӧрым погат.
Кечывалвелне олык-влак верланеныт. Нуным Балабой маныт. Тушто эше ик изи корем
уло. Тиде коремыште иктаж-мыняр памаш лектеш.

Ялыште тӱҥалтыш школ, эмлыме пункт, йоча сад да ялысе клуб уло. Тошто клуб пу
гычын ышталтын ыле, 2000 ийыште ялыште у кермыч клубым почмо. Тугат ялыште кок
кевыт уло: ик кугыжаныш, весыже верысе амалкалчын.

Грак гыч Крешын Туловай марте асфальт корно кая, Крешын Туловай гыч ял марте кӱ
корно, тугат ялыште тӱҥ уремлаште кӱым пыштыме. Новогорскийыш Крешын Туловай гыч
кайман. Элнет марте мланде корно кая.



https://mhr.wikipedia.org/wiki/%D0%9A%D1%80%D0%B5%D1%88%D1%8B%D0%BD

Юмо Крешын — христиан пайрем. Иоан Креститель Исус Кристосым Иордан эҥерыште
тынеш пуртымо лӱмеш пайремлалтеш.

"Исус Иоан Утарыше дек тынеш пураш толын. Исуслан тынеш пураш да язык деч
кораҥаш оккӱлым пален, Иоан Тудым чарен ойлен: "Тиде мыланем Тыйын тынеш пурымет
кӱлеш, а Тый мый декем толынат!" Но Исус тудлан вашештен: "Ынде тек тыге лиеш.
Тидын дене ме кӱлеш семын Юмын шонымыжым шуктена". Тидын деч вара Иоан Исусым
тынеш пуртен. Тынеш пурымеке, Исус тунамак вӱд гыч лектын. Тыгодым кава почылт
каен, Иисус деке кӧгӧрчен семын Юмын Шнуй Шӱлышыжӧ волен, тыгодым кавапомыш
гычак Йӱк шоктен: "Тиде Мыйын йӧратыме Эргым, Тудын велне Мыйын поро кумылем".



https://mhr.wikipedia.org/wiki/%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD_%D0%9A%D0%BE%D1%80%D1%88%D1%83%D0%BD%D0%BE%D0%B2

Коршунов Константин Максимович (14 ӱярня 1929 ий, Кӱчыкэҥер ял, Шернур кундем –
12 пеледыш 2001 ий) - Марий АССР сулло артистше, РСФСР тӱвыран сулло пашаеҥже,
Марий АССР Кугыжаныш премийын лауреатше, СССР серызе ушемын членже, актёр,
серызе, драматург, режиссёр.

Йоча жапше нелын эртен: 1942 ийыште ачаже фронтышто колен, кок ий гыч аваже ош
тÿня дене чеверласен. Койсола шымияш школым тунем пытарымеке, 1946 ийыште
Константин Коршунов Шернур кундемысе мланде пашам виктарыше пӧлкаште
агротехниклан пашам ыштен. Художественный самодеятельностьыш коштын,
драматический кружокын ик эн чолга еҥже лийын. 1948-1949 ийлаште Марий кугыжаныш
филармонийыште хорын артистшылан тыршен. 1949 ийыште МАССР Министр-влак Советын
сымыктыш паша шотышто виктемын направленийже дене Ленинградысе А.Н. Островский
лÿмеш театр сымыктыш институтын актёр отделенийышкыже тунемаш пурен. 1954
ийыште, тушто дипломым налмеке, М. Шкетан лӱмеш Марий кугыжаныш драме театрыш
пашаш толын. Тыште кандаш ий тыршен. Актёр сомылжо сайын воранен. «Салика»
спектакльыште Эчукын рольжым модмылан 1959 ийыште РСФСР тӱвыра министерствын I
степенян дипломжо дене палемдалтын. Драматург семынат шуко тыршен. 1960 ийыште
Марий кугыжаныш театрыште К. Коршуновын «Илыш корнышто» драмыже шындалтын. Тыште
автор ик тÿҥ рольым модын. Тиде ийынак Константин Коршуновлан «МАССР-ын сулло
артистше» почётан лÿмым пуымо. 1962 ий шорыкйол тылзыште К. Коршунов
Радиовещаний да телевидений шотышто кугыжаныш комитетыш пашаш куснен. Тыште 1975
ий марте режиссёрлан тыршен. Тиде жапыште тудо шынден 40 утла радио-,
телеспектакль да радиопьеса-влак. 1975-1980 ийлаште МАССР писатель ушемын
литконсультантше лийын. 1981-1986 ийлаште М. Шкетан лÿмеш Марий кугыжаныш
театрын сылнымут ужашыжым вуйлатен. Вара серызе-профессионал семын тыршен. 1969
ий гыч СССР серызе ушемын членже лийын. 1985 ийыште Константин Максимович Марий
АССР Кугыжаныш премийын лауреатше лийын.



https://mhr.wikipedia.org/wiki/%D0%9A%D0%BE%D0%BC%D0%BF%D0%BE%D0%B7%D0%B8%D1%82%D0%BE%D1%80

Семлызе (лат. compositor «чоҥышо», «погышо») — семым возышо веле огыл, сем
композицийым чоҥышо айдеме. Вет семым возымо годым сем теорийым шотыш налыт,
тушто шке правиле-влак улыт. А семмастар семым шокта гына. Тугеже семлызым
семмастар лӱмдаш лиеш. Семлызе пашам шукташлан гармоний, полифоний, оркестровкым
палыман; иктаж могай семӱзгар дене шоктен моштыман, мутлан фортепиано дене
(фортепиано сем шижмашым саемда, пашаште полша). Тиде семӱзгарын кумда
диапазонжо неле партитур-влакым йоҥгалтараш йӧным пуа. Импровизаций моштымаш у
сем-влаклан шочаш йӧным пуат. Опытым погымо дене семлызе-влак тӱрлӧ жанрыште ик
семын сайын пашам ыштен кертыт. Классик-влакын семыштым шымлыме годым семлызын
шке сем йылмыже, возымо ойыртемже шочеш.



https://mhr.wikipedia.org/wiki/%D0%9A%D0%BE%D0%BB_%D0%BA%D1%83%D1%87%D1%8B%D0%BC%D0%B0%D1%88_(%D0%BF%D0%B0%D1%88%D0%B0)

Паша шӧрынжым ончалаш гын, кол кучымаш нерген кутырымо годым теҥыз да эҥер кол
кучымым коштыш налыт. Колым кочкыт, кол гыч коям луктыт.

Кол кучымаш - айдемын акрет годсо пашаже. Шанчыеҥ-влак тудым палеолит пагыт (2,6
млн ий ончыч) гычак эскерат. Тыге южо калык кол кучымашым тӱҥ пашалан ойырен,
мутлан, Йӱдвел Америкыште. Саскам погышо да сонарзе-влак дене пырля колызо-влак
уло калыкым пукшеныт. Но вольыкым ончышо калык колым кучен огыл. Акрет годсо кол
кучымо йӧн-влак дене тачат пайдаланат: пӱям пӱат, вапшым вӱдыштӧ шындат, эҥыр да
моло арвер дене кучылыт. Ужалмаш шочмо дене колым кучышо-влак оксам ышташ
тӱҥалыныт, а таче кол кучымаш посна озанлыкыш савырнен.

Кучымо шотышто кол-влакым тыге пайлаш лиеш: теҥыз кол (теҥызыште гына илат);
эҥер-теҥыз кол (теҥызыште илат, эҥерлашке мӧртньым кышкаш куснат); да эҥер кол
(эҥер, ер, пӱяште илыше-влак). 2006 ийыште Science журнал увертарен: тыгак шуко
дене колым кучаш тӱҥалына гын 2048 ий марте Младыште [кол]] ок код.



https://mhr.wikipedia.org/wiki/%D0%9A%D0%BE%D0%B7%D1%8B%D1%80%D0%B5%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Василий Элмар (Василий Сергеевич Козырев), 22 шорыкйол 1910-1941) — почеламутчо,
кусарыше. Провой кундемысе Кожласола ялын эргыже. "Марий коммуна" газет
редакцийыште пашам тыршен ыштен. "Пиалан илыш" альманахым лукмаште кугу полышым
шуктен шоген. В.Элмарын творческий наследствыже пеш поянак огыл, кок изи аршашыш
шыҥеныт:"Ончыко" (1942 ий) да "Мый йӧратем родной элемым" (1945 ий). Шочмо ялын
ик уремже поэтын лӱмжым нумалеш.

Марий почеламутчо – патриот Василий Элмар (Козырев Василий Сергеевич ) 1910
ийыште Марийский АССР, Провой кундем, Кожласола ялеш йорло кресаньык ешеш шочын.
Тунемаш латик ияш тӱналын. Ялысе школым пытарымекеже, Казанский госрабфакыште
ныл ий да Казанский авиационный институтышто идалык наре тунемеш, вара 1932 ий
гыч Йошкар-Олаште средний школышто туныкташ тӱналеш. 1933-1935 ийлаште В. Элмар
Советский Армий радамыште служитла. 1935 ийыште В. Элмарым «Марий коммуна» газет
редакцийыш паша ышташ налыт. Тыште тудо шым ий мучко литературный сотрудник,
отдел вуйлатыше, ответственный секретарь да редакторын заместительже лийын пашам
ышта.

1935 ийыште Советский марий серызе-шамычын оргкомитетше ышталтеш да «Пиалан
илыш» альманах лекташ тӱналеш. Серызе организацийыште да альманах лукмаште паша
вияндаш В. Элмар кугун полша. Тудо марий литературышто ончыч озаланыше
буржуазно-националистический серызе-шамычым кырен шалатымаште активно
участвоватла, серызе погынымаште марий литература ден поэзий нерген доклад-шамыч
дене выступатла, тыгак газетлаште чӱчкыдын очерклам, у почеламутлам печатла.
1939 ий гыч 1941 ий марте «Пиалан илыш» альманахым редактироватла, рвезе
почеламутчо-серызе-шамычлан возашышт, кушкашышт кӱлеш полышым пуен шога. 1939
ийыште Василий Элмар Коммунистический партий радамыш пура.

1942 ий тӱналтышыште Отечественный войнан фронтышкыжо каен, командир-шамычым
ямдылымеке кок тылзаш кусым эртен. Тиде ийыште сусырген пöртылеш, Шадт Булатат
толеш, коктынат «Марий коммуна» газет редакцыйыште пашам ыштат.

Тиде жапыште В. Элмар «Ончыко» почеламут сборникым ямдыла. Тыште война деч
ончычсо ийласе да войнан тӱналтыш жапыште возымо почеламутшо-шамыч пурталтаныт.
В. Элмар йоратымаш, армийыш ужатыме, элым аралаш шогалме тема-шамычым устан
сӱретла.

1942 ийыштак В. Элмар уэш фронтышко шочмо элнам аралаш кая. Младший лейтенант
Василий Сергеевич Козырев Юго-Западный фронтышто немецкий фашист-шамыч ваштареш
креталеш. Тудо взвод дене командоватлен. 1943 ийыште 22 сорлаште
немецко-фашисткий захватчик-шамыч ваштареш талын кредалмаште кугу геройствым
ончыктен колен. Тудын капшым Смоленский область, Спас-Демьянский район, Алферово
ял воктен боевой йолташыже-шамыч тоеныт.

Марий почеламутчо-патриот В. Элмар Кугу Авамланде Сарын фронтешыже йöратыме чын
эргыже поэт-воин Василий Элмар (Василий Сергеевич Козырев) шӱмыштына ик эн сай
почеламутчо-патриот семын илаш тӱналеш.

В. Элмар почеламутым 1933 ийыште возаш тӱналын. «Шурно пасу» лӱман икымше
почеламутшым «У вий» журналеш савыкта. Тиде ийлаштак марий поэзийыш, марий
литературыш у рвезе вий – Фудор Маслов, Казаков Миклай, Никандр Ильяков, Макс
Майн, Анатолий Бик пурат.

Патриотизм чувство В. Элмарым возаш тӱналме годымак кумыланден да тудо партий
ден правительствын решенийыштлан, политикыштлан вашмут семын шке йӱкшым пуэн
ятыр почеламутым возен. Мутлан, «Рвезылык тукымлан» почеламутыштыжо мемнан
советский рвезе ден ӱдыр – шамычын пашаштым, у ола шочмым палемден воза да у
рвезе тукымым наукылан тунемаш, техника пашалан ӱжеш. В. Элмарын лирикыже –
политический, агитационный характеран лирика. Илышыште мо лийын шогымым поэт
ужын, эреак эскерен шоген да чыла лийын шогымым поэт ужын, эреак эскерен шоген
да чыла лийын шогышо событийлан шке поэтический йӱкшым пуен. Пелед тӱзланен
шогышо у илыш поэтын кумылжым нöлтен, возаш тарватен. Шочмо-кушмо элым, эрыкан
да пиалан илышыш кондышо великий Ленин ден Сталиным моктен мурымаш – В.Элмарын
творчествыштыже кугу верым налын шога. Марий кундемыште у олам, промышленность
кушмым «У ола», «Октябрьын саскаже» почеламутлаште сӱретла. Тыгак В.Элмар калык
мурым обработатлен, калык муро негызеш «Муро» почеламут циклым («Мотор садна –
илыш садна», «Муро», «Мемнан илыш мотор,ямле!») воза. Йоча-шамычлан «Шырчык
тольо», «Каныш кечын», «Пелед тый, шочшем», «Ече дене», «Эргымлан» тулеч моло
почеламутлан возен. Шочмо элым моктен, Сталин вождьым саламлен воза, я марий
калыкын эрыкыш лекмыже нерген мура – чыла вере ме поэтым Родиным,
Коммунистический партийым пеш чот йöратымыжым ужына. В.Элмарын почеламутшын
лирический геройжо общественный илышыште лийше событий, вашталтыш-шамыч дене
кылдалт шога. В.Элмарын ик эн сай почеламутшо – тиде 1940 ийыште возымо, «Мый
йöратем родной элемым» почеламут. Тудын чыла поэзийже – родной элым йöраташ.

«Мый йöратем родной элемым» почеламутын пытартыш куплетше (4строкаже) Вл.
Маяковский «Советский паспорт нерген почеламутын» пытартыш

строка дене палынак перекликатлалтеш. Поэт сылнын пеледше элнам сӱретлыме да
тудым йöратыме дене пырля элым аралыме нерген шарныкта. «Колхозный ялын ӱдыржо»
почеламутшо колхозын улан илышыжым сӱретлыме дене пырля оборонный темым тарвата.
Тидым але колхоз ялын ӱдыржо гоч палена.

Марий поэт Василий Элмарат шке семынже простой, шӱм гыч лекше мут дене сӱретлен,
Сталин вождьын шочмыжлан кутло ий темме кечылан «Эн шокшо, эн сылне мурыжым»
пöлекла. «Сталин – тачысе Ленин», «Стылинын шӱмыштыжö Ленин вий» манын, поэт1939
ийыште «Сталин – илышнан шöртньö кече» почеламутыштыжо воза. В.Элмар И. В.
Сталинын образшым мари поэзийыште, тугак марий литературышто эн первый келгын
сӱретла. Тудын деч вара – Шадт Булат 1941 ийыште «Стаоин – илыш кечына», «Тау
Сталин кечылан» да моло почеламутчо-шамычат тыгак возаш тӱналыныт.

В.Элмар 1941 ийыште Марий республикылан коло ий теме кечын, Сталин вождьлан
«Лӱмет тыйын – меменан пеледмаш» почеламутым воза.

1935 ийыште фашисткий Италий Абиссиний ӱмбак кержалтын да тудым поген налын,
1936 ийыште кенежым Германий ден Италий Испанский КАлык Республика ваштареш
военный интервенцийыш тарватеныт, а 1937 ийыште японский фашист-шамыч Пекиным,
шанхайым руалтен налыныт.

Шке элжым,родной калыкшым йöратен да чумыр калыкын тушманжым – фашизмым карген,
тудын шучко янлык тӱсшым поэт почын пуа. 1938 ийыште В.Элмар «Фашизм – тиде
сар!» почеламутым печатла.

Тиде почеламут гочат ме Вл. Маяковскийын «Возьмем винтовки новые» да моло
почеламутшым влиянийжым шижына.

Тудын лирический геройжын личный пиалже элын тӱзланымаштыже да Родиным пегыдын
йöратымаште да аралымаште. Тидым ме «Чеверын, Марксина», «Каем мый йывыртен»,
«Колхоз ялын ӱдыржö» да моло почеламутлаштат ужына.

1941 ий. Гитлеровский фашист-шымыч шучко сар дене мемнан эл ӱмбак вероломно
кержалтыч. Шке Родиныжым, илышыжым, культурыжым, аралаш эн шакше опкын-шамыч
ваштареш уло советский калык шогале: тыныс илыш военный илыш дене вашталте. Моло
почеламутчо, серызе-шамыч семынак Василий Элмарат пӱсö перожым штык дене
вашталта, шем тушман ваштареш штык денат, перо денат кредалаш тӱналат.

Кугу сарын тулыштыжо у деч у герой-шамыч шочыт. Поэт тыгай герой-шамычлан
посвящатлен: «Гастело», «Герой-шамычлан», «Герой-шамыч», «Она мондо ме тыйым»'''
да тулеч моло почеламут-шамычымат воза.

Героический руш калыккын Родина аралымаште исторический традицийыште
пенгыдемдалтын. Тиде – мемна великий руш кугезына-шамыч: Александр Невскийын,
Дмитрий Донскойын, Кузьма Мининын, Дмитрий Пожарскийын, Александр Суворын,
Михаил Кутузовын мужественный образышт ончыко, сенаш ӱжын, кумыланда.
'''«Москва»''' почеламутышто Москвам аралыме нерген воза:

1945 ийыште немецкий фашизм ден японский империализм кырен шалалтыч,
Коммунистический партий вӱдымö дене илышна эше сылнештеш, да эше мотор, сай
лиеш. 1938 ийыште В.Элмар политический темылан «Фашизм – тиде сар!» почеламутым
воза.



https://mhr.wikipedia.org/wiki/%D0%9A%D0%BE%D0%B6%D0%B5%D0%B2%D0%BD%D0%B8%D0%BA%D0%BE%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%93%D0%B5%D0%BD%D0%BD%D0%B0%D0%B4%D1%8C%D0%B5%D0%B2%D0%B8%D1%87

Александр Кожевников (тыгак Мурызо Эчан алмашлӱм дене палыме) (30 Шорыкйол 1984
ий У Торъял кундем Тошто Торъял ял) — марий кино да театр актёр, радиовӱдышӧ,
ди-джей, мурызо. 2005 ий гыч Марий Эл Радиошто вӱдышылан ышта, радион икымше
эфирышкыже лач тудак лектын. Шуко жап Марий самырык театрыште актёр семын
шуаралтеш.

30 Шорыкйол 1984 ийыште Марий АССР У Торъял кундем Тошто Торъял ялеш шочын. Йоча
пагытыште театр паша деке шӱмаҥын, школ тӱвыра пашаште шуаралтын. 2004 ийыште
И.С. Ключников-Палантай лӱмеш тӱвыра да сымыктыш колледжым тунем пытарен, Марий
самырык театрын труппышкыжо пурен.



https://mhr.wikipedia.org/wiki/%D0%9A%D0%BB%D1%8E%D1%87%D0%BD%D0%B8%D0%BA%D0%BE%D0%B2-%D0%9F%D0%B0%D0%BB%D0%B0%D0%BD%D1%82%D0%B0%D0%B9,_%D0%98%D0%B2%D0%B0%D0%BD_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Иван Степанович Ключников-Палантай, марла — Палантай Сапан Йыван (24 Вӱдшор
1886, Провой кундем Какшамарий ял — 11 Пеледыш 1926, Моско) — марий семлызе,
профессионал марий музыклан негызым пыштыше еҥ.

Иван Палантай 1886 ий 24 Вӱдшорышто Провой кундемысе Какшамарий ялеш шочын. Озаҥ
оласе сылнысем училище пеленсе регент-влакым ямдылыше курсым 1909 ийыште да
Петербургысо Придворный капелла пеленсе дирижор-влак курсым 1915 ийыште тунем
пытарен. Тыгак Моско консерваторийыште тунемын.

1909-1915 Палантай Пермь губернийысе Усолье да Лысва олалаште ила да пашам ышта.

1918 ийыште Чарлаш (Краснококшайскыш) пӧртылеш, учитель семинарийыште мурымашым
да музыкым туныкта.

Палантайын Краснококшайск педтехникум пелен чумырымо хоржо 1923 ийыште Совет
Российысе хор Олимпиадыште лийын да кӱкшӧ мастарлыкым ончыктен: Пятницкийын
хоржо деч вара кокымшо верым сеҥен налын.

1925 ийыште Марий автоном велын 5-ияш лӱмгечыжым пайремлаш чот ямдылалтыныт.
Палантай 180 еҥан хорым пайремыште мураш ямдылен.

Пытартыш концерт 1926 ийын 1 ӱярняште эртен, тушто Палантайын пайремлан лӱмын
возымо "Йывырте" мурыжо йоҥген.

Чот нелын черланымыжлан кӧра Палантай 11 Пеледыш 1926 ийыште Москошто колен.
Иван Степановичым Ваганьковский шӱгарыште тоеныт. 1972 ийыште колоткажым
Йошкар-Олаш конденыт да Туруновский шӱгарште угыч тоен пыштеныт.

Шымлызе-влак кок умылтарымашым пуат. Иван Степановичын йӧратыме туныктышыжо
Бобров лийын. А тудын кочаже Палантай лӱман лийын. Иван Степанович шке
туныктышыжым пагален, шарнен. Сандене тудын тукымлӱмжым налын манын иктышт
ойлат. А весышт — Палантай псевдонимым семлызын кугезе тукымжо дене умылтарат.



https://mhr.wikipedia.org/wiki/%D0%9A%D0%B5%D1%87%D1%8B%D1%88%D0%BE%D0%B3%D1%8B%D0%BC%D0%B0%D1%88

Кечышогымаш (рушла солнцестояние) — астрономический событий, Кечын рӱдыжӧ кава
сферын эн тораште лийын шогышо эклиптикын точкыжо-влак гоч эртыме жапше. Идалык
мучко кок кечышогымаш лиеш — кеҥежымсе да телымсе. Тӱнямбалсе жап дене (моло
шагат ӱштылаште тиде кече-влак ик суткалан ойыртемалтын кертыт) Йӱдвел
полушарийыште телымсе кечышогымаш 21 але 22 Телыште лиеш, а кеҥежымсе
кечышогымаш — 22 Пеледышыште (високосный ийлаште 20 але 21 Пеледышыште).
Кечывалвел полушарийыште — мӧҥгешла, Теле тылзысе кечышогымаш кеҥежымсе лиеш, а
Пеледыш тылзысе — телымсе. Келшен толшо полушарийыште телымсе кечышогымаш кече
эн кӱчык (эн кужу йӱдан) кече лиеш (полюс-влакын районлаже деч посна, куштыжо
идалык мучкылан шкет лийын шогышо йӱдын кужытшо пел ий шуйналтеш (Полярный йӱд)
да телымсе кечышогымаш — тиде Полярный йӱдын покшелже). Вес келшен толшо
полушарийыште кеҥежымсе кечышогымаш кече эн кужу (эн кӱчык йӱдан) кече лиеш
(полюс-влакын районлаже деч посна, куштыжо идалык мучкылан шкет лийын шогышо
кечын кужытшо пел ий шуйналтеш (Полярный кече) да кеҥежымсе кечышогымаш — тиде
Полярный кечын покшелже).



https://mhr.wikipedia.org/wiki/%D0%9A%D0%B5%D1%87%D1%8B%D1%82%D3%A7%D1%80

Кечытӧр (рушла равноде́нствие) — кунам Кечын рудыжӧ эклиптикыште пӧрдмыж годым
кава экваторым эрта.

Шошымсо кечытӧр 20 Ӱярня але 21 Ӱярняште толеш, кунам Кече Кечывалвел полушарий
гыч Йӱдвел полушарийыш кусна, а шыжымсе 22 Идым але 23 Идымыште толеш, кунам
тудо Йӱдвел полушарий гыч Кечывалвел полушарийыш кусна. Тиде кечылаште уло
Мландыште (полюс-влакым шотлыде) кечын кужытшо йӱд кужыт дене иктак. Шошымсо да
шыжымсе кечытӧр годым Кече лач эрвелне лектеш да касвелне шинчеш. Шошымсо
кечышогымаш деч вара (Йӱдвел полушарийыште) эрвел деч йӱдвелнырак лектеш, а
шыжымсе деч вара — эрвел деч кечывалвелнырак.

Шошымсо да шыжымсе кечытӧр астрономийысе жапым шотлаш полша. Мутлан, кок шошымсо
кечытӧр кокласе жап "тропик идалык" семын лӱмдалтеш, астрономийыште тудым жапым
шотлымашыште кучылтыт. Тропик идалык 365, 2422 сутка шуйна. Юлиан кечышот 365¼
сутка шуйна. Кужемдыме ий кечышотым шке верышкыже шында ыле, а григориан
кечышотышто 400 ий жапыште 3 кечылан гына йоҥылыш лиеш.



https://mhr.wikipedia.org/wiki/%D0%99%D3%B1%D1%80%D0%BD%D0%B5_%D0%BA%D1%83%D0%BD%D0%B4%D0%B5%D0%BC

Йӱрнӧ кундем (курыкмарла Йӱрнӹ кымдем, рушла Ю́ринский райо́н) — Марий Эл
Республикысе кундем. Район рӱдер — Йӱрнӧ (Юрино) ола сынан посёлко.

Кундем Юл эҥерын шола серыштыже, Марий Элын касвелныже верланен. Угарман велысе
Воскресенский, Воротынский кундемла дене, эрвелне — Килемар кундем, кечывалвелне
— Курыкмарий кундем дене пошкудылана. Вӱтла эҥер Йӱрнӧ кундемым кок ужашлан
пайла.

Кундемын кумдыкшо 2154 км² (але 215400 га)-ш шуеш. Мландын 75 %-ште чодыра
кушкеш. Тӱҥ шотышто мланде тӧр, курык-влак деч посна. Кундем гоч Юл, Вӱтла,
Люнда, Дорогуча эҥер-влак йогат, шуко изи эҥер, ер уло.



https://mhr.wikipedia.org/wiki/%D0%99%D1%8B%D0%B2%D0%B0%D0%BD%D1%81%D0%BE%D0%BB%D0%B0_(%D0%AE%D0%BB%D1%81%D0%B5%D1%80_%D0%BA%D1%83%D0%BD%D0%B4%D0%B5%D0%BC)

Йывансола (Ивансола) (рушла Малое Иваново, Малоиваново) — Российыште Марий Элын
Юлсер кундемыштыже верланыше Пӧтъял ял шотан илемыш пурышо ял. Калыкчот: 73 еҥ
(2002 ий), 121 еҥ (2010 ий).

Карай ял деч 4 километр йӱдвелне лийын шога. Ялын кок могырныжат — корем-влак.
Кажне коремыште — памаш, Кугу памаш да Изи памаш. Кугу памаш вӱд дене воктен
шогышо ял калык пайдалана. Ял воктен кок куп уло: Изи Васлий куп да Уйкуп,
кудыжо-влак торфым разрабатыватлыме деч вара ерыш савырненыт.

Легенде почеш, ялын лӱмжӧ негызым пыштыше Йыван лӱман еҥын лӱмжӧ гыч лектын.
Икымше пӧртым тудо чоҥен.



https://mhr.wikipedia.org/wiki/%D0%98._%D0%A1._%D0%93%D0%B0%D0%BB%D0%BA%D0%B8%D0%BD

Галкин Иван Степанович (1930 идым 16) — филологий шанче доктор (1968), профессор
(1970), МарКУн (1996) почётный профессоржо.

Тудо 16 идым тылзын 1930 ийыште У Роҥго кундем Кожласола хуторышто шочын. 1953
ийыште Карело-Финский кугыжаныш университетын финн-угор пӧлкаште
эртык-филологический факультетым тунем пытарен. 1953-1956 ийлаште финн-угор
йылме кафедре пелен Тартуский кугыжаныш университетыште аспирантурышто акад. П.
Аристэн вуйлатымыж почеш тунемын. 1958 ийыште "Суффиксальное образование
глаголов в современном марийском языке" теме дене кандидатлык диссертацийым
арален.

Аспирантурым пытармеке, Шанчын шымлыше марий институтышто пашам ышта. Тиде
пагытыште тудо эртык мутлончыш дене "Залоги в марийском языке" (1958) ятыр
статья-влакым савыктен луктеш.

60-шо ийлаште марий йылмын исторический мутлончышыжым пенгыдын шымла. Тудо 2
томан "Историческая грамматика марийского языка" (1964 да 1966) шанче пашам
возен. Тиде шанче пашалан энертен, И.С. Галкин докторлык диссертацийым
"Историческая морфология марийского языка" теме дене возен, кудо 1968 ийыште
Таллиныште сайын аралалтын.

Пытартыш ийлаште проф. И.С. Галкин марий топонимий ден исторический мутвундо
йодышым шымлен. Тудо ятыр материалым поген. Нине шанче материал дене кылден,
тудо "Тайны марийской топонимики" (1985), "Кто и почему так назвал? Рассказ о
географических названиях Марийского края" (1991), "Марий ономастика" (2000),
"Топонимика Республики Марий Эл. Историко-этимологический анализ" (2002)
книга-влакым савыктен луктын.

Уло чон кумылжо, вий-куатше дене эреак тыршыше шанчызе гына шымлыше пашаштыже у
шонымашым келгын ӱшандарен каласен кертеш. Шочмо йылмынам лончылышо-влак кокла
гыч ик тыгай чолга шанчызе семын филологий шанче доктор, профессор Иван
Степанови Галкин ойртемалтын. Тудо лывырге шочмо йылмынан тӱрлӧ кӱлешан
йодышыжым рашемден.



https://mhr.wikipedia.org/wiki/%D0%98%D0%BB%D1%8C%D1%8F_%D0%9B%D0%BE%D0%BC%D0%B1%D0%B5%D1%80%D1%81%D0%BA%D0%B8%D0%B9

Ломберский Илья Михайлович (Токмурзин, 22 пеледышыште 1896- 1956) — марий
серызе, туныктышо. Вятский губерний, Сарапул уезд, Чегандинский волость,
Ныргындыш ялын эргыже.

Илья Михайлович Токмурзин (сылнымутышто Илья Ломберский семын палена) марий
культурыш чапле мут мастар да уста туныктышо семын пурен. Калыкыште тыгай ой
уло: айдеме, уке лиймекше, ош тÿняште эше тынаре ила, мыняр тудым шарнат.

И.М.Токмурзин 1896 ий 20 июньышто Вятский губерний, Сарапул уезд, Чегандинский
волость, Ныргындыш ялысе йорло кресаньык ешеш шочын (кызыт Одо Эл, Каракулин
районыш пура). Илышыже, тунам шочшо серызе-влак дене танастарымаште, нимо денат
ойыртемалтын огыл. Ачаж ден аваже икмарда лийыныт, лудын-возен моштен огытыл,
мландыштат уке улмаш.

Токмурзин учительский семинарийым экстерн дене ямдылалтын пытара, туныктышо
лÿмым пуышо дипломым налеш. Но учитель лияшыже ок верешт: 1915 ийыште кандаш
тылзе окоплаште коштеш, ныл гана наступленийыште лиеш. 1916 ийын сусырга,
госпитальыште кия. 1918 ий февраль марте фронтышто лиеш, ик жап гый отпускыш
мöнгыжö пöртылеш.

Вара 1918-1922 ийлаште руш Зуево-Ключевский тÿналтыш школышто тырша (кызыт
Удмурт АССР, Каракулинский районыш пура).

1922-1927 ийлаште Татар АССР, Матвеевский районысо ( Мензелинский) Калтак ял
школым вуйлата.

1927-1930 ийлаште Татар АССР Красный Бор (кызыт Агрыз) районысо Буймо шымияш
школ]]ын пашажым виктара.

1930-1931 тунемме ийыште Марий АССР Звенигово районысо Красногорск леспромхоз
школышто-завуч.

1931-1936 ийлаште Башкир АССР-ысе Ушмен шымияш школын директоръъжо лиеш (тиде
школ кызыт Краснокам районыш пура).

1936 ийын шыжым Илья Михайлович адакат ончыч ыштыме Буймо школыш толеш да 1941
ий марте ( кылме) кыдалаш школым вуйлата. Тиде ийынак трудармийыш налыт. Тушеч
идалык гыч пöртылешат, Ныргындыш ялыштыже лу ий школым виктара, марий йылмым да
литературым туныкта.

Илья Михайловичын педагогический пашаже 1918 ий гыч тÿналын да 1952 ий пеледыш
марте шуйнен.

Пашам сайын ыштымыжлан Ленин орденым да «За трудовую доблесть» медальым налын.
Одо АССР-ын сулло туныктышо. 1945 ий гыч ССРУ серызе ушем йыжъеҥ.

Илья Михайлович музыкым пагален, аклен да тÿрлö семÿзгар дене шоктен моштен.
Тудо пианиным, арганым (гармоньым), балалайкым, скрипкам, гитарым, мандолиным
устан шоктен да молымат тидлан туныкташ тыршен. Серызе эсогыл пелашыжымат
балалайка дене шокташ туныктен.

Серызе сылнымут пашам 1924 ийын тÿналын. Тиде ийын «У илыш» журналеш первый
заметкыже печатлалтын. Варажым ойлымашым, очеркым, почеламутым «У илыш»
журналеш, «Марий ял», «Марий коммуна» да «Ленин корно» газетлаш луктын. Ондакше
Токмырзан, Менчламарий, Ломберн псевдонимла дене возен, изиш варак Ломбеский
лÿмжö лектын. 1929 ийыште «Уло ял дене» ойлымаш сборникше, вес иешак «Арака
кошарта» пьеса книгаже койыт. 1955 ийыште марий издательстве « Уло ял дене»
ойлымаш ден очерк сборникшым уэш луктеш. 1933-1935 ийлаште « Миллион-влак»
романым серен. Тудо шарнымаш семын возалтын, южо главаже дневникым ушештара.
Автобиографий койышан, хроникально-документальный произведений. Империалист сар
ончыкталтын.

"Миллион-влак" роман - марий прозышто империалист саман гыч социалистический
революцийышке вончымо жапым ончыктышо эн кугу произведений, тудын ме мут
коклаште садаиктак чыла умылен лудына.

«Ушменыште илыме годым «Миллион-влак» романым сераш тÿнале. Керосин лампе тул
дене йÿдым воза ыле. Ик-кок главам серен пытарымöнгö, ачам пырля ыштыше ик-кок
туныктышым ÿжын да нунылан лудын, шонымаштым каласаш йодын, вара тиде ой-канаш
почеш тöрлатылын. Ушмен ялыште «Миллион-влак» романын кокымшо ужашыжат серен
пытаралтын да Йошкар-Олаш колталтын ыле, но кушко тудо каен, кушко пурен,
кызытат пале огыл»,-тыге воза кумшо эрыже Роберт Токмурзин. Кокымшо ужашыште
граждан сöйыштö кучедалмым, Совет кучемын умбакыже виянмым, кресаньык илыш
тöрланымым сÿретлен. «Миллион-влак» романным возымыж годым нерген Башкир АССР,
Калтаса районысо «Ленин корно» газет да « У вий» журнал увертареныт. Романын
рукописьшым Валентин Борисович Исенековлан Серызе ушемыш нангаяш кучыктен.
Илымыж годым печатлаш келшышын ямдылен шуктен огыл, черновикшым веле возен,
сандене тиде произведенийым авторын колымыж деч вара литературно тöрлаташ
логалын. А эше ондакрак тиде кагаз орам Шабдар Осып ончен, йонылыш-влакым
палемдылын, Георгий Ефруш рецензийым возен.

Илья Ломберский роман деч посна шуко ойлымашын авторжо. «Пакет дене" ойлымашыже
марий литературышто граждан сар нерген возымо первый ойлымашла гыч иктыже. Тунам
М.Шкетанын «Йошкар патыр», Шамыкайнын «Кидеш пычал кучен», А.Эрыканын (Акрейнын)
«Йошкар партизан», Ш.Булатын «Телефон дене», Китнемаринын «Лӱмегож» да моло
ойлымаш лектыныт. Тушто ме граждан сарым она шиж, ятыр годымжо эпизод-влак гына
сӱретлалтыныт. И.Ломберскийын «Пакет дене» ойлымашыштыжат йошкар боец, совет
патриот Изергин эл ончылно порысшым лӱдде шукта. Тыште автор сар жапыште
салтак-влакын подвигым ыштымыштым, тушманлан ужалалтдымыштым сӱретлен ончыкта.

«Майтук»(1927) ойлымашыште поян да незер нерген пален налына. Шамыкай – Калмаш
ялыште эн поя ен. Яллан тудын суртшо веле тÿвыргö. Шамыкай кугыза – улан айдеме.
Тудын пенгыдылыкшым йорло рвезе Василийын ÿдыр йодаш толмо годым ужына. Олнылан
качымарий деч кугу оксам йодеш «Чын лÿмжö Кузьма» (1930) ойлымаште поян да незер
йочан тунеммыштым ужына. Школышто йорло Кузьма деч ушан тунемше лийын огыл, а
тудым шотлен огытыл. Эсогыл чын лÿмжымат ялыште шарныше иктат уке. Теве Кузьма,
поян Пагуллан ÿмыржö мучкак пашамыштен, тарзе лийын илышыжлан, тазалыкшым веое
огыл, шке лÿмжымат йомдарен да банкротыш, марий манмыла, Пангратыш савырнен.

Эше ик онай образ – тиде Миклай. («Справной ен», 1928). Ойлымашыште тудын тÿжвал
тÿсшö тÿрыснек вашталтеш. Миклай шкенжым поян гай ончыкташ йöрата. Поян семын
эре кучемым вурса. А тÿжвал тÿсшö дене пояным нигузеак ок ушештаре: «Миклай
ÿмырешыже сай йолашыже ыш лий, этрак кушкедалт пытыше дене коштеш. Ÿпшö ден
пондашыжым нигунамат ок тÿред , огешат шер шÿргыжым мушкашат йöн уке».
Погынымашкат шÿргым мушде, ÿпым шерде коштеш. «Справной еным» пырдыжгазетеш
койдарен сÿретленыт: «Миеклай пырдыжыш онча, пырдыж гыч Миклайым весе, тудын
гаяк Миклай онча. Коктынат чÿчалтыш вÿр гай икгаяк улыт: шинча йымалне лавыра,
кеч паренгым шынде, ыштырат, мыжерат иктак…». Тиде сÿрет Миклайын чонжым
пудыратен, шонаш таратен. Тылеч вара тудо йöршын вес ен лийын, вашталтын: «ынде
тудым огытат пале: ÿпшым, пондашыжым чаткан гына шерын шынден, лавыражым нÿжен
налынат, пылышыже тул гай йошкарген». Комсомолец-влак деч посна Миклаят кч
улмыжым вашке умылен ок шукто ыле. Революций, Совет кучем, колхоз огыт лий гын,
«Мо лиеш ыле?» ойлымашыштыже И.Ломберский йодышым пуа. Тиде ойлымашын тÿн
геройжо, Онтон, илышын чыла кочыжым пала – войнат, озанлык шолдыргымат тудын
вачыжым пызырат. Онтонын ожнысо илышыжым кызытсе дене танастарашат огеш лий.
Школышкат изишак веле коштын шуктен, вара поян пролан чодыраште ачаж ден коктын
тупыштым пÿгыртеныт. Тышынк ачаже йол деч посна кодын. Онтон нимогай пайремым
пален огыл, эре пашам ыштен: веет ешым пукшаш кÿлын. Герман сарыште тазалыкшым
лунчыртыш. Колхозышкат эн ончыч возалте. Тыштат тыршымым чарнен огыл. Сай
пашажлан пöлекымат кучыктеныт: «Шошо агаште стахановецла ыштымыжлан район гыч
телефонным пöлеклышт».

Серызын чыла серымыж гыч посна верым «Колымо ок шу» (1931) ойлымаш налын шога.
Тиде илыш гыч налме произведений. И.Ломберский тудым дневник семын палемден.
Автор дене Семон Герман сарыште пырля орланеныт. Семон нудна лийын гынат,
пашалан вуйым шупшын огыл. Пашам йöратымыжак тудым у саманыште айдемышке луктеш.

Илья Ломберский шке произведенийлаштыже илыш гыч герой-влакым ончыктен.
Сÿретлыме образ-влак онай улыт. Нуно тÿрлö кумылым луктыт: кöжым чаманет,
пеленже ойгырет, а кöжым шылталаш веле кодеш. Герой-влкын портретыштым автор
тÿрлö семын лудшылан ончыктен.

Илья Ломберский эше вес жанрыште – очеркыште – вийжым терген ончен. Чумыр
творчествыже, Лекайн семынак, пашаче калыклан, ял илышым сÿретлымылан
пöлеклалтын. Калык дене келшен илен. Очеркше-влак нерген Ким Васин Уло ял дене»
шымлымаш статьяштыже палемден: «… И.Ломберскийын творчествыштыже лушкыдо
могыр-влакат койыт: тудын 1934-1936 ийлаште возымо произведенийже-влак («Йогорын
секретше», «Комбайн тольо»…) схематичный улыт. Автор пытартыш
произведенийлаштыже шкенжын йöратыме стильже деч коранын, тыглай
зарисовка-влакым гына возен, а вет вучыдымо мучаш дене пытыше, марий ялын
илышыжым моштен ончыктышо кÿчык ойлымаш-новеллылаштыже лачак серызын
ойыртемалтше стильже койын шоген ыле».

2005 ийыште Калтаса районын 75-ше идалыкше вашеш эрвел марий вел «Ӱжара»
газетыште И.Ломберскийын у илышлан пöлеклалтше такмакше-влак савыкталтыныт.
Икымше гана тиде мурпого 70 ий ончыч «Ленин корно» газетыште печатлалтын.
Такмаклаште ик эн тÿн шонымаш – Совет элын виянмыже, улан колхоз илыш, пашам
кыртмен ыштымаш, класс тушман деч эрныме шындаралтыныт.

Ме кажныже илышыштына кеч ик серышым иктаж-кöлан возена. Серызе-влак серыш гоч
тÿрлö тора кундемла дене, йолташышт дене але тыглай лудшо, творчествыштым
пагалыше-влак дене кылым кучат. Теве 1998 ийыште «Марий Эл» газетеш Г.Инин Илья
Ломберскийын Осмин Йыванлан возымо серышыжым веранден. «Ты письмам Илья
Михайлович Токмурзин-Ломберский 1940 ий 28 пургыжыште Осмин Йыванлан возен.
Осминже тунам тудлан кок могырымат коллега лийын, веет коло ВИЧ ияш поэт кугурак
йолташыж семынак школышто туныктен. Илыме верыштат пеш торажак лийын огыл:
Ломберский Краснобор районысо Буймышто пашам ыштен гын, Осмин – тунамсе Бондюга
район, Элнет ялыште, поэт-баснописец Г.Микай дене пырля», – тыге палемда Г.Инин.

Пенсионерка, туныктымо пашан ветеранже Ульяна Яковлевна Искандарованат поро
шарнымашыже кодын. Изи Ульяна 1919 ийысе пуламыр годым Илья чÿчÿжö ошо-влак деч
утарен, ял гычын куржаш полшен. В.Б.Исенеков «Пытартыш вашлиймаш» статьяште Илья
Ломберскийын «Уло ял дене» ойлымаш да очерк-влак сборникын лекмын нерген воза.
Тиде книгам Валентин Борисович Йошкар-Ола гыч конден, авторлан пуэн. Тылеч вара
автор тудлан кугу кагаз орам кучыктен – тиде «Миллион-влак» романын рукописьше
лийын. «Ты мутланен шинчымына пытартыш улмаш. Тылеч вара вашлияш йöн ыш лий.
Тунамсе леве умыр касым кызытат поро кумылын ушештарен илем», – шарналтен
В.Б.Исенеков.

Лидия Иудова «Одо мландын роман озаже» статьям И.Ломберскийын 110 ий теммыжлан
пöлеклен. Тиде паша ушештарымаш шотан. Тыште серызын ешыжым пален налына, школыш
коштмыжым, Николо-Березовский (Эльян) пöръен монастырь пелен второклассный
школышто тунемме жапшым, учительский семинарийым экстерн шот дене пытарымыжым
автор лудшо-влаклан палдара. Тиде статьяште сай лектышан туныктымо жапшым
эскерен кертына: «…Ильям волостной исполнительный комитетын председательжылан
сайлат. Волисполкомышто кок тылзе шогымеке, руш Зуево-Ключевский тÿналтыш
школышто тырша, 1922-1927 ийлаште ТатарАССР, Мензелин районысо Калтак ял школым
вуйлата, 1927-1930 ийлаште Буймо шымияш школын пашажым виктара, 1930-1931
тунемме ийыште Марий АССР Звенигово районысо Красногорск леспромхоз школышто
завуч , 1931-1936 ийлаште Башкир АССР-ысе Ушмен шымияш школын директоржо лиеш.
1936-1941 ийлаште адакат Буймо школым вуйлата. Трудармий деч вара Ныргындыш
ялыштыже лу ий школым виктара, марий йылмым да литературым туныкта».

И.Ломберскийын творчествыж нерген научно-критический статья-влакым К.Васин,
Т.Апатеева, С.Эман, Г.Зайниев чумыреныт.

«Уло ял дене» лÿман статьяште Ким Васин И.Ломберскийын сылнымут пашажым иктешлен
возен. «И.Ломберский лудшо-влаклан утларакшым кÿчык ойлымашлам возымыжо дене
палыме. Тудо ойлымаш ден новеллылаштыже Октябрьский социалистический революций
деч вара марий ялын уэммыжым, марий шемер-влакын сознанийыштын кушмыжым
ончыктен», – палемда Ким Кириллович. Т.Апатеева «Марий прозаик И.Ломберский»
литературно-критический статьяштыже серызын сылнымут корныжым шергалеш. Илья
Михайловичын ойлымаш-влакшым тыгай теме шот дене шеледа: ялыште совет кучемын
икымше ошкылжо; кресаньык-влакын общественный активностьышт кушмо; класс
кучедалмаш; тошто коса ваштареш кучедалмаш; у культур верч кучедалмаш;
ÿдырамашын эрыкше верч кучедалмаш; калыкын гражданский сарыште участвоватлымыже.
Тыгак шымлызе Ким Васин Т.Апатеева семын ойлымашым, очеркым, романым лончыла.
Т.Апатеева авторын мастарлыкшым, кÿчык форман произведенийыште келге, сай
шонымашым, образым почын моштымым мокта. Но ик ситыдымашым палемден кода: «Шукыж
годым Ломберский шке геройжыланат, лудшо енланат шоналташ, кÿлеш выводым ышташ
эрыкым ок пу».

Сергей Эманынат Илья Ломберскийын творчествыжым шымлымаште суапше кугу.
Шочмыжлан 75 ий теммыжлан пöлеклалтше статьяште серызын йоча жапшым, литератур
корныш шогалме деч ончыч мыняр йÿштö-шокшым чытен лекмыжым палемден. Пален
налына: ончыклык туныктышо Г.Миклай ден пырля учительский семинарийым экстерн
дене пытарен, туныктышо лÿмымы налын. Тыгак 1917 ийыште И.Ломберскийын Владимир
олаште запасной полкышто улмыж годым кугыжан кучемым сÿмыралаш да
политзаключённый-влакым тюрьма гыч лукташ полшымыж нерген воза.

Илья Ломберскийын шочмыжлан 95 ий теме вашеш Г.Зайниев «Ойлымаш мастар» статьям
савыктен. Тыште Гельсий Зайниевич 1939 ий декабрьысе республиканский погынымашым
палемден коден. Кок серышыжым лудщо-влаклан луктеш. Серышла гоч коеш: серызын
лÿмжö сылнымут верч чот йÿлен. Серымымат кудалташ шонен, но кертын огыл, уло
кумылжо сылнымутыш шупшын. Тыгак палемден коден: «20-шо ийлаште журналыш колтымо
кумло почеламутшо йöрдымыш лектын гынат, Ломберский поэзий деч йöршынжак йÿкшен
огыл. Йöн да амал улмо годым рифман шомакшым каласашак тыршен».



https://mhr.wikipedia.org/wiki/%D0%98%D0%BB%D0%B8%D0%B5%D0%B2%D0%B0,_%D0%90%D0%BB%D1%91%D0%BD%D0%B0_%D0%90%D0%BD%D0%B4%D1%80%D0%B5%D0%B5%D0%B2%D0%BD%D0%B0

Алёна Андреевна Илиева (1972 Пеледыш 6, Башкир АССР, Мишкан район, Тӧҥгак ял) —
марий йылмызе, филологий шанче кандидат (2001), доцент.

А.А. Илиева 1972 ий 6-шо кӱсӧ тылзын Башкир АССР Мишкан район Тӧҥгак ялеш шочын.
Тӱҥалтыш школыш Илиева А.А. 1980 ийыште тунемаш пура. Тудын йолташ ӱдыржӧ ик
ийлан ончыч тунемын, мӧҥгӧ пӧртылмекыже, Алёналан чыла буквам ончыктылын, садлан
Алёна 1-ше классыш кайымыж годым чыла буквам пален да лудынат моштен. Алёна
классыште эн сайын тунемын, тӱҥалтыш школым «Похвальный лист» дене пытарен,
спорт денат «Почётан грамотыжо » погынаш тӱҥалын. Визымше классыш пошкудо ялыш 3
километр торашке кошташ логалын. Лач тиде ялыштак кумдан палыме йылмызе да
литератор Кармазин Гурий Гаврилович шочын. Но школ Совет Ушем Талешке Ишкинин
Ишмай Иштубаевичын лӱмжым нумалын. Школышто шуко уста туныктышо пашам ыштен.
7-ше классыште тунеммышт годым нунын классыште тунемше-влакым Мишкан селашке
райкомыш комсомолыш пурташ намиеныт. Чыланат комсомолыш пуреныт, а Алёнам
комсомол организацийын секретарьжылан шогалтеныт. Алёна ик жапыштак комсомол
организацийымат вуйлатен да пионер дружинынат председательже сомылым шуктен.
8-ше классым пытарымеке, Благовещенск педучилищыш тунемаш каяш шонен, но
шонымашыже шукталтын огыл, садлан Ардаш кыдалаш школыш тунемаш каен. Ардашыште
марий йылмым да литературым Мустакимова Кяльзиян Шумаевна туныктен. Шке
предметшым сайын пален, йоча-влакымат кумылаҥден. Алёна Йошкр-Олашке Марий
кугыжаныш университетыш тунемаш каяш шонен пышта. 1990 ий кеҥежым Йошкр-Олашке
экзаменым сдатлаш кая. Марий йылме да литератур дене экзаменым Учаев З.В.
приниматла. Тыге Алёна университетын студенткыже лиеш. Диплом пашам Барцева
Людмила Ивановна дене «Тӧҥгак подговорын кутырымо ойыртемже» темылан ямдыла.
Рецензензийым Казанцев Дмитрий Егорович воза. Тыгодымак тудын шанче пашам сайын
ыштен моштымыжо шижалтеш. 1995 ийыште Илиева А.А. университетым тунем пытара.
Направлений почеш Пӱрӧ оласе пединститут пелен почылтшо марий пӧлкашке пашам
ышташ толеш. 1998 ийште аспирантурышко тунемаш пураш шонен пышта, кандидатлык
экзаменым шке паша верыштыжак сдатлаш ямдылалтеш, но лач экзаменым кучымо
жапыште сар чер (гепатит) дене инфекционный больницышке логалеш. Тыгай черан
еҥ-влаклан нигуш лекташ ок лий гынат, врач тудым больнице гыч экзаменым кучаш
миен толаш кӱшта. Тыге Алёна философий да йот йылме дене кандидатлык экзаменым
сайын куча да шыжым 15 октябрьыште аспирантурыш тунемаш пура. Вуйлатышыжлан
Исанбаев Николай Исанбаевичым шогалтат. Аспирантурышто тунеммыж годым Алёна
диссертацийым воза. 1999 ий шошым Ӱпӧ Кугыжаныш архивыште Балтач районысо марий
ял-влак нерген материалым шымла, а кеҥежым Балтач районышко диалектологический
экспедиций дене коштеш, пеш поян материалым пога. Тиде ийынак декабрьыште
Москвашке диссертационный залыш да Ленин библиотекыш шанче паша дене коштеш.
2000 ийыште чыла материалым иктешла, кӱлеш статья-влакым савыкта. Чыла
тӧрлымеке, 2001 ийыште аспирантурым тунем пытара да шке диссертацийжым арала.
Диссертацийым возымыж годым тудлан Андуганов Юрий Владимирович, Исанбаев Николай
Исанбаевич да Абукаева Любовь Алексеевна кугун полшеныт. Ныным Илиева А.А. эре
поро мут дене шарналта, тау мутым ойла. Диссертацийым аралымеке, угыч Пӱрӧ
пединститутыш (кызыт Пошкырт кугыжаныш университетын филиалже) пашам ышташ
толеш. Уло моштымашыжым да шинчымашыжым студент-влаклан пӧлекла, нуным шанче
пашашке ушнаш кумылаҥда, факультет мер пашашкат уша. Кажне ийын тудын вуйлатымыж
почеш студент-влак «Наука в школе и вузе конференцийыште участвоватлат, мурымаш
да куштымаш конкурслаштат шке вийыштым тергат. Илиева А.А. ялыштат да пашаштыжат
пагалат, тудо шкеже эре поро кумылан, весела койыш-шоктышан айдеме.



https://mhr.wikipedia.org/wiki/%D0%98%D0%B7%D0%B8_%D0%9C%D0%B0%D1%81%D0%BA%D0%B8%D1%8F%D0%BB

Изи Маскиял (Изи Маскиял почиҥга) (одыла Охотничий; рушла Охотничий) —
Российыште Одо Элын Алнаш кундемыштыже верланыше Утчан ял шотан илемыш пурышо
марий ял. Калыкчот: 33 еҥ (2008 ий), 22 еҥ (2014 ий).

Алнаш кундемын кечывалвел-касвелныже лийын шога. Алнаш марте — 15 километр,
Ижевск марте — 130 километр.

Яллан негызымым Маскиял гыч куснен толшо-влак пыштеныт, сандене илемыштым «Изи
Маскиял почиҥга» манын лӱмденыт. Икымше куснен толшо-влак сонарзе (сонар рушла
охота) лийыныт, сандене яллан «Охотничий» руш лӱмым пуэныт.

Чылт марий ял. Олык марий йылмым кучылтыт. Ял калык Эрвел марий (Урал марий)
тӱшкаш пура.



https://mhr.wikipedia.org/wiki/%D0%98%D0%B7%D0%B8_%D0%9A%D0%BE%D0%B6%D0%B2%D0%BE%D0%B6

Изи Кожвож (рушла Малый Кожвож) — Российыште Марий Элын Провой кундемыштыже
верланыше Кужмарий ял шотан илемыш пурышо ял. Калыкчот: 73 еҥ (1999 ий), 73 еҥ
(2010 ий).

Ял Кугу Кожвож деч мӱндырнӧ огыл верланен, сандене яллан Изи Кожвож лӱмым
пуэныт.

1897-ше ийыште 151 еҥ илен гын, 1999-ше ийыште эртыше перепись почеш 36 суртышто
73 еҥ ила.

1933-шо ийыште «Волгыдо» колхозым почмо. Озанлыкын 190 гектар мландыже лийын.
Икымше председательлан Иван Дмитриевич Кириллов пашам ыштен. Сар деч вара верысе
колхоз-влак ушнаш тӱҥалыныт. «Волгыдо» колхозат тиде радамыш логалын да Фрунзе
лӱмеш але «Знамя» кохозыш ушнен.



https://mhr.wikipedia.org/wiki/%D0%98%D0%B3%D0%BD%D0%B0%D1%82%D1%8C%D0%B5%D0%B2%D0%B0,_%D0%95%D0%BB%D0%B8%D0%B7%D0%B0%D0%B2%D0%B5%D1%82%D0%B0_%D0%98%D0%B2%D0%B0%D0%BD%D0%BE%D0%B2%D0%BD%D0%B0

Елизавета Ивановна Игнатьева (1964 Пеледыш 3, Марий АССР, Килемар район Йӱксар
сола) — марий йылмызе, филологий шанче кандидат (2004).

Е.И. Игнатьева 1964 ий 3-шо кӱсӧ тылзын Килемар районысо Йӱксар (рушла Юксары)
селаште шочын-кушкын. Тыштак кандаш класс марте тунемын, варажым шинчымашым Арде
соласе школышто налын. Лач ты школ Елизаветан пӱрымаш корныжым ойырен налаш
полшен. Арде школышто тунемме жапше Марий кугыжаныш университет дек лишемден.
Тале туныктышо, учебникын авторжо, виян методист, краевед Хлебникова Лидия
Ивановна поро каҥашым пуэн, шкежак Елизаветам Йошкар-Олаш наҥгаен да «Ямде лий»
газет редакцийыш рекомендацийлан пуртен. Тиддеч вара самырык ÿдыр эре газетыш
возен шогаш тяҥалын. 1982-1987 ийлаште Елизавета Ивановна Марий кугыжаныш
университетысе историй да филологий факультетын марий йылме да литератур
пӧлкаштыже тунемын. Пагалыме да палыме учёный Зиновий Васильевич Учаевын
полшымыж дене тудо Марий книга савыктышыште корректорлан пашам шуктен шоген.
Тыге тудын паша корныжо тӱҥалын. Вараже тӱҥ корректорлан, туныктымо пӧлкаште
редакторлан, маркетинг пӧлкам вуйлатышылан ыштен. Тыге тушто 10 ий наре тыршен.
Варажым 1996 ийыште методист Галина Викентьевна Сергееван темлымыж почеш Марий
образований институтыш пашам ышташ куснен. Эн ончыч учебник-влакым савыктыше
методистын, а пел ий гыч редакционно-издательский пӧлка вуйлатышын сомылжым
шуктен. 1997-2002 ийлаште аспирантурышто тунемын. Тыштак Е.И. Игнатьева
профессор З.В.Учаевын вуйлатымыж почеш шанче пашам возаш тӱналын, но Зиновий
Васильевич аралыме жап марте илен шуктен огыл, садлан тудо И.С. Галкинлан
эҥертен. Тудо возымо пашам кӱкшын аклен. Мучаш марте пашам шукташ ӱшаным да
вийым пуэныт: Иван Степанович Галкин, Иван Григорьевич Иванов, Геннадий
Матвеевич Тужаров, Надежда Михайловна Краснова, Олег Арсентьевич Сергеев,
Серафима Сергеевна Сибатрова да моло поро еҥ-влак. Тыге 2004 ийыште кандидатлык
«Деривция отрицания в марийском языке» теме дене диссертацийым арален. 2009 ий
гыч Марий образований институтышто марий филологий да тявыра пӧлкам вуйлатен
шога. Тушто тудо марий йылмым да моло предметым туныктышо-влаклан туныктымо
методике нерген лекцийым лудеш, квалификаций нӧлтымӧ курс-влакым эртара. Тыгак
Елизавета Ивановна туныктышо-влаклан у стандартым пуртымаш нерген йодыш-влакым
рашемден да ойырен шога. Шке пашаштыже тудо – умылышо,чолга, шке пашажым аклыше
да уста вуйлатыше. Елизавета Ивановна – 50 наре шанче статья да пособий-влакын
авторжо. Туныктышо-влак шукыж годым «Сборник изложений для 1-4 классов»,
«Сборник олимпиадных работ по марийскому языку» да «Методические рекомендации по
проектированию основных образовательных программ образовательных учреждений с
учётом региональных особенностей» паша-влакшым кучылтыт. Елизавета Ивановна –
чулым, весела койыш-шоктышан, поро кумылан, чыла нелым чытен лекше пагалыме
айдеме.



https://mhr.wikipedia.org/wiki/%D0%98%D0%B2%D0%B0%D0%BD_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87_%D0%93%D0%B0%D0%BB%D0%BA%D0%B8%D0%BD

Галкин Иван Степанович (1930 идым 16) — филологий шанче доктор (1968), профессор
(1970), МарКУн (1996) почётный профессоржо.

Тудо 16 идым тылзын 1930 ийыште У Роҥго кундем Кожласола хуторышто шочын. 1953
ийыште Карело-Финский кугыжаныш университетын финн-угор пӧлкаште
эртык-филологический факультетым тунем пытарен. 1953-1956 ийлаште финн-угор
йылме кафедре пелен Тартуский кугыжаныш университетыште аспирантурышто акад. П.
Аристэн вуйлатымыж почеш тунемын. 1958 ийыште "Суффиксальное образование
глаголов в современном марийском языке" теме дене кандидатлык диссертацийым
арален.

Аспирантурым пытармеке, Шанчын шымлыше марий институтышто пашам ышта. Тиде
пагытыште тудо эртык мутлончыш дене "Залоги в марийском языке" (1958) ятыр
статья-влакым савыктен луктеш.

60-шо ийлаште марий йылмын исторический мутлончышыжым пенгыдын шымла. Тудо 2
томан "Историческая грамматика марийского языка" (1964 да 1966) шанче пашам
возен. Тиде шанче пашалан энертен, И.С. Галкин докторлык диссертацийым
"Историческая морфология марийского языка" теме дене возен, кудо 1968 ийыште
Таллиныште сайын аралалтын.

Пытартыш ийлаште проф. И.С. Галкин марий топонимий ден исторический мутвундо
йодышым шымлен. Тудо ятыр материалым поген. Нине шанче материал дене кылден,
тудо "Тайны марийской топонимики" (1985), "Кто и почему так назвал? Рассказ о
географических названиях Марийского края" (1991), "Марий ономастика" (2000),
"Топонимика Республики Марий Эл. Историко-этимологический анализ" (2002)
книга-влакым савыктен луктын.

Уло чон кумылжо, вий-куатше дене эреак тыршыше шанчызе гына шымлыше пашаштыже у
шонымашым келгын ӱшандарен каласен кертеш. Шочмо йылмынам лончылышо-влак кокла
гыч ик тыгай чолга шанчызе семын филологий шанче доктор, профессор Иван
Степанови Галкин ойртемалтын. Тудо лывырге шочмо йылмынан тӱрлӧ кӱлешан
йодышыжым рашемден.



https://mhr.wikipedia.org/wiki/%D0%98%D0%B2%D0%B0%D0%BD_%D0%92%D0%B8%D0%BA%D0%B5%D0%BD%D1%82%D1%8C%D0%B5%D0%B2%D0%B8%D1%87_%D0%A1%D0%BC%D0%B8%D1%80%D0%BD%D0%BE%D0%B2

Иван Смирнов (2 Сӱрем 1961 ий, Марий Эл У Торъял кундем Кугу Пызак ял) — марий
актер, мурызо, Марий Эл Республикын сулло артистше (1995 ий), Олык Ипай лӱмеш
Кугыжаныш премийын лауреатше (1996 ий), Йыван Кырла лÿмеш театральный премийын
лауреатше (1997, 2001, 2004, 2006, 2012 ийлаште), Марий Эл Республикын Калык
артистше (1999 ий), Россий Федерацийын сулло артистше (2007 ий), Шкетан лÿмеш
Марий Эл Кугыжаныш премийын лауреатше (2011 ий).

Иван Смирнов 2 Сӱрем 1961 ий, Марий Эл У Торъял кундем Кугу Пызак ялеш шочын. В
1978 ийыште кыдалаш школым тунем пытарымеке М. Горький лӱмеш Марий кугыжаныш
политехник институтыш чодыра-инженерный факультетышкыже тунемаш пура. Кок курсым
тунем лекмеке 1980 иыште А.В.Луначарский лӱмеш Кугыжаныш театр сымыктыш
институтын актер пӧлкашкыже тунемаш пура. Тунемме деч вара М. Шкетан лӱмеш Марий
кугыжаныш драме театрын труппышкыжо логалеш.

Лишыл жапыште Совет Армий радамыш Иван Смирновым налыт. 1987 ий, Пургыж тылзын
угыч театрыш пӧртылеш. Роль-влакым устан чоҥымыж дене театрыште ончыл актер
лиеш. Тыгак, келге да мотор йӱкшылан кӧра марий-влак коклаште ик эн йӧратыме да
пагалыме мурызо улеш. Йоча улмыж годым сем школышто баян дене шокташ тунемын.
1994 ийыште, театрыште пашам кодыде, Палантай лӱмеш сем училищын вокальный
пӧлкажым тунем пытарен.



https://mhr.wikipedia.org/wiki/%D0%97%D0%B2%D0%B5%D0%BD%D0%B8%D0%B3%D0%BE%D0%B2%D0%BE_%D1%80%D0%B0%D0%B9%D0%BE%D0%BD

Провой кундем, Звенигово район (рушла Звениговский район) — Марий Эл Республикын
муниципал районжо.

Провой кундем Юл эҥерын шола серыштыже верланен, кечывалвелне Юл гоч Чуваш
республик дене пошкудо улеш, касвелне — Килемар кундем, йӱдвелне — Маскасола да
У Роҥго кундемла, эрвелне — Морко да Юлсер кундемла дене чек уло.

Кундем кумдык — 2 748 км² (але 274 800 га). 81,4 % мландыште чодра кушкеш,
11,3 % — куралме вер.

1 Шорыкйол 2004 ийыште ты кундемыште 21 ялозанлык да келыштарыше ыштыквер лийын.
Тӱҥ паша вольыкым ончымо шотышто ышталтеш. Ты кундемыште Российын ик эн поян
ялозанлык ыштыквер пашам ышта — «Совхоз Звениговский» да тудын пелен
«Звениговский мясокомбинат».

Кундемыште 3 ола шотан илымвер, 7 ял шотан илымвер, 83 илымвер (нунын кокла гыч
район кӱкшытан 1 ола — Звенигово, 2 ола сынан посёлко уло — Лушмара
(Красногорский) да Сӱзлэҥер уло.



https://mhr.wikipedia.org/wiki/%D0%95%D1%84%D1%80%D0%B5%D0%BC%D0%BE%D0%B2,_%D0%93%D0%B5%D0%BE%D1%80%D0%B3%D0%B8%D0%B9_%D0%97%D0%B0%D1%85%D0%B0%D1%80%D0%BE%D0%B2%D0%B8%D1%87

Георгий Ефруш (Ефруш) (Георгий Захарович Ефремов) (1916 Вӱдшор 10, Морко кундем,
Макарсола ял — 1941) — марий серызе, почеламутчо, кусарыше, очеркист, драматург.

Георгий Ефруш 1916 ий вӱдшор тылзын 10-шо кечынже Морко районысо Макарсола
ялыште кресаньык ешеш шочын. Ачаже ялысе туныктышо, аваже тыглай кресаньык пашам
ыштыше ÿдырамаш лийын. Кок шольыжо лийын: Зоил ден Веней. Георгийын изиж
годсекак тÿҥ шонымашыже тунемме нерген лийын. 1931 ийыште Шиньшинский шымияш
школым тунем пытарен. Шкевуя чот тунемаш тыршен. Школышто тунеммыж годымак
литературым йöратен лудын, калыкыште колмо сылне йомакым, мурым, шулдыран
шомакым, легендым чон кöргышкыжö пыштен. Геогргий Ефрушын эн йöратыме сомылжо
сылнымутан творчестве лийын. Тиде пашаш чонжо тудым изинек шупшын. Латвич-латкуд
ияшыж годым газет дене кылым кучаш тÿҥалын, тÿрлö корреспонденцийым чулымын
серен. А вара, возен кертмыжым ужын, вийжым сылнымутыштат тергаш пижын — газет
редакцийлашке изирак очерк, зарисовко, почеламут-влакым колтылын. Кожмак рвезын
илышыштыже мер пашат изи огыл верым айлен: комсомол вуйлатыше лийын, концерт,
спектакль-влакым шынден. Тунам Ефремовмытын пöртышт клубыш савырнен. Тушто
репетиций-влакым эртареныт, пырдыжгазетым луктеденыт, погынымашымат
эртареныт.1930 ийыште, кум тылзан педагогический курсым тунем пытарымеке,
Георгий Ефруш Горельский школышто туныктышылан пашам ышташ тÿҥалеш. 1933 ийыште
Моркышто улшо медрабфакын 4 курсышкыжо тунемаш пурен. Тушто уста марий писатель
Н.С. Мухин дене палыме лийын. Мухин дене вашлиймыже Г.Ефрушын сылнымут корныжым
пеҥгыдемден. 1934 ийыште Георгий Захарович Марий педагогический институтын
студентше лиеш. Тыге 1933-1934 ийлаште Г.Ефрушын икымше произведенийже-влак
шочыт. Агитаций кумыл дене возымо почеламут ден очерклаште Георгий Ефруш шкенжын
чон шижмыжым, у илышлан йывыртымыжым почын пуаш тырша, лудшо-влакымат у илыш дек
мелын савырнаш, пагытын шÿлышыж дене шÿлаш ÿжеш. Институтышто тунеммыж годым
Ефруш колхоз темылан «Ешем» да «Тайра» пьесе-влакым возен пытара, газетлаште
шагал огыл почеламутым, ойлымашым, очеркым печатла, шке вийжым критика жанрыштат
терген онча. Г.Ефруш писатель семын койын кушкын. Марий кундем, Совет эл илышым
ужын сÿретлаш тыршен, Кугу Октябрьым, партий ден комсомолым, революций тулеш
шуаралтше тале еҥ-влакым, «кÿртньö кидан тÿня пролетарым» патриот семын
чапландарен. 1936 ий гыч Ефруш утларакшым прозаик да драматург семын тыршен.
1936 ийыште ВЛКСМ Марий обком тудым «Ямде лий» пионер газет редакцийыш пашам
ышташ колта. Тудо тунам школыш, йочапöртлашке чÿчкыдын коштын. 1937 ийыште
Георгий Захарович Медведево районысо Цибикнур кыдалаш школышто марий йылме ден
литературым туныкташ тÿҥалеш. Нине ныл-вич ий Г. Ефрушын илышыштыжат, пашаштыжат
эн лектышан лийыныт. Тунам тудын писатель лÿмжö йыр шарла, произведенийже-влак
посна книгала дене лектыт, марий театр тудын пьесыже-влакым калыклан ончыкта.
Тудо шочмо йылмыш А.С.Пушкинын почеламутлажым, М.Горькийын «Мещане» драмыжым,
Д.Дефон «Робинзон Крузо» книгажым кусара, статья ден рецензийлам воза. 1939
ийыште тудым СССР писатель ушемышпуртат. 1936 ий гыч Г.Ефруш Москвасе историй,

философий да литератур институтышто заочно тунемеш, 1938 ийыште тунем пытара.
30-шо ийлаште серызе утларак ойлымаш почеш ойлымашым луктын, тушто кресаньык
илышым сÿретлен, мыскара да лирик кумылжо вигак шинчалан пернен. Писательын
геройжо-влак реализм келгытышт дене ойыртемалтыт, лудшо еҥ ушеш кужу жаплан
шарнаш кодыт («Шелше вол», «Кукшо-ночко-влак», «Шовашыж ден комдыжо»). Мыскара
интонаций писательын ятыр возымыжым сöрастара. Тудын положительный геройыштат
шукыж годым весела, мыскараче кумылан еҥ улыт, ош тÿнялан шыргыж илат, вуйым
сакен огыт кошт. Тыгак Г.Ефрушын лÿмжö 30-шо ийласе марий драматургийын кушмо
корныж денат кылдалтын. Тиде жанр дек писательын рвезыж годсек спектакльлаште
йöратен модмыжат лишемден. «Ешем», «Тайра» пьесе-влакым, «Тушманын кышаже»,
«Эҥыремышвот» драме-влакым возен. 1939-1940 ийлаште Георгий МарНИИ-н сотрудникше
лиеш. Тушто тудо литератур да сымыктыш темылан статья-влакым воза. 1940 ийыште
Г. Ефруш Йошкар Армийыш лектын кая. Карелийыште, йÿдвел межа воктен, служитлаш
тÿҥалеш. Тудлан чылт у сомыл логалын гынат, жапше пеш шыгыр лийын гынат, ушыж
дене сынымут нергенак шонен. Возашат жапым муаш тыршен. Мöҥгышкыжö эре серышым
возен шоген. Сарын икымше кечылаштыжак неле, вÿр йоктарымашан вашпижмаште
писательын ÿмыржö кÿрылтын. Кугу бой каен, йыр снаряд-влак пудештыныт. Кок
разведчик, связист да Георгий Ефруш, тушманын тул йымакыже верештыныт, тудын
вуйышкыжо кок осколко логалын. Йолташыже-влак тудым Куолаярви лÿман вереш
тоеныт. Серызын ÿмыржö кÿчык лийын, коло вич ияшыж годымак кÿрылтын, творческий
корныжо улыжат шым-кандаш ий чоло гына шуйнен. Тÿҥал пыштыме
произведенийже-влакат серен шуктыдеак кодыныт, но тудын пашаже-влак шочмо
литератур историеш пале кышам коденыт, нуно калык шÿмыштö илат. Г.Ефрушын мурыжо
кÿрылтын гынат, тудын уста писатель улмыжо калык шÿмеш мондалтдымын кодеш.

1927 ий. Кеҥеж рÿдö. Ачам Пошкырт мланде гыч ешыжым шочмо кундемышкыже, Морко
кантонысо Макарсолашке наҥгая. Макарсола – курык сереш, ужар садер лоҥгаш
верланыше ик уреман изи ял. Курык, чодыра, мланде йымач йорген лекше яндар
памаш-влак ялым йомакысе семынак сöрастарат. Садланак дыр тысе марий – влак
йомакым, тоштыеҥ ойым каласкалаш да колышташ путырак йöратат. Ты кундемысе шемер
калык ожнысек мландым курал - ÿден, сонарыш коштын. Южышт ойлышаш шомакыштат
ятыр лийын. Нунын коклаште революций деч ятыр ондакак Ефремов тукым вожым
колтен. Кызыт гын нуно эрыкан, ласка илыш дене илат, колхозник, агроном,
учитель, врач, писатель лийыныт. Георгий Ефруш ( Георгий Захарович Ефремов) –
Макарсолан эргыже. Тудо нигö деч ончыч тысе чечен кундемым моктен мурен. Чынак,
ончыкылык писательын ачаже Захар, кугызаже–влак Иван, Гаврил, Петр йомакымат,
ужмо-колмыштымат моткоч оҥайын каласкаленыт. Захар ден Гаврил Ефремовмыт шке
жапыштышт кугу грамотан еҥ лийыныт, шуко лудыныт, илышымат сайын паленыт,
Царевококшайскыште , Озаҥыште, Пермьыште, Екатеринбургышто, Воронежыште,
Царицыныште лийыныт, возымыштым «Пермские ведомости», варажым «У вий», «Ямде
лий» да моло изданийыште печатленыт. Иван Ефремовшо лудын-возен моштен огыл
гынат, уш-акылже пеш тале улмаш, тÿрлö оҥайым каласкалаш моткоч кертын. Иван
суртыштак мый ончыкылык марий писатель Георгий Ефруш дене палыме лийым. Иван
Ефремович лачак Макарсола нерген тошто легендым каласкала ыле. Келгынрак
шÿлалташ лÿдын, чыланат тÿткын колыштыныт. А Георгий гын кугызаж каласкалымым
шÿм-чонышкыжак пыштен колыштын. Мыйын шонымаште, лач тыгай годым тудо сылнымутым
йöраташ, илыш, поро ден осал нерген шонаш тунемын. Тудо ласка кумылан, яндар
шонымашан рвезе ыле. Шарнем, ялысе йоча-влак дене модаш тÿҥалме годым тудо
кугурак семынак пеш серьезно ойла ыле : «Тамара шÿжарем иктыланат обижаяш ом
пу». Кок ий гыч Георгий Арын шымияш школышто тунемаш тÿҥале. Ачамат туштак
туныктен. Георгий ик теле мемнан дене илыш. Школышто чон йывыртен тунеме, поэт
да драматург Н.С. Мухинын вуйлатыме литературно-драматический кружокыш куанен
кошто. Тунам тыште тунемше А.Ф. Федорова, А.Т. Тихонова, Г.З. Ефремов да молат
шке туныктышышт дене пырля лишыл яллашке концерт, спектакль дене лектын коштыт
ыле. Тидак, очыни, Георгийым драматический искусство дек лишемдыш. Варажым,
30-шо ийлаште, тудо шкежат пьеса-влакым возаш пиже. Георгийын илышыштыже ятыр еҥ
поро кышам коден. Нунын кокла гыч Н.С. Мухинын лÿмжым эн ончыч каласыме шуэш.
Морко медрабфакыште тунеммыж годым Георгий тудын дене кокымшо ганат вашлие. Н.С.
Мухин тыште завучлан ыштен, студент-влак дене спектакльым, поэзий касым чÿчкыдын
ямдылен. 1934-1936 ийлаште Георгий дене Марий пединститутышто пырля тунемме жап
мыйын ушыштем поснак сайын аралалт кодын. Экзамен сдатлаш толаш уверым мый моло
деч вара, 29 августышто веле налынам ыле, кок кечыште чыла предмет дене
экзаменым кученам. Г. Ефруш дене вашлиймаш чотак йывыртыктыш. Наука,
студент-влак дек Георгий эреак мелын шоген. Тудо илышымат ужын: Горельский
тÿҥалтыш школышто туныктышылан ыштен, педкурсышто, рабфакыште тунемын. Садлан
южгунам вузышто эртыме материал, туныктымо методика шотыштат ÿчаша ыле. Тудо
исторический грамматикым, литературный йылмын законжым, орфографий правил-влакым
келгынрак тунем налме, шинчымашым практически кучылтмо нерген шонен. Георгий
писатель организаций, редакцийысе паша нергенат ятыр йодыштын, тунамак Д.Орайын
возымыжым йöратен шынден. 1936 ийыште «Ямде лий» газет редакцийыш куснымекыже,
Георгий институт гыч кайыш. Идалык гыч тудо Цибикнур школышто ышташ тÿҥале…
Кызыт Ефремов тукым гыч ятырышт уке улыт. Тыгак калыкын чапле эргыже Г. Ефрушат
уке. Писатель, сылнымут мастар, сай йолташ, поро эрге, шке ешыжым йöратыше ача
нерген шарнымаш эрелан кодеш. А шочмо сылнымутым йöратымыже, тудын возымыжо
марий калык ушышто памаш семынак илаш тÿҥалеш.

Морко поселко ден Шеҥше села кокласе кугорно кок велнат шем чодыра. Ӱмылан,
юалге. Тудо акрет годсо шке мурыжым иктутыш кожге мура. Кÿшнö, вуй ÿмбалне, ош
пыл лаштык-влак койыт, ала-кушко эркын ийыт. Шеҥшыш иктаж куд меҥгым миен шуде,
корно пурла велыш лупшалте. Тыштат чодыран лоп вер. Теве чара пасу тÿрыш толын
лекна. Кумдыкеш ужар нур шарла. Пасу вес велне, курык чоҥгалаште – ял-влак. Тиде
– Вуртем вел. Тосметсола школ йыр коштын савырнышым. Урем велысе чашма
меҥгылаште йошкар флажок-влак мардежеш ловыкталтыт. Кÿшнö, кандалге капка
ÿмбалне, палыме писательын портретше волгалтеш. Ӱлнырак шолдыра буква дене
возымо: «Горельская восьмилетняя школа имени Георгия Ефруша». Георгий Ефруш –
уэмше марий ялым моктен мурышо писатель. Тиде школеш пионерыш, вара Ленинский
комсомол радамыш пурен. Кок шольыжо – Зоил ден Веней пырляк кушкыныт. Кызыт Зоил
Смоленск олаште фельдшер, а Веней – Калинин лÿмеш совхозышто агроном. Нунын
кумылзак авашт 1968 ийыште колен. Илыш йыжыҥлаш шуаралтше пагалыме ачашт индешлу
ийым темен, кудывечыш, олма садыш, шаршудо дене тÿрлалтше уремыш лектын коштеш.
Оҥай тугай кугыза… Нунын шочмо-кушмо Макарсолаш кечывал эртымек иже логальым.
Ефрушмытын суртышт ял покшелне , курык тайылыште, у капкаж дене ойыртемалт
шинча. Сöрал серган окнаж дене коремысе памаш вÿдым да посна шогылтшо пушеҥгым
эскерышыла коеш. Тудын ончылно ныл лаштыра писте, ик шоҥго ÿепу шып шогат.
Аҥысыр йолгорно памаш дек порсын ярымла шуйнен вола. Тыште, Г. Ефрушын манмыжла,
« эрат-касат ош вургеман ÿдырамаш-влак вÿдвара дене вÿдым нумалыт, комбо тÿшкала
погынен шогалын, шке шÿмыштым пасылтарыше мутым ваш-ваш кышкат». Вуйыш
«Эҥыремышвот» пьесыже толын пура, кокымшо кыдежысе икымше сÿретан ремаркым тыге
возен: « Корем сер. Сер ÿмбалне пушеҥге-влак шогат. Келге корем пундаште памаш
вÿд йогалта. Памаш йыр пече». Лач тиде сÿретымак Макарсола воктенысе коремыште
уэш вашлийым. Чыла лишыл, палыме. Пöртыш пурымем годым писательын ачаже ончыл
пöлем омса шеҥгелне койкышто шинча ыле. Веней эргыже ден яштката капан шешкыже
толмем нерген увертарышт. Кандалге тувыржым, шем брюкыжым тöрлатен, кугызай
салтакла вийнен шогале. Шапалге чурийже, эр покшым гай ош ÿпшö, лыжган
мутланымыже ушан-шотан улмыжым палдарат. Кап-кылже пешыже кугу огыл гынат,
тöпката вачан, изиш пÿгыррак. Вигак пале: эше йол ÿмбалне пеҥгыдын шогылтеш.
Тудын ойжо гыч раш: пелашыжат шкеж гаяк йоча-влаклан шокшо, патыр шÿман, книгаче
да пашалан нойыдымо ава лийын. Садланак огыл мо Георгий «Тойватыр кугызан ешыже»
ойлымашын первый вариантыштыже авам тыге сÿретлен: «…Тойватыр кугызан пелашыже
илалше гынат, йытыра койышан, яндар чурийвылышан, пашалан чулым. « Мый ом
чоялане,- манеш тудо,- кеч-кöланат порым шонем. Летчик эргыжын оҥайын койын
шинчымыжым ужын, веселан да ласкан шыргыжалеш…» Да, писательын аваже возаш шуко
материалым пуэн. Пусаксола ял гыч Макарсолаш марлан толмекше, эн ончыл
ÿдырамашлан шотленыт. М.Ю. Лермонтовын «Мцыри» поэмыж гыч ик ужашым марла
каласкалаш йöратен. Георгий почеламутым тунам ик гана веле огыл возен. Но
нигунамат печатлен огыл. Шольын йодмылан ойлен: - Кызыт, Зоил, лудаш ит йод,
иктаж гана ямдылалт шуам да возен пуэм. Почеламут кенеташте ок шоч, а шÿм
вургыжаш тÿҥалмеке веле тÿжвак чымалт лектеш. Ачаже йоча-влакын альбомыш
Н.Мухинын «Нимодымын мурыжо» почеламутым возен шынден. Тидлан Зоил ден Георгий
путырак чот йывыртеныт. Веней, пел йола тöрштылын, «урам» кычкырен. Тидлан Матра
кува öрынат, нунын деч лыжган йодын: - Мом тынаре воштылыда? - Почеламутым, -
Зоил кÿчыкын вашештен. – Мый нигунамат тыгайым лудын омыл да…Колышт: Уке пöртат,
вольыкат, Шупшал колташ ватемат. Лачак уло ÿмбалнем Шокте гае мыжерем… …Георгий,
ачажын тÿрлö кагаз оражым шерын шинчылтшыжла, Степняк-Кравчинскийын
революционер-влак нерген возымо книгажым муын. Моткоч келшен… Ача шке корныжым
каласкален. Тудо Георгий эргыж шочмо деч вара, февральский революций годым, Баку
олаште лазарет канцелярийыште военный писарьлан служитлен, большевик-влак дек
чÿчкыдын коштын. Нуныжо эрык верч кузе кучедалаш кÿлмö нерген каҥашеныт.
Лазаретыш кажне кечын иктын-коктын толын каеныт. Сусыр салтак, офицер дене
мутланеныт. Администраций уна-влакым йÿштын, сырен вашлийын. Тидлан Ефремовын
чонжо моткоч чот корштен,капшылан нелын чучын. Тыгодым ик большевик дене тамакым
пырля шупшмыжлан выговорымат тушкалтен пуэныт. Ефремов, сырен гынат, йÿкым
луктын огыл. Ик кечын тудлан дежуритлаш пернен. Делопроизводитель лазарет гыч
кок салтакым, ик унтер- офицерым выписатлаш шÿден да черле ватыж деке ола тÿрысö
суртыш каен. Дежурный писарьлан чÿчкыдын лазаретыш пурен кошташ пернен, мо
ышталтеш – чыла пален. Эсогыл унтер-офицер Тимофей Степановын Урал марий
улмыжымат, большевик-влак дене кыл кучымыжымат шинчен. Степанов патыр кап-кылан,
йошкар öрышан улмаш. Фронтеш сусыргымекше, куд тылзе наре тыште эмлалтын.
Кечывал деч вара тудым выписатленыт. Ефремов спискым тергаш тÿҥалын – öрмыж дене
йошкарген шинчын. Спискыште, Степановын фамилийже тураште, «частьыш пöртылаш»
палемдыме. Неужели тудо фронтыш кая? - Тиде буржуй властьын шÿдымыж почеш
ыштыме, - шÿлыкын каласен Степанов. – Мый, Сакар йолташ, фронтыш ом кай, тышеч
вигак шочмо-кушмо кундемыш шикшалатам. Тек тиде – ультиматум, изи забастовка
лийже! - Мыят тыгак ыштем, Чимка йолташ! – Ефремов ылыжын. Унтер-офицер куанен,
кидшым кучен. Кас рÿмбык Баку ола ÿмбак волымек, Ефремов тудым ужатен колтен.
Тылеч вара шкежат отпускыш каен да тыш пöртылын огыл. А ялыште тудым волостьысо
мланде паша отдел вуйлатышылан сайленыт. Тÿрлö контрреволюционный группа-влак
талышнен ылыжыныт. Нунын ваштареш чот кучедалаш пернен. Тидым шарналтышыла,
Ефремов ош ÿпан вуйжым савалта: - Чыла неле пашамат ышташ перныш, тÿрлö илышымат
ужым. Тиде жапысе илыш гыч Георгий пьесым возаш ямдылалте. Мыйым «Патыр кугыза»
лÿм дене возынеже ыле. Тÿҥалтыш кыдежысе сÿретше лач мемнан кундемысе илышым
ончыктышаш ыле. Тышан «Патыр кугыза», виян агитатор, марий-влак дене митингым
эртара. Шонымыжым илышыш пуртен ыш керт. Макарсола ден Тосметсолам келге Шувыш
корем ойыра. Тосметсола касвелнырак, лоп верым айла. Лач кечывалвелныже, пакча
шеҥгелне , изи курык да чоҥга койыт. Нунын покшеч йошкар шун йöршан йолгорно
кугорныш ушна. Тиде корно дене чомала тöрштыл-модын, изи Георгий Горельский
тÿҥалтыш школыш коштын. Йоча-влак тудым моткоч пагаленыт, шкежат нуным йöратен,
чулым, ушан улмышт дене кугешнен. Шÿм-чонжо нигöмат ондален огыл, эре поро деч
поро пашам ышташ тыршен. Уроклан сайын ямдылалтын, шуко лудын. Садланак чыла
предмет дене сайын тунемын. 1931 ийыште школым пытарымек, рвезым ачаж дене пырля
туныкташ шогалтеныт. Ачаже, учитель, тидлан öрын огыл. « Ну, мо,ынде Йорги
лÿметым вашталташ перна ала-мо, - эргыжым кумылаҥден, вуйым ниялтен. – Тыйым
Георгий Захарович манаш логалеш!» Методикым шереш, урокым чоҥымо шотышто ачаж
деч тунемеш, кустовой совещанийыш коштеш, комсомол радамыш пура. Колхозысо
молодежьым шке йырже чумыра, драмкружокым почеш, пошкудо ялысе колхозник-влак
ончылно выступатла. Ик йÿштö теле кастене погынымаште тудым пырдыж газет
редакторлан темлат. - Эргым, - аваже манын, - шке пашат дене ачатымат эртен кает
ала-мос… -Уке, авай, - Георгий воштылалын, - ачам вет кугу опытан. Мый эше изи
учитель веле улам. Ялысе молодежьлан телым нигуш каяш. Клуб лийын огыл. Садлан
Георгий йолвара дене мунчалтыме верым ышташ мутым луктын. Ик арня эртымек,
изуремыште кугу модыш лÿшкалтын. Кеҥежым Павлик Морозов лÿмеш костерым нуреш
чÿктен, пионер-влак тудын йыр пöрдын модыныт. « У кече шочеш, тул гай йошкарген»
манын, муреныт. Ончыкылык писатель комсомолец-влак денат пашам шуко ыштен. Тошто
пайремын эҥгекшым, зиянжым умылтарен. Тÿҥ шотышто Макарсола йыр ялла гыч
ÿдыр-каче-влак погыненыт. Тидын нерген Миклансола ялыште илыше Л.Г. Герасимов
тыге ушештара: - Георгий путырак кугу общественный шонымашан еҥ ыле. Саде
Макарсола курык чоҥгаш мыят кок-кум гана миенам. Тыште Георгий докладым ыштен,
декламатор-конференсье рольым модын, почеламутым лудын. Калык кушташ йодын гын,
куштенат пуэн. Тылеч вара Вуртем марий-влак тидым «курык чоҥгасе пайрем» манын,
ушештараш тÿҥалыныт… Горельский кандашияш школын ик классыштыже кызыт Георгий
Ефруш лÿмеш кугу уголок уло. Материалым тематика шот дене разделлан шеледыме
огыл гынат, писательын йоча да рвезе жапше кузе эртымым, тунеммыжым, Кугу
Ачамланде сарыште тушман ваштареш талын кредалмыжым раш ончыктымо. Лопка
стендыште школлан Георгий Ефруш лÿмым пуымо нерген увер, книга, фото-влак,
писательын творческий пашаж нерген материал, южо рукописьше, тÿрлö еҥын
шарнымашыже аралалтыт. 1967 ийыште шыжым лекше «Колхозная правда» газетеш
печатлыме репортаж оҥай. Репортажыште Вуртем вел шемер-влакын землякыштым кузе
чот йöратымыштым, пагален аклымыштым раш почын пуымо. Коридорысо кÿкшö
пырдыжыште, омса пурымаштак, Г.Ефрушын кугу портретше шинчаш перна, ÿлнырак
тудын илыш корныжо да тушман ваштареш геройла кредалмыже ушештаралтеш. « Вечная
память павшему в боях за социалистическую Родину нашему земляку, замечательному
писателю-воину и сыну марийского народа Г.Ефрушу», - возымо. Тыште ондак
туныктышо Г.М.Бекешев шагал огыл тыршен. Но але ыштышаш паша шуко. Мутлан,
Георгий Ефрушын газетлаш печатлыме статьяжым, заметкыжым погымо огыл. Георгий
Захаровичым Вуртем вел шемер-влак моткоч чот йöратат. Кажне ийын апрель тылзыште
тудын шочмо кечыжым палемдат, ойлымаш гыч ужашым, почеламутшым калык коклаште
лудыт. Эрвелыште кава ала-могай чия дене чиялтымыла волгалтеш. Писын чоҥештен
эртыше, куштылго да шыдын койшо пыл коклаште йошкар ÿжара йолген модеш. Тудо
пÿтынь кава тÿрым йолван солыкшо дене леведеш. Веней, кидем кучен, корем гоч
кÿвареш шогале, ÿжара йÿлымö велыш вуйжо дене ончыкта: - Георгий тыгай сылне
эрым моткоч чот йöрата ыле. Мылам туге чучеш, пуйто тудо кызытат геройла
верыштыже вурс меҥгыла тура шога, кидыштыже боевой йошкар знамя лойга. Георгийын
шÿгарже Кольский полуостров лишне, Куоярвий манме вер лишне, 526 номеран
кÿкшакаште. Писательын илышыже, поро чапше калык коклаш чот шыҥен.

• Тушманын кышаже: ныл кыдежан, 9 сÿретан пьеса. Йошкар-Ола, Маргосиздат, 1939.
52 с. • Эҥыремышвот: кум актан, куд сÿретан пьеса. Йошкар-Ола, Маргосиздат,
1939. 36 с. • Айдеме шкаланже акым муэш… : ойлымаш // Марий коммуна. 1939. 30
июнь. • Айнымаш: ойлымаш // Ефруш Г. Ойлымаш-шамыч. Маргиз, 1940. С. 34-38. •
Айнымаш: ойлымаш // Тошто коса ваштареш. Йошкар-Ола, Кн.лукшо марий изд-во,
1954. С. 82-86. • Бригадына ямде: почеламут // Морко мланде. 1990. 1 ноябрь. •
Эше мо кÿлеш?: ойлымаш // Ефруш Г. Ойлымаш-шамыч. Маргиз, 1940. С. 8-13. • Эше
мо кÿлеш?: ойлымаш // Айзенворт А.К. Лудшаш книга. Кумшо ужаш: неполный средний
да средний школын шымше класслан лукмо учебник.- педгиз, 1939. С. 149-152. •
Иван Иваныч Бибков: ойлымаш // Марий коммуна. 1975. 12 июнь. • Иван Иваныч
Бибков: ойлымаш // Рвезе коммуна. 1940. 21 май. • Илыш шошо гае: ойлымаш //
Пиалан илыш. 1939. № 3. С. 67-70. • Калыкын кугу мурызыжо: почеламут // Марий
коммуна. 1938. 20 май. • Кокымшо илыш: ойлымаш // Марий коммуна. 1938. 28 июнь.
• Кугу поэтым шарнымаш: писательын дневникше гыч // Ончыко. 1986. № 2. С.82. •
Кукшо,ночко- шамыч: мыскара йöршан ойлымаш // Пиалан илыш. Альманах 2.
Йошкар-Ола, Маргиз, 1939. С. 53-55. • Пытартыш единоличник: ойлымаш // Сылнымут
пого: марий литература антологий. Йошкар-Ола, 1960. С. 253-256. • Пытартыш
единоличник: ойлымаш // Пеледме корно: марий литература антологий. Йошкар-Ола,
Маргосиздат, 1951. С. 234-238. • Пытартыш единоличник: ойлымаш // Марий коммуна.
1938. 23 март. • Сапан Епиш: ойлымаш // Эстрадный сборник. Маргиз, 1943. С. 99-
143. • Тайра: пьеса // У вий. 1936. № 2. С. 36-52. • Тойбатыр кугызан ешыже:
новелла // Марий коммуна. 1938. 26 ноябрь. • Тошто муро: ойлымаш // Николаев С.
Муралтена: эстрадный сборник. Йошкар-Ола, Маргиз, 1944. С. 23-25; Тудак // Марий
коммуна. 1939. 22 ноябрь. • Чавайн памаш: почеламут // У вий. 1935. № 11-12.
С.12. • Чондымо айдеме // В помощь культпросветработнику. Йошкар-Ола, 1956. №
3(11). С. 37-38. • Шовашыже ден комдыжо: ойлымаш // Пиалан илыш. Альманах 1.
Йошкар-Ола, Маргиз, 1940. С. 109-113. • Шошо нерген вич муро // Марий коммуна.
1935. 23 апрель. • Ыштет – кочкат, уке – от коч: очерк // Марий коммуна. 1933.
26 май. • Ониса ден Оляна: очерк // Рвезе коммунист. 1934. 25 январь. • Тупай:
очерк // Рвезе коммунист. 1935. 21 январь. • Чын илыш корно: очерк // Рвезе
коммунист. 1935. 21 январь. • Эҥыремыш: ойлымаш // Марий коммуна. 1935. 12-14
август. • Шелше вол: ойлымаш // Марий коммуна. 1936. 28 март. • У ял: очерк //
Рвезе коммунист. 1936. 21 июнь. • Платон кугыза: тошто илыш гыч ойлымаш // Марий
коммуна. 1936. 15 июль. • Шÿм: ойлымаш // Марий коммуна. 1936. 17 июль. • Куд
орван сÿан: мыскара ойлымаш // Рвезе коммунист. 1936. 12 октябрь. •
Кукшо-ночко-шамыч: мыскара йöршан ойлымаш // Марий коммуна. 1937. 28 июль. • Эше
мо кÿлеш?: ойлымаш // Марий коммуна. 1938. 2 февраль. • Пытартыш единоличник:
ойлымаш // Марий коммуна. 1938. 23 март. • Кокымшо илыш: ойлымаш // Марий
коммуна. 1938. 28 июль. • Тойбатыр кугызан ешыже: новелла // Марий коммуна.
1938. 26 ноябрь. • Иван Иванович Бикбов: ойлымаш // Рвезе коммунист. 1939. 27
май. • Айдеме шкаланже акым муэш: ойлымаш // Марий коммуна. 1939. 30 июнь. •
Илыш шошо гае: ойлымаш // Пиалан илыш. 1939. № 3. • Айнымаш: ойлымаш // Марий
коммуна. 1939. 12 август. • Ача-ава: ойлымаш // Рвезе коммунист. 1939. 12
август. • Тошто муро: ойлымаш // Марий коммуна. 1939. 22 ноябрь. • Шовашыже ден
комдышыжо: ойлымаш // Марий коммуна. 1940. 1 март; Пиалан илыш. 1940. № 1. •
Тайра: кум кыдежан, вич сÿретан пьеса // У вий. 1936. № 2. • Большевик колхоз,
ударле бригада: почеламут // Колхоз вий. 1933. 30 декабрь. • Таче май: почеламут
// Колхоз вий. 1934. 1 май. • Ечем дене: почеламут // Пионер йÿк. 1934. № 1. •
Мотор корно верчын: почеламут // Рвезе коммунист. 1934. 4 июль. • Шурно
погымаште: почеламут // Рвезе коммунист. 1934. 1 август. • У кинде: почеламут //
Рвезе коммунист. 1934. 15 август. • Шакиров Гарол: почеламут // Рвезе
коммунист.1934. 15 сентябрь. • Тарас - кодын яраш: почеламут // Рвезе коммунист.
1934. 15 октябрь. • Октябрьын пöлекше: почеламут // Рвезе коммунист. 1934. 7
ноябрь. • Ойган кече: почеламут // Рвезе коммунист. 1934. 9 декабрь. • Йöратыме
йолташем: почеламут // Рвезе коммунист. 1934. 12 декабрь. • Чодыра пашазын
мурыжо: почеламут // Рвезе коммунист. 1934. 15 декабрь. • Теле корно: почеламут
(А.С. Пушкин гыч) // Рвезе коммунист. 1935. 27 январь. • Совет чекист: почеламут
// Рвезе коммунист. 1935. 23 февраль. • У муро-влак: почеламут // Ленин ой.
1935. 12 апрель. • Шошо нерген вич муро: почеламут // Марий коммуна. 1935. 23
апрель. • Чеверын кызытеш: почеламут //Рвезе коммунист. 1935. 12 сентябрь. •
Чавайн памаш: почеламут // У вий. 1935. № 11-12. • Мыйын салам: почеламут //
Рвезе коммунист. 1935. 12 октябрь. • Май – пиал: почеламут // Рвезе коммунист.
1936. 1 май. • Шулдыретым шаре: почеламут // Рвезе коммунист. 1936. 21 июнь. •
Тылзе: почеламут // Рвезе коммунист. 1936. 12 август. • Мом ышташ?: почеламут //
Рвезе коммунист. 1936. 8 октябрь. • Долой мланде ÿмбач: почеламут // Рвезе
коммунист. 1938. 10 март.

• Марий драматургий // Рвезе коммунист. 1934. 15 август. • Молан курык марий
литература вараш кодеш? // Марий коммуна. 1935. 23 апрель. • Марий поэзийын
йылмыже нерген // Марий коммуна. 1936. 3 март. • Пролетар революцийын кугу
поэтше // Марий коммуна. 1936. 15 апрель. • Несколько замечаний о работе
писательской орагнизации // Марийская правда. 1936. 4 май. • Шÿрыдымö орава //
Марий коммуна. 1936. 8 май. • Первый опыт // Марийская правда. 1936. 10 мая. • О
чем поет марийский народ // Молодой ленинец. 1936. 21 июня. • Лочо-влак // Марий
коммуна. 1936. 9 июль. • Йоча литература молан уке? // Марий коммуна. 1936. 1
август. • «Чапын» чапше // Марий коммуна. 1936. 17 сентябрь. • Литературысо
чалдывай-влак // Рвезе коммунист. 1936. 8 октябрь. • Возышылан изи ой // Марий
коммуна. 1936. 12 декабрь. • Писательын сеҥымыже // Рвезе коммунист. 1937. 15
февраль. • Марий литература нерген // Марий коммуна. 1938. 6 май. • Калыкын кугу
мурызыжо // Марий коммуна. 1938. 20 май. • Литературышто у сеҥымаш-шамыч верч //
Марий коммуна. 1938. 20 декабрь. • Кушмаш корнышто // Марий коммуна. 1939. 4
апрель. • Молодая марийская поэзия // Марийская правда. 1939. 5 апреля. • «Карш
корно» повесть нерген // Марий коммуна. 1939. 8 май. • Д. Ф. Орайын творчествыже
// Пиалан илыш. 1939. № 2. • Кугу поэтым шарнымаш // Марий коммуна. 1939. 21
май. • Памяти великого Кобзаря (Заметки участника шевченковского пленума Союза
советских писателей) // Марийская правда. 1939. 24 мая. • Героический илыш –
героический тема! // Марий коммуна. 1939. 17 декабрь.

• Чего ещё надо: рассказ / пер. А. Айзенворта // Марийские писатели. Йошкар-Ола,
1941. • Семья Тойбатыра: рассказ / пер. Н. Москвина // Марийская правда. 1951.
14 июля. • Последний единоличник: рассказ / пер. Н. Москвина // Сосны шумят:
антологий марийской прозы, Йошкар-Ола, 1956. • Последний единоличник: рассказ /
пер. Н. Москвина // Солнце над Волгой: антология марийской прозы, Йошкар-Ола,
1970.

• Иванов А. Сылнымутлан пелед шуын улмаш // Арслан тукым. Йошкар-Ола, 1985. С.
11-20. • Коряков К.Т. Писатель да воин // Нигунамат огыт мондалт. Йошкар-Ола,
1986. С. 184-199. • Бекешев Г. Он живёт в памяти у нас [Г. Ефрушу- 90 лет.] //
Морко мланде. 2006. 14 апр. • Ефремов З. Изам нерген шомак [Писатель Георгий
Ефрушын шольыжо каласкала] // Кугарня. 1996. 5 апр. • Максимов Е. Лÿмлö
писательын шольыжо // Морко мланде. 2003. 7 фев. • Апатеева Т. Макарсолан уста
эргыже // Ончыко. 1996. № 4. С. 134-140. • Бекешев Г. Георгию Ефрушу - 80 лет //
Морко мланде. 1996. 12 апр. • Чалай В. Тумо [Г. Ефруш лÿмеш] // Пöлек вашмут.
Йошкар-Ола, 1995. С. 60. • Коряков К.Т. Сай йолташ ок мондалт: Г.Ефрушлан -75 ий
// Ямде лий. 1991. 11 май. • Кириллов В. Ушан критик // Ончыко. 1986. № 2. С.
81-82. • Апатеева Т. Уста веле, мастар ыле // Ямде лий. 1982. 15 май. • Иванов
А. У илышым моктен: Г.Ефрушын шочмыжлан - 65 ий // Марий коммуна. 1981. 10 апр.
• Букетов А. Георгий Ефруш // Ямде лий. 1979. 15 дек. • Степанов С. Поро ешым
вашлиеш [О постановке муз. комедии Г.Ефруша «Ешем»] // Марий коммуна. 1979. 5
июнь. • Букетов А. Ефрушын дневникше // Марий коммуна. 1977. 10 авг. •
Половников А. Писатель Г.Ефруш - фронтышто // Марий коммуна. 1972. 20 июнь. •
Бекешев Г. Писатель-салтак. Г.Ефрушын пытартыш серышыже-влак // Ончыко. 1968. №
1. С. 111. • Казаков М. Георгий Ефруш // Шонымо ой. Йошкар-Ола, 1973. С.
130-138. • Васильев И. Макарсолан эргыже // Марий коммуна. 1973. 8 авг. •
Апатеева Т. Эре чоныштем // Ончыко. 1976. № 4. С. 77. • Букетов А. Шÿмыш перныше
поэзий: Сылнымут пого гыч [к 60 летию рождения Георгия Ефруша] // Марий коммуна.
1976. 29 июнь. • Иванов А. Георгий Ефруш да тудын сылнымут корныжо // Ончыко.
1975. № 1. С. 92-95. • Коряков К.Т. Йолташ ок мондалт // Марий коммуна. 1974. 20
окт. • Половников А. Поро вашлиймаш [Совет армий радамыште писатель Г. Ефруш
дене] // Марий коммуна. 1965. 11 авг. • Букетов А. Макарсолаште // Марий
коммуна. 1961. 15 июнь. • Г.Ефруш [ Краткая биография] // Сосны шумят: Марийская
проза. Йошкар-Ола, 1970. С. 263. • Степанов М. Кокымшо илыш // Марий коммуна.
1949. 19 апр. • Асылбаев А. Георгий Ефруш – ойлымашын мастарже // Асылбаев А.
Марий литература нерген. Йошкар-Ола, 1957. С. 105-115. • Асылбаев А. Г.Ефрушын
драматургийже нерген // Марий коммуна. 1940. 21 апр. • Асылбаев А. Георгий Ефруш
[Колымашлан 10 ий] // Марий коммуна. 1951. 21 авг. • Г.Ефруш. 1916-1941 [Краткая
биография] // Пеледме корно: марий литератур антологий. Йошкар-Ола: Маргосиздат,
1951. С. 233. • Г. Ефруш. 1916-1941 // Сылнымут пого: марий литератур антологий.
Йошкар-Ола, 1960. С. 251. • Г. Ефруш [Биографическая справка] // Асылбаев А.,
Николаев С. Литературный хрестоматий средний школын 8-10 классла-шамычлан.
Йошкар-Ола, Маргиз, 1943. С. 533.

Писатель Геогрий Ефрушым марий калык утларакшым прозаик да драматург пашаже гыч
пала. Тудо, 1931 ий гыч тÿҥалын 1940 ий марте, шуко ойлымашым, ятыр пьесым
возен, лудшо-влакым чÿчкыдынак очерковый публицистикыже дене куандарен. Эн сай
ойлымаш ден очеркше сар деч ончыч посна сборник денат лектыныт. Тиде сборникеш
печатлыме произведений кокла гыч «Кокымшо илыш», «Тойбатыр кугызан ешыже»,
«Шошо», «Эше мо кÿлеш?» ойыртемынак сöрале, келге шонымашан улыт. А «Пытартыш
единоличник» ойлымашыже вигак хрестоматийный мут саскашке савырнен. Тудым пел
курым жапыште иктаж коло гана тÿрлö антологиеш , школлык лудшаш книгаш,
репертуарный сборникеш савыктыме. Г.Ефрушын прозыжо – ныжылге кумылан, лиризм
шÿлышан. Южо ойлымашыже, мутлан, «Шошо ойлымаш», проза йöн дене возымо виян
почеламутым ушештара. Уста писательын пьесыже-влак: «Ешем», «Тайра»,
«Эҥыремышвот», «Тушманын кышаже» марий драматургийым кугун пойдареныт. Г.Ефруш
проза ден драматургийыште чот тыршымыж дене пырляк критика ден
литературоведенийышкат шке творчество куатшым ешарен. Тудо у книгалан
рецензийым, рвезе автор-влакын мурпаша корнышт нерген статьям кÿрылтде возен
шоген. Возымыжо «Марий коммуна», «Рвезе коммунист», «Ямде лий!», «Ленин ой»
газетлаш, «Пиалан илыш» альманахеш печатлалтын. Тÿҥалше критик марий сылнымутын
социалистический реализм корно дене кузе вияҥ толмыжым терген, тематика шотышто
чарныде поен толмыжо нерген ойлен. «Писательын сеҥымыже» статьяштыже тудо марий
прозаик Элнет Сергейын «Илыш шолеш» романжым порок умыл дене лончылен, тиде
романын чыла сай могыржым ончыктен да шке ойжым тыге иктешлен: «Чапле книгам
шочыктышо Элнет Сергей – илыш материаллан поян писатель, шке пашажым чеслын
шуктен». Г. Ефруш «Илыш шолеш» романым умбакыже сайын возаш авторлан сугыньо
ойым пуэн. С. Элнетын кугу произведенийжын икымше ужашыже «Повесть» подзаголовок
дене 1936 ийыште «У вий» альманахеш печатлалт лектын. Кокымшо ужашыже гыч
икмыняр глава 1937 ий телым «Марий коммуна» газетеш савыкталтын. Архив фондеш
аралалт кодшо документла гыч кызыт палена: С. Элнет «Илыш шолеш» романын икымше
книгажым (15 авторский листа кугытаным) Москваште Гослитиздатеш лукташ шонен.
здательствыш 1937 ий шошым рукописьымат колтен, кокымшо книгам возаш тÿҥалын.
Чаманен каласаш верештеш: романын рукописьше, печатлалт шуде, йомын: писательын
мöҥгыштыжö личный архившат аралалт кодын огыл. Г.Ефруш 30-шо ийлаште марий
литературышто кугун тыршыше писатель-влакым – О.Шабдарым, И.Олыкым, Йыван
Кырлям, Я.Ялкайным – шке статьялаштыже пагален ушештарен, М. Казаковын, В.
Чалайын поэзийыштым шокшын саламлен, нунын тÿҥалтыш книгашт нерген сай обзорный
статьям возен. Г.Ефруш тале рвезе поэт-влакын шке шотан ойыртемыштым раш ужын
шуктен. М.Казаковын творчествыж нерген тудо тыге каласен: «Моло поэт дене
таҥастарымаште Казаков Миклайын усталыкшат кугу; тудо – самостоятельный поэт,
тудын шке образный мышленийже уло». ( Г. Ефруш. «Марий поэзийыште у ошкыл»
статья – «Марий коммуна», 1940 ий, 24 февраль). Талантан марий поэтын
«Гречанка», «Чеверын, Крым», «Шÿмеш пиждыме каче», «Шарнымаш эре кодеш»
почеламутлажым Г. Ефруш пеш кÿкшын аклен, ончыкыжым М. Казаков кугу сылнымут
мастар лийшаш, марий литературышто ончыл верым налшаш манын, палемден. В.
Чалайым рвезе критик кöргö вийжым, перспективыжым шотыш налын аклен: «Чалай
Васлий – ончыкыжым кушкын кертше поэт, тудын возымыжо марий поэзий фондыш свежа
пöлек» (Г. Ефруш. Кушмаш корнышто // Марий коммуна. 1939. 4 апр.). Рвезе поэтын
«Кама», «Пÿрö серыште», «Кок куэ да ик тумо» почеламутшо-влакым лудын лекмеке,
Г. Ефруш тушто чын поэзий кумылым, лирика чоным шижын. Южо статья ден
обзорыштыжо курык марий писатель-влакын (Ш. Булатын, П. Першутын, В.Сузын да
молынат) творчество пашаштым лончылен, курык марла возымат чумыр марий
литературым пойдара манын, ончыктен. 1938 – 1940 ийлаште Г. Ефруш Марий научный
институтын литература ден фольклор секторыштыжо пашам ыштен, марий прозын кушкын
толмо корныжым шымлен. Тыге тудо марий прозаик Д. Орайын творчествыж нерген
икмыняр статьям серен да газетешат, альманахешат печатлен: («Карш корно» повесть
нерген // Марий коммуна. 1939. 8 май; Д.Ф. Орайын творчествыже // Пиалан илыш.
1939. 2 №). Г. Ефруш, сылнымутан литературына кÿкшö идеян, келге шонымашан лийже
манын, шонен, национальный кышкареш лакем шичме ваштареш кучедалын. Тудо ойлен:
марий писатель моло калык литературымат сайын палышаш, творчество пашаштыже
пÿтынь тÿнямбал культурылан эҥертышаш. «Ятыр тÿҥалше писательже, - возен тудо ик
статьяштыже, - руш классикым огыл, а шке шочмо йылмыж дене серымым веле лудеш.
Марла кукшын серымым лудатат, М. Горькийын «Мать» повестьше гыч Ниловнан моткоч
простой, чонеш логалше мутшо ушышкет возеш. Тудын образше мочол келге, шÿм гыч
лекше! Кажне мутшо – илышын сескемже…» Марий сылнымутым идей, творческий шонымаш
шотышто пойдараш, шочмо литературынам моло калык культура деке лишемдаш шоненак,
тудо руш классик-влак нерген статьялам возен («Пролетар революцийын кугу поэтше»
- 1936; «Мемнан Пушкинна» - 1937; «Калыкын кугу мурызыжо» - 1938). Марий поэзий
А. Пушкиным, В.Маяковскийым, Д. Джамбулын творческий наследийышт дене кузе
кылдалт шогымым шымлен. 1939 ийыште украин-поэт-классик Т. Шевченкон шочмыжлан
125 ий теммым пÿтынь элна кумда кумыл дене пайремлен. Тиде чапле дата вашеш
Марий издательство кугу кобзарьын ойырен налме произведений-влак сборникшым
луктын. Сборникыш пуртымо почеламутлам марий йылмыш М. Казаков, В. Рожкин, В.
Чалай да молат кусареныт. Г. Ефруш сборникым поген ямдылен, чыла кусарымым
редактор семын тöрлен. Уста марий критикын илышыж да творчествыж нерген
материалым Киевыште савыктен лукмо, «Шевченкон энциклопедийышкыже» пуртымо. Тудо
ийынак шошым Г. Ефруш Украиныш унала миен коштын, кугу кобзырьын илым мландышке
марий калыкын шÿм саламжым намиен. Киевыште тудо СССР Писатель ушем правленийын
юбилейный пленумыштыжо участвоватлен, Каневыш Шевченкон шÿгарже деке миен. Чыла
тидым шарнен, тудо изи очеркым возен. Очеркше «Марий коммуна» газетеш
печатлалтын. Журналын тиде номерешыже очеркым уэш печатлена. Г. Ефруш критика
ден литературоведений пашаште ушан, тале шымлыше улмыжым ончыктен. Тудо руш да
моло калык литературым сайын палымыже, кугу эрудицийже дене ойыртемалтын.
МарНИИ-н наука пашаеҥже лиймеке, тудо «30-шо ийласе марий литература»
монографийым возаш тÿҥалын ыле. Марий театрын, марий драматургийын кушмо кушмо
корныштым шымлаш шонен. Сар деч ончычак Совет Армийыш служитлаш кайымыже, 1941
ий кеҥежым фронтеш геройла колымыж дене чыла шонымыжым почылтарен, йöнештарен ыш
шукто. Ынде марий литературын, марий литературоведенийын историйыштым научно
шымлыме годым Г. Ефрушын тÿҥал кодымо кÿлешан пашажым, тудын ушан ойжым эреак
пагален шарналтена.

Георгий Ефруш - самырык писатель. Тудо 1934 ийыште гына возаш тÿҥалын. Тудын
творчествыже кок жанр дене – драматургий да тыгыде ойлымаш-шамычым возымо корно
дене вияҥ толеш. Тиддеч посна тудо критический статья-шамычым воза. Но тудын
творчествыштыже драматургий тÿҥ верым налеш. Тиде статьяште ме тудын
драматургийже нерген кÿчыкын ойлен пуэна. Георгий Ефруш чылаже ныл пьесым возен.
Тудын пьесыштыже сюжет кок линий дене ончыкталтеш. Ик линийже – йöратымаш
проблема, весыже – герой-шамычын производственный паша верч, родина верч, класс
тушман ден вредитель-шамыч ваштареш кучедалмашышт. «Ешем» пьесыште автор
лодырьыш, хулиганыш савырныше Стапанын комсомолка Зоям йöратысаш верч ударникыш
савырнымыжым ончыкта. «Тайра» пьесыште колхоз вакш контролер Курносов Павлын,
ватыже (Тайра) улмо ÿмбачак, вес ÿдрамашым йöратышаш верч вредительыш, класс
тушманыш савырнымыже ончыкталтеш. « Эҥыремышвод» пьеса гоч автор Аликайын шке
ватыжым – кулак ÿдырым коден, йöратыме йорло ÿдыр дек ушнымыжым почын пуэн.
«Тушманын кышаже» пьесыште пашазе ÿдрамаш Зоя верч Айдушкин (инженер-вредитель)
ден Разумов (инженер-коммунист) коклаште кучедалмаш кая. Тематика шотым налаш
гын, Ефрушын пьесылаштыже тематика тачысе кечылан келшыше, актуальный улеш. Но
тематика але чылажым ок решатле. Тема ден проблемым муаш йöсö огыл, нуно мемнан
илышыште шкак лектын шогат. А тÿҥжö – тема ден проблема-шамычым ончыктен
моштымаште, калыкын представительже-шамыч гоч калыкын шонымашыжым, чувствыжым
кугу вий дене келгын ончыктымаште. Георгий Ефрушын драматический творчествыже
кушкын толеш да ончыкшымат кушкаш перспективыже койынак шога. Автор кок кыдежан,
4 сÿретан «Ешем» пьеса гыч 4 кыдежан, 9 сÿретан «Тушманын кышаже» пьеса марте
шуын. Пьеса-шамычын кугытышт шотышто кушкын толмо дене пырля тудын сюжетшат
сложный лийын. Тыге тудо илышын динамикыжым тичмашын да келгынрак ончыкташ
тÿҥалын. 1935 ийыште лекше «Ешем» пьесын темыжат, проблемыжат пеш простой улыт –
колхоз пашаште комсомолец-шамычын ударный пашашт, хулиганство ден лодырничество
ваштареш кучедалмаш. Тыгак драматический действий ден сюжетшат простой – лодырь,
хулиганитлыше Стапаным кузе гынат коллективышке – «ешышке» пöртылман. 1936
ийыште лекше 3 кыдежан, 5 сÿретан «Тайра» пьеса удачный лийын огыл. Тыште
ончыкташ шонымо герой художественность шотышто раш почын пуымо огыл. кенжын тиде
пьесыже гоч Ефруш Сталин йолташын «Колхозышто ÿдрамаш – кугу вий» манме
исторический лозунгшым реализоватлаш шонен. Садлан тÿҥ геройлан Тайрам налын.
Тайра гоч тудо колхозный ÿдрамашын положительный типым ончыктынеже ыле. Но
шонымыжым автор тичмашын почын пуэн огыл. Пьесыште Тайра положительный типыш
кушкын шуын огыл. Художественность шотыштат тудо убедительный образ огыл, тудын
образше куакшын, схематически ончыкталтын, колхоз пашаште ÿдрамашын кушкын толмо
динамикыжым (а автор лач тудым ончыкташ шонен) типично ончыктымо огыл. Тайран
общественный ден производственный пашаште кушкын толмыжым келгын ончыктымо
олмеш, автор тудлан личный, еш илышыжлан кугу верым пуэн. Тыге ÿдрамашын
общественно-организаторский пашаже ончыкталтде кодын. Тыгак чылалан тореш
шогышо, коклазе Оляна кузе активистыш савырнымыже действий гоч огыл, а
«манеш-манеш» мут гыч веле ончыктымо. Садлан тудын «активисткыш» савырнымыжлан
ÿшанаш ок лий. Пьесыште вес йоҥылышат уло. Лодырь да йÿшö Печу колхозышто
вредительство улмым шинча гынат, вредитель-шамычым разоблачитлымек гына каласа,
а косвенно шкежат нунылан полшен шоген. Туге гынат, автор (чынжым манаш гын,
автор огыл, а редактор шке гыч ешарен) Олянан мутшо гоч тудлан таум гына каласа.
Тиде политический йоҥылыш. «Ешем» пьесыште Ефруш драмо-комический тон дене
герой-шамычын характерыштым утларакше нунын койышышт гоч ончыктен гын, «Тайра»
пьесыште тудо герой-шамычын психологический характерыштым ончыкта. Садланак нуно
рассудочный улыт. Тыгак пьесыште схематизм изи огыл верым налын шога. Пьесын
мучашыже раш развязка дене ончыктымо огыл. 1939 ийыште Ефруш 3 кыдежан, 6
сÿретан «Эҥыремышвод» драмым возен. Моло пьеса-шамыч дене таҥастарымаште тиде эн
сайлан шотлалтеш. Тиде исторический драме. Марийский республика территорийыште
гражданский войнан каен шогымыжым, ту жапысе илыш ден герой-шамычым автор
тичмашын моштен почын пуэн. Автор ик волостьышто лийше эпизодым веле ончыктен
гынат, гражданский война жапысе илышын тÿҥжым – класс кучедалмашым типично
ончыктен. евральский революций деч вара чыла вереат национальный движений кумдан
шарлен. Марийский республика территорийыште эртыше ты национальный движенийым
первый жап контрреволюционный буржуазно-националистический интеллигенций
вуйлатен. Октябрьский революций деч вара, утларакше чех-шамычын Озаҥыш
наступатлымышт годым, нуно кулак-шамыч дене пырля Советский власть ваштареш ятыр
вере контрреволюционный восстанийым нöлталыныт. еволюционный настроениян йорло,
шемер калык, фронт гыч толшо красноармеец-шамыч нунын ваштареш выступатлат. Чыла
тидым автор моштен почын. Кулак тÿшкан «Эҥыремышвод» пÿтырналтше тулык рвезе
Аликай класс кучедалме тулеш революций век савырна, кулак тÿшкан «эҥыремышводым»
шалаташ полша. Тудын образше типичный, правдивый. Батракын кулак кидыште
тÿлыжгымыжым да тунамак тудын революций век шогалмыжым чын ончыктымо. Тыгак
красноармеец, дружина командир Андрийын, ялысе кулак Якайын образышт тудо жаплан
характерный улыт. Пьесын сай могыржылан пьесыште улшо кугу драматизмымат
ончыктыде ок лий. 1939 ийыште лекше «Тушманын кышаже» кызытсе жаплан Ефрушын
моло пьесыже-шамыч дене таҥастарымаште эн популярный пьеса. Тудын популярностьшо
темын злободневный ла политический заостренный улмыжо гыч, сценический
оформленийым сайын, тÿҥ образ-шамычын характерыштым моштен ончыктыма гыч лектеш.
Тиде пьеса илышыште лийше реальный фактым, кугу политический поворотым ончыкта.
Пьесын тÿҥ темыже: у строительствыште вуйлатыме пашашке шÿшкылт шичше
тушман-шамычын вредительствышт ваштареш кучедалмаш. Пьесын тÿҥ ситыдымашыжлан
драматизм вияҥ шогымыжым последовательно огыл ончыетымашым, развязкым кужын
шуйымашым ончыкташ кÿлеш. Ончыктымо сÿретын проблемыжын чыла сложностьшым автор
тичмашын ончыктен огыл. Садлан сюжет кугу драматический пафос деч посна эрта.
Пьесыште «Партбилет» кино ден «Павел Греков» пьесын сюжет влияний уло гынат, тÿҥ
шот дене тиде оригинальный пьеса. Ефруш драмын ик тÿҥ качествыжым – характер ден
обстоятельствым моштен ончыкта. Тудо сÿрет-шамычын проблемыжын чыла
сложностьшым, деятель-шамычымат иктешлен типизироватлен ончыктен, сюжетный
коллизийын чыла потенцийжымат мучко использоватлен, драматизироватлен эшеат
кÿкшö художественный качестван драматический произведений-шамычым пуэн кертеш.

• Апатеева Т. Эре чоныштем // Ончыко. 1976. № 4. С. 77. • Васильев И. Макарсолан
эргыже // Марий коммуна. 1973. 8 авг. • Кириллов В. Ушан критик // Ончыко. 1986.
№ 2. С. 81–82. • Иванов А. Георгий Ефруш да тудын сылнымут корныжо // Ончыко.
1975. № 1. С. 92–95. • Писатели Марий Эл: биобиблиографический справочник.
Йошкар-Ола, 2008. С. 231–233.



https://mhr.wikipedia.org/wiki/%D0%95%D0%BB%D0%B8%D0%B7%D0%B0%D1%80_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87_%D0%9C%D1%83%D1%81%D1%82%D0%B0%D0%B5%D0%B2

Елизар Николаевич Мустаев (4 апрель 1934, Шунсола ял, Шернур район) —профессор,
доктор наук, марий да финно-угор йылмышанчын ик эн тÿҥ колтымъеҥже, марий йылмын
стилистикыже да ойын культурыжо дисциплинылаште кумдан палыме специалист, России
Федерацийын кÿшыл школын сулло пашаеҥже, Марий АССР наукын сулло сомылчыжо,
Марий кугыжаныш университетын почётан профессоржо, Марий Эл республикын шинчымаш
министерство коллегийын членже. Тыгак мер пашаеҥ, шанче пашан, ятыр книган,
туныктышо–влаклан, школышто тунемше–влаклан, студент–влаклан учебно–методический
пособийын авторжо семын палыме.

Елизар Николаевич Мустаев 1934 ий вÿдшор тылзын нылымше кечыштыже Марий АССРын
Шернур районышто Шунсола ялеш шочын. Тÿҥалтыш шинчымашым Койсола шымияш школышто
поген. Школ деч вара Елизар Николаевич Шернур педучилищыш тунемаш пурен. 1953
ийыште тÿҥалтыш классын туныктышо дипломым налын. 1953 ийыштак Н.К. Крупская
лÿмеш Марий кугыжаныш педагогический институтыш историй ден филологий факультет
йылме да литератур отделенийыш тунемаш пурен. Тунемме жапыштак мер пашам шуктен
шоген: институтын комсомол комитетын членжылан шотлалтын, шке вуйлатыме
сылныктыш кружокышто участийым приниматлен, духовный оркестырыште семÿзгар ден
шоктен. Тунамак йылмешанче деке шÿмаҥын. 1957 ийыште МарНИИ студент–влакым
диалектологический экспедициыш ÿжын. Нунын коклаште Мустаев Е. Н. ден И.С.
Галкинат лийыныт. Нуно диалект материалым погеныт, МАССРын эр–йÿдвелыште
илыше-влакын да Киров областьын Советский районыштыжо кутырымо ойыртемыштым
шымленыт. Институтым Елизар Николаевич йошкар диплом дене пытарен. 1958 ийыште
тудым Параньга район Елеев кыдалаш школыш колтеныт. Тушто тудо руш да марий
йылмым туныктышылан пашам ыштен. 1961 ийыште Е. Н. Мустаевым республикын
Просвещений министерство аппаратышке школ инспекторлан пашам ышташ колтат. 1966
ий гыч — Оршанка педучилищын директоржо. Директорлан тыршымыж годым Елизар
Николаевич педучилищын материально-технический базыжлан да туныктышо-влакын
составшылан тÿҥ тÿткытым ойырен. 1969 ий мучаш гыч — КПСС Марий обкомын наука
отдел ден тунемме вер–влакын инструкторжо. Елизар Николаевичын жапше чÿдö лийын
гынат, шымлымаш пашам кудалтен огыл.1971 ийыште Мустаев Е. Н. Тарту
университетыш аспирантурыш тунемаш пурен. Тыште тудын вуйлатышыже академик Пауль
Аристе лийын. 1975 ийыште кандидатлык диссертацийым арален. 1977 ий гыч Е. Н.
Мустаев шке илышыжым кÿшыл школ дене кылда. 1977 ийыштак Марий кугыжаныш
университетын партком секретарьжылан тыршаш тÿҥалын. Ты жапыштак тÿҥ
преподавательлан, вара марий филологий кафедран доцентшылан пашам ыштен шоген.
1982 ийыште Елизар Николаевичлан мастар вуйлатыше, шымлызе, педагог семын Н.К.
Крупская лÿмеш Марий кугыжаныш педагогический институтын икымше проректор пашам
темленыт. Тушто тудо коло ий наре тыршен. 2002 ий гыч — организаций да
аккредитаций йодыш почеш проректор. 2008 ий гыч — Марий кугыжаныш университет
финно–угор институтын финно–угор йылмышанче кафедран профессоржо. Тиде ийлаштак
Елизар Николаевич шанче да методика кÿкшытыштö йылме теорий, финно–угор
йылмышанче да ойын культура почеш лекций–влакым лудын, диплом паша–влакым
вуйлатен. Тудын дисциплинылаштыже студент–влак кÿкшö да пеҥгыде шинчымашым
ончыктат. Мустаев Е.Н. ик гана веле огыл Оршанка райсоветын депутатшылан,
Йошкар–Олан калык совет депутатлан сайлалтын. Кызытсе жаплан Марий Эл
республикын шинчымаш министерство коллегийын членже.

Марий йылмыште синоним нерген йодыш (Пауль Кокла Рец.: Е. Н. Мустаев.Вопросы
синонимики марийского языка. Диссертация на соискание ученой степени кандидата
филологических наук, Тарту 1975. ) Вÿдшор тылзын 18 кечыштыже 1975 ийыште Елизар
Николаевич Тарту университетыште кандидатлык диссертацийым арален. Тудын темыже
«Марий йылмысе синонимикын йодышыже–влак». Официальный оппонентше–влак филологий
наука доктор профессор П. Алвре (Тарту) ден филологий наука кандидат П. Кокла
(Таллин) лийыныт. Диссертацийын цельже: марий литератур йылмыште лексический
синонимикын ойыртемалтше палыже–влакым ончыктымаш. Шымлымаш пашаште синонимын
структурыжо, значений дене чак кылдалт шогышо мут кокласе отношений нерген
йодыш–влак ончыкталтыт. Диссертацийлан тÿҥ важ семын 1930–шо ийла гыч тÿҥалын
1975 ий марте марий писатель–влакын произведенийыш лийыныт. Тыгак возымаште
марий йылме мутер, МарНИИн картотека мутерже кучылталтыныт. Диссертаций 197
лаштыкым айла да ончылмут, 3 глава, иктешлымаш, кÿчыкемдымаш–влак списке ден
библиографий гыч шога. Икымше главаште (6–58 лышташ) синонимын тÿҥ умылымашыже
да йодышын теорий могыржо ончыкталтыт. Марий йылме пример шотышто автор
значенийын эн изи единицыж дене синоним–влак тÿшкам ончыкташ лиймым палемда.
Диссертацийыште синоним радамыште мут–влак кокласе отношений ныл тÿшкалан
шелалтмаш ончыкталтеш. Пашаште синоним радамым ыштыше мут–влакын моло шомак–влак
дене кучылталт кертме ойыртемышт раш коеш. Кокымшо главаште (59–109 лышташ)
лексический синоним–влакын посна тÿшкаже–влак нерген возымо. Кумымшо, эн кумда
главаште (110–173 лышташ) синонимын важше–влак лончылалтыт. Тыште марий
синонимын поянлыкше сайын коеш. Е. Н. Мустаев синонимын важше семын мут
ышталтмашым ончыкта. Синонимым ыштыше важ семын мутын кусарыме значенийже
ончыкталтеш. Литератур йылмым диалектизм ÿмбач синоним дене пойдарымаш
палемдалтын. Тыгак диссертацийыште синоним радамын графический схемыже–влак
улыт. Е. Н. Мустаевын диссертаций пашаже марий синоним мутерым ыштымаште кызытат
кучылталтеш.

Марий синоним мутер 2000. 544 с. ( Куклин А. Рец.: Е. Н. Мустаев. Марий синоним
мутер. Йошкар–Ола: Мар. кн. изд-во, 2000. 544с. ) Тиде мутерым Елизар Николаевич
иканаште возен огыл. Синоним мут–влакым тудо эше 1968 ийыштак погаш тÿҥалын. Важ
шотеш тудо тÿрлö сылнымутан произведений, газет, журнал–влакым кучылтын. Икымше
синоним мутерым Е. Н. Мустаев И. Г. Иванов дене пырля 1975 ийыште луктын. Тудо
справочник семын возалтын. Тыште синонимын значенийжым, кучылталтме ойыртемжым
ончыктыме огыл, пример–влакат уке улыт. Но марий йылмын синонимлан поян улмыжо
рашак коеш. 1986 ийыште марий синоним мутер школлан пособий семын лектын. Тудо
шомакын смысловой, экспрессивный ден стилистический палыжым ончыкта. Мутерыште
ойышто да литературышто кумдан кучылталтше синоним–влакым ончыктымо. Нунын
значенийыштым, кучылталтме ойыртемыштым рашемдыме. Кажне синонимым сылнымут
литератур, газет, журнал да калык творчество гыч налме пример–влак дене
пеҥгыдемдыме. Чылаже 400 синоним радам уло, тушто 1870 мутым иктешлыме. 2000
ийыште лекше синоним мутер марий синоним кокласе смысловой ойыртемым,
кучылталтме аланым, могай стильыште кучылталтмыштым палемда.Кажне радам ончылно
семантика шотышто эн кумда значениян, моло шомак–влак дене куштылгын кылыш
пурышо да эн чÿчкыдын кучылталтме мут шога. Тудо тÿҥ шомаклан шотлалтеш. Вара
нейтральный, посна верлаште гына кучылталтше, мутланымаште кучылталтше
шомак–влак, диалектный мут–влак шогат да нунын деч вара руш йылме гыч пурышо у
шомак–влак верланат. Синоним радамым кÿэмалтше ойсавыртыш–влак ( улыт гын )
кошартат. Мутер 912 синоним радам, 3450 шомак да кÿэмалтше ойсавыртыш гыч шога.
Синоним радам–влак мутерыште алфавит почеш возалтыныт. Тидыже кÿлеш лексемым да
тудын синоним–влакшым куштылгын муаш полша. Синоним радам–влак тÿрлö характеран
шомакла гыч шогат (смысловой, экспрессивный да стилистический). Садлан синоним
тÿшкалаште нунын кучылталтме кумдыкыштым да вес шомак дене кучылталт кертмыштым
ончыктымо. Е. Н. Мустаевын «Марий синоним мутерже» — олык марий да эрвел марий
литератур йылмыште синоним шомак–влакым радамыш чумырымаште икымше шынык. Автор
диалект лексикымат шотыш налеш. Тидын дене тудо мондалтше шомак–влакым угыч
илышыш пурташ шонен. Мутер эн ончыч вузышто да школышто кызытсе марий йылмым
тунеммаште кучылташлан ышталтын. Тудо шочмо йылмым тунемаш кумылаҥда, йоча да
студент–влакын чоншупшмыкыштым почеш. Мутер материал писатель ден
кусарыше–влаклан кÿлешан.

9. Сылнымут текстым лончылымаш: туныктымо пособий / МГПИ им. Н.К. Крупской.
Йошкар-Ола, 2007. 196 с. 10. Сопоставительное языкознание. Русский и марийский
языки: учебное пособие / Map. гос. ун-т. Йошкар-Ола, 2013. 396 с.



https://mhr.wikipedia.org/wiki/%D0%95%D0%B3%D0%BE%D1%88%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A4%D1%91%D0%B4%D0%BE%D1%80%D0%BE%D0%B2%D0%B8%D1%87

Александр Федорович Егошин (1962 ий 18 Теле, Куженер кундемысе Одывлак ял) —
марий мурызо. 1962 ийын 18 февральыште Куженер районысо Одывлак ялыште шочын.
Кыдалаш шинчымашым Коҥганур школышто налын. 1979 ийыште Йошкар-Оласе
культурно-просветительный училищыш тунемаш пура, но тудым армийыште служитлен
толмо деч вара гына пытара. Икмыняр ий Курчак театрыште пашам ышта.

1984 ийыште шке пӱрымашыжым вашталта. Изинекак мураш йӧратыше рвезе Йошкар-Оласе
музыкальный училищын вокальный отделенийышкыже тунемаш пура. Вокал специальность
дене Алина Викторовна Крылова дек логалеш. Училище деч вара Марий филармонийыш
А.Искандаров лӱмеш хоровой капеллыш пашам ышташ толеш. Ондак моло семынак тӱшкан
мурымаште лиеш. Вара коклан эстрадный мурызо семын сценыш лекташ тӱҥалеш.
Шкаланже келшыше муро-влакым поген, репертуаржым кугемда. Кызытсе
репертуарыштыже Виталий Алексеевын, Юрий Евдокимовын мурышт улыт. Юрий Чавайнын
мутшылан Дена Карамова лу наре мурым возен. Нуным Александр Егошин чыла Марий
радион фондшылан возен пуэн. Эстрадный мурызо семын икмыняр ий гына ышта. Тудым
кызытеш у пашажын тӱҥалтышыже манаш келшен толеш. Лу ий наре мура гын, тудым
калыкат утларак палаш тӱҥалеш, шонена.



https://mhr.wikipedia.org/wiki/%D0%95%D0%B3%D0%B8%D0%BF%D0%B5%D1%82%D1%81%D0%BA%D0%B8%D0%B9_%D0%BA%D1%83%D0%BC%D0%BB%D1%83%D0%BA

Египетский кумлук — вияшлукан кумлук, кудын велже-влакын отношенийышт 3:4:5
лиеш.

Тиде акрет годсек палыме кумлукын посна ойыртемже уло, тудын чыла велжат тичмаш
числан, а Пифагорын теоремыже дене вияш лукан лиеш.

Тыгай лӱмым кумлуклан эллин-влак пуэныт: мемнан эра деч ончыч VII—V курымлаште
грек филосов да мер пашаеҥ-влак Египетыш чӱчкыдын коштыныт. Мутлан, Пифагор
мемнан эра деч ончыч 535 ийыште Фалесын кӱштымыжӧ почеш астрономийым да
математикым тунемаш Египетыш каен. Тушто квадрат-влакын отношенийыштым, кудыжо
египетский кумлуклан да керек-могай вияшлукан кумлуклан келшыме лийын толеш,
иктешлаш тӧчымыжӧ Пифагорым кумдан палыме теоремыжым доказатлыме деке конден.



https://mhr.wikipedia.org/wiki/%D0%94%D0%B5%D1%80%D0%B5%D0%B2%D1%8F%D1%88%D0%BA%D0%B8%D0%BD,_%D0%9D%D0%B8%D0%BA%D0%BE%D0%BB%D0%B0%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Николай Арбан (Николай Михайлович Деревяшкин) (1912 Кылме 30 — 2 Ага 1995) —
марий серызе, драматург, семлызе, сӱретче, балейтместер.

Арбан Микал Миклай, ончычсо тукымлӱмжо Деревяшкин, 1912 ий 30 Кылме тылзыште
Маскасола кундем Арбан ялыште кресаньык ешеш шочын. Тунам илыш йӧсӧ лийын гынат,
самырык рвезе шонен пыштымыжым мучаш марте шукташ тыршен, эше тӱҥалтыш школышто
тунеммыж годымак шке мастарлыкшым ончыктен: моторын сӱретлен, пырдыж газетым
луктеден, скрипке денат шокташ тӧчен. Тӱҥалтыш школым тунем пытармеке, Арбан
Йошкар-Оласе шымияш школышто тунемаш тӱҥалеш, тыге сымыктыш деке утларак лишемаш
у йӧн лектеш. Школышто тунеммыж годым театрыш корным такырта. Шымияш школым
тунем лекмек, Арбан Миклай театыр пеленсе декоративне устапӧртыш сӱретчелан
пашам ышташ пура: афишым возкала, спектакльлан декорацийым ямдылкала. Полмезе
рвезын пашаче улмыжым шижын, Марий сем-театыр техникумыш пураш манын, тудлан
курсыш тунемаш каяш темлат.

1929 ийын театыр студийыш у тӱшкам погат. Арбанат тушко йодмашым воза.
Театырыште пашам ыштыме годым массовкышто модмыжым шотыш налын, тунемаш экзамен
деч посна пуртат. Тиде студийыште Арбан ик ийым веле тунемеш, тудлан Москош
театральный сӱретчелан тунемаш каяш путьовкым кучыктат. А Москоште марий рвезым
вес увер вучен: Пӱтынь Ушем сӱретче училищын декоративне пӧлкам Ленинградыш
кусареныт. Садлан Миклайлан корным умбаке шуяш верештын. Туге гынат черланымылан
кӧра эмлызе «Ленинградыште илаш ом темле» манме справкым кучыкта.

Арбан Миклайлан Йолшкар-Олаш пӧртылаш логалын. Тиде ийынак сем-студийыш
экзаменым кучымек, Арбан Миклай скрипке пӧлкаште тунемаш тӱҥалеш.

Арбан Миклай сем-театыр училищым 1934 ийыште тунем пытара. Лач тиде жапыште тудо
сылнымут дек шӱмаҥын, шкежат возкален ончен. Николай Арбан сылнымут пашан ик эн
неле ужашыштыже – драмыште - шке вийжым тергаш тӱҥалеш, лач тыште моштымашыжым
тапта, усталыкшым ончыкта.

Николай Арбан Горьковский куснымо опер театырын артистше семын пашам ышта,
1935–1937 ийлаште Йошкар Армий радамыште служитла. Йошкар-Олаш пӧртылмеке,
Маргосфилармонийыште да Марий театырын оркестрыштыже шокта, тыгодымак мурым
возкала, тӱрлӧ койдарчыкым шында. Вес ганаже нунышт Арбанын комедийлаштыже шке
верыштым муыт. 1941–1942 ийлаште Микал Миклай сар оркестыр дене пырля кужу
фронтовой корным эртен, тидыже илышым ужмаште, шере-кочыжым палымаште поснак
палдырнен. 1944 ийыште Миклай «Янлык Пасет» драмым воза, тудым Марий театр шошым
модын ончыкта. Спектакльым калык пеш шокшын вашлиеш. Серызын икымше драмыжым
виктер кӱкшын акла да тудлан Марий АССР сымыктышын сулло пашаеҥже лӱмым пуа.

Кумдан палыме «Кеҥеж йӱд» комедийым 1946 ийыште возен шукта. Тудо сар деч варасе
тыныс илышым ончыктышо сылнымутын икымше саскаже лийын. Арбан Миклай шке
пьесылаж дене йоршеш у – лирический сем комедий – жанрым почын.

Марий сылнымутын вияҥ толмаштыже изи огыл надырым шотыш налын, 1954 ийыште Арбан
Микал Миклайым ССРУ серызе ушемыш пуртат.



https://mhr.wikipedia.org/wiki/%D0%93%D1%83%D1%80%D0%B8%D0%B9_%D0%93%D0%B0%D0%B2%D1%80%D0%B8%D0%BB%D0%BE%D0%B2%D0%B8%D1%87_%D0%9A%D0%B0%D1%80%D0%BC%D0%B0%D0%B7%D0%B8%D0%BD

Гурий Эвайн (Гурий Гаврилович Карамзин) (чимарий лÿмжö — Эвай Кутлукай (рушла
Кутлубай Ибаев)) (1882 Ӱярня 15 — 11 Ага 1938) — йылмызе, туныктышо, сотемдарче,
серызе-фольклорист, педагог-методист, доцент, мер пашаеҥ. Пошкырт Элысе Эшым
(Ишимово) ялын эргыже. Уста йылмызе 50 наре статьям возен, марий йылмышанче
йодыш дене ятыр книгам да брошюрым луктын, тÿрлö лудшаш книгам савыктен. Шанчызе
марий йылме вияҥме верч чот тургыжланен, сылнымутан йылмым чоҥымаште пеш кугу
пашам ыштен, ятыр у мут дене пойдарен. Орфографийым тöлатыме да марий йылмым
латинлыме пашан онаеҥже лач Гурий Кармазин лийын. 20-30 ийлаште Г. Г. Кармазин
ден В.М. Васильев ик эн тале йылмызе лийыныт. Сылнымут тÿняштат Гурий
Гавриловичын лÿмжö палыме. Ты пашаш тудо революций деч ончычак ушнен. Г.
Кармазин шуко школлаште туныктымо пашам вÿден шоген, публицист улмыжат кушкашыже
полшен. 1918 ийыште тудо Озаҥ олаште савыкталт шогышо «Куралше» ялозанлык марий
журналын редакторжо лийын. Г. Г. Кармазинын ÿмыржö кужуак лийын огыл. Но ты
кÿчык илышыжат тудлан 40 наре тÿрлö пашам кодаш ситен. Нунын коклаште 9 букварь,
3 грамматике, 20 утла шымлыме статья да тулеч молат. Шочмыжлан 100 ий теме лÿмеш
1982 ийыште шанче конференцийым эртарыме да тудын материалжым посна книга дене
лукмо. Гурий Кармазин марий, руш, суас, немыч да финн йылмым пален. Пошкырт
мландыште, шочмо Эшым ялыштыже, шымлызе лÿмеш историк-краевед тоштерым почмо.
Тиде ялынак школжо шанчызын лÿмжым нумалеш. Йошкар-Олаште Кармазин урем уло.

1882 ий 4 (15) Ӱярня кечын Ӱпӧ губернийысе Пÿрö уездысе Чураев волостьысо
Ишимово (кызыт Пошкырт Элысе Мишкан кундемыш пурышо Эшым) ялыште кресаньык ешеш
шочын. Ачаж ден аваже моло семынак мланде паша дене пöрдыныт, киндым куштеныт,
кужун вучымо эргыштымат ты пашаланак йöршö лийже манын, онченыт. Ондак Гурий
ялысе школышто тунемын, тудым 1896 ийыште тунем пытарен. Тыге рвезе тÿҥалтыш
шинчымашым налын. Книгалан шÿман рвезым тиде гына, мутат уке, куандарен огыл. Но
революций деч ончыч марий йочалан шинчымаш тÿняш кок корно веле лийын:
инородческий манме учительский але духовный семинарийыш. Г. Кармазин учительский
семинарийым ойырен налын. Тыге 1896 ийыште сорла тылзын 20-шо кечынже Гурий
Кармазин Пÿрö оласе учительский семинарийыш тунемаш пурен да 1901 ийыште пеледыш
тылзын 8-ше кечынже тунем лектын. Пÿрыштак тынеш пурен, да тыге Эвай Кутлукай
Гурий Гаврилович Кармазиныш савырнен. Векат, тынеш пурымыж годым тудлан кресача
шотеш Пÿрö уездысе калык училище-влакын инспекторышт Гавриил Евстафьевич
Кармазин лийын – чимарий икшывылан шке фамилийжым пуэн.

Тиддеч вара самырык туныктышо шкеж гаяк марий йоча-влаклан шинчымашым пуаш
тÿҥалеш, лу ий утла эрвел марий коклаште тÿрлö школлаште туныктышылан шога. А
1912 ийыште марий кундемышке кусна да туныктымо пашам умбакыже шуя.

1916 ийыште Г. Г. Кармазиным кугыжаныш армийыш налыт. Ончыч Иркутск олаште
военный училищыште тунемеш, тыште младший офицер лиеш, вара запасной полкышто
шога, румын фронтышто кредалеш. Армийыште лиймыж годымат Гурий Гавриловичын ушыж
гыч калыкна нерген шонкалымаш лектын огыл. Тудо ты темылан статьям серен да
«Ӱжара» газет редакцийыш, Озаҥыш, колтен. Возымыжо 1918 ийыште 2-шо номереш,
шорыкйол тылзын 9-ше кечынже, «Мален ида код!» вуймут дене лектын.

1918 ийыште, армий гыч пöртылмекыже, Томск уездыште адак школ пашаш кусна. Тыште
тудо 1923 ий марте ила. Школлаште туныкта, инспекторлан шога, Томск губернийысе
просвещений пашаеҥ ушемын правленийыштыже уполномоченный лиеш.

1918 ийыште Гурий Кармазин Озаҥ университетыш тунемаш пура да экстерн дене тунем
лектеш.

1923 ийыште Гурий Гаврилович марий кундемыш пöртылеш. Краснококшайскыште Г. Г.
Кармазин ончыч Мароблоно пеленсе научно-методический бюрон секретарьже лийын.

1926 ийыште Г.Г. Кармазин Москош илаш кусна. Тыште тудо 1926-1927 ийлаште
комвузышто марий йылмым туныкта. Тышечынак Москосо Эрвел калык-влак Институтын
РАНИОН (Российская ассоциация научно-исследовательских институтов общественных
наук) пеленсе аспирантурыш пура. Тыште академик Н. Я. Маррын вуйлатымыж почеш
наукым шымлаш тунемеш. 1929 ийыште аспирантурым тунем пытара да Озаҥ олаш
Восточно-педагогический институтыш пашам ышташ толеш, марий йылмым туныкташ
тÿҥалеш, доцент лÿмым налеш.

1930 ийыште, МарНИИ-м почмек, Йошкар-Олаш пöртылеш да МарНИИ-ште шанче пашаеҥ
лиеш. Тушто йылме секторышто пашам вияҥден колтен, марий йылмым шанче могырым
талын шымлен. Гурий Гаврилович тушто ÿмыржö кÿрылтмешке тыршен.

1901 ийыште, Пÿрö семинарийым пытарымеке, самырык туныктышо шкеж гаяк марий
йоча-влаклан шинчымашым пуаш тÿҥалеш. Лу ий утла эрвел марий коклаште тÿрлö
школлаште туныктышылан шога. 1908-1910 ийлаште Г. Кармазин марий тÿҥалтыш
школлан лудшаш книгам (хрестоматийым) ямдылен. Тушко тудо калык мурым, йомакым,
туштым лыҥ пуртен. Учебникшылан ятыр ойлымашым К. Ушинскийын, Л. Толстойын, В.
Водовозовын хрестоматийлашт гыч налын.

1912 ий мучаште Гурий Гаврилович Марий кундемын Вӱрзым уездышкыже толеш. Шочмо
кундем деч öрдыжкö куснашыже тудым революций тургым тарватен. Пÿрö оласе
революций демократ-влак дене кылым кучымыжлан, тÿрлö листовкым шемер калык
коклаште шолып шаркалымыжлан 1908 ийыште полиций тудым арестоватлен, да Гурий
Кармазин ик жап тюрьмаште шинчен. Тюрьма гыч лекмекыже, кугыжан чиновник-влак
Ӱпö губернийыште туныкташыже эрыкым пуэн огытылат, эрык шонымашан туныктышылан
пошкудо Виче губернийыш каяшыже логалын. Ончыч Китня (кызыт Марий Тӱрек
кундемыште), вара Ядыкплак (кызыт У Торъял кундемыште) черемис училищылаште
туныктен. Тушко шымлызе ик оҥай шонымаш дене миен: марий йылмын вӱрзым
наречийжым шымлаш. Историй документла гыч пале: Гурий Гаврилович 1905-1908
ийлаште Озаҥ университет пеленсе эртымгорно, археологий, этнографий обществыш
эрвел марий илыш йÿла нерген возымо материаллам колтыл шоген.

Революций деч вара Томск губернийысе школлаште ыштен, а 1924 ийыште Йошкар-Олаш
толын. Марий кундемыште Кармазин педагогический институтын преподавательже
лийын, марий совпартшколышто туныктен.

20-шо ийла мучаште Озаҥысе восточно-педагогический институтышто марий йылмым
туныктен. Чумыр туныктымо пашаже 20 ий утла шуйнен. Тиде жапыште Гурий
Гаврилович марий йылме дене ятыр учебникым серен.

Г. Г.Кармазинын возымо икымше учебникше – «Тÿҥалтыш марла букварь» – эше 1914
ийыштак лектын. Тиде ийыштак школлан возымо икымше книга-влак шочыныт. Нуным Г.
Г. Кармазин да В.М. Васильев ямдыленыт. Книга-влакын лÿмышт – «Наглядный
черемисский букварь и первая книга для чтения на луговом наречии», «Наглядный
черемисский букварь и первая книга для чтения на восточном наречии». Нуно 1914
ийыште Озаҥыште савыкталтыныт. Варажым саемдыме букварь 1918-1929 ийлаште эше
шуко гана лектеден.

20-шо ийлаште кугыеҥ-влакым туныкташ «Тунемза, тунемза, тунемза» (1924), «У
пасу» (1925), изирак-влаклан «Мут пале» (1925), «Тунем» (1927, 1929)
букварь-влакым савыктен луктын, кок ужашан «Тÿҥалтыш кнага» (1930) лÿман
учебникше печатлалтын. Кугыеҥ-влаклан тыгак «Материалы к изучению марийского
языка» кнагаже 1925 ийыште савыкталтын. Г. Кармазин чылаже 9 букварьым ямдылен.

Но тунемше-влаклан возымо эн кугу кнагаже «Марий йылмэ лончыш» лийын да 1926
ийыште 2 том дене лектын. 1929 ийыште тудо угыч савыкталтын. Тиде кнага школлан
веле огыл, шанчыланат кÿлешан лийын. Тудо марий йылмым икымше гана тÿрлö могырым
шымлен ончыктен.

20-шо ийлаште школлан ямдылыме учебниклаштыже шке гыч возымо почеламутым,
ойлымашлам пуртен. Шке учебникше-влаклан Г. Эвайн «Ю», «Агроном», «Илья», «Корак
модыш», «Лавыра Шумат» да моло изи ойлымашлам возен. 1935 ийыште Моско олаште
«Марий грамматик. Морфологий» книга савыкталтын.

Гурий Гаврилович 20-шо ийласе йылме чоҥымашын чолга участникше лийын. Тудо марий
кундемыш 1924 ийыште толын да вигак йылме пашан рÿдö йогынышкыжо верештын. Шочмо
калыкше верч тургыжланыше еҥ йылме вийныктарыме пашаш вуйжыге шуҥгалтын, марий
йылмым илышыш пуртымаште (тунам тыгай термин лийын) ик эн тале йылмызе лийын.
Тудын кидше да пÿсö ушыжо логалде тунам, 20-30 ийлаште, ик йылме сомылат
ышталтын огыл, манаш лиеш. Тудо В. М. Васильев семынак чыла вере шуын, уш-акылже
чылалан ситен, мутерым пойдарымаш ма тиде але марла возымашым тöремдымаш,
школлан учебниклам ямдылкалымаш але шанче пашам виктарымаш. Но эн келге кышам
тудо марий тÿвыра илышыште литератур йылмым вораҥдыме сомылжо дене коден. Марий
литератур йылмым вияҥдыме корнышто Г. Г. Кармазин кок кугу суапым ыштен коден.

Тыштыжат, туштыжат тудо шкенжым тале йылмызе, марий йылмын ончыкылык корныжым
чын ужын моштышо шанчызе семын ончыктен. Тудын тыршымыжлан кöра тунамсе марий
йылме ятырлан ончык тошкалын, лывырген-сöрастаралтын, у, социализм илышым чоҥаш
йöрышыш савырнен.

Марий йылмышанче тÿняш Г.Г. Кармазин 1918 ийыште толын. Тунам шымлышын «Основы
транскрипции языка мари» лÿман статьяже Озаҥ олаште савыкталтын. Тыште Кармазин
марий фонетике ден грамматикын южо могыржым шымлен лектын. 20-шо ийлаште утларак
шымлымаш пашам тÿҥалын. 1924 ийыште Гурий Гаврилович марий кундемыш толын. Лач
тиде жапыште йылме йодыш нерген кугу ÿчашымаш каен шоген. Тудат йылмым чоҥымо
пашаш кумылын ушнен. Облоно-н шанче-методика бюрож пелен улшо у мутым ыштыше
комиссийыш пурен. 1924 ийыште лингвистике терминын да литератур йылмыш пуртышаш
шомак-влакын спискыштым ямдылен. Национальный паша вияҥмаш тÿҥалме годым
фольклор да диалектологий материалым поген, шке гыч шонен, тунемме
пособий-влакым возен.

Шымлызе марий йылмын эртымгорныжым ончен лектын да теоретический материалжым
кумдан шымлен. Кармазинын тыгай пашаже-влак возалтыныт: «О склонении имен
существительных и об установлении количественных падежей в марийском языке»
(«МАО» журналеш), «Из истории финно-угорских гласных в исходе именительного
падежа единственного числа имен с двусложной основой в марийском языке»
(аспирантурышто тунеммыж годым возен, тудо 1928 ийыште СССР Наука академийын
10-шо номеран «Доклады» бюллетеньыштыже савыкталтын) да тулеч моло.

30-шо ийла тÿҥалтыште тудо ятыр шанче статьям рушла возен да тÿрлö шымлыме паша
сборникешат, посна брошюра денат савыктен луктын. («О происхождении
словообразовательных суффиксов глаголов в марийском языке» (1931), «Практические
задачи по развитию марийского языка», «Основные положения построения марийского
алфавита», «Об орфографии, фонетике и морфологии марийского языка», «Падежи в
марийском языке», «Парные и сложные слова в марийском языке», «Принципы
построения грамматики марийского языка» да молат).

1936 ийыште лекше «Сборник статей по марийскому языку» книгаштыже ятыр статьяжым
чумырен.

30-шо ийласе шымлымаш пашажым Г. Кармазин «Марий грамматика (морфологий)»
книгаже дене кошартен. Тудым 1935 ийыште Москоште лукмо. Ты кнагаште йылмызе шке
усталыкшым, марий йылмын кÿлеш семын шымлен-терген лекмыжым тÿрыснек ончыктен
пуэн.

1937 ийыште Йошкар-Олаште йылме шотышто шанче конференций лийын. Тыштат тÿҥ
докладым Г. Г. Кармазин ыштен. Тунам тудо орфографийыште, фонетикыште да
морфологийыште улшо ятыр йодышым нöлталын да шанче могырым умылтарен пуэн.

1926 ийыште Москошто ССРУ калык-влак рÿдӧ савыктышеш Г. Кармазинын «Марий йылмэ
лончыш» (1-ше кыдэж ден 2-шо кыдэж) лектын. Тиде марла возымо икымше марий
грамматике. «Марий йылмэ лончыш» кок книгажге 1929 ийыште Москошто уэш савыкталт
лектын.

Краснококшайскысе Облисполком пелен 1924 ийыште шанче-методике бюром ыштыме
улмаш. Тудын тÿҥ пашаже – литератур йылмым у илышлан келыштарен вияҥдаш. Бюро
пелен лÿмын мут кычалше комиссий ышталтын. У мут-влакым шочыктымаш, тÿрлö
термин-влакым кычалмаш тудын тÿҥ сомылжо лийын. Комиссийыш В. Васильев, Г.
Кармазин, Ф. Егоров пуреныт. Г. Кармазин тиде комиссийын ик эн тале еҥже лийын.
Тудо марий йылмым ятыр у шомак дене пойдарен.

Газет дене журналлаште номер еда тудын ыштыме у мутлаже савыкталтыныт. 1923
ийыште «Йошкар кече» газетеш марий йылмыш пуртышаш мут лӱмер пуалтын. Нунын
кокла гыч шукынжо марий йылмылан моткоч келшен толыныт да кутырымаште тунам
кумдан кучылталтыныт.

А кызытсе грамматике термин-влакым чылаштым гаяк Г. Г. Кармазин шонен луктын.
Ынде кажне тунемшылан лÿм мут, пале мут, почеш мут, ой, кореш, пуртымо мут да
тулеч моло термин-влакат палыме улыт. Тыгеракын, нине шомак-влак уста йылмызын
икшывыже улыт манаш лиеш. Шымлызе у мут-влакым моло шанчыланат шонен луктын.

Г. Г. Кармазин 1925 ийыште лукмо икымше марий орфографийын авторжо лийын. Ты
орфографийым тунамсе марла возымашым шуко шотышто тöремден. Тыште Г. Г. Кармазин
л' ден н' йÿкым ончыкташ посна буквам пуртен, я, ю, е, ё буква-влакым алфавит
гыч кораҥден, кÿсынлымö мут-влакым марлаҥден возаш темлен. Тиде орфографий марла
серымаште 1938 ийысе йылме реформо марте кучылталтын. Шуко шотышто тудо марий
йылмылан келшыше лийын.

1925 ийыште марий туныктышо-влакын 2-шо погынымашыштышт (Моско) икымше гана
орфографий нерген тÿшка мут лектын. Докладым тыште Г.Кармазин ыштен. Докладын
тÿҥ шонымашыже тунамсе марий орфографийыш негызлан возын. Г.Г. Кармазин чын
возымашын йодышшо-влакым пÿтынек авалташ тыршен. Марий орфографийын принципше,
сложный мутым возымаш, мут мучаште й буквам серымаш, шуко чот пале – чылажат
Кармазиным тургыжландарен. 20-шо ийла кыдалне ы буква нерген кугу ÿчашымаш
тарванен. Иктышт ты буква ок кÿл маныныт, весышт пыдалыныт. Кармазин тыште чын
корным кучен, шанче негызеш тудын кÿлешлыкшым умылтарен кертын.

Алфавитым тöрлатыме годым фонематический принцип тÿҥлан шотлалтын. Кармазинын
шонымыж почеш, алфавитыште руш буква-влак лийшаш улыт, но эше 7 у пале
ешаралтшаш, а орфографий орфоэпий дене кертме семын икгайрак лийшаш улыт.

Эн ондак просвещений пашаеҥ-влакын II-шо погыныштыжо Кармазин латин тиштерым
марий йылмылан келыштараш ок лий манын шонымаш дене палдарен, но вара, 30-шо
ийлаште, Г. Г. Кармазин марла серымашым латинлаш тöчышö-влакын онаеҥышкышт
савырнен. Тыге тудо 30-шо ийла кыдалне руш тиштер негызеш келыштарыме
орфографийым саемден тöрлаташ пижын. 1937 ийысе конференций вашеш марий
орфографийын тöрлатыме проектшым тöремдаш пижын, латин графике негызеш у марий
тиштерым ямдылен. Тудо 36 буква гыч шоген. Тыге у шонымо проект В. А. Мухин ден
И.С. Капитоновын проектышт ваштареш виктаралтын. Алфавитым марий йылмылан пеш
моштен келыштарыме, йе, йо, йу, йа кылдыш-влакымак кодаш мутым лукмо улмаш. Но
чыла шонымаш проектешак веле кодын. Тиде толкын тунам вашке шарлен шуктен огыл,
лывыжген да 1933 ийыште йöршеш чарнен.

Южышт Г. Г. Кармазиным латинлаш тöчымыжлан титаклат. Но тыштат тудын йоҥылышыжо
уке. Тиде толкын тунам пÿтынь Совет Ушем мучко тарванен улмаш – Г. Г. Кармазин
улыжат ты йогын почеш веле каен. Тиде толкынын вашке шолдыргымекыже, Кармазин
ончыч тошкымо корнышкыжо угыч вончен.

1905 ийыште Озаҥыште Финляндий гыч толшо Ӱрйö да тудын пелашыже Илоно Вихманмыт
дене палыме лийын, вара фольклорым погымо шотышто утларак тыршаш тÿҥалын. Шке
материалжым тудо Финляндийыш, Финн-угор обществын фондышкыжо, 1910 ийыште шкеак
намиен. Тыште финн шымлызе-влак дене вашлийын мутланен, каҥашым налын, погымо
материалжым нунылан пуэн коден. Тиде сборникым 1931 ийыште немыч йылме дене
«Марийские песни» манын лукмо, тудын редакторжо кумдан палыме финн шанчызе Ӱ.
Вихманн лийын. Тушко 233 эрвелмарий муро да авторын шкенжын «Марий муро нерген»
немычла возымо ончылмутшо пурталтын. Муро-влакым марла финн-угор транскрипций
дене пуымо, тудо латин шрифтеш негызлалтын.

1906-1910 ийлаште Г. Кармазин шочмо кундемыштыже 500 утла калык мурым поген,
варажымат ешарен толын. Чумырымо мураршашыже «Народное творчество и обычаи мари»
кнагаште 1931 ийыште савыкталт лектын.

«Марла календарьын» лекташ тÿҥалмекыже, шуко самырык еҥ тиде савыктышыш шке
возымыжым пуэн. Журнал йыр Озаҥыште тунемше марий рвезе-влак – П. П. Глезденёв,
С. Г. Чавайн, Н. С. Мухин – погыненыт. Нунын коклаште Г. Эвайнат лийын.
Календарь лаштыкеш нунын шагал огыл ойлымаш, почеламут, басне да йомакышт
лектын.

Г. Кармазин «Куралше» («Пахарь») ялозанлык марий журналын редакторжо лийын. Тудо
1918 ийыште Озаҥ олаште лектын шоген. Журнал ял озанлык паша нерген возымым
савыктен, шемер калыкым волгыдо илышыш ÿжын шоген.

Гурий Гаврилович шочмо калыкын тÿвыра илышыштыже эше революций деч ончычсо
жапыштак литератор-кусарыше семын палыме улмаш. 1917 ий деч ончыч тудо икмыняр
почеламут ден ойлымашым возен, рушла гыч ятыр почеламутым, мурым кусарен. Нуно
«Марла календарьыште», букварьыштыже лектыныт, но шукыжо савыкталтде кодыныт.

Г. Эвайнын Совет власть жапысе серыме произведенийлаж гыч эн сайже – «Марий
пионер марш». Тиде почеламутлан композитор И. Палантай мотор семым йöнештарен.
Г. Эвайнын пионер маршыштыже совет пионер-влакын икымше мурыштлан («Взвейтесь
кострами, синие ночи») келыштаралтмыже шижалтеш. Поэтат, композиторжат руш
пионер мурын текстшыланат, семжыланат эҥертеныт. «Марий пионер марш» шомак
содержанийже денат, сем интонацийже денат «Взвейтесь кострами, синие ночи» мурым
икмочоло ушештара.

«Марий пионер марш» 30-шо ийлаште тÿҥалтыш школлан лукмо хрестоматийышке,
икшывылык муро сборниклашке чÿчкыдын пурталтын. Но ындыжым Г. Эвайн угыч ик
почеламутымат возен огыл. Тудын творчествыжын эн чот вияҥме пагытше – 1908-1918
ийла.

1908 ийыште «Вувер кува» йомак-поэмыже шочын. Тиде произведений вес ийынже «1910
ийлан лукмо марла календареш» савыкталт лектын. Тиде произведенийым тудо А. С.
Пушкинын «Шöртньö кол ден колызо нерген йомакше» негызеш возен, но пÿтынек марий
илыш, марий калык ойпого шотеш келыштарен. Марий поэт колызым «йокрок серын
мурызыжо» семын сÿретлен. Поэме 1910 ийыште Г. Икумарийын (Леонтьевын) погымо
«Марий калыкын туштыжо, йомакше, тошто мутшо» сборникыштыже угыч савыкталтын.
Варажым йомак-поэме 1917 ийыште «Марий мут» антологийыш пурталтын, тудым В. М.
Васильев чумырен улмаш. Поэтын илымыж годымак тудо 5 гана тÿрлö сборниклаште
савыкталтын. 1965 ийыште Марий книга савыктыш «Вувер кува» поэмым посна книга
дене луктын, тудым сÿретче Л. Аказеев сылне сÿрет дене сöрастарен.

Теҥыз воктен элыште, Лум лумдымо верыште, Илал тöча колызо, Йокрок серын мурызо.
Тудын уло куваже, Ӱдырамаш-осалже. Шоҥго колым кучалеш, Кува шÿртым шÿдыра пеш.
Шоҥго мурдам колталеш, Кол логалмым вучалеш. Шупшын луктеш мурдажым, Луктын
кышка ненчыжым. Адак мурдам колталеш, Мöҥгышкыжö пöртылеш. Эр миялын ончалеш,
Яра мурдам лукталеш. Мокым луктын кышкалын, Уэш мурдам пышталын. Эрден миен
лугылда – Ший кол пижын легылда. Шке изи, шке чевер, Кок шинчаже тул-чевер,
Тупшо шийын йÿлалеш, Капше шöртньын коялеш. «Павай, мыйым утарал, Теҥыз вÿдыш
колталал», – Ший кол пешак сöрвала, Йылмым луктын инала1. Ош кугыза аптыраныш,
Кок шинчажым ялт карыш: «Вуй тÿҥалын ошемаш, Кол йÿк колшашат улмаш. Пöртыл,
кае, мий теркет, Шочмо-кушмо верышкет, Порылыкем ит мондал, Кÿлеш годым ит
кодал», – Манын, шоҥго кутыра, Изи колжым утара. Пöртыл шуэш эр чайлан, Ойлен
пуа куважлан: «Юмем колтен рыскалым: Мый кучышым ший колым. Шке изи, шке чевер,
Кок шинчаже тул-чевер. Еҥ гаяк ойлен мошта, Кутырашат пеш уста. Шийым-шöртньым
сулале, Мом йодам – пуа ыле. Мые тудым чаманальым, Вÿдыш уэш колтальым. Тудын
мынярак шылже. Чон шон'геммеш илыже». «Ай, ораде, шотдымо, Вует чылт акылдыме.
Мо шинчат ден ончышыч, Молан тудым колтышыч? Тувыр волна шелылден. Волым нал,
мий, йодылден!» Кугыза пÿгырналеш, Ойгырен шÿлалталеш. Лектын кая серышке, Кол
кучымо верышке. Теҥыз вÿдым ончалеш, Изи колым вучалеш. «Мо кÿлеш гын, колызо?»
– Манын йодеш ший колжо. Упшым налын йылерак, Ойла коча вашкерак: «Суртыштемже –
томаша. Кувам вурса, каргаша. Илен-илен, вол шеле. У, сай волым пу ыле!» Теҥыз
вÿдшö пеш ласкан Ший деч ошын йылгыжеш. Чевер почшым кожгатал, Изи колжо
пелешта: «Ит шорт тые, ит муҥае2 Теркет пöртыл веле, кае. Лиеш тыйын у волет,
Йывырталеш кумылет». Пöртыл шуэш теркыже, Налаш лектеш куваже. У вол ямде
куважлан, Угыч пижеш шоҥгыжлан: «Ай, ораде, шотдымо, Вует чылт акылдыме: Ты вол
дене мынярак – Полат кÿлеш вашкерак!» Шоҥго кая серышке, Тошто мийыме верышке.
Муҥаен шÿшкалталеш, Ший кол лекмым вучалеш. «Мо кÿлеш гын, колызо?» – Манын
йодеш ший колжо. Шоҥго кол ден палласа3, Вуйжым савен каласа: «Кувам адак
каргаша, Пояш тöчен толаша. Сога-сога ваш пижеш, У кÿ полатым йодеш». Изи колжо
каласа: «Йöра лийже аласа: Тыйын пöртыл шумешкет, Лийын шинчеш у пöртет». Пöртыл
шуэш теркыже, Налаш лектеш куваже. Лийын шинчын у кÿ пöрт – Князьын уке тугай
сурт. Кува пижеш йошкарген, Карме гае пеш сырен: «Шоҥго исер, сандыме, Возын
колен кертдыме! Кÿ полатет мынярак, Куржын миен, йод адак. Шем еҥ лийын ом иле,
Ош дворян лиям ыле!» Кугыза пÿгырналеш. Кок шинчажге вÿд налеш. Мом ышташат ок
шинче. Пулдырыш лектал шинче. Кынел кая серышке, Ший кол ужмо верышке. Муҥаен
шÿшкалталеш, Шинчавÿдым ÿштылеш. Йÿштö мардеж шыплана, Теҥыз вÿдшö тарвана.
Шоҥго колым вучалеш, Вÿд пундашке ончалеш. «Мо кÿлеш гын, колызо?» – Манын йодеш
ший колжо. Шоҥго коллан каласа: «Кувам адак каргаша, Кечын-кечын шäплана, Пойымо
семын сутлана. Шем пашалан öркана, Дворян лияш тылана». Кугыза кадыргале, Кок
шинчажге вÿд нале. Ош кугызам чаманал, Тыге ший кол мутлана: «Ит шоналте, ит
муҥае, Теркет пöртыл веле, кае. Куват тыйын молемеш, Тылат паша нелемеш…» Пöртыл
шуо теркыже, Мом ужылда шинчаже? Пöртшö темын, лыҥ уна, Йот еҥ-влакат лыҥ гына.
Тошто шоҥго куваже – Йомак эргын аваже. Луй кÿрыкым чиялын, У ший шуркам
упшалын. Шöртньö шергаш – кидыште, Суран ката – йолышто, Ик пöрт темын –
вургемже, Вес пöрт темын – шем кулжо. Изиракшым совкала, Кугуракшым чумкала.
Шкеже тöреш шинчылден, Мындер4 воктен возылден. Толын пура кугыза – Почылт кая
пöрт омса; Лавыра йыдал йолышто, Рожын шляпа вуйышто. Уна-влак ден палласа,
Куважланат каласа! «Рыскалаҥе ÿмырет – Реза лие кумылет»5. Кува йол тошкал
ыжгыра – Шоҥгым тÿгö пастыра6. Кугыза пÿгырналеш, Кок шинчажге вÿд налеш. Эртал
кая ик арня, Эртал кая вес арня. Адак кува кычкыра, Шоҥгым кол дек пастыра: «Тый
каласе колетлан, Кугыжа лиям эллан!» Ялт аптыранен ты мутлан, Шоҥго ойла
куважлан: «Мом толашет, аваже? Мом каласа ушанже! Йöсык7 ойлен от мошто, Калыкым
ит воштылто!» Кува кынел шогале, Орышо пий гай ончале. Ӱстел оҥам шодыр кыра,
Йолым тошкен кычкыра: «Э, адак ойлен шогет! Мыйым туныкташ шонет?! Тыманмешке
миен шу, Тыманмешке толын шу…» Кугыза пÿгырнале, Кок шинчажге вÿд нале. Лектын
кая серышке, Ший кол илыме верышке. Тарванен, мардеж лектеш, Вÿд ÿмбалже
шемемеш. Изи колжым кычкыра. Теҥыз вÿдшö мÿгыра. «Мо кÿлеш гын, колызо?» – Манын
йодеш ший колжо. Вийым налын, шуэнрак Ойла шоҥго вашкерак: «Аптыранышым,
пытышым. Тыш коштынат нойышым. Виге кулжым чумкала, Шÿргем гычын совкала. Теве
куван акылже: Ош кугыжа лийнеже». Изи колжо каласа: «Тиде могай томаша? Ит шорт
тые, ит муҥае, Теркет пöртыл веле, кае! Куват лиеш кугыжа. Элым кучен илыза».
Пöртыл шуэш теркыже, Налаш ок лек куваже. Куржын пура пöртышкö, Ончал колта
тöрышкö. Карен онча шинчажым, Огеш пале куважым. Чиен кува у кемым, Вичкыж
порсын вургемым. Пешак шуко салтакше. Тылечак шуко князьше. Йÿыт, кочкыт,
кутырат, Сарым лукташ каҥашат. Шоҥго палыш куважым, Сукен шинче варажым:
«Рыскалаҥе ÿмырет, Реза лие кумылет?» – Манын йодо куваж деч Мÿндырч гына, омса
деч. Кува ышат тарваныл, Шинча шöржат ыш ончал. Шоҥгым кÿштыш пастыраш, Тÿгö
луктын чумкалаш. Поген нальыч кугызам, Луктын колтышт пöрт омсаш. Ужшо калык
игылтеш, Умшам карен воштылеш: «Йыдал полатыш пуре-эн, Тудым луктыч чумкален!»
Эртен кая ик арня, Толын шуэш вес арня. Кува адак, öрканен, Шоҥгым кычалаш
колтен. Кычал коштыт ик кече, Муын толыт вес кече Саде шоҥго кугызам – Тодеш
улмаш у мурдам. Конден шуктен вес каслан, Пурен, ойлат куважлан. Шоҥго пурен
шогалеш, Кува тыге шÿрдылеш: «Мий, каласе колетлан. Тöра лиям теҥызлан! Теҥыз
лийже тек суртем, А ший колетше – кулем!» Шоҥго пелешташ лÿдеш, Лектын, кол деке
куржеш. Куржын мия серышке, Ший кол илыме верышке. Осал мардеж гÿж-ж лектеш,
Теҥыз вÿдым лупшыштеш. Толкын вÿдшö шаула, Кÿэш пернен мÿгыра. Ойгыралтен,
шÿлалтен, Кок шинчажым ниялтен, Кугыза муралталеш, Колжо лекмым вучалеш. «Мо
кÿлеш гын, колызо?» – Манын йодеш ший колжо. «Йöратыме ший колем, Колыштал, мый
мом ойлем. Кувам азнен вуйжылан, Вуй лийнеже теҥызлан. Вÿдеш суртым ыштынеже,
Тыйым куллан налнеже…» Ший кол ышат пелеште Тиде гана ужмаште. Пурен кайыш
келгышке, Еҥ пурдымо верышке. Вучен-вучен – кол ыш лек, Кайыш кугыза куваж дек.
Пöртыл шуэш теркыже Мом ужылда шинчаже: Тÿрын шога кудыжо, Шелалден кия волжо.
Кува шÿртым шуялеш, Шоҥгым ужын, вожылеш. Пидын тошто йыдалжым, Чиен рожын
мыжержым. Монден тошто куатшым, Поян илыме пагытшым. Кугыза кадыргале, Кок
шинчажге вÿд нале. Кува кодшо йомакеш, Ынже кончо йÿд омеш. Умылтарымаш-влак
1Инала – сöрвала 2Мунаяш - пуштыланаш 3Палласаш - саламлалташ 4Мындер - кÿпчык
5Реза лие кумылет – шонымет шуо, чонет каныш 6Пастыраш – покташ 7Йöсык – кÿлеш
семын, сайын 1908

Г. Кармазинын литератур псевдонимже Гурий Эвайн улмаш, тиде лÿм дене тудо
почеламутым, ойлымашым да молымат шуко возкален.

Кышал Ик марий омешыже кышалым ужын. Кочкаш тöчен, да совлаже лийын огыл.
Эрлашыжым марий совлам куча, малаш возеш, но кышал ок кончо.

Пытартыш курика Нужна еҥ дек кÿчызö толын пурен. Озан ик курика киндыже веле
улмаш. Куваже тудым нумалтен колта. Кÿчызö лектын кая, кува кудывечыште коштеш.
Тудо ужеш: капка меҥгеш мÿкш еш пÿтырналтын. Туддеч вара нужна еҥ мÿкшан лийын,
улан илаш тÿҥалын.

Тулык рвезе Йыванын ачажат, аважат коленыт. Рвезе тÿҥ тулык кодын. Мÿшкыржат
шужен, чияш вургемжат уке… Телым уремыште кылма. Йÿдым шужен мала. Шкетак
муралтен-муралтен коштеш: Кÿзальым курыкын вуйышкыжо, Шогалальым мардежлан
ваштареш. Шогал-шогал, сÿсанальым, «Тол, игем» маншыжат иктат уке.

Менлыш Ожно Менлыш пурсам ÿден. Турня аҥаш мияш тунемын. Менлыш аракам налеш,
пурса аҥаш намиен шында. Эрлашыжым миен онча: латкок турня руштын кия. Пеш чот
йывырта. Турня-влакым сапкерем дене йолышт гыч пидеш, мöҥгышкыжö шупшеш.
Турня-влакын ушышт пуренат, Менлышым нумал каеныт, Виче вес могырыш кудалтеныт.
Лач шÿргыж дене волен возын. Шÿргыжö какарген шинчын, мен лийын. Сандене
марийлан Менлыш ешартыш лÿмым пуэныт.

Куку Ожно Куку Кукуклан марлан каен улмаш. Шошо шуынат, Кукукшо чодырашке
полдыран погаш каен. Тушан аҥырген, куваж деке пöртыл кертын огыл. Сандене шошым
Куку эре тыге кычкырен коштеш: Ку-кук! Ку-кук! Кукукшым кычалын, Куку пÿкташат
ок ярсе, муныжым моло кайык пыжашыш опта.

Орадым шорвондо туныкта Ик еҥ эргыжым олашке тунемаш колтен. Тудыжо кеҥежлан
мöҥгыжö пöртылын. Ачаже ойла: «Эргым, шорвондым нал, шудо удыраш каена»–«Ачий,
шорвондыжо мо лиеш?» – йодеш эрге. Вашмутым вучен ок шукто, кудывечыш лектеш.
Шорвондо шаршудышто комдык кия улмаш. Йоҥылыш тошкал колта. Шорвондо вурдо
саҥгаж гыч брлоп шелын пуа. «Кö тиде шорвондым пыштен коден?!» – рвезе чон
лекшаш гай кычкырал колта. Лÿмжым иканаште пален.

Йолагай вате Ик йолагай вате тÿредмаште аза ончышо ÿдыржылан йыштак каласа:
«Изиш лийжат, тый азам чывыштал!» Изиш лиймеке, ÿдыржö кычкыра: «Авий, ынде азам
чывышталам мо?»

Ораде чаҥа Чаҥа ужеш: кöгöрченым сайын пукшат. Тудо шкенжым кöгöрченла чиялта да
нуным коклашкышт пура. Кöгöрчен-влак пален огытыл, пуртеныт. Изиш лиешат, шке
йÿкшым луктеш. Сылне кайык-влак чаҥам чÿҥгаш тÿҥалыт, поктен колтат.

Йöным муын Ик марий олашке уржа ужалаш миен. Рушла ойлен огеш мошто улмаш.
Имньылан йöраш пижеш – ложаш уке. Ложашлан лапкышке кая. Ужалыше рушыжо марла ок
умыло. Коктын ваш ончат, ик мутымаш огыт пелеште. – Лошадкым ложашым выж-выж! –
марий кычкырал колта, кидшым рÿзалта. Рушет марийлан ложашым висен пуэн. Йылмет
лиеш гын, ик вереат от йом, кажне вере вуча йöн. 1914

Ава Йöсым ужын, орланен, икшывым кö куштен? Ава. Изида годым пеш тыршен, порын
тендам кö ончен? Ава. Йÿдшö, кечыж век малыде, рÿпшен, тендам кö малтен? Ава.
Амыртыме шем вакшдам, век йырныде, кö мушкын? Ава. Шакшыдамат эрыктен, чызе
шöржым кö пукшен? Ава. Вуйда корштен, аҥырген, тунам тендам кö ончен? Ава. Шужен
толыда мöҥгышкö, тунам тендам кö пукша? Ава. Шÿмжö корштен, ойгырен, икшывым кö
онча? Ава. Лектын каеда öрдыжкö, толмыдам ончен, кö вуча? Ава. Осал пашам те
ыштеда, чонжо тунам кöн коршта? Аван. Ушаҥын кушкеш рвезе, чонжо тунам кöн
куана? Аван. 1912

Молан малет, пошкудем? Кынелшаш ыле, родем! Пагыт шуын куралаш, Шурным луктын
ÿдалаш. Кынел, тарване, помыжалт, Шуко мален, мом ужат?! Ожно ыльыч тый поян,
Толшо-лекшылан сиян. Йÿыч, кочкыч,куанышыч, Шонымет ден илышыч. Олмет ыле
тöрыштö, Лÿмет – мланде шöрыштö. Ыле коя вольыкет, Оралте тич кайыкет. Ынде
тыйын мо кодын? Кушто суртшо ачатын? Тÿрын каен шем пöртет, Моло оралте –
коҥгаштет. Яра шинча клатет, Ярсен кодын шондыкет. Пырче уке пураште, Олым
падыраш шагыште, Аҥат кия куралде, Шурнет шога тÿредде. Мардеж почка шурнетым,
Йÿржö шÿкта шудетым. Теве пасу почылтеш, Тыйын шурнет тошкалтеш… Кынел, тарване,
помыжалт,– Шуко мален, мом ужат?! Погаш тöчö шурнетым. Чумырен шынде шудетым.
1917

1931 ийыште марий «националист-влак» ваштареш чекист походын икымше толкынжо
нöлталтеш. Тунам Гурий Гавриловичымат арестоватлат, но индеш сутка шинчыктымеке,
эрыкыш луктыт, умбакыже кучаш амалым муын огыт керт. А йолташыже-влакым (Л. Я.
Мендиаровым, В. М. Васильевым, Ф. Е. Егоровым, Т. Е. Евсеевым да икмыняр
молымат) ссылкыш колтат.

Куд ий эртымеке, 1937 ийыште ÿярня тылзын 21-ше кечынже, НКВД управленийын кумшо
отделенийыштыже, рушарнян, тыгай пунчал шочын: «Гражданин Кармазин Гурий
Гаврилович контрреволюционный националистический организацийын членжылан
шотлалтеш. Эрыкыште лиеш гын, тудо следствийлан чаракым ыштен да шылын кертеш,
сандене петырен шындаш кÿлеш».

Тиде кечынак эше ик документ шочеш. Тушто Гурий Кармазинын суртыштыжо обыскым
ышташ да шкенжым арестоватлаш кÿлмö нерген возымо. Тыге Гурий Гавриловичым
арестоватленыт да Йошкар-Ола гыч Горький олашке йодышташ наҥгаеныт. Тусо жаплан
келшышын, тыгерак ыштеныт: тый, арестоватлыме еҥ, тылеч ончыч шындыме еҥын лишыл
палымыже лийынат, тудден пырля пашам ыштенат але тыглай кылым кученат, тугеже
шкежат тушман улат, тугеже тыйынат верет – тюрьмаште але вес тÿняште. Кармазин
шотыштат схеме тÿрыс ямде лийын. Тудын А. Сайн дене палыме лиймыжак веле
следователь могыр гыч вигак кугу тÿткылыкым шочыктен. Кокымшо допрос вÿдшор
тылзыын 27-ше кечынже, арестоватлыме деч 1 тылзе эртымеке, лийын. Тидын годым
Кармазинын ойлымыжым тугерак савыралаш тыршеныт, пуйто тудо чыла осал пашажым
«эстон шпион» Сайн дене иквереш шуктен шоген. Эше 1 допрос вÿдшор тылзын 29-ше
кечынже эртен, но титаклыме заключений лач 9 сÿрем кечын веле возалтын. Тиде
жапыште Кармазиным четлык коклаш шындаш шонышо-влак кÿлеш материалым кычалыныт.
Нуно архив гыч 1931 ийысе дела-влакым муын луктыныт да, мо кÿлешым возен налын,
Кармазинын «папкышкыже» урген шынденыт. Кагазлан ÿшанаш гын, нине еҥ-влак
Кармазинын йöрдымö пашажым тÿрлö велым почын пуэныт.

1937 ийыште сÿрем тылзын 9-ше кечынже – пытартыш допрос – деч вара кок тылзат
пеле гыч Кармазинлан следствий пытыме нерген увертарат. Тылеч вара талук наре
жапыште Кармазин кушто лийын, тудын дене мом ыштеныт – ынде нигунам пален огына
керт. Икте гына раш: 1937 ий 9 сÿрем кечын Горькийыште следствийым пытарымылан
шотленыт, а лу тылзе гыч, 1938 ийыште ага тылзын 9-ше кечынже, Йошкар-Олаште
НКВД госбезопасность управленийын 3-шо отделыштыже титаклыме кагазым сереныт.
Документ гыч пале: Гурий Гаврилович Кармазиным СССР Верховный судын Военный
коллегийже судитлышаш. Мучаште ешарен возымо: кызыт тюрьмаште шинча.

11 ага кечын, 1938 ийыште, вÿргечын, суд лийын. Судын пунчалмутшо йöршын
титакдыме еҥым шугыньо семынак пера: РСФСР Уголовный кодексын 58-ше статьяж
почеш (8 ден 11 пункт) титаклыме Г.Г. Кармазиным лÿен пушташ, чыла погыжым
шупшын налаш; приговорым кызытак шуктыман.

Делашке ургымо кагаз лапчык увертара: марий шанчызым Озаҥ олаште 1938 ий ага
тылзын 11-ше кечынже лÿен пуштмо, тидын нерген акт ССРУ НКВД-се 1-ше спецотделын
особый архивыштыже аралалтеш, 10-шо том, 494-ше ластык.

Кармазинын пелашыже, Зоя Ефимовналан, увертареныт, пуйто тудын марийже 1942 ий
сÿрем тылзын 26-шо кечынже колен. Каласыман, ÿдырамашым шкенжымат пелашыж почеш
поген налыныт да 1940 ий шорыкйол тылзе марте петырен шинчыктеныт.

2002 ийыште ӱярня тылзын Йошкар-Олаште Гурий Кармазинын 120 ияш лӱмгечыжлан
пӧлеклалтше шанче конференций эртен. Тушто марий шанчызын, сылнымутчын йылме
пашаже, сылнымут погыжо нерген ятыр шымлымаш йоҥген. Конференцийыште МарКУ-н,
МКПИ-н, МарНИИ-н, МИО-н шымлызыже-влак, туныктышо, писатель, журналист,
студент-влак шке докладыштым лудыныт. Иктешлымаш семын 2006 ийыште конференций
материал негызеш "Марийская филология" лӱман книга лектын. Тушко 14 статья
пурен.

Кумдан палыме шанчыеҥ Г. Кармазин родо-тукым термин-влак нерген ятыр возен. Тиде
йодышым марий йылмышанчыште моло шымлызе-влакат нергеленыт. Тыге родо-тукым
термин-влакым шанче могырым икымше гана 1928-ше ийыште шымлаш тÿҥалме. Тидлан
негызым этнограф М. Маркелов пыштен. 1928-ше ийыште «Этнография» журналын икымше
номерыштыже тудын «Системы родства у угро-финских народностей» статьяже
савыкталт лектын. Тыште марий родо-тукым термин-влак гына огыл, тыгак мордва,
финн, эстон, саам, венгр, коми, ханты, манси йылмыласе шомак-влакат шымлалтыныт.
Но кугурак верже марий терминологийлан ойыралтын.

Марий терминологийым, марий родо-тукым системым шымлымыж годым С.Мендиаровын «О
черемисах Уфимской губернии», С.К. Кузнецовын «Очерки из быта черемис» (1879)
монографий сынан очерклашт дене пайдаланен. Тыгак шкенжын погымо материалжым да
просветитель А.П. Аттинын возымыжым кучылтын.

Пашам А.Н. Максимовын методшо почеш возен (А. Н. Максимов «Австралийские системы
родства»). Термин-влак тукымла еда шелалтыныт: эн ончыч коча-кова кÿкшыт, вара
ача-ава, ака-иза, шольо-шÿжар кÿкшытласе, тукымласе термин-влак ончалтыт. Автор
статьям таблице дене мучашла. Тиде таблицыште кÿшнö ончыктен кодымо йылмыласе
термин-влак таҥастаралт пуалтыныт. «Сравнительная таблица названий родства у
угро-финских народностей» лÿман таблицыште руш йылмысе 78 умылымашлан нунын
финн-угор йылмыласе пелашышт пуалтын. Родо-тукым термин-влак марий йылмын
олыкмарий, курыкмарий, эрвелмарий наречийлаж дене кажныже посна ончыкталтыныт.
Таблицым шымлен лектын, икмыняр ойыртемалтше значениян шомак-влакым вашлияш
лиеш. Мутлан, «прадед» марий йылмын курыкмарий наречийыштыже тыгай термин дене
палемдалтын: kugo koča, kogo t'ot'a, олыкмарий наречийыште – kugo-koča,
эрвелмарий наречийыште – kuezä-koča; «прабабка»: курыкмарий наречийыште – kogo
papa, олыкмарийыште – kugo-kuvava, эрвелмарийыште – kuezä-kuvava; «дед по отцу»
– čэčэ-t’ot’a / čučo-koča / kuača, koča; «дед по матери» манме умылымашлан лач
эрвел наречийыште гына kuguz’a термин пуалтеш. Тугеже ты умылымашым ончыкташ
моло кок наречийыштыже шомак уке гай лектеш.

Марий родо-тукым терминым проф. Н. И. Исанбаев шымлен. Тудо 1978-ше ийысе
«Татарские термины родства в диалектах марийского языка» статьяштыже 15
финн-угор да финн-пермь жапысе термин-влак нерген воза, 30 наре термин вара,
шкевуя вияҥме жапыште, пурен манеш. «Марийско-тюркские языковые контакты» (1989)
пашан икымше ужашыштыже Н. И. Исанбаев тыгак родо-тукым термин-влаклан верым
ойыра. «Лексико-тематические группы татарских заимствований» ужашыштыже
«Человек, семья и общество. Термины родства и свойства» посна параграф уло.
Тудын шонымыжо почеш, марий йылмысе кÿсынлымö шомак-влак кокла гыч эн шукыжо
татар йылме гыч пурышо улыт (родо-тукым термин-влак шотышто гына ойла). Тудо 36
шомакым ончыкта да тышеч 25 у, эрвел наречийын тÿрлö говорлашкыже пытартыш
жапыште пурышо улыт манын умылтара. Тиде пашаште автор кок тÿшка термин-влак
дене палдара: 1) тÿшка умылымашым ончыктышо родо-тукым термин-влак (9 термин);
2) ÿдыр налмек да марлан кайымеке, кучылташ тÿҥалме родо-тукым термин-влак
(мужыраҥме дене лийше але тÿп огыл родо-тукым термин-влак) (14 термин да ты
тÿшкаштак 10 тÿп родо-тукым термин палемдалтеш). Тÿп родо кокласе кылым
ончыктышо шомак-влак посна огыт ончыкталт. Эрвелмарий наречийыште тыгай татар
йылме гыч кÿсынлымö шомак-влак ончыкталтыныт: нäсыл, туган, йавыр, йамагат, зат,
нäсылдäш, тамыр балдыз, байза, кайнага, кайнеш, кайнигас, кийäÿ, тотай, эптäш да
т.м.

Ик йылме гыч вес йылмыш мут-влакын кÿсынлалтмышт годым могай-гынат вашталтыш
лиеш. Утларакшым тиде – кÿсынлымö шомак-влакын структур могырым йылме законлан
келыштаралтмашышт да ыҥ аҥысыреммаш але кумдаҥмаш. Тыште вер татар родо-тукым
термин-влакын марий йылмыште кузе вашталтмыштан ойыралтеш. Авторын шонымыж почеш
семантика могырым вашталтмаш кугун огеш шижалт. Значений аҥысыреммаш тыгай
терминлам авалтен: йамагат < тат. жäмäгäть; павай < тат. бабай; тöпчек < тат.
тöпчек. Кÿсынлымö шомакын значенийже кумдаҥынат кертеш, мутлан: еҥга < жиҥгä;
урлык < тат. орлык, малай < тат. малай.

Кÿсынлымö шомак йылмыш йöршын вес значений дене пурен кертеш. Мутлан, мантава
'мачеха, неродная мать' шомакын икымше «манта» компонентше татар йылмыште мäндä
'слуга, раб, человек' значений дене кучылталтеш. Марий йылмын эрвел (мантава) да
кас-йÿдвел (мäндäвä) наречийлаштышт манта/мäнтä компонент 'шочмо

Эрвел марий коклаште тыглай кресаньык ешеш шочын. Пÿрö учитель школым тунем
пытарен, ятыр ий Пошкырт кундемыште йоча-влакым туныктен. 1910-шо ий гыч Вÿрзым
уездыш куснен. Тÿҥ амалже – революционер-демократ улмыжлан 1908-ше ийыште тудым,
кучен, тюрьмаш шынденыт. Тиддеч вара ÿпö губернийыште тудлан пашам ышташ эрыкым
пуэн огытыл.

Калык ойпогым тыршен погымыжо, эрвел марий илыш-йÿла нерген возымыжо умбакыже
шкегыч сераш таратен шогат. Тыге 1908-ше ийыште «Вувер кува» йомак-поэмым воза
да тудым 1910-шо ийлан лукмо «Марла календареш» печатла. Икымше возымо
мурсаскаже кужу ÿмыран лийын. Поэме 1910-шо ийыште Г. Икумарийын (Леонтьевын)
погымо «Марий калыкын туштыжо, йомакше, тошто мутшо» сборникыштыже угыч
савыкталтын. Варажым йомак-поэме 1910-шо ийыште «Марий мут» антологийыш
пурталтын, тудым В. М. Васильев чумырен улмаш. Поэтын илымыж годымак тудо вич
гана тÿрлö сборниклаште печатлалтын. 1965-ше ийыште Марий книга савыктыш
«Вуверкува» поэмым посна книга дене луктын, тудо сылнын сöрастарыме лийын.

Поэт шке сылнымут саскажым 1918-ше ийыште угыч тöрлен, тÿҥ шотышто йылме
вашталтышым пуртен, стильым уэмден. А сюжет ден образ системыже 1908-ше ийысе
гаяк кодын, лач икмыняр натурализм сынан сÿрет дене эрыктен (Васин 1982:99).

Моло изирак калыкын сылнымутышт шочмаште руш литературын надырже изи огыл. Шуко
чуваш, одо поэт-влакат шке литератур корныштым лач рушла гыч кусарыме паша гыч
почыныт. Нунын радамыште улыт одо Верещагин («Шöртньö кол» йомакше), чуваш-влак
К. Иванов ден М. Сеспель да т.м.

Куваже гын чылт вес тÿсан. Тиде образ гоч автор социальный да нравственный
йодышлам нергела. Ик могырым, куван образше гоч опкынлыкым, осал койышым
иктешлыме, вес шот дене айдемын илышыжым, тудын койышыжым поянлык ден социальный
статус кузе вашталтмым эскерыме. Произведенийыште, мутат уке, икымше йыжыҥлан
кумда верым ойырымо. Поэмын икымше ластыклаже гычак куван осал «чурийже»
почылтеш: героиня эре вурседылеш, тыгодымак шукыж годым икгай ойсавыртыш дене
пайдалана, тидыже тудын лапка чонан улмыжо нерген ойла. Автор куван «йошкарген»
сырен ойлымыжо, каргашымыже, вурсымыжо, шапкалымыже, сутланымыже, шем пашалан
öрканымыже, орышо пий гай ончалмыже, ÿстелоҥам кырымыже, йолым тошкен
кычкырымыже гоч тудын образшым моштен сÿретла. Лудшо ончылно шучко чонан осал
кува раш палемдалтеш. Йомак поэтикылан келшышын, кажне илыш тат вашталтме дене
куван чонжо утыр «шемемеш», сут койыш тудым эре лапкаҥден толеш, тыге
кульминационный эпизодышто тудын шÿмжö йöршын кÿш савырна – Кува ышат тарванал,
Шинчашöржат ыш ончал, Шоҥгым кÿштыш пастыраш Тÿгö луктын чумкалаш. Ончычсо
эмоций вийже куван йомын, шапалген йöршеш, улан кугыжа илышымат илен «öрканен»,
лач варажым гына, ончычсо пöрдемыш логалмек, тошто йыдалан, рожын мыжеран
лиймекше, шÿртым шÿдырымö кокла гыч «шоҥгым ужын, весемеш». Теве тыгайрак
вашталтыш лудшо ончылно эрта, а чыла тиде юзо коллан кöра.

Ший кол изи гынат, юзо виян, шкеже «ший ден ошын йылгыжеш, чевер почшым
кожгатал». Ужына: колым сÿретлаш Эвайн ший, ошо, чевер эпитетлам кучылтеш,
тидыже чумыр марий фольклорын традицийжылан келшыше: Шке изи, шке чевер, Кол
шинчаже – тул-чевер, Тупшо шийын йÿлалеш, Капше шöртньын коялеш. Нине
эпитет-влак марий калыкын моторлыкым умылымыжо дене кылдалтын, поснак ший, чевер
шомак-влак. Юзо кол айдеме дене мутлана, кугызам «сöрвала», варажым тудын
кÿштымыжым шукта, тыгодымак шоҥгылан шижтараш ок мондо: «куват тыйын молемеш,
тылат паша нелемеш», лач пытартыш вашлийме годым тудо огешат пелеште. Моланже
раш: тыгайым умбакыже чыташ ок лий, осаллан мучаш лийшаш, садлан кол «пурен кая
келгышке, еҥ пурдымо верышке». Тыште ме чек умылымаш дене вашлийына. Тудыжо
шинчалан койшо да тыгодымак койдымо. Айдемылан палыман шке вержым, мо кертмыжым,
тыгак чон кÿкшыт ден ÿлыл пöрдем коклаштат кугу ойыртем нерген шижтара мыланна
возышо.

Авторын геройжо-влак деке кузе коймыжо моткоч раш. Кугыза авторлан лишыл, колат
тудын могырышто шога, шучко ковам поэт ок жапле, чонжо денак вурса. Тидыже
пÿртÿс сÿретым почын ончыктымаштат палдырна. Осал шонымаш вияҥме дене пÿртÿсат
кожгана, теве шоҥгын кумшо гана кол деке мийымыж годым «йÿштö мардеж шаплана»,
варажым «тарванен, мардеж лектеш, вÿд ÿмбалне шемемеш», теҥыз вÿдшö мÿгыра, а
пытартыш ганаже пÿртÿс сÿрет утыр вашталтеш: Осал мардеж гÿж лектеш, Теҥыз вÿдым
лупша пеш. Толкын вÿдшö шаула, Кÿэш пернен, мÿгыра. Тыге действий кушмо дене
пырля, автор пÿртÿс явленийым утыр писемда, осаллан мучаш лиймым лудшылан
шижтара. Поэт веле огыл, пÿртÿсшат пуйто осал куван йöрдымö койышыжо ваштареш
шогалеш, тыгай вийлан мучашым ыштынеже.

Йылме могырым поэмым ончалаш гын, эн ончычак ик стилистике ойыртемжым
палемдыман: тиде эрвелмарий-влакын ой поянлыкыштлан эҥертымаш. Поэмыште эрвел
диалект шомак шуко уло: акыл, мындер, рыскал, пастыраш, шапланаш, йылерак,
иналаш, муняш да т.м.

Весе: поэмыш калык муро, тушто, калык ой гыч налме ятыр ойсавыртыш пурен:
сога-сога ваш пижеш, у кÿ полатым йодеш; кугыза пÿгырналеш – кок шинчажым вÿд
налеш да т.м.

Образ-таҥастарымаш, образ-повтор-влакым автор моштен кучылтеш: теҥыз воктен
элыште, лум лумдымо верыште; ший кол сöрвала, йылмым луктын сöрвала; кай, мий
теркет, шочмо-кушмо верышке; лектын кая серышке, кол кучымо верышке да т.м.

«Вувер кува» поэме деч посна Г. Кармазин марий поэзийым тыгак икмыняр почеламут
да изи ойлымаш-влак дене пойдарен. «Ава» (1912) почеламутшо поснак ойыртемалтше.
Тудын чоҥалтмыжат моткоч оҥай, традиционный огыл. Сылнымут йодыш да вашмут йöн
дене сералтын. Йодышыжо икшывым ончен куштымо проблемын тÿрлö шöрынжым почеш.
Вашмутшо гына икте – Ава. 1918 ийыште возымо «Йолагай» почеламутшат шке сынан.
Тудо марий калык деке ÿжмаш семын возалтын: Мом тый малет, пошкудем? Кынелшаш
ыле, родем! Пагыт шуын куралаш. Шурным луктын ÿдалаш… Икшывылан ямдылыме изи
ойлымашыже-влак дидактизм сынан, калык ойлымаш деке лишыл улыт. Нуным Г.Кармазин
тунемме материал семын кучылтын.

== Литератур == Васин, 1982 – Васин К. Марий ученый, поэт // Ончыко. – 1982. - №
1. – С. 98-103. Васин, 1984 – Васин К. Г.Кармазин – поэт // Из истории марийской
филологии. – Йошкар-Ола, 1984. – С. 43-50. Слонимский, 1963 – Слонимский А.
Мастерство Пушкина. – М., 1963.



https://mhr.wikipedia.org/wiki/%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B0,_%D0%A1%D0%B2%D0%B5%D1%82%D0%BB%D0%B0%D0%BD%D0%B0_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%BD%D0%B0

Светлана Григорьева (Архипова - Григорьева Светлана Дмитриевна) (1967 ий, шыжа
тылзын 14-ше кечыжын шочын). Марий серызе, поэт, йоча писатель, кусарыше,
журналист. Российысе писатель ушем член (2005 ий гыч). Марий Эл Республикысе
тӱвыран сулло пашаеҥже.

Шыманрак ончынем шинчашкет: почеламут-влак [С нежностью смотрю в твои глаза:
стихи]. Йошкар-Ола: «Марий Эл учитель» журнал редакций, 1999. 64 с.

Пырысиге-мыр-мыр-мыр... Почеламут-влак [Котенок мурчит: стихи] / худож. М.Ю.
Клюкина.  Йошкар-Ола: РМУП «Сельские вести», 2002. 20 с.

Сото кандывуй: почеламут-влак [Василек: стихи] / худож. М.Ю. Клюкина.
Йошкар-Ола, 2003. 23 с.

Лишыл ыле тымыкын ласкаже... Почеламут, муро-влак [Тишина была близка...
Стихотворения, песни] / худож. М.Ю. Клюкина. Йошкар-Ола, 2004. 160 с.

Йолташетым акле: сценарий-влак [Цени друга: сценарии] / худож. Ф.Н. Лебедева,
Л.Д. Пашкина. Йошкар-Ола, 2007. 96 с.

Оляля да лу бантик: поэме [Оляля и десять бантиков: поэма] / худож. М.
Туговицкая. Йошкар-Ола, 2007. 8 с.

Лывенай: йомак-поэма [Бабочка Лывенай: поэма-сказка] / худож. Р.Г. Мкоян.
Йошкар-Ола, 2007. 24 с.

Йомшо чывиге: ойлымаш-влак [Потерявшийся цыпленок: рассказы] /  худож. Р.Г.
Мкоян. Йошкар-Ола , 2007. 72 с.

Юзо отро: йоча муро-влак [Волшебный остров: детские песни] / худож. И.П.
Шакирова. Йошкар-Ола, 2007. 28 с.

Лайэл, кушто Таргылтыш-влак огыт мале: повесть-сказка [Страна Лайэл, или где не
спят Таргылтыши: повесть-сказка] / худож. Н.Н. Головина. Йошкар-Ола, 2008. 184
с.

Шудышырчык: йоча почеламут-влак [Кузнечик: стихи для детей] / худож. Ю.Н.
Шошина. Йошкар-Ола, 2008. 28 с.

Мардеж лийнем ыле эрдене... Муро-влак [Хотела быть ветром утром... Песни].
Йошкар-Ола, 2012. 240 с.

Турий тур-тур: йоча тушто, писылудыш, шотлеммут, мутводыш, малтыммур, муро,
почеламут, поэме, сценарий, йомак-влак [Жаворонок тур-тур: загадки,
скороговорки, считалки, игры, колыбельные, песни, стихи, поэма, сценарии, сказки
для детей] / худож. М.Ю. Клюкина. Йошкар-Ола, 2012. 128 с.

Кунам одарга пызле пагыт: почеламут-влак [Когда расцветёт время рябины: стихи].
Йошкар-Ола, Марий Эл Республик писатель ушем, 2014. 256 с.

Lajel, avagy ahol nem alszanak a Targiltisek meseregeny // Forditotta: Nagy
Katalin. Budapest, Napkut Kiado, 2013. 192 с.

Петров А. Российысе самырык писатель-влакын ончыклык корныштым рашемдыме //
Кугарня. 2004. 5 нояб.

Глушкова З. «Ик кидыштем — тул, вес кидыштем — вӱд...» // Марий Эл. 2010. 12
окт. 

Каталин Надь. Венгерские поэты, писатели, переводчики и литература уральских
народов или реквием по литературе // INF — 13. 13. Finnugor irokongresszus.
Badacsony, OOKPress, Veszprem, 2015. C. 37-59. 

Поэт шукыж годым серымаштыже таҥастарымашым кучылтеш: «тӱтыра шöр шоҥ гай
погына», «тул гай тӱс ден чонет ом йӱлалте», «пöрдам лыве гай воктенет» да
молат.



https://mhr.wikipedia.org/wiki/%D0%93%D0%BE%D1%80%D0%B4%D0%B5%D0%B5%D0%B2_%D0%A4%D0%B5%D0%B4%D0%BE%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Федор Иванович Гордеев (1929 Вӱдшор 23, Марий автоном вел, Поранча кундем,
Ермучаш ял — 9 Пургыж 2005, Марий Эл, Поранча кундем, Ермучаш ял) — марий
йылмызе, филологий шанче кандидат (1961), профессор, МАССР-ын сулло шанче
пашаеҥже (1989).

Федор Иванович Гордеев Марий автоном вел Поранча кундем Ермучаш ялеш 1929
ийыште, вÿдшор тылзын 23 кечыштыже кресаньык ешеш шочын. Параньга кыдалаш школым
1946 ийыште тунем пытарен. Вара тыштак педучилищыш пурен, тудым 1948 ийыште
тунем пытарен. 1948 ий гыч 1950 ий марте самырык туныктышо Волжск район Тошнер
школышто, варажым Кужеҥер район Кугу Лаждӱр шымияш школышто тыршен. Но келгырак
шинчымашым налаш 1950 ийыште тудо Н.К Крупская лÿмеш Марий кугыжаныш педагогике
институтын филологий факультетышкыже тунемаш пура, 1954 ийыште тудым тунем
пытара. Тылеч вара СССР Шанче академийын йылмышанче институтшо пеленсе
аспирантурым тунемаш пура. 1957 ийыште аспирантурым тунем пытарымек, тудо
икмыняр жап Каракалпак пединститутышто старший преподаватель лиеш, руш йылмым
туныкта. Но тиде ийыштак Марий пединститутын шÿдымыж почеш Йошкар-Олашке
пöртылеш, да пединститутын марий йылме да сылнымут кафедрыштыже тыршаш тÿналеш.
Эн ончыч тыште тудо ассистент лиеш, вара старший преподаватель, доцент, шанче
пашаеҥ, варажым профессор мартеат кушкеш. Шанчыеҥын тыршыме паша лектышыже
тÿвыргö лийын. 1979 да 1983 ийлаште кок томан «Этимологический словарь
марийского языка» мутерым савыктен луктын, варажым кумшо томым ямдылымаште
тыршен. Тыгай мутерым шкенан элыште веле огыл, вес эллаштат сайын палат да
кÿкшын аклат. Вет тудын иран да балтий йылмыла гыч кÿсынлымö мут-влак, мордва,
коми, одо йылмыласе балтизм, иранизм нерген савыктыме статьяже-влакым
йылмызе-влак шокшын вашлийыныт. Тыгак булгар, чуваш да суас йылмыла гыч
кÿсынлымо мут-влак нерген возымыжым шанчыште сай ошкыл семын палемдыман. Федор
Ивановичым вес эллаштат кумдан паленыт. Тÿнямбал конгресслаште эреак тÿрлö
докладым ыштен. 1985 ийыште Гамбург университетысе немыч профессор Вольфганг
Феенкер дене пырля «Немычла-рушла-марла разговорникым» Германийыште савыктен
лукын. Ятыр ий ыштыме пашажым иктешлыме семын «Историческое развитие марийского
языка» монографийжым шотлыман.

Ты пашаште тудо марий калыкын этногенезше дене кылдалтше ятыр йодышым тарватен.
2003 ийыште «Обратный словарь марийского языка» мутерым савыктен. Ты пособийым
туныктышо ден тунемше-влаклан лукмо. Вет калыкыште тудо уста да тале туныктышо,
методист семын палыме лийын. Марий йылме дене программым ыштен, нылле утла
тунемме книгам савыктен, таблицым да дидактический материалым ямдылен. Тудо
республикысе Туныктыш министерстве пеленсе научно-методический советын, Россий
Федераций Туныктыш министерстве пеленсе национальный филологий учёный
комиссийын, «Ономастика финно-угорских народов» журнал редколлегийын,
Финляндийысе финн-угор обществын членже лийын. Шанчыеҥ МАССР-ын сулло шанче
пашаеҥже чап лÿмым сулен налын.



https://mhr.wikipedia.org/wiki/%D0%93%D0%BB%D0%B5%D0%B7%D0%B4%D0%B5%D0%BD%D1%91%D0%B2_%D0%9F%D0%B0%D0%B2%D0%B5%D0%BB_%D0%9F%D0%B5%D1%82%D1%80%D0%BE%D0%B2%D0%B8%D1%87

Пагул Ача (Павел Петрович Глезденёв) (чоклымаш деч ончыч Мендиарын Ислам-Гарей
(рушла Мендиаров Ислам-Гарей)), (1867 Вӱдшор 21, Ӱпӧ губерний, Белебей уезд
(кызыт Шаран кундем), Тымбагуш ял — 28 Ага 1923, Ильма (кызыт рушла Киров) ола)
— марий сотемдарче, этнограф, шанче пашаеҥ, серызе, йылмызе, мер пашаеҥ,
кусарыше да туныктышо. Марий кокла гыч ик эн ончыч кÿшыл тӱэмым налше да марий
калыкын эн икымше журналистше да редактор-издательже. 1892 ийыште танле тыныш
пурен.

Павел Петрович Глезденев 1867 ий 9 апрельыште Ӱпӧ губернийысе Белебей уезд,
Тымбагуш ялеш (кызыт Шаран кундем) шочын. Ачаже кресаньык пашам ыштен, но кок
эргыжым туныктен лукташ йӧным ала-мо семын муын. Вес эргыже, Леонид Яковлевич
Мендиаров (1881–1948), шке жапышыштыже марий культур илышыште лÿмлӧ еҥ лийын.
Павел Петровичын чимарий лÿмжӧ Исламгарей Мендиаров улмаш. 1892 ийыште тынеш
пурымо деч вара П. П. Глезденевыш савырнен.

Ялысе школым тунем лекмеке, 1887 ийыште самырык рвезе Пÿрӧ оласе туныктышо
семинарийым пытара да Белебей уездысе Токбердино школышто туныкташ тÿҥалеш.
Тылеч вара латик ий наре тÿрлӧ школлаште ышта, умбакыже тунемаш кумылаҥеш. 1898
ийыште Ӱпӧ оласе духовный семинарийыште шинчымашым погаш тÿҥалеш. Тудым кок ий
гыч пытарымеке, ончыч якынлан шога, вара Новоникольск селаште священник лиеш.

1902 ийыште П. П. Глезденев Озаҥыш толеш.Тиде ийынак тусо духовный академийыш
вольнослушатель семын кошташ тÿҥалеш. Ныл ий академийын миссионер пӧлкаштыже
тунемеш. Озаҥыште П. П. Глезденевын тунемме жапше революций жап дене лачешт
толын. Революций жап ончыкылык марий интеллигенцийын Озаҥ духовный да туныктышо
семинарийыште тунемме жапыштыште демократий мер илыш дене кылдалтше шÿлышым,
марий калыклан духовный илышыш лекташ вийым пуртен. Лач ик тыгай еҥже П. П.
Глезденев лийын . В. А. Мухинын 1905 ийысе декабрь тылзысе касым шарнымыж почеш,
2 семинарий гычшат марий тунемше-влакын туныктышо тÿшкагудо пӧлемеш
погынымашышышт годым, тудын тыгай шомакше лийын: «Кызытлан шукырак эрык. Николай
II Манифестше лектын. Чыла изи чотан калык-влак помыжалташ тÿҥалыныт. Чуваш-влак
газетым луктыт. Татар-влак «федераций» нерген ойым пидыт. Марий калылан огеш кÿл
нунын деч ӧрдыжеш кодаш. Марий калыкым кынелташ кÿлеш. Те семинарийште тунемыда.
Те уло вий дене шке калыкланда полышым пуышаш улыда. Ме шкаланна огына полшо
гын, нигӧ марий калыкым ончыко у илышыш лукташ ок тÿнал».

Революций деч ончычсо шинчымашым пуышо да шарыше пашаже кугыжа властьлан
эҥертен, кугыжан политикыжым эртарен, православий верам пеҥгыдемден кондымыжо.
П. П. Глезденев моло миссионер-влак дене миссионер сотемдарче пашам марий калык
коклаште шке вийжым терген. Лач мер ден политике пашаже келгын шындаралт толыныт
гынат, религий ден кылдалтше виянме паша корныжо лушкыдырак лийын шоген.

Ныл ий академийын миссионер пӧлкаштыже тунемын, 1906 ийыште экзаменым куча да
марий кокла гыч ик эн ончыч кÿшыл образованийым налеш. Академийым пытармекыже,
тудо Озаҥ учитель семинарий пеленсе школышто пашам ышташ тÿҥалеш, иканаштак
ÿдырамаш школышто марий йылмым туныкта.

1907 ийыште П. П. Глезденевым Вятка губернийыш епархийысе миссионерлан колтеныт.
Тушто лу ий педагогическо-миссионерский курсым вуйлатен, губернийыште илыше
марий, удмурт да татар-влакым туныктымо пашалан мелын шоген.

Эше ондакак да поснак Озаҥыште тунеммыж годым Глезденев марла книгам ямдылаш
пижеш. Ончыч Шнуй Гурийын братствыже манме пелен Кусаркалыше комиссий гоч
религиозный содержаниян тÿрлӧ книгам кусаркала. Изиш варарак В. М. Васильев да
П. М. Кунаев дене пырля «Марла календарьым» луктеш.

Тыгодым П. П. Глезденев туныктымо литературым ямдылен. В. М. Васильев дене пырля
1907 ийыште «Тÿналтыш марла книга» да «Вес марла книгам» савыктеныт. Нуным
куштылго, умылаш лийше йылме дене возымо. Книгалашке изирак ойлымашым, ятыр
мурым, туштым, калыкмутым пуртымо, нуным сайын сӧрастарыме. Тыште Глезденевын
«Вараксим» почеламутшат лийын. «Марла шот» арифметике учебникым печатлен луктын.
Тудын марте але тыгай чапле марий учебник лийын огыл. Школлан П. П. Глезденев
изиш варарак эше ик книгам ямдылен. Тиде — «Икымше книга да букварь эрвел
наречий черемис йылме дене лудаш» (1914 ийыште Озаҥыште лектын). Марла
календарь, арифметике, лудшаш книгаже-влак дене Глезденев марла книга йылмым
вияҥден колташ полшен.

Марла книгам возымо пашаш тудо 1905 ийысе революций гутлаште ушнен. Но тунам але
тудо революций паша деч тораште шоген. Калык илышым саемдыме чын корным ужын
моштен огыл. Шочмо калыкшым нӧлталаш, тудым моло дене тӧр шогалташ туныктымаш
гоч веле лиеш, шонен. Санденак уло шинчымашыжым да вийжым тидланак веле
виктарен.

1907 ийыште тудо Озаҥ гыч Вяткыш илаш кусна. Тыште «Война увер» эн первый марла
газетым лукташ тÿҥалеш. Газет империализм сар жапыште лектын шоген. Сандене
утларакшым сар паша нерген возен. Глезденев шке газетышкыже ялт тыныс илыш
материалымат – тÿрлӧ чер деч аралалтме, вольыкым ончымо, ялозанлык пашам ыштыме,
тунемме нергенат статья-влакым чÿчкыдынак пуртеда. «Война увер» газетшымат кум
йылме дене – марла, удмуртла да татарла – редактироватлен.

Октябрь революций деч вара П. П. Глезденев миссионер вургемым кудаш кудалта.
Революцийын икымше ийлаж гычак тудо у пашаш уло кумылын пижеш. Ынде марий
калыкат шочмо йылмыж дене уло йÿкын кутырен кертеш, ынде марият калык шотышко
лектеш. Тидлан йывыртен, Глезденев пÿтынь шинчымашыжым шке калыкшылан пуа.
Революций деч вара тудо Вятка губернийысе земствыште тыгыде калыкым туныктымо
отделым вуйлаташ тÿҥалеш. Тиде пашаште тудо Коммунистический партийын политикыж
велке мелын шогымым ончыкта. 1917 ий 15 июльышто Пÿрӧ олаште марий-влакын
Всероссийский съездышт эртен. Тудым чумырымаште Глезденевын суапше кугу. Тудо
съездыште шке шонымашыжым почын каласен, кагаз-влак марла возалтшаш,
земствылаште должностьым марий-влак налшаш улыт манын ойлен. Тудын марий калык
верч чонжо йÿлен, сандене нунылан полшаш кертмыж семын йӧным кычалын.

1917 ийыште Вятка губернийысе земский руководство П. П. Глезденевлан калык
образованийын губернийысе пӧлкан инородческий секцийжым вуйлаташ ÿшанен.

1918–1919 ийлаште Марий кундемыште тÿрлӧ вере марий погынымаш-влак эртаралтыт.
Глезденев иктыж дечат ӧрдыжеш ок код. Вяткыште марла печатьым пашаш шогалташ,
«Марий коммунист» ден «Марий илыш» газетым лукташ полша. 1919 ий гыч Вятка
пединститутыш преподаватель пашаш вонча, ямдылыме курсым вуйлаташ тÿҥалын марла,
одыла туныктен. Тыштак краеведений факультетым вуйлатен. Тыгодымак Вятка
кундемым шымлыше институтышто шанче пашаенлан ышта. Пашаже ятыр лийын гынат,
студент-влак дене кружокым эртарен, чÿчкыдын археологий да этнографий
экспедицийыш лектын коштын.

Ныл ий академийын миссионер пӧлкаштыже тунемын, 1906 ийыште экзаменым куча да
марий кокла гыч ик эн ончыч кÿшыл образованийым налеш. 1906 ий август тÿналтыште
кусарыме сомыл дене Кужэҥер кундемлаште лиеш. Кусаркалыше комиссийын марий
пашаеҥже ден членже-влакын погынымашышт Кужэҥер селаште 9 августышто эртен.
Марлаҥдыме Евангелийым (Лука ден Иоанн деч) кидвозышым (тудым Озаҥ П. Глезденев
конден) каҥашыме да келшышылан шотлымо. Вара духовенствын инородец ден руш
ужашлаж коклаште лекше келшыдымаш нерген мутланыме да тыге каласыме:
«Инородческий духовенствым вурсаш нимогай амалат уке». Умбакыже миссий пашам
саемдышашлан мом ыштышашым палемденыт:

Кугу Пумарий (Елеево) села гыч якын Афанасий Леонтьев причащений-влаклан
кумалтыш мутым марлашке кусарышаш…

У пашашке тÿналме ийынак кок тылзе гыч Вятка Православный миссионер комитетын
шÿдымыж почеш П. Глезденев Купрансола ялыште (кызытсе Шернур кундем) лиеш. Лиеш
веле огыл, тусо черкыште чыла кумалме сомылым моло священник дене пырля шочмо
йылме дене шукта. Шернур вел Купран Кÿкшывал кÿсотым ожнысо калыкат, кучемат
«Языческий» але «Черемисский Иерусалим» маныныт. Амалжат уло: тиде кÿсотышто
шуко гана Кугу марий кумалтыш эртаралтын. Ик тыгай кумалтыш 1828 ий 3 декабрь
кечын лийын. Тиде кече историйыш «Начало отдела о черемисских жрецах, сновидцах
и жертвоприношениях черемис и вотяков, послужившего поводом к посылке
мисссионера священника Покровского епархию» лÿм дене пурен. Пеш шуко еҥын ик
верыш погымыжо да тошто марий религийым чот пагалымым ончыктымыжо кугыжан
кучемымат, православный духовенствымат тургыжландареныт. Кумалаш лекташ
кумылаҥдыше кум карт (Семен Васильев, Василий Евсеев да Иван Токметов) следствий
кидыш логалыт. Кок арня гыч, 15 декабрьште, шнуй Синод вес калык илыман
епархийлаште уезд еда миссийым почмо нерген пунчалым луктеш. Тыгай шÿдымашымак
шуктен, Вӱрзым ден Йӱледӱр черке-влакын священникышт В. Рязанцев ден К.
Кафтанников Вӱрзым уездыште, а Яраҥ уездыште Чарла да Яраҥ олаласе черке-влакын
священнослужительышт Н. Курбановский ден П. Кувшинин марий коклаште миссионер
сомылым шукташ пижыт.

Павел Глезденевын миссионер пашаже марий коклаште гына огыл, тыгак удмурт калык
коклаштат вияҥ шоген. Кеч удмурт-влак христиан верам налын шоген гынат, пашаште
чий верымат ӧрдыжеш коден огытыл. Епархий инородческий миссионерын
полышкалышыжлан палыме одо туныктышо Карлыган школым почшо Кузьма Андреевич
Андреев, Н. И. Ильминскийын шогалтымыж почеш лийын шоген. Вятка олаште миссионер
инород курс 1905 ийыште почылтын. Тушто инородческий приходлан пастырь-влакым
ямдыленыт. Вара утларак талыже поп але якын лийын кертын. Тидыжак руш
духовенствылан йӧршеш келшен огыл, вет тудлан религий пашам шуктымаште уто
конкурент кÿлын огыл, сайрак да поянрак инородческий приходлашке логалаш руш
духовенстве эре ямде лийын. Курсым арален кодаш П. П. Глезденев шагал огыл
тыршен. Тушто тудо инспеторлан шоген да туныктен. 1908-1909 тунемме ийлан курсыш
37 йодмаш пурен, тышечын 22 еҥже - одо, 8 - марий, 3 - суас, 3 -чуваш, 1 -
бесермян. Тунемаш 7 одо ден 7 марий, 2 татарым да 1 бесермяным налыныт.
Образований шот дене нуно тыге шеледалтыныт : икте туныктышо семинарийым тунем
пытарше лийын, визыт – рÿдӧ школым, кандаше – второклассный школым, икте – оласе
училищым, икте – духовный училищым; ик еҥ самообразований шот дене тунемын.

1908 ий кенежым выпускной 3 курсышто тунемше-влак П. Глезденевын вуйлатымыж
почеш экскурсий дене марий яллашке лектын коштыныт. Нуно калык ден вашлийын
мутланеныт, черкылаште Юмын сомылым шочмо йылме дене шукташ полшеныт. Павел
Петровичын кÿштымыжым шуктен, курсист-влак верысе кутырымо ойыртемым эскереныт
да возен налыныт, муро семым, калыкмутым, йомакым, преданийым, тÿрлӧ ÿшанымашым
да кумалтыш мутым погеныт.

Черкызе-влакым марий, одо йылмылан кунар - гынат туныкташ манын, П. Глезденев
1912-1913 ийлаште йылмым тунемме курслам пога. Кÿчык жаплан чумырымо курс-влак
благочинный улман верлаште почылтыныт, занятийжым тыште П. Глезденев шкеак
эртарен. Икымше тыгай курс Шернур селаште 1912 ий июльышто почылтын, тыште 7
священник, 7 якын, 9 псаломщик тунемыныт. Тергымашым эртараш Озаҥ гыч В. М.
Васильев толын.

1907-1913 ийлаште П. П. Глезденев ден В. М. Васильев «Марла календарьым» луктын
шогеныт. «Марла календарь» гоч икымше гана манаш лиеш, «юмын мут» огыл, а тыглай
марий шомак, сылне марий ой уло йÿкын йоҥгалтеш. Марий калыклан шке литератур
йылмыжым ышташ кÿлмӧ нерген календарь марий илышыште икымше гана мутым луктеш да
кÿлеш манме дене гына ок серлаге – тудым шке ластыклаштыже чонаш пижеш. Тыште
чумыр марий калыклан ик литератур йылмым ыштыме йодыш эн ончыч тарвана. Чыла
тиде сомылыш серыпле надырым календарьын ик редакторжо семын П.П.Глезденев
пыштен.

Календарь Озаҥыште савыкталтын, кугытшо 72 лаштык, 2.400 книга, акше 12 ыр.
Тыште шукыжым Угарман олаште лекше «Народный календарь» лÿман руш календарь гыч
кусаралтын. Уми палемден :

Чарлаште Миклай кугыжам календарьыште решетка коклаш шынденыт манын колыныт.
Тидлан ты календарьым 3 имне дене лектын кычал коштыныт, но календарьым нигуштат
муын огытыл. Кугыжа Миклайын кузе решеткаш шындалтмыж нерген тыге каласалтеш:
Ожно календарь комеш шукыжым кугыжан сÿретше шындалтеш улмаш. Марий
календарешат, законжо вурсалтын гынат, портретшым шындаш вереште. Календарь ком
шенгелан кече лекме-шичме шот ончыкталте; календарьын комжо вичкыж лийын да
шахматла ыштыме корешыже воштак лектын, кугыжам решетка коклаш шындымыла веле
койыктен.

«Марла календарь» интеллигенций веле огыл, тыглай калык коклашкат у илыш-шÿлышым
пуртен. 1908 ий гыч журналыште естественно-научный, медицина дене кылдалтше
материал, икымше сылнымутан произведений-влак савыкталтыныт. Тыгак фольклор кугу
верым налын.

1907 ийыште П. П. Глезеденев марий йоча-влакым марла туныкташ «Тÿҥалтыш марла
книгам» В. М. Васильев дене пырля луктеш. Но комыштыжо П. Глезденевын лÿмжым
веле ончыктымо. Книга олыкмарий да эрвел кундемой дене лектын. Тудым автор-влак
йочам марла лудаш-возаш туныкташ келыштареныт. Книгам куштылго, яндар марий
йылме дене возымо.Тушко шуко калыкмутым, мурым, туштым да изирак ойлымаш-влакым
пуртымо. 1911 ийыште ты книгам, изиш тӧрлатен, угыч лукмо. Тушто ынде кок
авторынат лÿмыштым ончыктымо.

Тиде 1907 ийыштак П. П. Глезденев, адакат В. М. Васильев дене пырляк, кокымшо
марла тунемме книгам ямдыла. Тудо «Вес марла книга» маналтеш. Тиде – «Тÿналтыш
марла книган» мучашыже. Тыште марий илыш да пÿртÿс темылан возымо шкешотан
ойлымаш-влак улыт. Книгашке тыгак шагал огыл фольклор материалым, марла возымо
ик почеламутым пуртымо.Лÿмжӧ-«Вараксим муро»

Лудшаш книга-влак деч посна П. П. Глезденев 1908 ийыште «Марла чот (шот)» книгам
савыктен. Тиде - тÿҥалтыш класслаште марий рвезе-влакым арифметике дене туныкташ
ямдылыме книга.Тыште марий йылмылан икымше гана арифметике термин-влакым
келыштарыме. Нунын кокла гыч теве икмынярже : ушымаш, налмаш, шукемдымашет,
пайлымаш, кок гана кокыт, мунарлан шукырак, мунарлан шагалрак, мунар гана
шагалрак, тесте (десяток), чотлымаш (счет), икте (1), т.м. Автор марий
мут-влакым терминлан моштен келыштарен. Нуно, тÿҥ шотышто, кызытат кучылталтыт.

Вяткыште илымыж годым П. П. Глезденев марий калыклан да тудын культуржылан эн
кугу суапым ыштен. Тудо икымше марла газетым луктын. Тымарте марийын газетше
нигунамат лийын огыл. Кугыжан Российыште мутшат тидын нерген лектын кертын огыл.
П. Глезденев кучемым ÿшандарен кертын да икымше империалист сар нерген
умылтарыме амал дене марла газетым лукташ тÿналын. Газетын лÿмжӧ – «Война увер».

Газет империалист сар жапыште, 1915-1917 ийлаште, лектын. Кеч-мо гынат, «Война
увер» вуймутан марла газетын шочмыжлан 1914 ийымак шотлыман (кеч газетын
тÿналтыш кок номержым мумо огыл), а тудын 1915-1916 ийласе номер-влакше аралалт
кодыныт. Кум ий коклаште газетын 30 утла номерже савыкталтын. Газетым редактор
П. Глезденев кум йылме дене – марла, суасла, одыла – луктын. Лÿмжак ончыкта:
газет марий коклашке сар уверым шаркалаш шонен ышталтын. Тидым кучемат кÿштен.
Садланак дыр шке жапыштыже икымше марий газетым шагал огыл орленыт. Вурсеныт
тудын редакторжым, пуйто тудо кугыжан шолдыргышо политикше дене марийын вуйжым
аҥыртылын, пуйто калык коклаш шовинизм шÿлышым шаркален, кугыжалан сарым шуяш
полшен шоген. 1915 ий жапыште 10 номер «Война увер» газет лектын. Но 1915 ий
мучаште губерний земство газетым лукмаште окса полышым пуэн шоген огыл. Тидлан
кӧра П. П. Глезденев «Война увер» газетым лукмашке шке вийжым пышта.Тыге 15
январь 1916 ий гыч 1916 ий мучаш марте эше 12 номер ош тÿням ужеш. Газетым
налше-влак кокла гыч лийыныт : 212 марий , 360 одо, 222 суас. Тидын деч посна
газетым 36 библиотек и 60 миссионер школ налын шогеныт. «Тиде газетым лукташ
лудшо да шке кумылан–влак деч 1100 окса парым пурен шоген, - П. П. Глезденев
ойлен. - Мый да мыйын пашаеҥ-влакем газет лукмаште тыршен шогат.

Павел Петрович Глезденев 27 ноябрьыште 1916 ийыште серышым возен. Тушто 1917
ийыште «Война увер» газетым умбакыжат лукташ кÿлмӧ нерген ойым пидын. Тыгак
«Война увер» газетым, книгам, листовкым ялозанлык да арулык нерген окса полышым
йодын. Тиде йодышым земский собраний калык образований шотышто постоянный
комиссийлан пуэн. 1 декабрь 1916 ийыште погынымаш тидым ончен, брошюр, листовко
ден газет–влакым руш огыл йылме дене лукташ сайлан шотлен. Молан манаш гын: *

15 сентябрь 1917 ий марте Павел Глезденев «Война увер» газетын 13 номержым
луктын шуктен. 31 октябрьыште губернский собранийын экстренный сессии
погынымашыштыже калык образований пӧлкан пашаж нерген докладым каҥашеныт. Тунам
П. Глезденев пӧлка вуйлатышын полышкалышыжлан шоген. Тиде йодыш дене
выступатлымыж годым тудо ойлен: «Вятский губернийыште 900 тÿжем инородец, но
нимогай полыш нунылан ты марте калык образованийыште пуалтын огыл, нунылан
грамотный лияш нимогай йӧн денат полышым пуэн огытыл,кÿшыл просвещений нерген
кутырыманат огыл. Кунам руш огыл калыклан образований дек шуаш лийын гын,
администраций сепаратизм шÿлыш деч лÿдмышжлан верч корным петырен. Тыге тудо шке
шонымашыжым почын каласен.

П. П. Глезденев калык образований комиссийлан докладым «О ближайших задачах
губернского земства по школьному и внешкольному образованию инородцев Вятской
губернии» ямдылен. Тудо посна пункт дене калык образований программыш, инород
йылме дене савыктыме пашам виктарен шогаш палемден. 1917 ийыште декабрь мучаште
экстренный сессийын губерний земский собранийын П. П. Глезденев руш огыл калыкын
йылмыж ден умбакыжат савыктыме пашам шуяш манын, йодышым тарвата. Газет калык
коклаш сар уверым конден шоген. Ик шотшо дене тидыже ок лий гын, тудым
лукташыжат огыт пу ыле. Но вес могырым, тиде амал веле лийын, П. Глезденев тудым
моштен кучылтын, адакшым марий-влакат вет ты сӧйыштӧ кредалыныт, нунын
ешыштланат сар уверым палдараш кÿлын. Газет утларакшым герман сарын кузе каен
шогымыж нерген возен. Кугыжан кучемын кÿштымыж почеш лекше газетыште кугыжалан
полшаш кÿлмӧ нерген ÿжмашат уло. Тиде ок лий гын, газетшымат огыт луктыкто ыле.
Редактор газетышке ялт тыныс материалымат шуко пуртеден.Тыште ялозанлык сомылым
шуктымо, вольыкым ончымо, тунемме нерген статья-влак эреак савыкталтыныт.Павел
Петрович Глезденевын просветитель шÿлышыжат тыште ончыкталтеш. Туныктымын,
шинчымашын, книган айдеме илышыште моткоч кугу верым налмышт нерген шонымашыжым
газетыште эше ик гана ушештара : «Калыкым почаш , волгыдыш лукташ кок корно уло
– газет ден книжка-влак. Тиде кок корнын керек-кӧланат йӧршашыже, куштылгыракше
– газет да книжка-шамыч. Газет ден книжка – шамыч кушко гына огыт пуро? Тÿньык
окнан шем пӧртышкат пурат» (1916 ий, 12 ноябрь).



https://mhr.wikipedia.org/wiki/%D0%93%D0%BB%D0%B5%D0%B7%D0%B4%D0%B5%D0%BD%D1%91%D0%B2,_%D0%9F%D0%B0%D0%B2%D0%B5%D0%BB_%D0%9F%D0%B5%D1%82%D1%80%D0%BE%D0%B2%D0%B8%D1%87

Пагул Ача (Павел Петрович Глезденёв) (чоклымаш деч ончыч Мендиарын Ислам-Гарей
(рушла Мендиаров Ислам-Гарей)), (1867 Вӱдшор 21, Ӱпӧ губерний, Белебей уезд
(кызыт Шаран кундем), Тымбагуш ял — 28 Ага 1923, Ильма (кызыт рушла Киров) ола)
— марий сотемдарче, этнограф, шанче пашаеҥ, серызе, йылмызе, мер пашаеҥ,
кусарыше да туныктышо. Марий кокла гыч ик эн ончыч кÿшыл тӱэмым налше да марий
калыкын эн икымше журналистше да редактор-издательже. 1892 ийыште танле тыныш
пурен.

Павел Петрович Глезденев 1867 ий 9 апрельыште Ӱпӧ губернийысе Белебей уезд,
Тымбагуш ялеш (кызыт Шаран кундем) шочын. Ачаже кресаньык пашам ыштен, но кок
эргыжым туныктен лукташ йӧным ала-мо семын муын. Вес эргыже, Леонид Яковлевич
Мендиаров (1881–1948), шке жапышыштыже марий культур илышыште лÿмлӧ еҥ лийын.
Павел Петровичын чимарий лÿмжӧ Исламгарей Мендиаров улмаш. 1892 ийыште тынеш
пурымо деч вара П. П. Глезденевыш савырнен.

Ялысе школым тунем лекмеке, 1887 ийыште самырык рвезе Пÿрӧ оласе туныктышо
семинарийым пытара да Белебей уездысе Токбердино школышто туныкташ тÿҥалеш.
Тылеч вара латик ий наре тÿрлӧ школлаште ышта, умбакыже тунемаш кумылаҥеш. 1898
ийыште Ӱпӧ оласе духовный семинарийыште шинчымашым погаш тÿҥалеш. Тудым кок ий
гыч пытарымеке, ончыч якынлан шога, вара Новоникольск селаште священник лиеш.

1902 ийыште П. П. Глезденев Озаҥыш толеш.Тиде ийынак тусо духовный академийыш
вольнослушатель семын кошташ тÿҥалеш. Ныл ий академийын миссионер пӧлкаштыже
тунемеш. Озаҥыште П. П. Глезденевын тунемме жапше революций жап дене лачешт
толын. Революций жап ончыкылык марий интеллигенцийын Озаҥ духовный да туныктышо
семинарийыште тунемме жапыштыште демократий мер илыш дене кылдалтше шÿлышым,
марий калыклан духовный илышыш лекташ вийым пуртен. Лач ик тыгай еҥже П. П.
Глезденев лийын . В. А. Мухинын 1905 ийысе декабрь тылзысе касым шарнымыж почеш,
2 семинарий гычшат марий тунемше-влакын туныктышо тÿшкагудо пӧлемеш
погынымашышышт годым, тудын тыгай шомакше лийын: «Кызытлан шукырак эрык. Николай
II Манифестше лектын. Чыла изи чотан калык-влак помыжалташ тÿҥалыныт. Чуваш-влак
газетым луктыт. Татар-влак «федераций» нерген ойым пидыт. Марий калылан огеш кÿл
нунын деч ӧрдыжеш кодаш. Марий калыкым кынелташ кÿлеш. Те семинарийште тунемыда.
Те уло вий дене шке калыкланда полышым пуышаш улыда. Ме шкаланна огына полшо
гын, нигӧ марий калыкым ончыко у илышыш лукташ ок тÿнал».

Революций деч ончычсо шинчымашым пуышо да шарыше пашаже кугыжа властьлан
эҥертен, кугыжан политикыжым эртарен, православий верам пеҥгыдемден кондымыжо.
П. П. Глезденев моло миссионер-влак дене миссионер сотемдарче пашам марий калык
коклаште шке вийжым терген. Лач мер ден политике пашаже келгын шындаралт толыныт
гынат, религий ден кылдалтше виянме паша корныжо лушкыдырак лийын шоген.

Ныл ий академийын миссионер пӧлкаштыже тунемын, 1906 ийыште экзаменым куча да
марий кокла гыч ик эн ончыч кÿшыл образованийым налеш. Академийым пытармекыже,
тудо Озаҥ учитель семинарий пеленсе школышто пашам ышташ тÿҥалеш, иканаштак
ÿдырамаш школышто марий йылмым туныкта.

1907 ийыште П. П. Глезденевым Вятка губернийыш епархийысе миссионерлан колтеныт.
Тушто лу ий педагогическо-миссионерский курсым вуйлатен, губернийыште илыше
марий, удмурт да татар-влакым туныктымо пашалан мелын шоген.

Эше ондакак да поснак Озаҥыште тунеммыж годым Глезденев марла книгам ямдылаш
пижеш. Ончыч Шнуй Гурийын братствыже манме пелен Кусаркалыше комиссий гоч
религиозный содержаниян тÿрлӧ книгам кусаркала. Изиш варарак В. М. Васильев да
П. М. Кунаев дене пырля «Марла календарьым» луктеш.

Тыгодым П. П. Глезденев туныктымо литературым ямдылен. В. М. Васильев дене пырля
1907 ийыште «Тÿналтыш марла книга» да «Вес марла книгам» савыктеныт. Нуным
куштылго, умылаш лийше йылме дене возымо. Книгалашке изирак ойлымашым, ятыр
мурым, туштым, калыкмутым пуртымо, нуным сайын сӧрастарыме. Тыште Глезденевын
«Вараксим» почеламутшат лийын. «Марла шот» арифметике учебникым печатлен луктын.
Тудын марте але тыгай чапле марий учебник лийын огыл. Школлан П. П. Глезденев
изиш варарак эше ик книгам ямдылен. Тиде — «Икымше книга да букварь эрвел
наречий черемис йылме дене лудаш» (1914 ийыште Озаҥыште лектын). Марла
календарь, арифметике, лудшаш книгаже-влак дене Глезденев марла книга йылмым
вияҥден колташ полшен.

Марла книгам возымо пашаш тудо 1905 ийысе революций гутлаште ушнен. Но тунам але
тудо революций паша деч тораште шоген. Калык илышым саемдыме чын корным ужын
моштен огыл. Шочмо калыкшым нӧлталаш, тудым моло дене тӧр шогалташ туныктымаш
гоч веле лиеш, шонен. Санденак уло шинчымашыжым да вийжым тидланак веле
виктарен.

1907 ийыште тудо Озаҥ гыч Вяткыш илаш кусна. Тыште «Война увер» эн первый марла
газетым лукташ тÿҥалеш. Газет империализм сар жапыште лектын шоген. Сандене
утларакшым сар паша нерген возен. Глезденев шке газетышкыже ялт тыныс илыш
материалымат – тÿрлӧ чер деч аралалтме, вольыкым ончымо, ялозанлык пашам ыштыме,
тунемме нергенат статья-влакым чÿчкыдынак пуртеда. «Война увер» газетшымат кум
йылме дене – марла, удмуртла да татарла – редактироватлен.

Октябрь революций деч вара П. П. Глезденев миссионер вургемым кудаш кудалта.
Революцийын икымше ийлаж гычак тудо у пашаш уло кумылын пижеш. Ынде марий
калыкат шочмо йылмыж дене уло йÿкын кутырен кертеш, ынде марият калык шотышко
лектеш. Тидлан йывыртен, Глезденев пÿтынь шинчымашыжым шке калыкшылан пуа.
Революций деч вара тудо Вятка губернийысе земствыште тыгыде калыкым туныктымо
отделым вуйлаташ тÿҥалеш. Тиде пашаште тудо Коммунистический партийын политикыж
велке мелын шогымым ончыкта. 1917 ий 15 июльышто Пÿрӧ олаште марий-влакын
Всероссийский съездышт эртен. Тудым чумырымаште Глезденевын суапше кугу. Тудо
съездыште шке шонымашыжым почын каласен, кагаз-влак марла возалтшаш,
земствылаште должностьым марий-влак налшаш улыт манын ойлен. Тудын марий калык
верч чонжо йÿлен, сандене нунылан полшаш кертмыж семын йӧным кычалын.

1917 ийыште Вятка губернийысе земский руководство П. П. Глезденевлан калык
образованийын губернийысе пӧлкан инородческий секцийжым вуйлаташ ÿшанен.

1918–1919 ийлаште Марий кундемыште тÿрлӧ вере марий погынымаш-влак эртаралтыт.
Глезденев иктыж дечат ӧрдыжеш ок код. Вяткыште марла печатьым пашаш шогалташ,
«Марий коммунист» ден «Марий илыш» газетым лукташ полша. 1919 ий гыч Вятка
пединститутыш преподаватель пашаш вонча, ямдылыме курсым вуйлаташ тÿҥалын марла,
одыла туныктен. Тыштак краеведений факультетым вуйлатен. Тыгодымак Вятка
кундемым шымлыше институтышто шанче пашаенлан ышта. Пашаже ятыр лийын гынат,
студент-влак дене кружокым эртарен, чÿчкыдын археологий да этнографий
экспедицийыш лектын коштын.

Ныл ий академийын миссионер пӧлкаштыже тунемын, 1906 ийыште экзаменым куча да
марий кокла гыч ик эн ончыч кÿшыл образованийым налеш. 1906 ий август тÿналтыште
кусарыме сомыл дене Кужэҥер кундемлаште лиеш. Кусаркалыше комиссийын марий
пашаеҥже ден членже-влакын погынымашышт Кужэҥер селаште 9 августышто эртен.
Марлаҥдыме Евангелийым (Лука ден Иоанн деч) кидвозышым (тудым Озаҥ П. Глезденев
конден) каҥашыме да келшышылан шотлымо. Вара духовенствын инородец ден руш
ужашлаж коклаште лекше келшыдымаш нерген мутланыме да тыге каласыме:
«Инородческий духовенствым вурсаш нимогай амалат уке». Умбакыже миссий пашам
саемдышашлан мом ыштышашым палемденыт:

Кугу Пумарий (Елеево) села гыч якын Афанасий Леонтьев причащений-влаклан
кумалтыш мутым марлашке кусарышаш…

У пашашке тÿналме ийынак кок тылзе гыч Вятка Православный миссионер комитетын
шÿдымыж почеш П. Глезденев Купрансола ялыште (кызытсе Шернур кундем) лиеш. Лиеш
веле огыл, тусо черкыште чыла кумалме сомылым моло священник дене пырля шочмо
йылме дене шукта. Шернур вел Купран Кÿкшывал кÿсотым ожнысо калыкат, кучемат
«Языческий» але «Черемисский Иерусалим» маныныт. Амалжат уло: тиде кÿсотышто
шуко гана Кугу марий кумалтыш эртаралтын. Ик тыгай кумалтыш 1828 ий 3 декабрь
кечын лийын. Тиде кече историйыш «Начало отдела о черемисских жрецах, сновидцах
и жертвоприношениях черемис и вотяков, послужившего поводом к посылке
мисссионера священника Покровского епархию» лÿм дене пурен. Пеш шуко еҥын ик
верыш погымыжо да тошто марий религийым чот пагалымым ончыктымыжо кугыжан
кучемымат, православный духовенствымат тургыжландареныт. Кумалаш лекташ
кумылаҥдыше кум карт (Семен Васильев, Василий Евсеев да Иван Токметов) следствий
кидыш логалыт. Кок арня гыч, 15 декабрьште, шнуй Синод вес калык илыман
епархийлаште уезд еда миссийым почмо нерген пунчалым луктеш. Тыгай шÿдымашымак
шуктен, Вӱрзым ден Йӱледӱр черке-влакын священникышт В. Рязанцев ден К.
Кафтанников Вӱрзым уездыште, а Яраҥ уездыште Чарла да Яраҥ олаласе черке-влакын
священнослужительышт Н. Курбановский ден П. Кувшинин марий коклаште миссионер
сомылым шукташ пижыт.

Павел Глезденевын миссионер пашаже марий коклаште гына огыл, тыгак удмурт калык
коклаштат вияҥ шоген. Кеч удмурт-влак христиан верам налын шоген гынат, пашаште
чий верымат ӧрдыжеш коден огытыл. Епархий инородческий миссионерын
полышкалышыжлан палыме одо туныктышо Карлыган школым почшо Кузьма Андреевич
Андреев, Н. И. Ильминскийын шогалтымыж почеш лийын шоген. Вятка олаште миссионер
инород курс 1905 ийыште почылтын. Тушто инородческий приходлан пастырь-влакым
ямдыленыт. Вара утларак талыже поп але якын лийын кертын. Тидыжак руш
духовенствылан йӧршеш келшен огыл, вет тудлан религий пашам шуктымаште уто
конкурент кÿлын огыл, сайрак да поянрак инородческий приходлашке логалаш руш
духовенстве эре ямде лийын. Курсым арален кодаш П. П. Глезденев шагал огыл
тыршен. Тушто тудо инспеторлан шоген да туныктен. 1908-1909 тунемме ийлан курсыш
37 йодмаш пурен, тышечын 22 еҥже - одо, 8 - марий, 3 - суас, 3 -чуваш, 1 -
бесермян. Тунемаш 7 одо ден 7 марий, 2 татарым да 1 бесермяным налыныт.
Образований шот дене нуно тыге шеледалтыныт : икте туныктышо семинарийым тунем
пытарше лийын, визыт – рÿдӧ школым, кандаше – второклассный школым, икте – оласе
училищым, икте – духовный училищым; ик еҥ самообразований шот дене тунемын.

1908 ий кенежым выпускной 3 курсышто тунемше-влак П. Глезденевын вуйлатымыж
почеш экскурсий дене марий яллашке лектын коштыныт. Нуно калык ден вашлийын
мутланеныт, черкылаште Юмын сомылым шочмо йылме дене шукташ полшеныт. Павел
Петровичын кÿштымыжым шуктен, курсист-влак верысе кутырымо ойыртемым эскереныт
да возен налыныт, муро семым, калыкмутым, йомакым, преданийым, тÿрлӧ ÿшанымашым
да кумалтыш мутым погеныт.

Черкызе-влакым марий, одо йылмылан кунар - гынат туныкташ манын, П. Глезденев
1912-1913 ийлаште йылмым тунемме курслам пога. Кÿчык жаплан чумырымо курс-влак
благочинный улман верлаште почылтыныт, занятийжым тыште П. Глезденев шкеак
эртарен. Икымше тыгай курс Шернур селаште 1912 ий июльышто почылтын, тыште 7
священник, 7 якын, 9 псаломщик тунемыныт. Тергымашым эртараш Озаҥ гыч В. М.
Васильев толын.

1907-1913 ийлаште П. П. Глезденев ден В. М. Васильев «Марла календарьым» луктын
шогеныт. «Марла календарь» гоч икымше гана манаш лиеш, «юмын мут» огыл, а тыглай
марий шомак, сылне марий ой уло йÿкын йоҥгалтеш. Марий калыклан шке литератур
йылмыжым ышташ кÿлмӧ нерген календарь марий илышыште икымше гана мутым луктеш да
кÿлеш манме дене гына ок серлаге – тудым шке ластыклаштыже чонаш пижеш. Тыште
чумыр марий калыклан ик литератур йылмым ыштыме йодыш эн ончыч тарвана. Чыла
тиде сомылыш серыпле надырым календарьын ик редакторжо семын П.П.Глезденев
пыштен.

Календарь Озаҥыште савыкталтын, кугытшо 72 лаштык, 2.400 книга, акше 12 ыр.
Тыште шукыжым Угарман олаште лекше «Народный календарь» лÿман руш календарь гыч
кусаралтын. Уми палемден :

Чарлаште Миклай кугыжам календарьыште решетка коклаш шынденыт манын колыныт.
Тидлан ты календарьым 3 имне дене лектын кычал коштыныт, но календарьым нигуштат
муын огытыл. Кугыжа Миклайын кузе решеткаш шындалтмыж нерген тыге каласалтеш:
Ожно календарь комеш шукыжым кугыжан сÿретше шындалтеш улмаш. Марий
календарешат, законжо вурсалтын гынат, портретшым шындаш вереште. Календарь ком
шенгелан кече лекме-шичме шот ончыкталте; календарьын комжо вичкыж лийын да
шахматла ыштыме корешыже воштак лектын, кугыжам решетка коклаш шындымыла веле
койыктен.

«Марла календарь» интеллигенций веле огыл, тыглай калык коклашкат у илыш-шÿлышым
пуртен. 1908 ий гыч журналыште естественно-научный, медицина дене кылдалтше
материал, икымше сылнымутан произведений-влак савыкталтыныт. Тыгак фольклор кугу
верым налын.

1907 ийыште П. П. Глезеденев марий йоча-влакым марла туныкташ «Тÿҥалтыш марла
книгам» В. М. Васильев дене пырля луктеш. Но комыштыжо П. Глезденевын лÿмжым
веле ончыктымо. Книга олыкмарий да эрвел кундемой дене лектын. Тудым автор-влак
йочам марла лудаш-возаш туныкташ келыштареныт. Книгам куштылго, яндар марий
йылме дене возымо.Тушко шуко калыкмутым, мурым, туштым да изирак ойлымаш-влакым
пуртымо. 1911 ийыште ты книгам, изиш тӧрлатен, угыч лукмо. Тушто ынде кок
авторынат лÿмыштым ончыктымо.

Тиде 1907 ийыштак П. П. Глезденев, адакат В. М. Васильев дене пырляк, кокымшо
марла тунемме книгам ямдыла. Тудо «Вес марла книга» маналтеш. Тиде – «Тÿналтыш
марла книган» мучашыже. Тыште марий илыш да пÿртÿс темылан возымо шкешотан
ойлымаш-влак улыт. Книгашке тыгак шагал огыл фольклор материалым, марла возымо
ик почеламутым пуртымо.Лÿмжӧ-«Вараксим муро»

Лудшаш книга-влак деч посна П. П. Глезденев 1908 ийыште «Марла чот (шот)» книгам
савыктен. Тиде - тÿҥалтыш класслаште марий рвезе-влакым арифметике дене туныкташ
ямдылыме книга.Тыште марий йылмылан икымше гана арифметике термин-влакым
келыштарыме. Нунын кокла гыч теве икмынярже : ушымаш, налмаш, шукемдымашет,
пайлымаш, кок гана кокыт, мунарлан шукырак, мунарлан шагалрак, мунар гана
шагалрак, тесте (десяток), чотлымаш (счет), икте (1), т.м. Автор марий
мут-влакым терминлан моштен келыштарен. Нуно, тÿҥ шотышто, кызытат кучылталтыт.

Вяткыште илымыж годым П. П. Глезденев марий калыклан да тудын культуржылан эн
кугу суапым ыштен. Тудо икымше марла газетым луктын. Тымарте марийын газетше
нигунамат лийын огыл. Кугыжан Российыште мутшат тидын нерген лектын кертын огыл.
П. Глезденев кучемым ÿшандарен кертын да икымше империалист сар нерген
умылтарыме амал дене марла газетым лукташ тÿналын. Газетын лÿмжӧ – «Война увер».

Газет империалист сар жапыште, 1915-1917 ийлаште, лектын. Кеч-мо гынат, «Война
увер» вуймутан марла газетын шочмыжлан 1914 ийымак шотлыман (кеч газетын
тÿналтыш кок номержым мумо огыл), а тудын 1915-1916 ийласе номер-влакше аралалт
кодыныт. Кум ий коклаште газетын 30 утла номерже савыкталтын. Газетым редактор
П. Глезденев кум йылме дене – марла, суасла, одыла – луктын. Лÿмжак ончыкта:
газет марий коклашке сар уверым шаркалаш шонен ышталтын. Тидым кучемат кÿштен.
Садланак дыр шке жапыштыже икымше марий газетым шагал огыл орленыт. Вурсеныт
тудын редакторжым, пуйто тудо кугыжан шолдыргышо политикше дене марийын вуйжым
аҥыртылын, пуйто калык коклаш шовинизм шÿлышым шаркален, кугыжалан сарым шуяш
полшен шоген. 1915 ий жапыште 10 номер «Война увер» газет лектын. Но 1915 ий
мучаште губерний земство газетым лукмаште окса полышым пуэн шоген огыл. Тидлан
кӧра П. П. Глезденев «Война увер» газетым лукмашке шке вийжым пышта.Тыге 15
январь 1916 ий гыч 1916 ий мучаш марте эше 12 номер ош тÿням ужеш. Газетым
налше-влак кокла гыч лийыныт : 212 марий , 360 одо, 222 суас. Тидын деч посна
газетым 36 библиотек и 60 миссионер школ налын шогеныт. «Тиде газетым лукташ
лудшо да шке кумылан–влак деч 1100 окса парым пурен шоген, - П. П. Глезденев
ойлен. - Мый да мыйын пашаеҥ-влакем газет лукмаште тыршен шогат.

Павел Петрович Глезденев 27 ноябрьыште 1916 ийыште серышым возен. Тушто 1917
ийыште «Война увер» газетым умбакыжат лукташ кÿлмӧ нерген ойым пидын. Тыгак
«Война увер» газетым, книгам, листовкым ялозанлык да арулык нерген окса полышым
йодын. Тиде йодышым земский собраний калык образований шотышто постоянный
комиссийлан пуэн. 1 декабрь 1916 ийыште погынымаш тидым ончен, брошюр, листовко
ден газет–влакым руш огыл йылме дене лукташ сайлан шотлен. Молан манаш гын: *

15 сентябрь 1917 ий марте Павел Глезденев «Война увер» газетын 13 номержым
луктын шуктен. 31 октябрьыште губернский собранийын экстренный сессии
погынымашыштыже калык образований пӧлкан пашаж нерген докладым каҥашеныт. Тунам
П. Глезденев пӧлка вуйлатышын полышкалышыжлан шоген. Тиде йодыш дене
выступатлымыж годым тудо ойлен: «Вятский губернийыште 900 тÿжем инородец, но
нимогай полыш нунылан ты марте калык образованийыште пуалтын огыл, нунылан
грамотный лияш нимогай йӧн денат полышым пуэн огытыл,кÿшыл просвещений нерген
кутырыманат огыл. Кунам руш огыл калыклан образований дек шуаш лийын гын,
администраций сепаратизм шÿлыш деч лÿдмышжлан верч корным петырен. Тыге тудо шке
шонымашыжым почын каласен.

П. П. Глезденев калык образований комиссийлан докладым «О ближайших задачах
губернского земства по школьному и внешкольному образованию инородцев Вятской
губернии» ямдылен. Тудо посна пункт дене калык образований программыш, инород
йылме дене савыктыме пашам виктарен шогаш палемден. 1917 ийыште декабрь мучаште
экстренный сессийын губерний земский собранийын П. П. Глезденев руш огыл калыкын
йылмыж ден умбакыжат савыктыме пашам шуяш манын, йодышым тарвата. Газет калык
коклаш сар уверым конден шоген. Ик шотшо дене тидыже ок лий гын, тудым
лукташыжат огыт пу ыле. Но вес могырым, тиде амал веле лийын, П. Глезденев тудым
моштен кучылтын, адакшым марий-влакат вет ты сӧйыштӧ кредалыныт, нунын
ешыштланат сар уверым палдараш кÿлын. Газет утларакшым герман сарын кузе каен
шогымыж нерген возен. Кугыжан кучемын кÿштымыж почеш лекше газетыште кугыжалан
полшаш кÿлмӧ нерген ÿжмашат уло. Тиде ок лий гын, газетшымат огыт луктыкто ыле.
Редактор газетышке ялт тыныс материалымат шуко пуртеден.Тыште ялозанлык сомылым
шуктымо, вольыкым ончымо, тунемме нерген статья-влак эреак савыкталтыныт.Павел
Петрович Глезденевын просветитель шÿлышыжат тыште ончыкталтеш. Туныктымын,
шинчымашын, книган айдеме илышыште моткоч кугу верым налмышт нерген шонымашыжым
газетыште эше ик гана ушештара : «Калыкым почаш , волгыдыш лукташ кок корно уло
– газет ден книжка-влак. Тиде кок корнын керек-кӧланат йӧршашыже, куштылгыракше
– газет да книжка-шамыч. Газет ден книжка – шамыч кушко гына огыт пуро? Тÿньык
окнан шем пӧртышкат пурат» (1916 ий, 12 ноябрь).



https://mhr.wikipedia.org/wiki/%D0%93%D0%BB%D0%B0%D0%B3%D0%BE%D0%BB

Койыш мут але глагол — койышым ончыктышо ойлымаш ужаш. Койыш мут чот, лица, жап
да тайык дене вашталтеш. Ойлончышто койыш мут утларакше сказуемый лиеш.

Мутлан: 1. Шарлен кийыше кумда нуржо леве йӱр ден ужарга. Куандарыше сылне
мурыжо пасу мучко йыр шарла. (Олык Ипай) 2. Порым палыметым ит шылте. (Калыкмут)
3. Туге шол, кажныжат ончылныжо улшо чыла чаракым сеҥынеже. (А. Асаев)

Ужарга, шарла — ед.ч., 3-шо л., кыз.-ш.ж., изъяв. накл. Ит шылте — ед.ч., 2-шо
л., пов. накл. Сеҥынеже — ед.ч., 3-шо л., желат. накл.

Койыш мутын лица, чот, жап да тайык дене вашталтмыжым тодыш маныт. Койыш мутын
кызытсе-шушаш жапыште вашталтме ойыртемжылан кӧра кок тодышым палемдат: икымше
тодыш да кокымшо тодыш.

Мом ышташ? да мом ыштыман? йодышлан вашмутым пуышо койыш мут-влакым раш палыдыме
сынжан койыш мут маныт. Нуно койышым лӱмдат гына, чотым, лицам, жап ден тайыкым
огыт ончыкто.

Раш палыдыме сынан койыш мутын суффиксше -аш да -ман лиеш, мутлан: толаш, ойлаш,
толман, ойлыман.

Каяш, мияш гай койыш мутлаште суффиксым чын муаш манын, нуным тыге вашталташ
кӱлеш: кай-аш, мий-аш.

Южо койыш мут койышым каласымым аклен ончыкта. Ты ойыртем дене кок тӱшка
палдырна: иктыже — ныжылге сын, весыже — игылтме сын. Нуным каласаш посна
суффикс-влак кучылталтыт.

Ныжылге сын -ал, -алт, -ылд, -дал, -ылдал суффиксла дене ышталтеш, почешышт
тыгак -ал суффикс ешаралт кертеш, мутлан: 1. Кӱзальым — курык, волальым — олык,
ошкылал колтышым вӱд воктен. Шоктале муро, кояле солык — угычын шинче вӱд
кандалген. (С. Вишневский) 2. Моркин йыштак лудылдалеш. (Яныш Ялкайн) 3.
Сергейын шола могырыштыжо полевой сумка кечалта. (Д. Орай) 4. Эше ынеж каласе
вет, воштыл-воштыл толдалеш. (Д. Орай)

Игылтме сыным -ышт ден -алышт суффикс-влак ыштат, мутлан: 1. А мый, шонет,
таклан тыге кутырыштам. (А. Асаев) 2. Ӱстелтӧрыштӧ кум икшывыж дене яра шӱрым
подылыштыт. (Я. Элексейн) 3. Сайпола вате ойго йӱкшӧ дене ятыр жап вӱдылыштӧ.
(А. Эрыкан)

Ныжылге да игылтме сынан койыш мут-влак чыла жап ден тайыкыште каласалтыт,
мутлан: малдалеш, малдале, малдалын, малдал, малдалнеже, почаҥыштеш, почаҥыште,
почаҥыштын, почаҥышт, почаҥыштнеже.

Тайык — чынак лийше але чынак лийдыме, тыгак ышташ кӱштымӧ, шонымо койышым
каласаш полшышо йылмылончыш сын. Мутлан: тунемам — чын лийше койыш, ом тунем —
чынак лийдыме койыш, тунем — кӱштымӧ койыш (чын лиймыже пале огыл), тунемнем —
шонымо койыш (но ышталтеш але ок ышталт — пале огыл).

Нине ойыртемым каласен пуаш марий йылмын посна йӧнжӧ (мутмучаш ден суффикс) уло,
садлан кум тайыкым палемдаш лиеш:

Индикатив тайык чын лийше але чынак лийдыме койышым каласен пуа. Тудын чыла чот,
лица да жап сынже уло. Мутлан: 1. Мардеж шӱшка тумна йӱк дене, урем лӱшка - кугу
пайрем. (Олык Ипай) 2. Йӧратымаш чеверлыкым ок терге. (А. Бик) 3. Чолпан ден
Даша пӧрт гыч кид кученак лектыч. Окалче эскерен ончен кодо. (А. Асаев) 4.
Пушеҥге-влак ужар сывыным чиен шогалыныт, нарашта лышташышт дене ваш-ваш
мутланат. (М. Шкетан)

Кызытсе-шушаш жапысе койыш мут лица да чот дене вашталтеш. Тудын шкет да шуко
чотысе куд лица сынже уло. Чыланат пеҥгыдемден каласыме да шӧрымӧ сынан лийыт.

Шӧрымӧ сыныште 1-ше тодышан койыш мут-влак неопреденный сынын -аш суффиксдыме
муттӱҥжӧ дене пыта гын, почешыже муттӱҥысӧ пералтышан йоҥйӱк дене келшышын е, о
але ӧ возалтеш.

Эртыше жап койыш мут ойлымо деч ончыч лийше койышым ончыкта. Эртыше жап сын кок
тӱрлӧ: тыглай да йыжыҥан. Тыглай эртыше жап ик койыш мут дене каласалтеш да кок
тӱшкалан шелалтеш.

Йыжыҥан эртыше жап кок мут дене ышталтеш: иктыже - койыш мут, весыже частице.
Мутлан: толеш ыле, толеш улмаш, толын ыле, толын улмаш.

Мутлан: 1. Молгунам школыш утларакшым рвезе-влак погынат ыле. (А. Эрыкан) 2.
Япык кугыза чодырашке кая да арня, кок арня коштеш улмаш. (С. Чавайн) 3.
Землянке деч кумло ошкыл наре куржынна ыле, адак волгенче волгалте. (И.
Ломберский) 4. Аркамбалне ик колызо илен. Тудо телыже-кеҥежше Элнетыште колым
кучен илен улмаш. (С. Чавайн)



https://mhr.wikipedia.org/wiki/%D0%93%D0%B5%D0%BB%D1%8C%D1%81%D0%B8%D0%B9_%D0%97%D0%B0%D0%B9%D0%BD%D0%B8%D0%B5%D0%B2

Гельсий Зайниев (8 Шорыкйол, 1940) --- марий журналист, краевед. Марий Элын
сулло тӱвыра пашаеҥже Гельсий Зайниевич Зайниев шочын. Шкеже тудо Пошкырт вел
Мишкан кундем гыч. Кӱшыл шинчымашым Марий кугыжаныш педагогик институтышто
налын. 24 ий «Марий коммуна» газетыште, вара «Кече» журнал редакцийыште пашам
ыштен. 1993-2005-ше ийлаште «Ончыко» журналын пӧлка вуйлатышыже лийын. «Пиал
нерген муро», «Илыш эҥер», «Усталык шӱдыр», «Мучашдыме паша», «Муро сугынь»
книга–влакын авторжо. Гельсий Зайниевичын кусарыме пашаже-влак тӱрлӧ книгалаште
савыкталтыныт. Суапле пашажлан кугыжаныш премий денат палемдалтын.



https://mhr.wikipedia.org/wiki/%D0%92._%D0%9C._%D0%92%D0%B0%D1%81%D0%B8%D0%BB%D1%8C%D0%B5%D0%B2

Ӱпымарий (Валериан Михайлович Васильев) (1883 Шорыкйол 13, Тумна ял (рушла
Сусады-Эбалак), Пӱрӧ уезд, Ӱпӧ губерний (ынде Янаул кундем, Пошкырт Эл) — 2 Ага
1961, Йошкар-Ола) — сотыеҥ, шанчызе-энциклопедист, литератор, филологий шанче
доктор, этнограф, фольклорист, сылнымутчо, музыковед. Валериан Михайлович —
шанче степеньым налше марий-влак коклаште икымше улеш. "Марий шанчын ачаже" —
лӱмым илымыж годымак пуэныт. Пошкырт Эл Янаул кундемысо Тумна ял гыч. Тудын
лӱмжым Йошкар-Олан ик уремже да МарНИИЯЛИ нумалыт. Валериан Михайлович - тиде
чоклымаш деч варасе лӱм, 1902 ийыште тынеш пурен. Чоклымаш деч ончыч тудо
Вастайн Кайсан Темьян (рушла Вастаев Темьян Гайсинович) лийын.

Тумна шочмо ялыште Валериан Михайловичлан чапкӱ шога. Шочмыжлан 100 ий темме
лӱмеш шочмо ялыштыже пӧрт-тоштерым ыштеныт.

1883 ий 1 Шорыкйол кечын кызытсе Пошкырт Эл республикысе Янаул кундем (тунам
Пӱрӧ уезд лийын) Сусады – Эбалак (Тумна) ялеш улан чимарий кресаньык ешыште
шочын. Изинекак шочмо йылмыжым, калык поэзийым йӧратен шынден. Шым ияш тунемаш
тӱҥалын.

Тунеммым чарнен гынат, адак умбакыже тунемшашым вуйыштыжо кучен илен; мондаш
огыл манын, изиш тунемынат шоген. Тӱрлӧ правленийыште кум ий возкален эртарен,
Пӱрӧ олашке куснен: иктыланат каласыде, йыштак каен. Пӱрыштӧ туныктышылан
ямдылыме школыш пурен. Тушто, курс пытымекат, тунеммым чарнымыже шуын огыл. Шке
уездысе Музек лӱман ялыште туныктышылан ик ий пашам ыштен да адак тунемаш каен,
ындыже - Озаҥышке.

Озаҥ олаште 1912 ийыште «Марла календарь» луктын шоген. Тудым ямдылымаште
Валериан Ӱпымарий Павел Петрович Глезденев дене пырля кугу пашам ышта.

1917 йыште Озаҥ школым тунем лекшашеш Российыште революций(рэволӱтсий) тӱҥале.
Тунамсек марий йылмылан, марий йылме дене возкален тӱрлӧ-тӱрлӧ книга лукташат
корно кумдан почылто. 1917 ий, Сорла тылзын 25-ше кечыште Ӱжара лӱман кугу марла
газет лекташ тӱҥале; газет вашталмешке тӧрлатен возкалшыже лийын шоген. Газет
деч посна тӱрлӧ-тӱрлӧ марла книга шуко луктылто.

Марий-влак кокла гыч Васильев-Ӱпымарий эн ончыч манме гаяк Озаҥ университетыш
тунемаш пура. Тыште ученый Бергын полшымыж дене марий муро-влак мутшыге, семжыге
возен налеш. Тиде возымо Марий семым шымлымаште таче кече мартеат шке
кӱлешлыкшым йомдарен огыл. Кугу шинчымашым погымеке Валерьян Михайлович тӱрлӧ
вере рвезе калыклан шочмо йылме нерген келге, пеҥгыде шинчымашым пуэн шога. Тудо
30-шо ийла мучаште Марий пединститутышто туныктен. Тиде тургым жапыште тудлан
шуко йӧсым чыташ логалын: калык тушман семынат титаклаш тӧченыт, поктылыныт, но
тиде йӧсӧ жапым сеҥен лектын. Варажым МАрНИИ-ште йылмым шымлен шоген. Валериан
Михайлович 1961 ийыште ӱмыр лугыч лийын.

Марий йоча прозышто Васильев-Ӱпымарий шке волгыдо сылнымут кышажым коден. Тудо
икшывылан возымо прозылан шочашыже полшен. Сергей Григорьевич Чавайн дене пырля
ӱшанле негызым пыштен манаш лиеш. 1909 ийыште «Марла ойлымаш-влак» ойпого
лектын. Серызын йочалан лудаш возымо ойлымаш-влак шке тӱсышт дене ойыртемышт
уло. Нуно утларакшым калык ойлымаш, мыскара, шулдыран мут-влак негызеш
чоҥалтыныт. Автор пеш кӱчыкын икмыняр ой дене гына раш возен моштен.
Васильев-Ӱпымарий тыгак Л. Толстойын, К. Ушинскийын да молынат ойлымашышыштым
шочмо йылмыш кусарен. Марий тӱсым пуэн. Икшывылан темлыме кажне изи ойлымаш
могай-гынат кӱлешан йодышым шынден, мутлан, «Шултыш кинде» ойлымашыште автор
шурным ончен куштымо нерген каласкала илышыште кресаньык пашан пеш кӱлешан
суапле улмыжо палемдалтеш. Йоча-влак кресаньык пашалан модыш гочат кумылаҥыныт.
Лач тыгай шонымаш дене «Темрай ден Топкай» ойлымаш шыҥдаралтын. «Мӱкш пакчаште»
ойлымаш паша усталык нерген мутым лукмо. Южо произведенийлаште порылык,
ончыкылык рвезе тукым нерген шонымаш раш палдырна. Мутлан, «Шоҥгын вашмутшо»
ойлымашын геройжо – илалше еҥ. Тудо кушкын толшо тукымлан сайым, порым ыштен
кодынеже. В.Ӱ. йоча прозышто мыскарам вияҥдымаште тышен. Айдемын посна
ситыдымашыжым мыскара йӧре ончыктен. Теве «Шамкай куван чывже» ойлымаште опкын
койыш ваштареш виктаралтын.

1931 ийыште "Дело федералистов" почмо. Васильевым арестоватленыт. 1932 ийын,
Пеледыш тылзын 5-ше кечыныште эрыкым пуэныт. 1937 ийыште, вес арест деч ончыч
(Сталинский репрессий годым) Йошкар-Ола гыч шылын, вара Марий Элыш 1939 ийыште
гына пӧртылын, адак шанче пашаш пижын, йылмешанче доктор лийын, 1961 ийыште
колен.



https://mhr.wikipedia.org/wiki/%D0%92%D3%B1%D0%BB%D0%B5%D2%A5%D0%B5%D1%80

Вӱлеҥер, Мари-Ошай (рушла Мари-Ошаево) - Россий, Киров велыште, Пыжанъю
кундемыште верланыше ял. Вӱлеҥер - Мари-Ошаевский ял шотан илемын рӱдерже. Илыше
еҥ-влак коклаште кас-йӱдвел марий-влак (маре) утларак улыт, сандене тиде ялым
Киров велысе марий тӱвыра рӱдерлан сайленыт. Ял кок пелылан шелалтеш - Ӱлыл
Вӱлеҥер да Кӱшыл Вӱлеҥер. Кок пеле коклаште кугорно да изи олык верланен. Туге
гынат ик яллан шотлалтыт, вольыкым пырля кӱтат.

90-ше ийлаште Йошкар-Ола гыч Вӱлеҥер марте кугарня, шуматкече, рушарнян рейс
автобус коштын. Калык чот иземме дене 2005 ийыште автобус коштмым чареныт.
Тачысе кечын кӧ Марий Элыш кайынеже - Пыжанъю марте эн ончыч мийыман. Пыжанъю
марте кугорно гоч 5 меҥге.

Ялыште Киров велысе марий тӱвыра рӱдер верланен. Кызыт Алевтина Чельникова
вуйлата. Йоча-влак кушташ, мураш коштыт, кугарнян дискотеке-влак эртат, рӱдер
пайрем, концерт-влакым эртара. Пайрем-влак коклаште эн кугу - кеҥежымсе Пеледыш
пайрем.

Ял воктене Вӱлеҥер (рушла Безымянная) эҥер йога, Пижанка эҥерыш ушна. Вӱлеҥер да
Максиволык ял коклаште 1996 ийыште пӱам пӱеныт. Пӱа валчын кеҥежым калык коштеш,
а вӱдыштӧ йӱштылыт, колым кучат.

Эҥер серыште кок пачашан школым чоҥеныт. Кызыт школ пӧртышкӧ йочасадым
кусареныт. "МОУ СОШ д.Мари-Ошаево" официал лӱмым нумалеш. Школышто марий йылмым,
литературым, марий калыкын тӱвыра да эртымгорныжым туныктеныт, кызыт нине
предмет-влак факультатив семын гына кодыныт. Марий йылме да литературым Русинова
Лилия Ивановна туныкта, марий калыкын тӱвыра да эртымгорныжо (ИКМН) предметым
Анисимов Аркадий Кузьмич туныктен, кызыт сулен налме канышыш лектын. Кок
туныктышоат Марий Эл республик гыч толын.



https://mhr.wikipedia.org/wiki/%D0%92%D0%BE%D0%BB%D0%BE%D0%B4%D1%8F_%D0%9C%D0%B0%D1%82%D0%B2%D0%B5%D0%B5%D0%B2

Владимир Матвеев, калыкыште утларак Володя Матвеев семын палыме (27 Ага 1989 ий,
Юлсер кундем Отымбал ял) — марий мурызо, радиовӱдышӧ, серызе, почеламутчо,
драматург, журналист. Марий Эл Радиошто 2007 ий гыч пашам ышта.

Володя Матвеев Юлсер кундем Порат ялшотан илемын Отымбал ялыште шочын-кушкын.
Пӧтъял тунемме рӱдерыште кыдалаш шинчымаш дене пырля музык шинчымашым налын:
баян дене шокташ тунемын. Марий кугыжаныш университетыш журналистлан тунемаш
пурымек Марий Эл Радиошко пашам ышташ толын. Тидын годымак Володя шкенжым
эстрада мурызо да драматург семын терга. Пелашан, 2010 ийыште Саида лӱман ӱдырым
налын, 2011 ийыште Владислава ӱдыржӧ шочын, а 2013 ийыште пелашыже тудлан
кокымшо йочам пӧлеклен. 2015 ийыште Володям Марий Эл Радион тӱҥ редакторжылан
шогалтат.

Муро-влакым 9-ше классыште тунеммыж годым мураш тӱҥалын. Вячеслав Осипов мурызо
да семлызе дене палыме лиймеке, тудын дене пырля икмыняр мурым йоҥгалтарашлан
ямдылен. 2005 ийыште кугу сценыш лектын. 2008 ий гыч моло автор-влакын возымо
почеламутышт да семышт дене муро-влакым луктеш. Алена Яковлева мурызо дене
«Касарыдыме сулык» ныжыл мурым йоҥгалтара. Тиде дуэт Марий Эл Радион йодыштмашыж
почеш тудо жапыште «Идалыкын эн чапле дуэтше» лӱмым сула. Ты жапыштак шке возымо
почеламутшылан мурым мураш тӱҥалеш, концертлашке моткоч чӱчкыдын коштеш.
Гастроль дене Татарстан, Пошкырт Эл, Свердловск вел, Виче вел марте шуеш.

2010-2011 ийла гыч Анатолий Зарецких дене икмыняр гана чолга дуэтым чоҥа, пырля
ятыр кундемыш гастроль дене тарванат, пырля Йошкар-Олаште кугу концертым шындат.
Тиде жап гыч Володя Матвеевын муро-влакыштыже калык сем деке шӱмаҥмаш шижалташ
тӱҥалеш. Куштымаш такмак-влакым ямдыла, «Куэрлаште» мурым луктеш. Варажым
«Куэрлаште» мурылан профессиональный клипым луктеш.



https://mhr.wikipedia.org/wiki/%D0%92%D0%BE%D0%B9%D0%BD%D0%B0_%D1%83%D0%B2%D0%B5%D1%80

Война увер (оригинал лӱм - Война увэр) — икымше марий йылме дене возымо ufptn.
1915 ийыште Пургыж тылзыште 4 кечыште Вяткыште (кызыт Киров ола) икымше номер
савыкталтын. Тидлан негызым Павел Петрович Глезденев пыштен. Икымше Тӱнямбал Сар
нерген уверым умылтарен. Чыным ойлаш гын, Глезденев тиде газетым кум йылме дене
возен: марла "Война Увер", суасла "Сугыш хабарляре", одо йылме дене "Войнаысь
ивор".

1915 ийыште лу номер лектын. Талук мучаште губернийын земствыже инородческий
газет редакцийлан оксам ойырымым чарнен, тунам П. Глезденев шке оксаж кӱшеш
савыкташ тӱҥалеш, икмыняр спонсор ден лудшо-влак изирак окса дене полшеныт.
Тунам газетлан 212 марий, 300 одо, 222 суас возалтыныт. Тыгак 60 кнагапӧрт ден
60 школ налын шогеныт.

1916 ий мучашлан газетлан возалтше-влак коклаште 412 марий, 222 суас, 360 одо
лийыныт. А талук гыч газетым 1680 марий еҥ лудын.

1917 ий Ага тылзыште "Война Уверым" Озаҥыште савыкташ тӱҥалыме. Пытартыш номерже
1917 ий 15 Идым тылзыште лектын.



https://mhr.wikipedia.org/wiki/%D0%92%D0%BB%D0%B0%D0%B4%D0%B8%D1%81%D0%BB%D0%B0%D0%B2_%D0%A2%D1%80%D0%B5%D1%82%D1%8C%D1%8F%D0%BA

Владисла́в Алекса́ндрович Третья́к (25 Вӱдшор 1952, Орудьево села, Дмитров
район, Моско область) — тале совет хоккеист, капкаорол. 1969-1984 ийлаште ЦСКА
командын да Совет Ушем чумыр командын капкажым оролен. Совет Ушем чемпионатлаште
482 матчым модын эртарен; тӱнямбал чемпионат да Олимпий Модмашлаште 117 матчым.
Канадын Кубокшо верч турнирлаште - 11 матч.

2003 ий гыч - Россий Федераций Кугыжаныш думын депутатше. 2006 ий гыч -
российысе хоккей Федерацийын президентше.

Спорт дене Владислав Третьяк 11 годымжо шӱмаҥын. ЦСКА клубын самырык спорт
школыш тудым аваже конден. Тренер-влак эн ончыч коньки дене шеҥгеке кудалыштын
моштышо-влакым ойыреныт. А Третьяк тиддеч ончыч кажне рушарнян катокышто
мунчалтыме мастарлыкым поген. Сандене, тудым, да эше кум эргым москосо клубыш
налыныт. Тӱҥалтышыште Третьяк форвард олмышто модын, но тудын вургемже лийын
огыл. Чыланыштлан вургем ситен огыл. А тудо жапыште командын капкоролжо лийын
огыл. Владислав тренер дек толын да каласен: "Мыланем профессионал вургемым
пуеда гын, мый капкам оролаш тӱналам". 1967 ийыште самырык капкаоролым ЦСКА
тренер Анатолий Тарасов ужын шуктен. Третьяк ынде профессионал-влак дене пырля
ямдылалташ тӱҥалеш.

- тыге самырык хоккеист ойлен. Кеҥежым команде кечывалвелыш каен, Владислав
самырык-влакын командыш пӧртылын.

Совет Ушемын самырк чумыр командыже Европо чемпионатыш кая, Владиславым кокымшо
капкаорол семын налыт. Команде кокымшо верым налеш, шочмо элыште нуным огыт
мокто. Но шке командыж дене Третьяк Моско чемпион лӱмым сула, эн сай капкаорол
семын пӧлекым налеш. Ик ий гыч Гармиш-Партенкирхен олаште Совет Ушем икымше
лиеш. Владислав Третьяк "20" номер почеш модын.



https://mhr.wikipedia.org/wiki/%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9C%D1%83%D1%85%D0%B8%D0%BD-%D0%A1%D0%B0%D0%B2%D0%B8

Мухин Владимир Алексеевич (Сави), (1 Сӱрем 1888 — 10 Ага 1938) — марий мер
пашаеҥ, серызе, шанчызе. Тыгыде Морко ялыште Морко кундемыште шочын.

Владимир Алесеевич Мухин Марий АССР, Морко район, Тыгыде-Морко ялысе кресаньык
ешеш 1888 ий 1 июльышто шочын. Изинекак неле кресаньык пашам пален. Ачаже колымо
годым тудлан вич ият уке ыле. Казанский учительский семинарийым тунем пытарыше
да ялыште туныктышылан ыштыше изаже тунемашат, илашат полшен. Владимирынат
туныктышо лиймыже шуын.

Февральский буржуазный революцийын кечылаштыже тудо полкысо салтак комитетым
вуйлата. 1917 ий август гыч Румынский фронтышто лиеш. Тушто революционный
шÿлышан салтак-влакын влиянийышт почеш большевик-влак деке кусна. Октябрь
революций жапыште, революций ваштареш кайыше генерал ден офицерым арестоватлыме
деч вара, 9 армийысе илышыш 29 корпусын командиржылан сайлалтеш. Шукат ок эрте
тиде корпус Социалистический гвардий лÿмым налеш да ошо-влак ваштареш кучедалаш
тÿҥалеш.

Ондак шоненыт: Татаро-Башкирский Республикышке татар ден башкир-влак гына пурат.
Но совещаний кайыме дене Юл воктенысе моло калык нергенат шоналташ кÿлын. В.
Мухин совещанийыш толшо-влакым шке калыкшын наказше дене палымым ыштен,
Татаро-Башкирский Республикым ыштыме нерген шонымашым марий-влак сайлан шотлат
манын, ончыкылык республикын границыжым кугемдаш ойым луктын, тушко
марий-влакымат пурташ ойлен. Мухин правительственный комиссийын составышкыже
пура, Татаро-Башкирский Совет Республикым ышташ полшаш тÿҥалеш. Тиде автономный
республикым ышташ граждансар чаракым шынден.

Марий центральный отдел Марий кундемыште шуко школым, педагогический курсым,
художественный академийым, театрым почаш задачым шынден, журналым, книгам,
брошюрым лукташ, газет изданийым кугемдаш ыштен. 1918 ий 24 сентябрьыште
Наркомнацын марий отделже пелен печать подотдел почылтын, а тудым вуйлаташ В. А.
Мухиным шогалтеныт.

1918 ий 1 октябрь гыч «Йошкар кече» марий коммунист газет лекташ тÿҥалын. Мухин
тÿҥ редакторжо лийын. Тидын годымак «Ӱжара» газетым редактироватлен улмаш. Тунам
«Ӱжара» литературный, культурно-просветительский изданий лийын шуын.

1919 ийыште Мухин коммунист партий радамыш пура. Ик жап РКП Казань губком пелен
марий секцийым вуйлатен, вара фронтышко, Йошкар Армийышке каен.

Эрвел фронтышто Колчак ваштареш кучедалме годым армийысе «Красный солдат»
газетым редактироватла. Азинын дивизийыштыже политотделыште пашам ышта.

1920 ийыште тудо пеш нелын черлана да шочмо велышкыже пöртылеш, марий
коммунист-влакын Всероссийский конференцийыштышт участвоватла.

Мемнан республикын экономикыжым шымлаш тудо кугу вниманийым ойырен. МарНИИ
директор улмыж годымак промышленность ден ял озанлык вияҥме йодышым шымлен. Шуко
статьялаште техника, экономика, механизаций да тунамсе производствым уэмдыме
нерген раш шоналташ ÿжын. Марий торфяниклан эҥертен, кугу ГРЭС-ым ышташ, Юл
воктене кагаз комбинатым ышташ ÿжын.

1931 ийыште савыкталтше статьяште тудо ончыкылыкын тул энергийже нерген шонкала,
атомный энергий нерген ойла, провода деч посна магнитный волна дене колтымо
энергий нерген шонкала.



https://mhr.wikipedia.org/wiki/%D0%92%D0%B5%D2%A5%D0%B3%D1%80%D0%B8%D0%B9

Венгрий (венгрла Magyarország [ˈmɒɟɒrorsaːɡ], официальный лӱм Венгр Республик) —
Покшел Европысо эрыкан демократ кугыжаныш. Пошкудо эл-влак: йӱдвелыште Словакий,
йӱдвел-эрвелыште Украина, эрвелыште да кечывалвел-эрвелыште Румыний,
кечывалвелыште Сербий ден Хорватий, кечывалвел-касвелыште Словений, касвелыште
Австрий.

Рӱдолаже да эн кугу олаже Будапешт. Кугурак (100 000 утла еҥан) ола кокла гыч -
калык чот иземме почеш - Дебрецен, Сегед, Мишкольц, Печ, Дьор, Ниредьхаза,
Кечкемет да Секешфехервар.

1996 ийыште Венгрий ВМФ-ыш, 1999-ште НАТО-шке, 2004-ште Европо Ушемыш ушнен.
2007 ий гыч шенген зоныш пура.



https://mhr.wikipedia.org/wiki/%D0%92%D0%B5%D1%81-%D0%B2%D0%B5%D1%80%D0%B5%D1%88_%D0%BA%D0%BE%D0%BB%D1%82%D1%8B%D0%BC%D0%B0%D1%88

Вес-верек колтымаш але колтымаш командле интерпретаторын кертмашыже, стандартле
йогын-влакым пайдаланышылан кӱлшӧ верыш колтымаш.

Unix-гай операций радамлыклаште программе вес-верек колтымашым dup2(2) каласымаш
дене але freopen(3) да popen(3) кӱшылрак stdio-гай каласымаш дене ыштен кертеш.

команде1 командым ыштен шукта, лектыш файл1 файлыш кая. Тиде команде file1
файлыште уло палым пӱчкедеш. Файл мучашке лектышым ешарашлан >> операторым
кучалташ кӱлеш.

команде1 командым ыштен шукта, файл1 файл гыч пуртымашым нала (клавиатуро
олмеш).

команде1 командыш ыштен шукта, тудын лектышыже кокымшо command2 коммандылан
пуртен пурымаш гай улеш (Пучалымаш лӱм дене кумдан палыме, "|" ӱжвата ожнысек
"пуч", аҥгл. "pipe" маналтеш).

Интерактивдымо командле интерпретаторышто изиш интерактивлыкым налашлан echo
(йӱксавыш) командым чӱчкыдын кучыт. Тиде командле пучалымашым сай кучылтмаш
улеш, мутлан:

Тиде FTP клиентым тӱҥалеш, пайдаланыше пуртымашым пышта, return-ым (\n) темдала,
вара шолыпмут-ым пуртен пышта.



https://mhr.wikipedia.org/wiki/%D0%92%D0%B5%D0%BD%D0%B8%D0%B0%D0%BC%D0%B8%D0%BD_%D0%97%D0%B0%D1%85%D0%B0%D1%80%D0%BE%D0%B2

Вениамин Захаров (1954 Теле 12, Морко кундем, Казанский почиҥга) — марий
семлызе, шуко мурылан семым возышо, Россий семлызе ушемын еҥже (1979 ий гыч),
Олык Ипай лӱмеш Кугыжаныш премийын лауреатше (1986), Марий Эл республикын
кугыжаныш премийын лауреатше (1991), Марий Эл сымыктышын сулло пашаеҥже (1996),
Йыван Кырля лӱмеш театр премийын лауреатше (2005).

Вениамин Захаров Марий Эл республикын Морко кундем Казанский почиҥгаште шочын.
Тӱҥалтыш сем шинчымашым 1-ше № музыкально-художественный школ-интернатыште
(Йошкар-Ола) налын, тудым 1969 ийыште скрипке класс дене мучашлен. Вара И.С.
Ключников-Палантай лӱмеш училищыш теорий пӧлкашке тунемаш пурен. Икымше
композиций-влакым школышто тунеммыж годым возен, тунам тудым П.М.Двойрин
туныктен. Училищыште И.Н.Молотов ден А.Б.Лупповын туныкытмо почеш шке
мастарлыкшым пойдара, вара Озаҥысе кугыжаныш консерваторийыш тунемаш пура
(1973-1978).

Совет Армийыште службым эрытмеке Республикысе кугыжаныш руш драмтеатрыште ыштен
(1982-1987). 1987 ий гыч Республикысе курчак театрыште сем пӧлкалан вуйын шога.



https://mhr.wikipedia.org/wiki/%D0%92%D0%B5%D0%BD%D0%B0%D1%82%D0%B0_(%D0%B4%D1%83%D1%8D%D1%82)

Вената — марий семлык дуэт. Вера Николаева ден Татьяна Антропова дуэтыште мурат.
Калыкыште ныжыл эстраде муро-влакым йоҥгалтарымышт дене палыме улыт. «Тылат»
мурышт Марий Эл Радион хит-парадыштыже ик гана веле огыл икымше верыш лектын,
Идалыкысе муро лӱмымат сулен. «Вената» дуэт чӱчкыдын «Каче-влак» группа дене
пырля мурат.

Вената лӱмым ӱдыр-влаклан пуат. Дуэтлан лач тиде лӱмым пуымо шотышто мурызо-влак
тыге умылтарат: ВЕра Николаева, Антропова ТАтьяна гыч тӱҥалтыш буква-влакым
ойырымо дене шочын. Тыгай шонымаш йӧршын вучыдымын, ӱдыр-влакын маршруткышто
кудалмышт годым шочын.

Вера Николаева ден Татьяна Антропова изак-шолякын икшывышт улыт, шкешт Поранча
кундемыште шочын-кушкыныт: Вера – Ондропсолаште, Татьяна – Матародышто. Варажым
Вера Матародышко марлан лектын, изиш жап эртымеке мурызо-влак ешышт дене
Йошкар-Олашке илаш кусненыт.

«Кугарня» газетлан интервьюшто Вера ден Татьяна мураш тӱҥалме нерген тыге
каласеныт:



https://mhr.wikipedia.org/wiki/%D0%92%D0%B0%D1%81%D0%B8%D0%BD%D0%BA%D0%B8%D0%BD,_%D0%90%D1%80%D0%BA%D0%B0%D0%B4%D0%B8%D0%B9_%D0%90%D1%84%D0%B0%D0%BD%D0%B0%D1%81%D1%8C%D0%B5%D0%B2%D0%B8%D1%87

Васинкин, Аркадий Афанасьевич (30 Сӱрем 1950 — 17 Шорыкйол 2008) — марий
сылнымут шымлызе, йылмышанче кандидатше, серызе. Люсенер ялыште (Арбор), Марий
Тӱрек кундемыште туныктышо ешыште шочын. Ачаже ӱмыржӧ мучко шочмо школыштыжо
пашам ыштен, йот йылмым пеш сайын пален, аваже самырыкше годым пеш тале комсомол
пашаеҥ лийын, колхозышто бригадирлан коштын.

Оршанкыcе туныктышо-влакым ямдылыше училищым тунем пытарен. Вараже шочмо Арбор
школышто туныкташ толын. Тунамак школ директор тудлан икымше тӱҥалтыш классым
тыгай шомак дене пуа:

Салтак гыч пӧртылмекше, шочмо йылмым, сылнымутым йӧратыше да тудым умбакыжат
шымлаш кумылаҥше специалист 1972 ийыште, Марий кугыжаныш университет почылтмеке,
эртымгорно-филологий факультетыш Марий йылме да сылнымут пӧлкаш тунемаш пурен.
Университетыште - сай тунемше студент-влак радамыште лиеш. Аркадий вич ий
жапыште сылнымутым шымлыме пашалан утыр шӱмешкен да 1977 ийыште МарНИИ-шке пашаш
толеш да шым ий «языкшым касара», «киш подышто» шолеш. Ни пачер, ни оласе
прописке уке, шым ий тӧртыкдымын илен пашам ышта.

Тыште изирак шанчызе гыч тӱҥалын институтын сылнымут пӧлкажым вуйлатыше марте
кушкын. Москвасе Тӱнямбал сылнымут институтышто асптрантурышто тунемын, Марий да
Юл кундемысе серызе-влакын Кугу Авамланде Сар нерген возымо произведенийлашт
негызеш кандидатлык диссертацийым сайын арален. Аркадий Афанасьевич МарНИИ-ште
сылнымут пӧлкам вуйлаташ тӱҥалмешке, эн ончычак кадр йодышым шотыш кондаш да
пӧлкам йол ӱмбак шогалташ кӱлмым палемда. А тиде тыглай паша огыл.
Самырык-влакым туныкташ, могай корно дене виктарен колташ шонаш кӱлын.

Шымлыме пашаште Аркадий Афанасьевич Васинкин прозым шымлаш кумылаҥын. Но тиде
моткоч кугу теме, коло ий наре жапым авалтышаш да ятыр лӱмлӧ серызын усталыкыжым
айлышаш. Тиде шотышто Аркадий Афанасьевич тыге каласкала:

Аркадий Васинкин чумыр усталык пашажым иктешлен ончалаш гын, жаплен палемдаш
кӱлеш: шагал огыл ыштыме. Шанче лӱмым сулен налаш диссертаций темыже тыгай лийын
«Роман о Великой Отечественной войне в литературах народов Поволжья». Тыгай
шонымаш арам огыл толын, вет тудо ончычат Сар жапысе марий сылнымут нерген ятыр
шымлымаш пашам ыштен. Чылаже шӱдӧ кумло наре шымлымаш пашам савыктен луктын гын,
сылнымутын тӱрлӧ могыржымат, шуко авторын тусталыкыжым лончылен, периодический
изданийлаштат, МарНИЙын сборниклаштат, школ хрестоматийлаштат посна ужаш але
серызе нерген возымыжым савыктен луктын. Аркадий Афанасьевич «Героические годы»
лӱман шымлымаш книгам савыктен. Пытартыш жапыште Валентин Колумбын усталыкым
шымлен, шӱдӧ витле лаштыкан "Поэтический мир Валентина Колумба" монографийым
тӱрыс ямдылен шуктен.

2006 ийыште Аркадий Афанасьевич МарНИИ гыч Марий кугыжаныш университетыш куснен,
докторантурыш тунемаш пурен. Тиде жапыштак ятыр вес паша-влакым серен, а
пытыртыш ик ий жапыште тудо «Марий Эл Серызе-влак» биоблиографический полшыкым
ямдылымаште тыршен. Чаманен каласаш логалеш, тиде пашаже мучаш марте ыш шукталт.
Но тудын поро пашажым, суапле лӱмым шарнен, йолташ ден коллегыже-влак тиде
сомылым мучаш марте сӧрат.

Шуко ий МарНИИ-ште ыштыме жапыште Аркадий Афанасьевич Марий сылнымут эртымгорным
тӱҥге-вожге шымлен, шӱдӧ дене сылнымутшымлызе статьям, В.Колумбын усталык нерген
кугу шымлымашым, монографийым, ятыр моло пашам возен.

Уста шымлызе, поро йолташ Аркадий Афанасьевич Васинкинын 2008 ийын 17 Шорыкйол
тылзыште ӱмыржӧ лугыч лийын. Тудын нерген поро шарнымаш Марий калыкын чонешыже
эрелан кодеш.



https://mhr.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2,_%D0%90%D0%BD%D0%B4%D1%80%D0%B5%D0%B9_%D0%90%D0%BD%D0%B0%D1%82%D0%BE%D0%BB%D1%8C%D0%B5%D0%B2%D0%B8%D1%87

Андрей Анатольевич Васильев (1974 ий 5 Шорыкйол, Морко кундем, Чавайнур ял) —
марий актер, Марий самырык театрыште тырша.

1997 ийыште А.Васильев Марий республикысе тÿвыра да сымыктыш колледжын актер
отделенийышкыже тунемаш пура. 2001 ий гычын тудо – Марий самырык театрын
артистше. Театрыште ыштыме дене пырляк 2008 ий гыч Марий кугыжаныш университетын
тÿвыра да сымыктыш факультетыштыже заочно тунемеш.

А. Васильевын театрыште чоҥымо икымше кугу пашаже - тиде Г.Гордеевын «Ял ÿмбалне
мужыр йÿксö» пьесыж почеш шындыме музыкальный комедийште модмо весела кумылан
Микытан рольжо. Изиш варарак актер З.Долгован «Шудо шешке» комедийыштыже адакат
илалше пöръеҥын - Сапанын образшым мастарын чоҥа гын, Г.Гордеевын «Куп»
драмыштыже тудын актер талантше драматизм шÿлышан Иван Яковлевичын образшым
чоҥымаште эшеат кумдан почылтеш.

А 2008 ийыште Андрей Васильев «Майятул» тÿнамбал фестивальыште З.Долгован пьесыж
почеш шындыме «Вис-вис пушан орлыкем» драмыште Милиционерын образшым мастарын
почын ончыкта да «Кокымшо планан эн сай пöръеҥ роль» номинацийыште фестивальын
лауреатше лÿмым сеҥен налеш.



https://mhr.wikipedia.org/wiki/%D0%92%D0%B0%D1%81%D0%B8%D0%BB%D0%B8%D0%B9_%D0%AD%D0%BB%D0%BC%D0%B0%D1%80

Василий Элмар (Василий Сергеевич Козырев), 22 шорыкйол 1910-1941) — почеламутчо,
кусарыше. Провой кундемысе Кожласола ялын эргыже. "Марий коммуна" газет
редакцийыште пашам тыршен ыштен. "Пиалан илыш" альманахым лукмаште кугу полышым
шуктен шоген. В.Элмарын творческий наследствыже пеш поянак огыл, кок изи аршашыш
шыҥеныт:"Ончыко" (1942 ий) да "Мый йӧратем родной элемым" (1945 ий). Шочмо ялын
ик уремже поэтын лӱмжым нумалеш.

Марий почеламутчо – патриот Василий Элмар (Козырев Василий Сергеевич ) 1910
ийыште Марийский АССР, Провой кундем, Кожласола ялеш йорло кресаньык ешеш шочын.
Тунемаш латик ияш тӱналын. Ялысе школым пытарымекеже, Казанский госрабфакыште
ныл ий да Казанский авиационный институтышто идалык наре тунемеш, вара 1932 ий
гыч Йошкар-Олаште средний школышто туныкташ тӱналеш. 1933-1935 ийлаште В. Элмар
Советский Армий радамыште служитла. 1935 ийыште В. Элмарым «Марий коммуна» газет
редакцийыш паша ышташ налыт. Тыште тудо шым ий мучко литературный сотрудник,
отдел вуйлатыше, ответственный секретарь да редакторын заместительже лийын пашам
ышта.

1935 ийыште Советский марий серызе-шамычын оргкомитетше ышталтеш да «Пиалан
илыш» альманах лекташ тӱналеш. Серызе организацийыште да альманах лукмаште паша
вияндаш В. Элмар кугун полша. Тудо марий литературышто ончыч озаланыше
буржуазно-националистический серызе-шамычым кырен шалатымаште активно
участвоватла, серызе погынымаште марий литература ден поэзий нерген доклад-шамыч
дене выступатла, тыгак газетлаште чӱчкыдын очерклам, у почеламутлам печатла.
1939 ий гыч 1941 ий марте «Пиалан илыш» альманахым редактироватла, рвезе
почеламутчо-серызе-шамычлан возашышт, кушкашышт кӱлеш полышым пуен шога. 1939
ийыште Василий Элмар Коммунистический партий радамыш пура.

1942 ий тӱналтышыште Отечественный войнан фронтышкыжо каен, командир-шамычым
ямдылымеке кок тылзаш кусым эртен. Тиде ийыште сусырген пöртылеш, Шадт Булатат
толеш, коктынат «Марий коммуна» газет редакцыйыште пашам ыштат.

Тиде жапыште В. Элмар «Ончыко» почеламут сборникым ямдыла. Тыште война деч
ончычсо ийласе да войнан тӱналтыш жапыште возымо почеламутшо-шамыч пурталтаныт.
В. Элмар йоратымаш, армийыш ужатыме, элым аралаш шогалме тема-шамычым устан
сӱретла.

1942 ийыштак В. Элмар уэш фронтышко шочмо элнам аралаш кая. Младший лейтенант
Василий Сергеевич Козырев Юго-Западный фронтышто немецкий фашист-шамыч ваштареш
креталеш. Тудо взвод дене командоватлен. 1943 ийыште 22 сорлаште
немецко-фашисткий захватчик-шамыч ваштареш талын кредалмаште кугу геройствым
ончыктен колен. Тудын капшым Смоленский область, Спас-Демьянский район, Алферово
ял воктен боевой йолташыже-шамыч тоеныт.

Марий почеламутчо-патриот В. Элмар Кугу Авамланде Сарын фронтешыже йöратыме чын
эргыже поэт-воин Василий Элмар (Василий Сергеевич Козырев) шӱмыштына ик эн сай
почеламутчо-патриот семын илаш тӱналеш.

В. Элмар почеламутым 1933 ийыште возаш тӱналын. «Шурно пасу» лӱман икымше
почеламутшым «У вий» журналеш савыкта. Тиде ийлаштак марий поэзийыш, марий
литературыш у рвезе вий – Фудор Маслов, Казаков Миклай, Никандр Ильяков, Макс
Майн, Анатолий Бик пурат.

Патриотизм чувство В. Элмарым возаш тӱналме годымак кумыланден да тудо партий
ден правительствын решенийыштлан, политикыштлан вашмут семын шке йӱкшым пуэн
ятыр почеламутым возен. Мутлан, «Рвезылык тукымлан» почеламутыштыжо мемнан
советский рвезе ден ӱдыр – шамычын пашаштым, у ола шочмым палемден воза да у
рвезе тукымым наукылан тунемаш, техника пашалан ӱжеш. В. Элмарын лирикыже –
политический, агитационный характеран лирика. Илышыште мо лийын шогымым поэт
ужын, эреак эскерен шоген да чыла лийын шогымым поэт ужын, эреак эскерен шоген
да чыла лийын шогышо событийлан шке поэтический йӱкшым пуен. Пелед тӱзланен
шогышо у илыш поэтын кумылжым нöлтен, возаш тарватен. Шочмо-кушмо элым, эрыкан
да пиалан илышыш кондышо великий Ленин ден Сталиным моктен мурымаш – В.Элмарын
творчествыштыже кугу верым налын шога. Марий кундемыште у олам, промышленность
кушмым «У ола», «Октябрьын саскаже» почеламутлаште сӱретла. Тыгак В.Элмар калык
мурым обработатлен, калык муро негызеш «Муро» почеламут циклым («Мотор садна –
илыш садна», «Муро», «Мемнан илыш мотор,ямле!») воза. Йоча-шамычлан «Шырчык
тольо», «Каныш кечын», «Пелед тый, шочшем», «Ече дене», «Эргымлан» тулеч моло
почеламутлан возен. Шочмо элым моктен, Сталин вождьым саламлен воза, я марий
калыкын эрыкыш лекмыже нерген мура – чыла вере ме поэтым Родиным,
Коммунистический партийым пеш чот йöратымыжым ужына. В.Элмарын почеламутшын
лирический геройжо общественный илышыште лийше событий, вашталтыш-шамыч дене
кылдалт шога. В.Элмарын ик эн сай почеламутшо – тиде 1940 ийыште возымо, «Мый
йöратем родной элемым» почеламут. Тудын чыла поэзийже – родной элым йöраташ.

«Мый йöратем родной элемым» почеламутын пытартыш куплетше (4строкаже) Вл.
Маяковский «Советский паспорт нерген почеламутын» пытартыш

строка дене палынак перекликатлалтеш. Поэт сылнын пеледше элнам сӱретлыме да
тудым йöратыме дене пырля элым аралыме нерген шарныкта. «Колхозный ялын ӱдыржо»
почеламутшо колхозын улан илышыжым сӱретлыме дене пырля оборонный темым тарвата.
Тидым але колхоз ялын ӱдыржо гоч палена.

Марий поэт Василий Элмарат шке семынже простой, шӱм гыч лекше мут дене сӱретлен,
Сталин вождьын шочмыжлан кутло ий темме кечылан «Эн шокшо, эн сылне мурыжым»
пöлекла. «Сталин – тачысе Ленин», «Стылинын шӱмыштыжö Ленин вий» манын, поэт1939
ийыште «Сталин – илышнан шöртньö кече» почеламутыштыжо воза. В.Элмар И. В.
Сталинын образшым мари поэзийыште, тугак марий литературышто эн первый келгын
сӱретла. Тудын деч вара – Шадт Булат 1941 ийыште «Стаоин – илыш кечына», «Тау
Сталин кечылан» да моло почеламутчо-шамычат тыгак возаш тӱналыныт.

В.Элмар 1941 ийыште Марий республикылан коло ий теме кечын, Сталин вождьлан
«Лӱмет тыйын – меменан пеледмаш» почеламутым воза.

1935 ийыште фашисткий Италий Абиссиний ӱмбак кержалтын да тудым поген налын,
1936 ийыште кенежым Германий ден Италий Испанский КАлык Республика ваштареш
военный интервенцийыш тарватеныт, а 1937 ийыште японский фашист-шамыч Пекиным,
шанхайым руалтен налыныт.

Шке элжым,родной калыкшым йöратен да чумыр калыкын тушманжым – фашизмым карген,
тудын шучко янлык тӱсшым поэт почын пуа. 1938 ийыште В.Элмар «Фашизм – тиде
сар!» почеламутым печатла.

Тиде почеламут гочат ме Вл. Маяковскийын «Возьмем винтовки новые» да моло
почеламутшым влиянийжым шижына.

Тудын лирический геройжын личный пиалже элын тӱзланымаштыже да Родиным пегыдын
йöратымаште да аралымаште. Тидым ме «Чеверын, Марксина», «Каем мый йывыртен»,
«Колхоз ялын ӱдыржö» да моло почеламутлаштат ужына.

1941 ий. Гитлеровский фашист-шымыч шучко сар дене мемнан эл ӱмбак вероломно
кержалтыч. Шке Родиныжым, илышыжым, культурыжым, аралаш эн шакше опкын-шамыч
ваштареш уло советский калык шогале: тыныс илыш военный илыш дене вашталте. Моло
почеламутчо, серызе-шамыч семынак Василий Элмарат пӱсö перожым штык дене
вашталта, шем тушман ваштареш штык денат, перо денат кредалаш тӱналат.

Кугу сарын тулыштыжо у деч у герой-шамыч шочыт. Поэт тыгай герой-шамычлан
посвящатлен: «Гастело», «Герой-шамычлан», «Герой-шамыч», «Она мондо ме тыйым»'''
да тулеч моло почеламут-шамычымат воза.

Героический руш калыккын Родина аралымаште исторический традицийыште
пенгыдемдалтын. Тиде – мемна великий руш кугезына-шамыч: Александр Невскийын,
Дмитрий Донскойын, Кузьма Мининын, Дмитрий Пожарскийын, Александр Суворын,
Михаил Кутузовын мужественный образышт ончыко, сенаш ӱжын, кумыланда.
'''«Москва»''' почеламутышто Москвам аралыме нерген воза:

1945 ийыште немецкий фашизм ден японский империализм кырен шалалтыч,
Коммунистический партий вӱдымö дене илышна эше сылнештеш, да эше мотор, сай
лиеш. 1938 ийыште В.Элмар политический темылан «Фашизм – тиде сар!» почеламутым
воза.



https://mhr.wikipedia.org/wiki/%D0%92%D0%B0%D1%81%D0%B8%D0%BB%D0%B8%D0%B9_%D0%9C%D0%BE%D1%81%D0%BE%D0%BB%D0%BE%D0%B2

Василий Петрович Мосолов (13 Сорла (25 Сорла) 1888 — 10 Пургыж 1951) — марий
шанчызе, академик. Марий-Турекыште шочын.

Василий Петрович Мосолов 1888 ий 13 Сорлаште, Марий Тӱрек селаште марий
кресаньык ешеш шочын. Верысе тӱҥалытш школым тунем лекмеке, Нартас ӱлыл ял
озанлык школыш шинчымашым погаш пурен. Тудым 1907 ийыште отличий дене тунем
пытарен. Тунам кресаньык рвезылан шанче пашаш тошкалме корно куштылго лийын
огыл. Ӱлыл школышто тунеммылан оксам тӱлыман улмаш. Тидлан шийвундым ыштен налаш
манын, рвезе тунемме кокла гыч Нартас вакшыш тарзылыкеш пурен да туштак илен.

Ӱлыл ял озанлык школым тунем лекмекыже, тудо шке специальностьшо дене пашам муын
кертын огыл. Сандене, тӱҥалтыш школышто туныктышо лияш шонен, экстерн дене
экзаменым сдатлен. Тыге тудын корныжо Озаҥ губернийысе Масловка селашке
шуйналтын. Тушто 7 ий земский училищыште пашам ыштен, ял озанлык классым да
тунемме озанлыкым вуйлатыше лийын. Ты жапыштыжак В.П.Мосолов уездный учитель
лийшашлан экзаменлан ямдылалтын да тудым сайын кучен. Тылеч вара Озаҥ
губернийысе ремесленный школышто мданде пашалан туныктышын должностьшым айлаш
йӧн лийын. Тиде школышто 1914 ий гыч 1917 ий марте тыршен. Вараже Озаҥыште
тунемме фермын управляющийжын полышкалышыжлан ыштен. 18 ий мучаште Озаҥ
земельный училищыште экзаменым куча да участковый агроном лийын лектеш. Тыге
тудо Шернурышто пашам ышташ тӱҥалеш. Идалык гыч Озаҥ олаште политехник
институтын агроном факультетышкыже тунемаш пура. Да 2 ий гыч К.А.Тимирязев лӱмеш
Москосо ялозанлык академийыш кусна, тудым адакат отличий дене тунем пытара. Вара
аспиратурышто шинчымашым келгемда. Шымлыме пашаже Моско областьыште кокияш
пырчан культурын телым пытымыж дене кылдалтын. 1924 ийыште Василий Петровичым
Озаҥысе ялозанлык да чодыра озанлык институтын земельный кафедрын доцентшылан
сайлат. Ик идалык гыч профессор лиеш, кафедрым вуйлаташ тӱҥалеш. Озаҥыште
тыршымыже утларак чапле лектышан лийын. Тудын вуйлатымыже почеш севооборот,
такыр мландым пушкыдемдыме да ӱяҥдыме шотышто шуко опытым ыштыме, ятыр йодышым
рашемдыме. Мутлан, кокияшым, икияш шыдаҥым, шӱльым, шожым, тарым, пареҥгым,
кечшудым, сакырушменым, кукурузым, клеверым, люцерным ончен куштымо агротехникым
келгын шымлен налме. Тыге А.П.Мосоловын шымлыше школжо ышталтын.

1935 ийыште Василий Петровичым ялозанлык шанче докторлан да В.И.Ленин лумеш
Всесоюзный ялозанлык шанче академийын академиклан пеҥгыдемдат. Ик жапыштак Озаҥ
ялозанлык станцийым научо вуйлатыме пашам ӱшанен пуат. А 1939 ийыште тудым СССР
министр-влак Совет ВАСХНИЛ-ын вице-президентшылан пеҥгыдемден.Тыге ялозанлык
наукын уста организаторжылан кугу лектыш дене тыршыме чапле корно почылтын. Тиде
жапыште «Зимняя агротехника», «Агротехнические основы севооборотов и многолетние
травы», «Углубление пахотного слоя» книга-влакым савыктен луктын.

Академикын Кугу Ачаэл Сар жапысе пашаж нерген поснак каласыман. Неле ийлаште
калыкын тӱҥ кочкышыжо пареҥге лийын. Шошым урлыкаш пареҥге эреак ситен огыл.
Чыла тидым шотыш налын, марий шанчызе да тудын изирак ӱдыржӧ пареҥгым ончен
куштымо шотышто чыла шымлымашым писын гына иктешлен да пален налын: пареҥгым
нерже гыч пӱчкын налын шындаш лиеш. Тыге тудын кугурак ужашыжым кочкышлан
кучылташ йӧн лектын. Ты йодыш дене экспериментым эртарат. Тиде шымлымашым
«Агротехника картофеля при посадке верхушками» брошюрышто иктешлыме. Ты пашажлан
Мосоловлан 1943 ийыште Кугыжаныш премийым пуат.

В.П. Мосоловын полшымыж денак 1937 ийыште Марий ялозанлык опытный станций
почылтеш.



https://mhr.wikipedia.org/wiki/%D0%92%D0%B0%D1%81%D0%B8%D0%BB%D0%B8%D0%B9_%D0%9A%D1%80%D1%8B%D0%BB%D0%BE%D0%B2

Василий Васильевич Крылов (Шулдыр Васлий) (4 Ага, 1953, Морко кундем, Арын ял —
4 Сорла, 2010, Йошкар-Ола) --- марий поэт, прозаик, драматург, журналист, Россий
Федерацийысе серызе Ушемын еҥже, Марий Эл республикысе серызе ушемым ятыр ий
вуйлатен.

1953 ий 4 Агаште Морко кундемысе Арын ялыште шочын. Тӱҥалтыш шинчымашым шке
ялысе кыдалаш школышто налын. А 1970 ийыште просветительский училищыш тунемаш
пурен. Тушечынак армий радамыш каяшыже логалын. Пӧртылмекыже, 1973 ийыште
Василий Васильевич студент радамыш шогалын. Марий кугыжаныш университетын
историй-филологий факультетын студентше лийын. Дипломым налмеке, 13 ий Мари
радиошто тыршен пашам ыштен. А 1991 гыч 97 ий марте «Ямде лий» йоча журнал
редакцийыште тӱҥ редактор пашам шуктен. Тылеч вара Писатель ушем вуйлатыше пашам
шукташ тӱҥалын да «Марий журналын» директор пашам шке вачӱмбакыже налын.

Йоча пагытыштыже спорт дене кылым кучен, музык да литератур деке шӱман лийын.
Школышто тунеммыж годым, «Колхозная правда» газет пелен эртарыме «Морко памаш»
литератур кружокыш кошташ йоратен. Тиде газетын лаштыкыштыже Василий
Васильевичын икымше почеламутшым 1966 ийыште савыктеныт. Икымше почеламутшо
«Портышкем» маналтын. Тылеч вара «Ямде Лий» газетын юнкоржо лийын. А студент
пагытыште Семен Николаевын вуйлатымыже почеш «У памаш» литератур ушем пашам
ыштен. Тушто тудо староста пашам шуктен толын. 1974 ий гыч тӱҥалын «Литератур
шыже» семинарыштко коштын. Икымше почеламут сборникше 1985 ийыште савыкталт
лектын да «Поҥго йӱр» маналтын. Тылеч вара «Вӱдшӱдыр», «Мераҥ шовыч» да моло
книга-влакат ош тӱням ужыныт. Ятыр возымо муро мутшылан семым келыштарыме, тыге
Василий Крыловын возымо "Роза-Розмари", "Эре коктын", "Лач пырляште весела"
марий муро-влак коклаште ик эн йӧратыме улыт.

2010 ийыште 4 Сорлаште 2010 ийын Василий Васильевич ӱмыржӧ кӱрылтын. 13 Сорлаште
Савык пӧртыштӧ Василий Васильевич дене чеверласымаш лийын. Поэтым шочмо
верыштыже --- Морко кундемысе Арыныште тоеныт.



https://mhr.wikipedia.org/wiki/%D0%92%D0%B0%D0%BB%D0%B5%D1%80%D1%8C%D1%8F%D0%BD_%D0%92%D0%B0%D1%81%D0%B8%D0%BB%D1%8C%D0%B5%D0%B2

Ӱпымарий (Валериан Михайлович Васильев) (1883 Шорыкйол 13, Тумна ял (рушла
Сусады-Эбалак), Пӱрӧ уезд, Ӱпӧ губерний (ынде Янаул кундем, Пошкырт Эл) — 2 Ага
1961, Йошкар-Ола) — сотыеҥ, шанчызе-энциклопедист, литератор, филологий шанче
доктор, этнограф, фольклорист, сылнымутчо, музыковед. Валериан Михайлович —
шанче степеньым налше марий-влак коклаште икымше улеш. "Марий шанчын ачаже" —
лӱмым илымыж годымак пуэныт. Пошкырт Эл Янаул кундемысо Тумна ял гыч. Тудын
лӱмжым Йошкар-Олан ик уремже да МарНИИЯЛИ нумалыт. Валериан Михайлович - тиде
чоклымаш деч варасе лӱм, 1902 ийыште тынеш пурен. Чоклымаш деч ончыч тудо
Вастайн Кайсан Темьян (рушла Вастаев Темьян Гайсинович) лийын.

Тумна шочмо ялыште Валериан Михайловичлан чапкӱ шога. Шочмыжлан 100 ий темме
лӱмеш шочмо ялыштыже пӧрт-тоштерым ыштеныт.

1883 ий 1 Шорыкйол кечын кызытсе Пошкырт Эл республикысе Янаул кундем (тунам
Пӱрӧ уезд лийын) Сусады – Эбалак (Тумна) ялеш улан чимарий кресаньык ешыште
шочын. Изинекак шочмо йылмыжым, калык поэзийым йӧратен шынден. Шым ияш тунемаш
тӱҥалын.

Тунеммым чарнен гынат, адак умбакыже тунемшашым вуйыштыжо кучен илен; мондаш
огыл манын, изиш тунемынат шоген. Тӱрлӧ правленийыште кум ий возкален эртарен,
Пӱрӧ олашке куснен: иктыланат каласыде, йыштак каен. Пӱрыштӧ туныктышылан
ямдылыме школыш пурен. Тушто, курс пытымекат, тунеммым чарнымыже шуын огыл. Шке
уездысе Музек лӱман ялыште туныктышылан ик ий пашам ыштен да адак тунемаш каен,
ындыже - Озаҥышке.

Озаҥ олаште 1912 ийыште «Марла календарь» луктын шоген. Тудым ямдылымаште
Валериан Ӱпымарий Павел Петрович Глезденев дене пырля кугу пашам ышта.

1917 йыште Озаҥ школым тунем лекшашеш Российыште революций(рэволӱтсий) тӱҥале.
Тунамсек марий йылмылан, марий йылме дене возкален тӱрлӧ-тӱрлӧ книга лукташат
корно кумдан почылто. 1917 ий, Сорла тылзын 25-ше кечыште Ӱжара лӱман кугу марла
газет лекташ тӱҥале; газет вашталмешке тӧрлатен возкалшыже лийын шоген. Газет
деч посна тӱрлӧ-тӱрлӧ марла книга шуко луктылто.

Марий-влак кокла гыч Васильев-Ӱпымарий эн ончыч манме гаяк Озаҥ университетыш
тунемаш пура. Тыште ученый Бергын полшымыж дене марий муро-влак мутшыге, семжыге
возен налеш. Тиде возымо Марий семым шымлымаште таче кече мартеат шке
кӱлешлыкшым йомдарен огыл. Кугу шинчымашым погымеке Валерьян Михайлович тӱрлӧ
вере рвезе калыклан шочмо йылме нерген келге, пеҥгыде шинчымашым пуэн шога. Тудо
30-шо ийла мучаште Марий пединститутышто туныктен. Тиде тургым жапыште тудлан
шуко йӧсым чыташ логалын: калык тушман семынат титаклаш тӧченыт, поктылыныт, но
тиде йӧсӧ жапым сеҥен лектын. Варажым МАрНИИ-ште йылмым шымлен шоген. Валериан
Михайлович 1961 ийыште ӱмыр лугыч лийын.

Марий йоча прозышто Васильев-Ӱпымарий шке волгыдо сылнымут кышажым коден. Тудо
икшывылан возымо прозылан шочашыже полшен. Сергей Григорьевич Чавайн дене пырля
ӱшанле негызым пыштен манаш лиеш. 1909 ийыште «Марла ойлымаш-влак» ойпого
лектын. Серызын йочалан лудаш возымо ойлымаш-влак шке тӱсышт дене ойыртемышт
уло. Нуно утларакшым калык ойлымаш, мыскара, шулдыран мут-влак негызеш
чоҥалтыныт. Автор пеш кӱчыкын икмыняр ой дене гына раш возен моштен.
Васильев-Ӱпымарий тыгак Л. Толстойын, К. Ушинскийын да молынат ойлымашышыштым
шочмо йылмыш кусарен. Марий тӱсым пуэн. Икшывылан темлыме кажне изи ойлымаш
могай-гынат кӱлешан йодышым шынден, мутлан, «Шултыш кинде» ойлымашыште автор
шурным ончен куштымо нерген каласкала илышыште кресаньык пашан пеш кӱлешан
суапле улмыжо палемдалтеш. Йоча-влак кресаньык пашалан модыш гочат кумылаҥыныт.
Лач тыгай шонымаш дене «Темрай ден Топкай» ойлымаш шыҥдаралтын. «Мӱкш пакчаште»
ойлымаш паша усталык нерген мутым лукмо. Южо произведенийлаште порылык,
ончыкылык рвезе тукым нерген шонымаш раш палдырна. Мутлан, «Шоҥгын вашмутшо»
ойлымашын геройжо – илалше еҥ. Тудо кушкын толшо тукымлан сайым, порым ыштен
кодынеже. В.Ӱ. йоча прозышто мыскарам вияҥдымаште тышен. Айдемын посна
ситыдымашыжым мыскара йӧре ончыктен. Теве «Шамкай куван чывже» ойлымаште опкын
койыш ваштареш виктаралтын.

1931 ийыште "Дело федералистов" почмо. Васильевым арестоватленыт. 1932 ийын,
Пеледыш тылзын 5-ше кечыныште эрыкым пуэныт. 1937 ийыште, вес арест деч ончыч
(Сталинский репрессий годым) Йошкар-Ола гыч шылын, вара Марий Элыш 1939 ийыште
гына пӧртылын, адак шанче пашаш пижын, йылмешанче доктор лийын, 1961 ийыште
колен.



https://mhr.wikipedia.org/wiki/%D0%92%D0%B0%D0%BB%D0%B5%D1%80%D0%B8%D0%B9_%D0%A5%D0%B0%D1%80%D0%BB%D0%B0%D0%BC%D0%BE%D0%B2

Вале́рий Бори́сович Харла́мов (14 Шорыкйол 1948 — 27 Сорла 1981) — тале
хоккеист, ЦСКА командын да Совет Ушем чумыр командын форвардше. Совет Ушемын
сулло спорт мастерже (1969). 2 гана Олимпий чемпион (1972-1976), 8 гана тӱнямбал
чемпион лӱмым сулен. Совет Ушемын эн сай хоккеистше (1972, 1973). 70-ше ийлаште
шочмо элыштыже гына огыл, йот эллаштат кугу пагалымашым сулен.

Ачаже - Борис Сергеевич Харламов - «Коммунар» заводышто слесарьлан ыштен. Аваже
- баск калык гыч, Бильбао олаште шочын, чын лӱмжӧ - Арибе Аббад Хермане
(Бегонита), 1937 ийыште изи ӱдыр улмо годымжо Совет Ушемыш Испаний гыч сар деч
утарашлан конденыт. 1940-ше ий гыч Борис дене пырля ик заводышто тыршеныт.

Валерий Харламов Москошто Шорыкйол тылзын 13 гыч 14 кече кокласе йӱдым шочын.
Эргылан Валерий Чкалов лӱмеш лӱмым пуэныт. Вара Харламовмыт ешыште Татьяна лӱман
ӱдыр шочын. Изи годсек Валерий футбол да хоккей дене модын. Коньки ӱмбаке икымше
гана 7 ияш годымжо шогалын. Ачаже заводысо командыште чӱчкыдын хоккей дене
модын, эргыжымат пырля чӱчкыдын наҥгаен. Эрге йӱштыштӧ ынже кылме манын, тудлан
коньким йолышкыж чиктен да ий валке луктын.

1961 ийын Ӱярня тылзын Харламов ангине дене черланен, чер, шарлымеке, вес
органлашке куснен. Эмлызе-влак эргын шӱм порокым муыныт, да ревмокардит
диагнозым шынденыт. Валерлан физкультур урокыш кошташ, уремыште куржталаш,
нелытым нӧлтышташ, ияш чареныт. Но ачаже вес семын шонен. Кунам 1962 ийыште
кеҥежым Ленинград кугуремыште кеҥеж катокым почыныт, 14 ияш эргыжым тушко,
хоккей секцийыш колтен. Аважлан нимом каласен огытыл. Тудо ийын 1949 ийыште
шочшо рвезе-влакым гына тушко налыныт, но Валерий изи капан, каҥга лийын,
тренерым шоешт кертыныт. Валерийым Вячеслав Тазовын тӱшкашкыже налыныт. Икмыняр
жап гыч шоя почылтын, но сайын модмыжлан эргым луктын колтен огытыл. Хоккеистым
Андрей Старовойтовын тӱшкашкыже кусареныт. Тудын дене ныл ий тунемын. Ты
жапшытак кум тылзыште ик гана ача ден эрге эмлымверыш, шӱмым тергаш коштыныт.
Изиш жап эртымеке самырык Валерий чыла чер-влакым сеҥен, тӧрланен, да уло вий
дене хоккей дене модаш тӱҥалын.

Талантан эргым ЦСКА-н тӱҥ командышкыж налаш темленыт, но армий клубын да Совет
Ушем чумыр командын тӱҥ тренерже Анатолий Тарасов самырык Харламовым кӱкшын
аклен огыл. Совет Ушемын юниор чемпионатын пытартыш турнирыштыже Минск олаште
1967 ийыште Харламов шкенжым моткоч талын ончыктен. Москошко пӧртылмеке ЦСКА
спортшколын тренерже Виталий Ерфилов командыш тудым ӱжын. Тиде ийынак, кеҥежым
Валерий Кудепст олашке сборыш кая. Тушто кап нелытым, патырлыкым поген.
Эркын-эркын Харламовым тӱҥ составыш пурташ тӱҥалыныт. 1967 ийыште Шыжа тылзын 22
кечынже икымше гана ЦСКА командыште модаш лектын. «Сибирь» ваштареш модыныт.
Армий команде куштылгын, 9:0 счет дене сеҥен, но Валерий ойыртемалт кертын огыл.
Мастарлыкым погашлан тудым вес ийын кокымшо лигыш, «Звезда» командыш колтат.
Тарасов «Звезда» командын тренержылан инструкцийым пуэн: «Те тудлан кажне кечын
кум гана модаш йӧным пуышаш улыда. Вашлиймаш-влак годым - кеч-кузе модмаш эртыже
- Валерий ий валне 70 процент деч шагалрак лийшаш огыл.»

Харламов «Звезда» командылан кугу пайдам конден - 40 модмашыште 34 шайбым
пуртен, калык тудым чот йӧратен шынден. 1968 ийыште Харламовым угыч Москошко
ӱжыт. Ӱярня тылзын 7 кечынже «Звезда» командыште пытартыш матчым модмеке,
хоккеист мӧҥгӧ пӧртылын. Пӧртылӧ кечынак Тарасов тудым ЦСКА командын
тренировкышкыж ӱжын.

10 Ӱярняштак Харламовым ЦСКА клубын тӱҥ составышкыж пуртат, угыч «Сибирь»
команде ваштареш модмашште. Армий команде угыч куштылгын, 11:3 счет дене сеҥен.
1968 ийыштак Вӱдшор тылзын 23 кечынже профессионал командыште шке икымше голжым
пурта - «Крылья Советов» командын капкашкыже. Но вес тургымышто гына тӱҥ
составыште кӱемалт кодын кертын. Борис Михайлов да Владимир Петров дене ик
тройкышто модын. Эркын-эркын кум форвард сай модмашым ончыкташ тӱҥалын.

Тудо ийынак Харламовым ССРУ-н кокымшо чумыр командышке ӱжыныт. Тиде команде
Чехословакийын командыжым Москосо калык-влак кокласе турнирыште алмаштен. Турнир
пытымеке Харламовым Совет Ушемын тӱҥ чумыр командышкыж ӱжыныт. Канаде ваштареш
модмашште Валерий когынек гана модаш лектын. Тиде модмаш-влакыштак ССРУ чумыр
командыште Михайлов - Петров - Харламов тройко кӱемалтын.1969 ийыште йолташ
модмаш-влакышке нине кум форвардым чӱчкыдын ӱжыныт, а вара Стокгольм олашке
Тӱнямбал чемпионатыш налыныт. Чемпионатыште сеҥымаш-влак деч вара Совет Ушем
Чехословакийлан сеҥалтын. Вара, швед-влакым сеҥымеке (кум шайбыге Петровын
тройкыжо пуртен), угыч Чехословакийлан сеҥалтын. Тренер-влак капкаоролым да
Харламовым титакленыт. Туге гынат, ССРУ чумыр команде тӱнямбал чемпион лийын
(мучашште Совет Ушем, Чехословакий, Швеций ик семын очком погеныт, пуртымо да
налме гол-влак кокласе ойыртем дене ме ончыко лектынна). Москошко пӧртылмеке
Харламов, Петров, Михайловмытлан сулло спорт мастер лӱмым пуэныт.

ЦСКА командын форвард тройкыжо кум ий жапыште чоҥалтын. Эн ончыч ЦСКА-шке Борис
Михайлов толын. 1967 ий гыч Владимир Петров ушнен. Тиде кок спортсмен верлан
ваш-ваш ӱчашен огытыл, тренер-влак нуным пырля шогалташ тыршеныт. Тӱҥалтышыште
Вениамин Александров дене пырля модыныт, вара нунын дек Харламов ушнен. 1968/69
тургымышто тренер-влак шижын шуктеныт: тиде тройышто Александровын мастарлыкше
гына уло, а эше лидерын чон вийже кӱлеш. Лач Харламов тиде тройыкшто Михайлов
ден Петровым почешыже вӱден. Ты годым кажне спортсменын модмо ойыртемже лийын:

Совет хоккейыште тиде тройко эн ончыч вий дене таҥасен модын. Харламов тыге
ойлен:

Хоккеист-влак ий валне модмо годым сайын ваш-ваш умыленыт, но илышыште
коклаштышт сай келшымаш лийын огыл.

Совет Ушемыште 1970-ше ийлаште самырык Харламов ик эн тале хоккеист лийын. Модмо
техникыже, коньки дене мунчалтымашыже, шайбым вӱдымыжӧ - чыла сай. 1970-71
ийласе Совет Ушемын чемпионатыштыже тавалыше-влакын капкашкышт 40 шайбым
пуртымеке эн сай бомбардир лӱмым сулен. 1971 ийысе тӱнямбал чемпионатыште
Харламовын голжылан кӧра Совет Ушем финалыште Швецийым сеҥен, а хоккеист кумшо
гана тӱнямбал чемпион лӱмым налын. 1971 ийын мучашыштыже, Саппоро оласе Олимпий
Модмаш деч ончыч Тарасов (тренер) у тактикым налын. Харламовым Викулов да Фирсов
дене пырля шогалтымеке у тройкым чоҥен. Тӱҥалтышыште тиде тройкым «Известия»
газетын пӧлекше верч турнирыште акленыт. Тройко адакат эн сай лийын. Харламов
тыге шке у йолташыж-влак нерген ойла:

А Олимпий турнирыште эн сай бомбардир лӱмым лач Харламовак сулен. Кажне
модмашыште (Чехословакий ваштареш модмым шотлыде) голым пуртылын, кок гана
хет-трикым ыштен (финн да поляк-влак ваштареш модмо годым). Тыге Совет Ушемын
чумыр командыже вич гана сеҥымеке, ик модмашым ик гай счет дене эртарымеке
икымше верым налын. Валерий Харламовын Олимпий модмашыште тиде икымше шӧртньӧ
медальже лийын.

Канадысе профессионал-влак дене 1972 ийысе модмаш радамыште Валерий Харламов
калык-влак кокласе пагалымашым сулен. Третьяк да Якушев дене пырля тудо Совет
Ушемысе хоккей ончылно лийын. Эн сайын Харламов шкенжым Канадыште ончыктен
кертын. 1-ше модмашыште Валерийын тыршымыж дене Совет Ушемын командыже ончыко
лектын. 7:3 счет дене матч эртен. Вашлийымашым иктешлыме деч вара эртарыше-влак
Харламовым матчын эн сай модшыжлан сайленыт. 2-шо модмаш Харламовланат, совет
командыланат пиалан лийын огыл. Тиде матчыште Валерий 10 минуташ штрафым налын.
3-шо модмашыште ик шайбым пуретн. Тудо жапыште Совет Ушемын командыште 1:3 счет
годым эше модшо-влакат ситен огытыл - штраф жапыште лийыныт. Но Харламов, Борис
Михайловын пасшым налмеке Канадым поктен шуын. Модмаш 4:4 счет дене пытен.
Канадысе модмашын пытартыш модмашыштыже Харламов ик гол пас дене гына
ойыртемалтын. Но командылан пайдам конден, вет модмаш 5:3 счет дене пытен.
Умбакыже суперсерийын москосо модмаш-влакше тӱҥалыныт. Харламов тыштат талын
модын. икымше модмаш 5:4 счет дене пытен. 2-шо модмаш кредалмаш дене
ойыртемалтын. Канадысе спортсмен Бобби Кларк клюшкын ыргакаж дене Валерийын
йолшаклякажым руалын. Канадысе спортсмен шкеже тыге ойла:

Харламовын илышыштыже Суперсерий-74 кугу кышам коден. 8 модмашыште тудо 2 шайбым
гына пуртен, но когыньек голжо шедеврлан шотлалтеш. 17 Идымын 1974 ийыште Квебек
олаште Харламов чыланыштым ӧрыктарыше голым пуртен. Кумдан палыме канадысе орол
Ж.-К. Трамбле варажым каласа:

Шыжа тылзын 3-шо кечынже Москошо Харламов эше ик ӧрыктарыше шайбым пурта.
Анатолий Тарасов тидын нерген тыге ойла:

Тиддеч вара Лэй Совет Ушем командын тренировкышкыж толын да Валерий ончылно
вуйжым савен.

1976 ийыште 14 Агаште Харламов 19 ияш Ирина Смирнова дене сӱаным ышта. Самырык
мужырын тиддеч ончыч эше Шорыкйол тылзынак Александр лӱман эрге шочын. Вара
Бегонита лӱман ӱдырам ыштеныт. Мужыраҥме деч ончыч Харламов шкетын Тушиношто
илен. Вара самырык ешлан кум пӧлеман пачерым пуэныт.

Харламов умбакыже модеш, сеҥымаш-влакым налеш. 1979 ийыште
Михайлов-Петров-Харламов тройко шке тӱжемше шайбыжым пурта. 1980-ше ийыште
Михайлов-Петров-Харламов тройко шалана. Михайлов модаш чарна, Петров вес вере
модеш. Харламов самырык-влакым шке воктеныже ямдыла. 1981/82 ийысе тургымышто
шке йолташыж-влаклан Харламов хоккеист пашам мучашлыме нерген ойлен. Йоча тренер
пашашке куснаш шонен. Кеҥежым у тургымлан ямдылалтын, ЦСКА командыште 11-ше гана
Совет Ушем чемпион лӱмым сулен, Европо чемпион Кубокым сеҥен. Тите турнирыште эн
сай форвард лӱмым сулен. Канадын Кубокышкыжо эше логалаш шонен, но 1981 ийысе
Кубокыш тудым налын огытыл. Валерийын кумылжо чот волен, Москошто кодын, икмыняр
кече гыч автокатастрофышто колен.

1981 ийыште Сорла тылзын 27 кечынже шым шагат эрдене Ленинград кугорнышто аварий
лиеш. Валерий, Ирина ватыже да ватын тукым шольыжо Сергей Иванов олашке даче гыч
пӧртылыныт. Руль воктене шинчыше Ирина ночко корнышто машинам виктарен шуктен
огыл, «Волга» машина ваштареш корныш лектын кудалын, тушто ЗИЛ грузовик дене
тӱкналытн. Волгаште шинчыше-влак чылан верыштак коленыт. Валерийын эргые да
ӱдыржӧ тулыкеш кодыныт. 31 Сорлаште панихиде эртен, тиде кечынак колышо-влакым
тоеныт. Хоккеист дене чеверласаш калык тӱжем дене толын. Тойымашышке Совет Ушем
чумыр командын модшыжо-влак толын кертын огытыл. Нуно Виннипег олаште ты годым
лийыныт. Тушто совет хоккеист-влак каҥашымашым эртареныт, тушто пеҥгыдемденыт:
Валерий Харламов лӱмеш Канадын Кубокшым сеҥаш кӱлеш. Совет спортсмен-влак
сӧрымыштым шуктеныт, финалыште Канадым 8:1 счет дене сеҥеныт.



https://mhr.wikipedia.org/wiki/%D0%92%D0%B0%D0%BB%D0%B5%D0%BD%D1%82%D0%B8%D0%BD_%D0%9A%D0%BE%D0%BB%D1%83%D0%BC%D0%B1

Валентин Колумб (Валентин Христофорович Колумб) (1935 Ага 3, Морко кундем,
Мызэҥер ял — 8 Теле 1974, Йошкар-Ола) — марий серызе, почеламутчо, кусарыше,
СССР писатель ушемын членже (1961), Марий Эл Республикысе Олык Ипай лӱмеш
Кугыжаныш самырыктукым премийын лауреатше (1968).

В. Колумб чодыралан поян, сылне вер-шöран Морко кундемысе Мызеҥер ялеш шочын.
1936-шо ийыште  ончыклык поэтын ешыже Пумыр почингаш илаш куснен. Тунам
Валентинлан улыжат идалык веле эрталтен улмаш. Мызеҥер ялеш шочшо ончыклык
поэтын пÿрымаш корныжо вес кундемдене ÿмыреш кылдалтеш. Уш-акылым чумырымо да
шындарыме пагытым Пумыр ялыште эртарыше  рвезе тиде вер-шöр нерген тыге манеш:

Валентин Колумб ешыште кокымшо йоча лийын. Ачаже – Христофор Степанович Декин
волисполком секретарь пашам шуктен шоген, аваже –  Перасковья Николаевна
Николаева колхоз пашаште тыршен. Фамилийже нерген Валентин Колумб 1960 ий  20
декабрьыште руш поэт Н. Старшиновлан возымо серышыштыже тыге умылтара: «Фамилием
кушеч лектын? Ала-могай святойлан кöра ачамым Христофор манын лÿмденыт. Тудо
сайын тунемын. Нылымше классым моктымо лист дене пытарен. Сайын тунеммыжланак
туныктышо Декин олмеш Колумб фамилийым налаш темлен». 1943 ийыште 8 ияш Валентин
шке ялысе тӱҥалтыш школыш тунемаш каен. Валентин Колумбын йоча пагытше Кугу
Ачамланде сар дене кылдалтын. Шучко тулан жап изи рвезын чонешыже нигунам
ÿштылалтдыме палым коден: фронт гыч ачаже, Володя изаже пöртылын огытыл. Сар
ийласе илыш Колумбын ешыжланат пеш неле да йӧсӧ лийын. Шкет кодшо аважлан
шочшыжо-влакым, моло деч ӱлнырак ынышт лий манын, пукшен-йӱкташат, чиктен
шогалташат кӱлын. Чияш укелан кӧра Валентинланат кокымшо классыште тунеммыж
годым школыш коштмым чарнаш пернен. Варажым тиде классымак «отличий» дене
пытарен. 1948 ийыште Волаксола шымияш школыш кошташ тӱҥалеш, комсомол радамыш
пура. Тыштат «отличий» дене тунем лектеш да эше кум ий марте Весшӱргӧ кыдалаш
школышто шинчымашыжым нӧлта. Тыштат тыршен тунемеш, но ик туныктышын каура
койышыжлан кöра шöртньö олмеш ший медаль гына тудлан логалшаш ыле. Ала-могай
амаллан кöра ший медальжат Валентин Колумблан огеш логал. 1954 ий шыжым Валентин
Колумб Марий АССР серызе ушемын темлымыже да шке чон йодмо почеш, Москосо
А.М.Горький лӱмеш Сылнымут институтыш тунемаш пура. Тышечын «Колумбын поэзий
теҥызше» тӱҥалеш. Тудын мурйогынжо калык коклашке кумдан да кӱкшытын шарлымыже
50-ше ийла кыдал дене кылдалтын. Самырык рвезе Москосо Сылнымут институтышко
савыктен лукмо книгаже дене пураш шонен, тидлан пенгыдын ӱшанен да 1954 ийыште
тудо ош тӱням ужеш манын, чонжым вучкен, но шке самырык ончалтышыж дене
ондалалтын. Туге гынат чонешыже ӱшан тулым ашнен, вуйым сакен огыл. Икымше
ойпогышкжо 1950-54 ийласе мурсаскажым поген. Ты паша деч вара тудын поэзий
шулдыржо чот лупшалатын, кӱшкӧ да кӱшкӧ нӧлталт шоген. Каласыман, самырык
почеламутчо лудаш йӧратен да лудмо книгаште келшыше оҥай верым посна блокнотыш
возгален шоген, тыгай блокнотшо икмыняре лийын. 1958 ий – Литературный
институтышто тунемме жапыште Валентин Колумб Моско воктенысе Переделкиныште
илыше  Галина лÿман  ÿдыр дене ушнен. 1959 ий кеҥежым, А.М. Горький лÿмеш
Литературный институтым тунем пытарымекыже, Валентин Колумб  Йошкар-Олашке 
толын. Творческий паша корныш рыҥ шогалеш. 1961-ше ийыште Валентин Колумб
писатель ушемын членже лиеш. Тунам тудлан 26 ий лийын. 1963 ийыште В.Колумб
Сибирьыш, Абакан-Тайшет кÿртньö корным чоҥымашке миен коштын. Тушто тудо ончыл
пашазе-новатор-влак дене мутланен. Коштмыж годым погымо поян фактический
материал негызеш «Келшымаш ола» очерк книгам 1964 ийыште луктын.

1958–1972 ийлаште В. Колумб «Тылат, имнем, шÿм-чон  гимнем» почеламут-влак
циклым возен. Колумб тыгак тале шымлызе, шочмо йылмыжын тамжым да ямжым возышо
мастар лийын. Тудо марий йылмын сылнылыкшым поснак умылен моштен. Тудо марий
мутвундым пойдарымаш верч толкыным тарватен, поэзийже ден илышым вораҥдаш,
тӱвырам нӧлташ лым лийде тыршен. 1968 ийыште Олык Ипай лӱмеш Кугыжаныш премийын
лауреатше лийын. Валентин Колумбын  ÿмыржо 1974 ий, 8 декабрьыште кÿрылтын.Тудо
улыжат 39 ийым илен, но ме тачат тиде лӱмым кугешнен ойлена, кумдан да келгын,
тыгодымак мунлын возымо мурпашаже-влакым куанен лудына.

В. Колумбын руш йылмыш кусарыме сылнымутшым тыгай книгаште муаш лиеш: Колумб В.
Ойырен чумырымо ойпого. Т. 3: Тÿнямбал да руш классике, рушлаш кусарыме
сборник-влак. Йошкар-Ола,  2007. С. 273-695.

Валентин Христофорович кусарыме пашалан нигунамат жапшым чаманен огыл. Тудо моло
иза-шольо автор-влакын творчествышт деке лишкырак лийын, нунын сылнымут
саскаштым пален шоген. Поэтын кусарыме произведенийже-влак моткочак шуко. Нунын
коклаште куба поэт Николас Гильен, венгр Шандор Петëфи, суас Габдулла Тукай,
чуваш Педер Хузангай, пошкырт Мустай Карим, мордва Никул Эркай да молат лийыныт.
Руш поэзийым ойлыманат огыл. Валентин Колумб Москваште, Литинститутышто тунеммыж
деч ончычат Н. Заболоцкийын, С. Есенинын, В. Маяковскийын, А. Сурковын, Н.
Тихоновын, А. Твардовскийын да молынат творчествышт дене сайын палыме лийын.

Финно-угор сылнымут денат Валентин Колумб мемнам палдара. Мордва поэт Артур
Морон, Евгений Пятаевын, венгр Шандор Петëфин, Юхас Ференцын, финн йылме дене
возышо инкер-финн Армас Хийрин, эстон Михкель Вескен да молынат почеламут ден
поэмылаштым ужына.

Тудо тыгак куштылгын да сотын йоҥгалтарен У. Шекспирын, И. Гётен
произведенийлаштым да моло касвел классикымат. Валентин Колумб чыла кусарыме
мутпогым пешак тÿткын ончен. Тыгодым марий ылмын чыла йöнжö денат тичмаш да
моштен пайдаланен.

Творчество корныш чолган тошкалше авторын  мурпашаже критикын шинчашкыже вашке
пернен. Сылнымут тергызе-влак Валентин Колумбын поэзийже  нерген кумыландыше
поро шомакым каласеныт. Республикысе писатель – влакын кокымшо съездыштышт шке
докладыштыже писатель ушем правленийын председательже Сергей Николаев  тыге
ойлен:

Валентин Колумб. «Ӱмыремым арам шым эртаре»: шарнымаш-влак / Лайд Шемъер
чумырен. Йошкар-Ола: Марий книга савыктыш, 1995. 352 с.

"Тольым ош тÿняшке да илаш ом вашке..." Шарнымаш, сценарий, конференций гыч
выступлений, почеламут да муро. Йошкар-Ола, 2010. 112 с. (Олык Ипай лÿмеш
Кугыжаныш молодежный премийын лауреатше, поэт Валентин Колумбын шочмыжлан 75 ий
темме вашеш).

Шакир С. Мыйын йолташем. В. Колумб нерген шарнымаш // Ончыко. 1977. 2 №. 100—101
с.

Валентин   Колумб // Ончыко, 1974. 6 №. 111 с.; Марий коммуна. 1974. 10 дек.;
Мар. правда. 1974. 10 дек.



https://mhr.wikipedia.org/wiki/%D0%92%D0%B0%D0%BB%D0%B5%D0%BD%D1%82%D0%B8%D0%BD_%D0%98%D1%81%D0%B5%D0%BD%D0%B5%D0%BA%D0%BE%D0%B2

Валентин Исенеков (Валентин Борисович Исенеков) (1935 Ӱярня 19, Шопкер — 1988,
Йошкар-Ола) — марий серызе,почеламутчо, журналист.

Валентин Исенеков 1935 ийыште ӱярня тылзын 19-ше кечынже Одо Элыште Карагӧл
кундемысе Шопкер ялыште кресаньык ешеш шочын-кушкын. Пошкудо Суас Элыште Агрыз
кундемысе Буймо шымияш школышто тунемын. 1950 ийыште, шымияш школым тунем
пытарымеке, Чолман ден Юл эҥерлаште сплавщиклан пашам ыштен. Вара Йошкар-Оласе
культпросвет школышто шинчымашыжым нӧлтен, специалист лийын, шочмо Шопкер
ялышкыже пӧртылын да клуб вуйлатышылан тыршен.

1961 ийыште Валентин Исенеков Н.К.Крупская лӱмеш Марий пединститутыш тунемаш
пурен, но тунеммашым коден. 1963-1965 ийлаште Провой кундемысе «Передовик»
газетыште пашам ыштен. Н.К.Крупская лӱмеш Марий пединститутым заочно тунем
пытарен.

Шочмо йылме деке йӧратымаш Валентин Исенековлан землякше, писатель Илья
Ломберский деч куснен. Латкумияш Валентин Илья Михайлович деке шочмо ялышкыже,
Ныргындышыш, палыме лияш миен.

Валентин Исенековын почеламутшо-влакым руш, одо, суас йылмылашке кусарыме. Тудо
шкеже А. Пушкинын, С. Михалковын, Г. Тукайын, М. Джалильын сылнымутыштым
марлаҥден.

В.Исенеков шымлымаш пашамат шуктен. Марий АССР-ын калык писательже Никандр
Лекайнын усталык биографийжым радамлен, кум том дене савыктен лукташ чумырен.

Валентин Исенеков альманахым, тӱшка сборникым, нунын коклаште «Эрвий», «Пионер
тулойып», «Герой пионер-влак» книгалам чумырымаште чот тыршен. Кугу Ачамланде
сарыште лийше писатель-влак нерген «Арслан тукым» очерк сборникым чумырен. 1967
ийыште В.Исенеков «Ямде лий!» газет редакцийыш пашаш толын. Тыште ӱмыржӧ
кӱрылтмеш тыршен. «Ямде лий» газет редакцийыште 21 ий пашам ыштыме жапыште йочан
койыш-шоктышыжым сайын умылен моштен. Сандене йочаланат произведений-влакым
возен. Тиде – «А гыч Я марте» (1975), «Шӱдыр» (1980), «Мемнан Мики» (1986).

«Тыматле ласка койышыжо, ушан шомакше дене Валентин Исенеков самырык
возышо-влакым пашалан туныктен, полшен, таратен, кумылаҥден шоген. Молын семын
самырыкын материалжым удырен-рожген кышкаш тӧчен огыл, пырля каҥашен, келшыше
ой-шомакым муаш полшен», – возен прозаик Геннадий Алексеев.

В.Б.Исенеков лӱмеш премийын лауреатше лӱмым сеҥен налше юнкор да
литературно-творческий кружок-влак: 2013 ий – Морко район Шӱргыял школ, 2012 ий
– Кужеҥер район Ӱштымбал школ («Кӱдыроҥгыр» кружок), 2011 ий – Волжский район
Карай школ, 2010 ий – У Торъял район ТоштоТоръял школ, 2009 ий – У Торъял район
Немда школ, 2008 ий – Кужеҥер район Шӱдымарий школ, 2007 ий – Морко район
Токперде школ, 2006 ий – Морко район Коркатово школ, 2004-2005 ийла – Волжский
район Сотнур школ, 1999 ий – Морко район Кокласола школ, 1998 ий – Волжский
район РушШайра школ. 2014 ийыште В.Исенеков лӱмеш премийым Кужеҥер район
Коҥганур школ сулен налын.



https://mhr.wikipedia.org/wiki/%D0%92%D0%90%D0%97-2109

Ваз-2109 Спутник/Samara ( официальный огыл лӱмжӧ- Девятка)- легковой ончыл
приводан,хэтчбек кузован автомашина. ВОлжский автомобильный заводышто 1987-2004
ийлаште серий дене лектын шоген. Кызыт Украиныште "Богдан" марке дене (двигатель
1600 куб.см) серийно лектын шога. Тужвал тӱс дене Ваз-2108 автомобильын вич
омсан версийжым ончыкта.

Автомобильым 1987 ийыште серийно лукташ тӱҥалыныт. Ондак тудым ныл цилиндр 8
клапан карбюратор бензин двигатель дене луктыныт. Двигательын куатше 1100, 1300
ден 1500 куб.см. лийын. 1991 ийыште автомашинан ончылжын у дизайн лектын. У
тӱжвал ончыл сынан автомашинам седан Ваз-21099 автомобиль дене пырля луткаш
тӱҥалыныт. 1994 ийыште автомашинаш 4 цилиндран 8 клапанан 1500 куб.см. куатан,
инжектор Ваз-21111 двигательым шынденыт.



https://mhr.wikipedia.org/wiki/%D0%91%D1%83%D1%82%D1%8B%D1%80%D1%81%D0%BA%D0%B8%D0%B9_%D0%BA%D0%B0%D0%B7%D0%B0%D0%BC%D0%B0%D1%82

Бутырский следствий изолятор (Моско оласе 2 №ан следствий изолятор; тыгак
Бутырская тюрьма, «Бутырка» лӱм дене палыме) — Москосо следствий изолятор ,
столицын эн кугу казаматше, Российысе казамат-влак кокла гычын ик эн палыме.
Тверской Административный округын Тверской район , Новослободский урем 45-ше
№-ан пӧртышто , Бутырский аралтыш воктене верланен.

Екатерина II кугыжа годым Бутырский куторышто Бутырский гусар полкын казармыжым
чоҥеныт. Воктеныже пу каземат верланен.

1775 ий шорыкйол тылзын пуштмо Емельян Пугачёв колымаш приговор дечын ончыч
подвалыште чеп дене шинчырлыме шинчен. Кызыт казаматын ик башне тудын лӱмжым
нумалеш.

1784 ийыште Екатерина II кугыжа Москосо генерал-губернаторлан серышым воза. Тиде
серыш Бутырский аралтыш пелен казаматым чоҥашлан кӱштык лийын. Серыш пелен
ончыкылык казаматын кышкаржат лийын.

Казаматын полатшым кумдан палыме Москосо архитектор Матвей Казаков кышкарлен.
Бутырский полат ныл башне гыч шоген: "Пугачевский" (1775 ий марте-Кечывалвел) ,
"Полицейская" , "Северная" , "Часовая" . Бутырский губернский казаматын рӱдо
верыште 1782 ийыште Покровский черкым чоҥеныт. 1868 ийыште полат пересыльный
казамат лийын. Кажне ийын тудын гочын 30 тӱжем еҥ эртен. 1907 ийыште казамат
пелен следствий отделений , 1908 ийыште - каторжный отделений почылтын.
Революций деч ончыч казамат пелен столяр, книга ургымо,кем ургымо, вургем ургымо
мастерской-влак верланеныт. Тыгак Сибирьыш каторжник-влак дене пырля кайыше
ешыштлан Сергиево-Елисаветинский приютым почыныт.

Л.Н.Толстой "Воскресение" романжым возымо годым 1899 ий шорыкйол тылзын
Бутырский казаматын эскерышыж деке И.М.Виноградов деке коштын да казаматысе илыш
нерген йодыштын. 1899 ий вӱдшор тылзын Толстой Бутырский казаматыш миен.
Сибирьыш колтымо арестант -влак дене тудо Николаевский вокзал марте каен.
Варажым тиде корным шке романыштыже сӱретлен ончыктен. 1905 ий теле тылзысе
пуламыр дечын вара дружинник-влак ( тӱҥ шотышто Миусс трамвай паркын
пашазыже-влак, тыгак савёловский ден брест кӱртньыгорно пашаеҥ-влак) казаматым
кугыжаныш сарзе вий дечын сеҥен налнешт улмаш, но конвой команде нуным чактарен
кертын; кучедалмаш теле тылзын 14 кечыже марте шуйнен, кунам Миусс паркым драгун
отряд сеҥен налын. 1906 ийыште Бутырский казаматыште каторжный отделенийым
почыныт ( "Временный централ" ). 1905-1910 ийлаште казаматыште Иван Каляев,
Николай Шмидт, "Очаков" крейсерыште пуламырым нӧлталше матрос-влак , Владимир
Маяковский шинченыт.

1908 ийыште Бутыркыште иллюзионист Гарри Гудини лийын. 28 минут жапыште тудо
лӱмын Моско гыч Сибирьыш арестант-влакым наҥгаяш келыштарыме яшлык гычын эрыкыш
лектын кертын. Гуддиним чеп дене шинчырленыт, йолышко кӱм сакеныт, яшлыкыш
петыреныт, яшлык петыртышым пырдыж пелен темдалыныт , но иллюзионист чыла
нелылкым сеҥен кертын.

1911-1917 ийлаште Бутыркыште Н.И.Махно шинчен. Чыла политзаключённый семынак,
тудым Пургыж тылзыште эртыше революций деч вара эрыкыш луктыныт. 1917 ий ӱярня
тылзын 1 кечынже Бутырский казамат гычын 6 ийлан эрык деч посна кодымо Феликс
Дзержинский лектеш.

Октябрь революций деч вара Бутырка дене следственный да пересыльный казамат
семын пайдаланеныт. 1921 ийыште тиде казаматыште командарм Ф.К.Миронов шинчен.
Tиде ийынак тудым часовой пуштын. 1922 ийыште казамат кумдыкысо черкым
петыреныт.

1937-1938 ийласе Кугу террор годым кажне камерыште 170 еҥ наре шинчен. Тудо
жапыште казаматыште 20 тӱжем наре еҥ шинчен. Тӱжем дене арестант-влакым
следствий пытымеке лӱен пуштыныт.

1930-1940-ше ийлаште Варлам Шаламов,Осип Мандельштам, Сергей Королёв, Александр
Солженицын, Евгения Гинзбург, Борис Фомин шинченыт.

Кугу Ачаэл сар жапыште казаматын икмыняр ужашыжым сарзе ӱзгарым ыштыме
мастерскойыш савыреныт. Арестант-влак фронтлан сар-куралым ямдыленыт.

Бутырский казаматыште РСХА полемыште "17 мгновений весны" сериалын
эпизлодшо-влакым войзеныт.

Кызытсе жаплан казаматым Москон эн кугу следствий изолятор семын кучылтыт. Тиде
20 утла кум пачашан илыме комплекс. 1980-шо ийлаште казаматым кугемдашлан шуко
пачашан илыме пӧртым пуэныт. Чылажге Бутыркыште 434 камера, нунын кокла гычын
101-ше - 6x12 кугытан. Пырдыжысе вургем сакалаш келыштарыме ишке-влак раш ойлат:
шке жапыштыже тыгай кугытан камерыште 25 еҥ наре кучаш палемдыме. Эше 301 камера
изирак кугытан улыт. Тушто лачак 4 еҥ наре веле кучаш лиеш. 32 карцер
дисциплиным пудыртышо-влакым туныкташ келыштаралтын.

Кокла чот дене Бутырский казаматыште 3 тӱжем 500 еҥ деч утла шинчышаш огыл,
кызытсе жаплан тушто 2 тӱжемат 700 еҥ эрык деч посна шинча. Казщаматын
реконструкцийым эртарыме дечын ончыч 75 квадрат метр кугытан камерыште 60 еҥ
наре лийын кертын. Нуно 3-4 смена дене маленыт (1996 ийыште тыгай камерылаште
120 еҥ наре лиеден).

1994 ий ага тылзын икмыняр ончычсо арестант, Сибирякын (Сергей Липачинскийын)
вуйлатымыж почеш "авторитет-влак" Бутырский казаматыште шке йолташышт -влакым
ужаш шонен пыштеныт. Тидланже Бутыркын сотрудникше-влак дене кутырен келшеныт.
Но милиций-пашаеҥ-влакын тӱткылыкыштлан кӧра 34 еҥым кученыт. Казаматын 2
пашаеҥжым ик ийлан эрык деч посна коденыт , шукыштым паша гыч кораҥденыт але
сулен налме канышыш колтеныт.

Пытартыш ийысе ик эн кумдан палыме Бутыркысе арестант-влак кокла гычын Владимир
Гусинскийым палемдыман. Тудо 2000 ий пеледыш тылзын кум кече шинчен. 2009 ийыште
адвокат Сергей Магницикй изоляторын шкет камерыште колен. Тиде кугу шомакым
калык коклаште луктын.

2008 ий шорыкйол тылзын 28 кечынже титак касартыш Федеральный кугыжаныш службын
директорын алмаштышыже Владимир Семенюк журналист-влаклан интервьюм пуэн. 1971
ий гычын казамат пелен тоштер пашам ышта. Тиде тоштерыш экскурсий дене
юридический лицан йодмашыж почеш веле пураш йӧн уло.



https://mhr.wikipedia.org/wiki/%D0%91%D0%BE%D1%80%D0%B8%D1%81%D0%BE%D0%B2,_%D0%98%D0%BE%D1%81%D0%B8%D1%84_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Тыныш Осып (Иосиф Алексеевич Борисов) (1893 Вӱдшор 1, марий Эл Юлсер кундем
Куршамбал ял — 4 Вӱдшор 1971, Йошкар-Ола) — марий серызе. Тудо 1893 ий вӱдшор
тылзын 1 кечынже Юлсер кундем Куршамбал ялеш шочын. Озаҥысе учительский школым,
Марпединститутым тунем лекме деч вара, тÿрлö школлаште туныктышылан тыршен.
1937-1943-шо ийлаште йоҥылыш титаклымылан кöра лагерьыште лийын. Вара уэш
педагогик пашаш пöртылын. Тыныш Осып – марий театрын шындыме икымше пьесын
авторжо. «Закон шӱмлык» спектакльым 1919-ше ийыштак ончыктеныт. Тыгак Тыныш Осып
– ятыр тунемме брошюрым, учебникым, йылме шымлымаш пашам савыктен луктын. Суапле
пашажлан «Знак Почёта» орден дене палемдалтын.



https://mhr.wikipedia.org/wiki/%D0%91%D0%B8%D0%BD%D0%BE%D0%BC%D0%B8%D0%B0%D0%BB_%D0%BD%D0%BE%D0%BC%D0%B5%D0%BD%D0%BA%D0%BB%D0%B0%D1%82%D1%83%D1%80

Кокмутан номенклатур але Биномиал номенклатур (англичанла Binomial nomenclature)
— ботаникыште да зоологийыште кучылтмо илыше тӱрлык-влакым лӱмдашлан радамлык.
Зоологийыште тиде номенклатурым 1953 ий гыч кучаш тӱҥалыныт. Тиде радамлыкым
Линне Карыл шонен луктын. Янлыкым да пушенгым лӱмдымаш пытартыш версийым
Зоологий номенклатурын калык кокласе код-влакыште да Ботаник номенклатурын калык
кокласе код-влакыште муаш лиеш.

Кокмутан номенклатурын тӱҥ шотшо тыгай: кажне тӱрлыкын лӱмышто кок ужаш(мут)
уло: урлык лӱм да тӱрлык лӱм (тӱрлык лӱмым эше тӱрлык эпитет маныт). Мутлан,
Homo sapiens - тиде айдеме тӱрлыкын шанче лӱм. Шанче лӱмыштӧ кажне ужаш (тачысе
шанче) латин йылме дене возалтеш але латинлыме мут сын дене.

Кокмутан лӱмым чӱчкыдын латин лӱм маныт. Туге гынат, биологий шанчызе-влак да
филологий шанчызе-влак шанче лӱм маныт, "латин лӱм" огыл.



https://mhr.wikipedia.org/wiki/%D0%90%D1%80%D0%B1%D0%B0%D0%BD_%D0%9C%D0%B8%D0%BA%D0%B0%D0%BB_%D0%9C%D0%B8%D0%BA%D0%BB%D0%B0%D0%B9

Николай Арбан (Николай Михайлович Деревяшкин) (1912 Кылме 30 — 2 Ага 1995) —
марий серызе, драматург, семлызе, сӱретче, балейтместер.

Арбан Микал Миклай, ончычсо тукымлӱмжо Деревяшкин, 1912 ий 30 Кылме тылзыште
Маскасола кундем Арбан ялыште кресаньык ешеш шочын. Тунам илыш йӧсӧ лийын гынат,
самырык рвезе шонен пыштымыжым мучаш марте шукташ тыршен, эше тӱҥалтыш школышто
тунеммыж годымак шке мастарлыкшым ончыктен: моторын сӱретлен, пырдыж газетым
луктеден, скрипке денат шокташ тӧчен. Тӱҥалтыш школым тунем пытармеке, Арбан
Йошкар-Оласе шымияш школышто тунемаш тӱҥалеш, тыге сымыктыш деке утларак лишемаш
у йӧн лектеш. Школышто тунеммыж годым театрыш корным такырта. Шымияш школым
тунем лекмек, Арбан Миклай театыр пеленсе декоративне устапӧртыш сӱретчелан
пашам ышташ пура: афишым возкала, спектакльлан декорацийым ямдылкала. Полмезе
рвезын пашаче улмыжым шижын, Марий сем-театыр техникумыш пураш манын, тудлан
курсыш тунемаш каяш темлат.

1929 ийын театыр студийыш у тӱшкам погат. Арбанат тушко йодмашым воза.
Театырыште пашам ыштыме годым массовкышто модмыжым шотыш налын, тунемаш экзамен
деч посна пуртат. Тиде студийыште Арбан ик ийым веле тунемеш, тудлан Москош
театральный сӱретчелан тунемаш каяш путьовкым кучыктат. А Москоште марий рвезым
вес увер вучен: Пӱтынь Ушем сӱретче училищын декоративне пӧлкам Ленинградыш
кусареныт. Садлан Миклайлан корным умбаке шуяш верештын. Туге гынат черланымылан
кӧра эмлызе «Ленинградыште илаш ом темле» манме справкым кучыкта.

Арбан Миклайлан Йолшкар-Олаш пӧртылаш логалын. Тиде ийынак сем-студийыш
экзаменым кучымек, Арбан Миклай скрипке пӧлкаште тунемаш тӱҥалеш.

Арбан Миклай сем-театыр училищым 1934 ийыште тунем пытара. Лач тиде жапыште тудо
сылнымут дек шӱмаҥын, шкежат возкален ончен. Николай Арбан сылнымут пашан ик эн
неле ужашыштыже – драмыште - шке вийжым тергаш тӱҥалеш, лач тыште моштымашыжым
тапта, усталыкшым ончыкта.

Николай Арбан Горьковский куснымо опер театырын артистше семын пашам ышта,
1935–1937 ийлаште Йошкар Армий радамыште служитла. Йошкар-Олаш пӧртылмеке,
Маргосфилармонийыште да Марий театырын оркестрыштыже шокта, тыгодымак мурым
возкала, тӱрлӧ койдарчыкым шында. Вес ганаже нунышт Арбанын комедийлаштыже шке
верыштым муыт. 1941–1942 ийлаште Микал Миклай сар оркестыр дене пырля кужу
фронтовой корным эртен, тидыже илышым ужмаште, шере-кочыжым палымаште поснак
палдырнен. 1944 ийыште Миклай «Янлык Пасет» драмым воза, тудым Марий театр шошым
модын ончыкта. Спектакльым калык пеш шокшын вашлиеш. Серызын икымше драмыжым
виктер кӱкшын акла да тудлан Марий АССР сымыктышын сулло пашаеҥже лӱмым пуа.

Кумдан палыме «Кеҥеж йӱд» комедийым 1946 ийыште возен шукта. Тудо сар деч варасе
тыныс илышым ончыктышо сылнымутын икымше саскаже лийын. Арбан Миклай шке
пьесылаж дене йоршеш у – лирический сем комедий – жанрым почын.

Марий сылнымутын вияҥ толмаштыже изи огыл надырым шотыш налын, 1954 ийыште Арбан
Микал Миклайым ССРУ серызе ушемыш пуртат.



https://mhr.wikipedia.org/wiki/%D0%90%D0%BD%D0%B4-%D0%B2%D0%BB%D0%B0%D0%BA

Анд але Анд-влак — эн кужу континентальне курык тупрӱдӧ, Кечывалвел Америкыште
верланен. Андын кужутшо 7 000 км, лопкытшо - 200-700 км (18° кечывалвел да 20°
кечывалвел лопкыт коклаште эн кумда улеш), кокла кӱкшытшӧ 4 000 м. Анд шым
Кечывалвел Америкысе эл гыч шарла: Аргентине, Боливий, Чили, Колумбий, Эквадор,
Перу да Венесуэле.

Анд икмыняр ужашыш шеледалтеш, нуно кыдал волем дене ойыралтыт. Андыште икмыняр
кӱкшӧ плато верланен, ижо платошто тӱҥ олала верланеныт, мутлан, Кито, Богота,
Арекипа, Медельин, Сукре, Мерида, Ла-Пас. Альтиплано плато - Тибетысе плато деч
вара тӱняште кокымшо кӱкшытан плато.



https://mhr.wikipedia.org/wiki/%D0%90%D0%BB%D1%8C%D0%B1%D0%B5%D1%80%D1%82%D0%B8%D0%BD%D0%B0_%D0%98%D0%B2%D0%B0%D0%BD%D0%BE%D0%B2%D0%B0

Альбертина Иванова (Альбертина Петровна Аптуллина – Иванова) (1954 Сорла 11,
Кужеҥер кундем, Шойдӱҥ ял) – марий серызе, почеламутчо, кусарыше, СССР (Россий)
серызе ушемын йыжъеҥже, Марий Эл Республикысе сымыктышын сулло пашаеҥже, Олык
Ипай лӱмеш Кугыжаныш премийын лауреатше.

Рифме дене кылдалтше мут-влак текстыште идейым почын пуымаште тӱҥ улыт: леве –
лыве, садернам – шулдырлам, вашмутым – мутым, каласем – ойлен. Нуно лирический
геройын состоянийжым, тудын кӧргыштыжӧ тӱрлӧ шижмаш кучедалмым ончыкташ полшат.

Философия нынешних «хозяев» жизни одна – деньги. И нет у них идеалов, нет и
Бога. Мир зла и насилия, где господствуют обман и предательство, душит все
живое, светлое. Противостоять этому очень сложно. Мать же хочет сохранить душу
сына в чистоте. Рассуждения о сегодняшней жизни постепенно переходят на более
личностную плоскость, полемика принимает все более острый характер. Неприятие
жестоких законов грязного мира приводит Виталия к тому, что в нем пробуждается
ненависть ко всему и всем. Упреки матери вызывают в нем смех, насмешку. Реплика
Марины «А счастье каждый строит своими руками» вызывает даже сарказм. Виталий
раньше в матери видел бога, удивлялся ее жизнестойкости, силе духа, доброте,
большой духовности. Мать сейчас тревожит одно: сын ломается. Она пытается помочь
ему словом. Ведь зло калечит душу, слепит глаза.

(Бояринова Г.Н. Проблема характера в современной марийской драматургии:
монография. Йошкар-Ола, 2005. С. 103 – 108).



https://mhr.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B9_%D0%91%D0%B8%D1%80%D1%8C

Алексей Изибаев-Бирь (26 Шыжа 1952 ий, Пошкырт Эл Мишкан кундем Кемий ял) —
марий мурызо, рушлаат, марлаат йоҥгалтара. Йӱкшӧ ныл октавыш шуеш.

Алексей Русаевич Изибаев-Бирь 1952 ийын 26 октябрьыште Пошкырт республикысе
Мишкан район, Кемий ялыште шочын. Тусо кыдалаш школым тунем пытарымеке,
1972-1974 ийлаште армийыште служитла. Салтак лийме жапыште
вокально-инструментальный ансамбльыште шоктен.

1987 ийыште Марий Элышке толеш. Тунам марий эстраде йол ӱмбаке шогалаш гына
тӱҥалын. Ондак В.Куприяновын, А.Яшмолкинын, варарак С.Маковын, В.Захаровын да
В.Кульшетовын мурыштым радио дене йоҥгалтарен. Варажым Изибаев марий муро-влак
дене репертуарым ыштен шуктенат, телевидений денат, посна концертлаштат чӱчкыдын
выступатлаш тӱҥалеш. Тудым тӱрлӧ фестиваль ден конкурслашке ӱжыт. Мутлан, 1988
ийыште Озаҥыште Юл да Урал кундемысе композитор-влакын фестивальыштышт
участвоватла. Марий республикын артистше семын Москосо сценышкат лектеш. 1990
ийыште Всесоюзный телевидений дене Алексей Изибаев-Бирьын пел шагаташ концертшым
ончыктеныт.

Тиде ийыштак «Кас» эстрадный группым пога. Гастроль дене Татарстан ден
Башкортостан, Казахстан республикла, Свердловск да Тюмень областьла гоч эртеныт.

Марий тӱвыраште тыршымыжым кӱкшын аклен, Алексей Русаевич Изибаев-Бирьлан 1990
ийыште Олык Ипай лӱмеш премийын лауреатше, 1998 ийыште Марий Эл Республикын
сулло артистше лӱмым пуымо.



https://mhr.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B5%D0%B2,_%D0%AF%D0%BA%D0%BE%D0%B2_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Яков Алексеевич Элексейн 1893 ийыште Марий АССР, Морко кундем, Кумужъял
сельсовет, Вончыдӱр ялысе кресаньык ешеш шочын. Еш кугу – 17 еҥан, но
лудын-возен моштышо иктат лийын огыл. Кучымо мландыште кинде шагал шочын,садлан
илен лекташ пашам пелне,утларакшым чодыраште,смола заводышто,ышташ логалын. Яков
Алексеевичат изинекак пашам ышташ тӱҥалын. «Кугыеҥ дене пырля мыйым иктаж пашам
наҥгаеныт гын,мый ала-могай пиалан еҥлан чучынам»,- манеш тудо шке илышыж нерген
возымаштыже.

Первый империалист сар тӱҥалмек, Яков Алексеевич фронтла гыч толшо тӱрлӧ
уверанарым калыклан лудеш, умылтара.1916 ий 1 январьыште шкенжымат салтакыш
налыт. Сар жапыште Яков Алексеевич пулемётчик лийын кредалеш. 1917 ийысе первый
революцийым пулемёт воктенак вашлиеш. Кугыжам сӱмырымӧ деч вара тудым Солдатский
Комитетыш сайлат. Октябрь революций годым Яков Алексеевич Украиныште лийын.1918
ийыште тудым мӧҥгӧ колтат. Мӧнго толмек, Яков Алексеевич Морко велне Совет
властьым пеҥгыдемдаш полша,ялысе уполномоченныйлан коштеш,Краснококшайский
уездный Совет съездыште участвоватла. 1919 ийыште тудым Мушеран тӱҥалтыш школын
вуйлатышыжлан шогалтат, тиддеч вара Яков Алексеевич эртак туныктышылан ышта,
тунамак калык коклаште мер пашам виктара. Кугу Авамланде Сар жапыште Яков
Алексеевич Ленинградский Военно-Воздушный Академийыште турло озанлык пашам ышта,
«За победу над Германией в Великой Отечественной войне 1941-1945 гг.» да «За
доблестный труд в Великой Отечественной войне » медаль-влак дене наградитлалтеш.
Я.Элексейн кучык жап черле лиймек, 1965 ий 5 январьыште колен. Литературыш
Я.Элексейн газет гоч толын. 1919 ийыште РКП(б) Казанский губком
пропагандист-влаклан «Йошкар-кече» газет редакций пелен кум арняш курсым почын.
Тиде курсышто Я.Элексейнат тунемын. Курс гыч портылмек, тудо ял илыш нерген
турло заметкым марий газетлашке да журналлашке возаш тӱҥалын.

Совет кучем сеҥымеке, тунеммаш, материалистический мировоззрений шемер марий
коклаштат шарла. У илыш сеҥен толмылан кӧра тошто койышлан, пычкемыш илышлан
олян-олян чакнаш верештеш. Тидым писатель раш ужын да ятыр ойлымаштыже ончыктен.



https://mhr.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%AE%D0%B7%D1%8B%D0%BA%D0%B0%D0%B9%D0%BD

Александр Юзыкайн (Александр Михайлович Юзыкайн) (1929 Ӱярня 12 Пошкырт Эл,
Эльян кундем, Чормак ял - 17 Теле 1996, Йошкар-Ола) - марий серызе. «Кугызан
вуй» («На царской горке») (1967), «Маска вынем» («Медвежья берлога») (1972),
«Тулото» («Костёр») (1978), «Эльян» (1979) роман-влакын авторжо. 1988 ийыште С.
Г. Чавайн лӱмеш кугыжаныш премийын лауреатше чап лӱмым сулен. 1996 ий гыч Марий
Элын Калык серызыже.

Кӱшыл шинчымашым погымеке Туныктышо-влакын квалификацийым нӧлтымӧ Марий
институтышто методистлан ыштен, книга савыктышыште редакторлан тыршен,
МарНИИ-ште изирак шанче пашаеҥлан ыштен, радиовещаний корреспондент да
редакторлан, «Ончыко» журналын литсотрудникшылан пашам ыштен.

Александр Юзыкайнын произведенийже-влак (роман-влак кокла гыч чыланат) руш
йылмышкат кусаралтыныт, Йошкар-Олаште да Москошто. Южо произведенийже-влак
азербайджан, тувин, латыш, эстон, узбек, венгр, якут, казах, суас, пошкырт,
чуваш йылмылашке кусаралтыныт.



https://mhr.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9F%D0%B5%D1%82%D1%80%D0%BE%D0%B2

Александр Алексеевич Петров (26 Ага 1967, Куженер кундем Кожласола (Мари-Олма) —
марий драматург, «Кугарня» газетын тӱҥ редакторжылан тыршен.

Куженер кундемысе Кожласола (Мари-Олма) ялеш кресаньык ешеш шочмеке, Кугу
Лаждӱрысӧ да Юледӱрысӧ школлаште тунемын. 1986 ийыште Марий кугыжаныш
университетыш кӱшыл шинчымашым погаш пурен, кок пытартыш курсым заочно тунем
эртен. Историк специальностьым налын.

Паша корныжым 1989 ийыште Шернур комсомолын райкомыштыжо тӱҥалын, вара РОНО-н
методистшылан тыршен. 1992-1994 ийлаште Куженер кундемыште фермер озанлыкым
вуйлатен. Ялозанлык деч вара вигак журналист пашашке куснен. «Марий Эл» газет,
«Марий Эл» ГТРК-ште пашам шуктен. 2004 ийыште Александр Петровым «Кугарня»
газетын директор-тӱҥ редакторлан шогалтеныт. 2009 ий гыч Петров А.А. Кугыжаныш
Погын Вуйлатышын пресс-секретарьжылан тырша.

Эше школыштак тунеммыж годым возгалаш тӱҥалын. Икымше почеламутшо теле нерген
ыле, тыгакак лӱмдалтын («Теле»), тудым "Ямде лий" газетыште 1980 ийыште
савыктеныт. МарКУ-што тунеммыж годым марий калыкын эртыкшым шымлаш кумылаҥын,
тиде варажым усталык пашаштыже кугу кышам коден. Икымше почеламут да поэме
книгажым автор "Марий улам - чонем марий" лӱмден (2003). Марий самырык театр
2000 ийыште "Пиал дек кайыме корно" пьесыж почеш спектакльым шынден. Варажым
драматург "Адак омсашке тӱкалат" комедий-фарсым возен, да тудын мучашыжым -
"Пупкин ӱдырым налеш" пьесым. Тудо ийыштак Майоров-Шкетан лӱмеш марий кугыжаныш
драме театр Александр Петровын «Кронуш» историй легендыж почеш постановкым
шынден. Тӱвыра, печать да калык-влак пашаш шотышто министерствын, Марий Эл
Республикын правительствыжын, Марий Эл Республикын Кугыжаныш Погынын чап
танык-влак дене палемдалтын.



https://mhr.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2,_%D0%90%D0%BB%D0%B5%D0%BA%D1%81%D0%B5%D0%B9_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Алексей Александров-Арсак (Алексей Александрович Александров) (1938 кылме 11 —
2009) — марий серызе, мурызо, почеламутчо.

Кылме тылзын 11 кечынже 1938 ийыште Волжский районысо Шайрамбал ялеш шочын. Но,
туге гынат, чынжым тудо 7 ноябрьыште 1938 ийыште ош тӱняш лектын. Тыге Элексейын
ачаже каласен ыле. Кугу сарын шужен ийлаштыже шинчаланшудым, полдыраным поген,
ньогаж годымак Карайлоп ден Васек олыклаште шудым солен, удырен-овартен, Кишкан
купышто чодыра емыжым поген… Война чарныме 1945 ийын Шарибоксад тӱҥалтыш школыш
кугу сумкам сакен кая. Татьяна Васильева первый кум ийыште икшывын чонжым шке
поро кумылжылан, шинчымашыжлан келшышын «нӧштылеш», тылеч вара эн йӧратымышке
савырна: тудын деч порын, чытыдымын йодын моштышыжо лийынат огыл, кузе гына
вурсен огыл. Мӧҥгыштет уроклан ямдылалт толын отыл гын, паша пытыш, йӱд марте
парт коклаште шинчыкта. Нылымше классыште туныктышо Екатерина Лукаева эстафетым
налеш, тудыжо ныжылгырак. Мӧҥгыштыжӧ йочаж-влак дене шукырак шинча улмашат,
классыште ӱстембак вуйым пышта да нералтен колта. Икшыве-шамыч шы-ы-ып шинчат:
помыжалташ огыл ыле, уке гын вет йодышташ тӱҥалеш. А Арсакын, чынжым ныл класс
марте сумкаште ик книгат лийын огыл, тӱрлӧ явала веле коштын. Мо оҥайже,
почеламутым ик гана лудмаштак ушыш пыштен, уэш ончыде каласкален кертеш ыле гын,
арифметика дене чот орланен. Элексейлан арифметикым туныкташ пӱралтын
вараже…самодеятельный композитор Василий Очетовлан. Чынак, Юмын корным иктат ок
пале, мо ӱмыр йыжыҥыште ышталтеш. Доска воктене шинчажым кумен, парня дене
ончыктылын-ончыктылын, йоча-шамычым шотлаш туныктен. Да Алексейлан пӱрышыжӧ
пуйто шинчам почеш: теве кузе кӱлеш шотлашет. Тулеч вара точный манме
элементарный наукет ончыкылык писательын вуйыштыжо волгалтеш. Визымше классым
моктымо грамота дене пытара. Умбакыже эртышаш класслаште эн сай тунемше лийын
шогалеш. Колятул лампе полшымо дене коҥгамбал шокшышто котомка дене кондымо
книгалам лудеш. Конаковын, Николаевын пьесылаштым йӧратен шында. Школ
библиотекыште тичмаш пӧлка дене чумыргышо «Пиалан илыш», «Марий альманах»,
«Родина верч» журнала гыч иктыжымат окыде ок кодо. Горькийын ондаксе
ойлымашыже-влак, «Мать» романже уэш-пачаш рвезын кидышкыже толыт. «Жизнь Клима
Самгина» романыш шумек иже чарнен шогалеш, ок кай роман, ушыш ок пуро. Вараже –
пединститут. Эн шыгырже – лудмо зал, 73-шо аудиторий, оласе рӱдӧ библиотека.
Марий але руш йылме кабинетлаш пурашат ок лий, вер уке. Студент чонлан эн
йоҥгалтшыже, эн чеверже Марий театр лийын. Кажне спектакль нунылан пайрем семын
эртен да илышын чӱдын толшо сылнылыкышкыже омсам почын пуртен. Кугурак курсыш
шумек, ик киномат коден огыл, шукыжым уэш-пачаш ончен. А сылнымут пашалан
негызым Сотнур школышто туныктышо кумдан палыме Михаил Исиметов пыштен,
кида-кида возымо журналымат лукташ тӱҥалыныт. Элексеят кум-ныл почеламутым
чумыртыл ончен. Институтышто лачымын сераш тӱҥалеш. Геннадий Чемеков, Геннадий
Пирогов, Николай Куторов, Олег Герасимов, Петр Константинов, Георгий Галкин,
Николай Белоусов, Иван Иванов… Михаил Тихонович Сергеев литкружокым вуйлата.
Элексейын икымше почеламутшо «Марий коммуна» газетеш 1956 ийын лекте. Тылеч вара
чыла марий газетыште почеламутшо-влак уна лийыт. Тыгак басньымат сера. Институт
деч вара армий радамым эртен, возымыжым чумырен. Писатель ушемыш пуэн. Тунамсе
отсек Семен Вишневскийлан келшат. 1968 ийын «Йолгорно» первый почеламут
сборникше тӱням ужеш. Кокымшо книга 1993 ийын гына савыкталтеш. 1985 ий кеҥежым
мӧҥгыштыжӧ изи икшыве-шамычым ончаш нянька кодмек, койка йымач тошто чемоданным
шупшын луктеш. Лучко ий ойлымашыже-влак тушто тарваныде киеныт. Чыла лудын
лектеш. Пытартыш кугу произведенийже «Ончыко» журналын кок номерешыже
лудшо-влакын «йол ӱмбалне шогыктен» лудыктыш. «Каче таҥ» повесть Алексей
Александрович Александров-Арсакын, шке ялыштышт манмыла, Сакар Ольошын, эн шотан
повестьше-влак кокла гыч рӱдыжӧ. Мут келшен гын, Арсак псевдонимже лач тиде
Сакар гыч ышталтын, слог-влакым веле верышт дене вашталтен шынден: Сакар-Арсак.
1994 ийыште тудым – «Ӱмыр кыл», «Шонымем, вучымем, йӧратымем», «Йолгорно»,
«Шымавуч» книга-влакын авторжым – Россий Федераций писатель ушем членыш пуртымо.
Пытартыш жапыште Алексей Александров-Арсак «Ончыко» журналыште «Роза» ден «Каче
таҥ» повестьлажым савыктен. Редколлегийын пунчалже почеш «Роза» повестьшылан
«Ончыко» журналын 1996 ийысе лауреатше лӱмым пуымо.

Анисимов Э. Тропинка выводит на большак // Мар. правда. 1998. 24 дек. Возышо еҥ
писатель лӱмым сулышаш: сылнымутышто – ойлымаш жанр // Марий Эл. 2008. 17 янв.
Галютин Ю. Шукертсек калык писательлан шотлен илем // Ончыко. 2003. № 11. С.
167-171. Галютин-Ялзак Ю. Шым Шайра гыч ик мастар // Марий Эл. 1998. 11 дек.
Егоров В. Мучаш марте яндар кодаш // Кугарня. 1998. 11 дек. Егоров В. Марий
сылнымут йогын: молан скрипка шортеш? // Ончыко. 2006. № 10. С. 182-185. МБЭ.
Йошкар-Ола, 2007. С. 19. Новиков В. Молан тӱшка озанлык сӱмырлен (А.
Александров-Арсакын «Агур» романже почеш) // Марий Эл. 2003. 12 дек. Писатели
Республики Марий Эл: автобиобиблиогр. сб. Йошкар-Ола, 2004. С. 7. Писатель таче
утышо // Марий Эл. 2005. 17 февр. Писателят – тушман, але Кузе ойлымаш шочеш //
Марий Эл. 1997. 11 янв. Поэзий кӱкшакаште: С. Николаевын «Эл шижме тат»
почеламут книга почеш шонкалымаш // Марий коммуна. 1988. 10 июнь. Роман кузе
шочын, але Интервью олмеш авторын вашмутшо // Ончыко. 2000. № 8. С. 89-91. У
вийым ушен, чолгалыкым ешараш // Марий Эл. 1997. 21 июнь. Шайра курык гаяк
нӧлталалтын шого… // Ончыко. 1998. 11. С. 173-174.

Писатель А.Александров-Арсак композитор В.Кочетовын илыш пӱрымашыж негызеш
«Скрипка шортеш» повестьым 2005 ий 6 номереш (103-157 с.) савыктен. Эчей Васек,
Кочетов Василий, марий калыкын эргыже сар деч ончыч кум ий наре Йошкар Армийыште
служитлен, мӧҥгӧ толшаш лишан Кугу сар тӱҥалеш. Тале артиллерист-наводчик неле
салтак илышлан вашке тунемын, лӱйкалымаште, кап-кылым шуарыме занятийлаште эре
ончылно лийын, эсогыл турникыштат «кечым» пӧрдын, йолташыже-влаклан – пример,
ӱшанле йолташ. Но сӧй тургымышто тудо шкенжын чолгалыкшым ончыктен ок шукто,
тылзе утла окруженийыште коштмеке, пленышке логалеш, ныл ий наре йот кундемыште
орлана. Изи, лапка капан лиймыжылан кӧра тудо йочала веле коеш, садлан
немыч-влаклан лӱдыкшын чучын огыл. Тудым яра паша вий, кул шотеш моло
военнопленный-влак дене пырля йытын заводышто пашам ыштыктат. Ик ий гыч Вазиль
(тыге тудым немыч-влак лӱмдат) тышеч куржеш, Касвел Белорусийыште адак фашист
кидыш верештеш. Ындыжым тудо тулык икшыве улам манеш, тыге угыч немыч озалан
пашам ышташ тӱҥалеш, сӧснам онча, кӱта. А ушыж гыч мӧҥгӧ мландыже ок лек.
Кулявый дене тарзе шотеш илыме годым, украина Оксанам колымаш деч утара, пырля
шолып куржыт. Автор немыч-влакын образыштым чоҥымо годым шем чия дене сӱретлымаш
деч кораҥеш, илышым чынрак почеш. Вет тунамсе Германийыштат
националист-шовинист, фашист-влак веле огыл иленыт, чыланжак ик расын весе деч
кӱшнӧ шогымо идей дене черланен огытыл, айдеме тӱсыштым арален коденыт, садлан
шке тарзыштымат чыланжак кырен орландарен огытыл. Васлин Кулявый манын лӱмдымӧ
озажат тудым жапыштыже пукшен-йӱктен, вургемымат пуэн, Эсогыл имне вӱта пелен
изирак пӧлемымат йӧнештарыкташ келшен, топчаныш шаралташ кӱпчык ден тошто
одеялымат пуэн. Ик шот дене Вазиль тувыран шочын манын кертына. Тудлан пленыште
пеш шукыжак неле-йӧсым ужаш ок перне. Но тудо айдеме, чонан, сай ден осалым
ойырен, сылнылыкым шижын моштышо. Кумшо оза деке логалмеке, тудо икана шоҥго
Гансын ӱдыржын скрипка дене шоктымыжым колеш, чонжо йӱлаш, вургыжаш тӱҥалеш да,
лӱдмашым сеҥен, сем ӱзгар дене шоктен ончаш йодеш. «О-о, теве тудо! Шӱмбел
йолташыже! Скрипка! Шекланен, кидеш шулен ынже кай маншыла, шыман кучыш
инструментым, ныжылгын ниялтен колтыш ӧрдыжшӧ гыч, вара ала-могай вий-кумыл
нӧлталтмыжым шижын, кидшым лупшале, скрипка пундашым тушкалтыш» (137-138 с.) –
воза автор, шинчалан койшо сӱретым сӱретла. Тудын кидыште семӱзгар я куанен
муралтен колта, я чоным корштарен шорташ тӱҥалеш. «Тиде кече, тиде кас деч вара
тудын шӱм-чонжо коршташ тӱҥале, чер перыме гаяк тиде коржмым шиже. Айдеме вет
тудо! Айдеме! Мӱшкырым гына темаш шочшо вольык, сӧсна огыл! Улыт дыр
тугай-влакат, таче мӱшкыр темын гын, йӧра. Таче эртыш гын, молыжо керек. Улыт,
улыт тыгайжат. Но Кочетов огыл! Можыч, але тугай-влакше шукынрак погынат,
шоныде, йӧсланыде, куаныде илышыже. Можыч, але нуныжо тӱняште эн пиалан улыт:
йӱдвошт ласкан малат, кечыгут пашазе вольык семын мом-гынат ыштат, кушко-гынат
каят. Вара адак кастене мӧҥгышкышт толын возыт… Но Кочетов ала-могай волгыдо
илышлан шочын, ала-могай кугу пашалан кушкын. Тидым тудо изинек умылен, шижын
шоген. Тунемын, ямдылалтын» <…>. Пӱтынь повестьыште тиде ужаш ик эн виян,
шӱм-чоным тургыжландарыше, кумылым тарватыше. Сар тӱҥалмекат, плен гыч кок гана
куржмекат, купышто колымашым вучен кийыме жапыштат тиддеч коч кугурак орлыкым,
йӧсым тудо шижын огыл. Тыште произведенийысе геройын кӧргӧ конфликтше эн пӱсӧ,
эн келге, кап-кыл сусыр чон сусырлан нигунам ок шу. Чон сусыр айдемым
черландара, вий-куатым налеш, колымашкат шукта. Садланак Эчей Васекын чон
сусыржым озан порылыкшат, мыняр-гынат эрыкан илышыжат ок паремде. Тудо конвой
деч посна пашам ышта, кӱтӱм кӱтымӧ годым пасушто, олыклаште эрыкан коштеш гынат,
чонжо дене тудо кепшылтыме, ала-мыняр пачашан четлыкыште. Тудын уш-акылжым тӱрлӧ
шоныш орландара, Совет армий дене пырля тушманым кырен кертдымыжлан пӱрымашым
карга. Но Кочетовын пиалже улмашынак: шуко жап кужу тергымашым эртымеке,
армийышке налыт, эрвел фронтышко, самурай кашак ваштареш кредалмашке колтат.
Произведений мучашыште Василий скрипка олмеш аккордеон дене шокташ тӱҥалеш,
мӱндыр өрвел теҥыз декат тиде семӱзгарым шоктенак поездыште кая. Но ала-молан
лудшо семын тыгай мучаш дене чонем ынеж келше. Эн неле жапыште скрипка шортын,
тудын кумылжым почын, эмлен гын, ынде, шонымаштем, куан дене мурышаш ыле.
Скрипка деч кораҥмаш, йолташым ужалымаш дене иктак.

Марий прозаик Алексей Александров-Арсак «Юмын капка ончылно» кок книган романым
возен. Уке «возен» огыл, тиде мут тыште йӧршын ок келше. Тудо кызытсе ялын
пӱрымашыже верч тургыжланен, йӧсланен, кугу, данле произведенийжым шӱм-чонжо гыч
шӱлалтен луктын. Романын кокымшо книгалан прологыштыжо автор тыгайрак шонымашым
каласа: «О Кава Кугу Юмо! Тый пӱтынь тӱням кучышо мемнан ачана улат. Ме чыланат
тыйын капка ончылнет шогена, кид йымалнет, шинча ужмаштет илен-шӱлена. Чыланат
тыйын пӱрымӧ почеш ӱмырнам шуена. Таче мемнан чоныш кугу ойго возын. Мланде
ӱмбал кугыжаныштына Шем Осал озалана. Тудо поро вийым пытаренак толеш. Ончыкшат
тыгак лийман гын, ме Ош кече йымач лектын возына, тыйын сандалыкыштет ик поро
шӱдырым, эн сылне, эн чевер Мландынам шем йӱд курымешлан петыра. О поро Кугу
Юмо! Тӱня кучышо ачана! Колат мо мемнан йӱкнам? Кузе мыланна ончыкшым лияш?
Могай сугыньым пуэт!» Нине корнылаште автор дилогийын вуймутшым умылтара, илышым
келгын да кумдан, чын да раш ончыкташ шонымыжым палемда. Да, чынак, романным
лудшыла шижат: тиде чыла илышыште мемнан денак лийын. Кажне мутшым, ойсавыртышым
писатель ӱшандарышын кучылтеш. А тӱҥжӧ, автор мемнан шӱм-чоннам вургыжтарыше
рӱдӧ йодыш-влаклан вашмутым кычалеш. Икымше, «Ӱжака» книгаште писатель
ӱдырамашын ешыште могай верым налын шогымыж нерген каласкала. Вет ешын пиалже я
ойгыжо – ӱдырамашын (пелашын да аван) кидыште. Тидым тудо Япар Микалын да тудын
ватыжын, Онтина Настукын, еш кучемышт гоч ончыкта. Тыгодым автор лудшыеҥым
палдара: кап-кыллан, чурийлан сылне, но шала койышан ӱдырамаш сӧсна фермын
тыглай улазыже, тыматле, шагал мутан шке марийже деч шочмо ялышкыже Мӱндыр Эрвел
кундем гыч уналыкеш толшо Озий Вачий деке илаш куснаш шонен пышта. Эсогыл
икшывыже-влакым кудалтен кодаш ямде. Мо тышеч лектын, ешыште могай содом
тарванен, кузе икшывыже-влак тулыкеш кодыныт, Микал дене мо лийын – тыгай
романын содержанийже. А.Александровын чыла геройжо шкешотан, эсогыл ала-мо дене
мотор улыт. Теве Настук осал чоялыкыштыжат, яжарлыкыштыжат сылне. Пашаче, поро
чонан, тунамак орлыкан Микалат лудшо еҥлан пеш келша. Вес кок ӱдырамашат –
самырыкше годым ӥӧратымашын кочо тамжым пален налше пошкудо Лиза, Микалым илаш
пуртышо, варажым тыматле, шке чапшым кӱшнӧ кучаш тыршыше пӧръеҥым йӧратен
шындыше украинка Ганна – койыш-шоктышышт дене кумылым савырат. Пеш оҥай,
шкешотан ончычсо туныктышо Антон Антонович, Онтон. Уш-акыллан пӱсӧ, тӱрлӧ
амаллан кӧра школ пашам кудалтен, эрыкым шижын йӱын коштеш. Туге гынат, кӧргӧ
вийым муын, йӱмым кудалта, эрвел марий-влак деке Пошкырт кундемыш кая, пенсийыш
лекмешке, ик школышто тырша. Ме ужына: писатель пӱсӧ сюжетан произведений дене
кажне лудшым шке велкыже савыра. Да мом ойлаш, Арсакын возымо йылмыжат моткоч
яндар, лывырге. А кунам «Марий Эл» газетыште тудым Кугыжаныш премийым налаш
кандидат семын темлыме нерген лудым, чот куанышым: чынжымак, А.Александров тидым
шке пашаж дене шукертак сулен. Чыла ойлымаш ден повестьше тачысе семанын ик эн
пӱсӧ, кӱлешан йодыш-влакым шымла, лончыла. Тудын произведенийлаже ик кечаш
огытыл, тудым ончыкылык тукымат куанен, эртыше жапым умылаш тыршен лудаш
тӱҥалеш. Автор пӱтынь айдеме тукымлан келшен толшо проблема-влак нерген вургыж
каласкала: порылык да осаллык, йӧратымаш да ужмышудымаш нерген. Дилологийын
кокымшо книгаже («Агур») коло ий деч варасе илышым нергела. Тӱҥ геройжо – Микал
ден Настукын эргышт Иван Япаров. Писатель вашмутым кычалеш: молан колхоз
кумыкталтын, сӱмырлен, молан кресаньык тӱшка паша деч йӱкшен? Тӱшкаште пашажат
сайын, куанен, кумыл нӧлтын ышталтеш, но лектышыже начар. Тидлан кӧрак яллаште
шолыштмаш, йӱмаш, йогылык шарленыт, иктынат яра ыштымыже ок шу. Айдеме мланде
деч шукырак да шукырак налнеже, а шкенжын мӧҥгеш пуымыжо ок шу. Пӱртӱсым тола,
карга, локтылеш. Колхоз поянлыкым погым вуйлатыше гыч тӱҥалын тыглай колхозник
марте шке озанлыкыштым тӱзаташ, кӱсеныштым оварташ гына кучылташ тыршат. Тидын
нерген роман. Мый шкежат самырыкем годым райком инструкторлан ыштенам, районысо
чыла яллаште, эн мӱндыр озанлыклаште лиеденам, пасулам тореш-кутынь коштын
пытаренам. Мланде пашан, колхоз илышын ойыртемжым сайын паленам. Садланак эсогыл
кандидатлык ден докторлык диссертацийым аграрный йодыш денак араленам. Авторын
шонымаште, ял озанлык политика калык ваштареш виктаралтын: вет, чынжымак, шемер
кресаньыкын пӱжвӱдшым пунчалынак луктыныт. Шӧрым пу, муным пу, межым пу. Эсогыл
олмапуланат налогым тӱлыктеныт. А кузе тыглай пашаеҥ ила, тидын нерген шонен
огытыл. Колхоз ден совхозшым государство еҥым чотрак толаш кучылтын. Айста
шоналтена, кунам ялысе калык сайын, поян илен. Да нигунам дене иктак! Лач
кудлымшо-шымлуымшо ийлаште гына вольык ончышо ден механизатор-влак ласканрак
шӱлалтеныт, кугу пашадарым налыныт. «Агур» романыште кандашлуымшо ийласе пагытым
ончыктымо, перестройка деч изиш ончычрак, кунам чылан умыленыт: тетла тыге ила
шок лий. Кугу вашталтыш кӱлеш. А молан тыге лийын? Тыге ик кугу колхоз негызеш
Арсак айдемын мланде деч йӱкшымыжым ончыкта. Эн ончычак, титаканже тыште
озанлыкым командно-административный йӧн дене вуйлатымаш. Тунамак йодыш лектеш: а
молан Морко районысо «Передовик», Медведевский районысо «Азановский» гай
озанлык-влак йол ӱмбалне пеҥгыдын шогат, пеледалтыт, поян огыл гынат, икмардан
илат? Вашештем: нуно шке колхозник-влакым монден огытыл, тӱрлӧ семын полшен
шогат. Мутлан, «Азановский» совхозышто кеч-кунам техникым, вольыклан кургым,
пырчым пуат. Тыгаяк полышым пенсионер-влак налын шогат. Тыгайлан кузе от куане!
Уло вийым пыштен пашам ышташ кумылаҥат. Вес сӱрет моло кундемлаште. Йырым-йыр
ончалат, да кап-кылет чытырналт колта: мом мемнан кугезе ял, мланде дене
ыштеныт? Айста эше ик эпизодым ончалына. Ӱжеш райком секретарь шкеж деке ик
колхозын бухгалтержым да тура йодеш: кузе шонет, молан ме тыге чӱчкыдын
вуйлатышым, председательым, вашталтылына? Ик вич-куд ий ышта, да кораҥдаш перна.
Молан? Мо ок сите? Да нуно ораде улыт, манеш Мойкин. Кызытат амызе, коча-кова
жапысе койышым кудалтен огыт керт. Эшежым госпланымат шуктыман, кресаньыкланат
полшыман. А кузе тидыжланат-тудыжланат сай лийын кертман. Кунам чыла кугыжаныш
поген налеш. Ондак помещик тӧра, а кызыт государство вӱрым йӱэш. А председатель
иман пиж дене калыкым кучышаш, моло деч кӱшнырак шогышаш. Чылт тыгаяк, калыкым
пагалыдыме, кугешныше, нерым кӱшнӧ кучышо, айдемышке савырна, председательлан
шогалтымеке, ончычсо тӱҥ бухгалтер Мойкин. Тудо, чынак, илышыш пеҥгыде
дисциплиным пурта, колхозым ончыл радамыш луктеш, но еҥ-влак вуйыштым сакат,
пашаш кумыл деч посна коштыт, ялыште веселан воштылмо йӱк йомеш. Пашаш от лек
гын, ит вучо нимогай техникым, вольыклан кормам… Тӱҥ агроном Надя тудын ваштареш
шогалеш, тӧран шинчашкыжак ончен, туран йодеш: молан тый калык дене кредалат?
Тиде нуным мемнан ваштареш шогалта (мутлан, имне фермым, икмыняр шудо каваным
йӱлалтат, комбайн-влакым локтылыт). А Мойкин пудыранчык уло гын, тидлан судат
уло манын веле вашешта. Да шке шонымашышкыже шуэш: Япаров Иваным кок ийлан
тюрьмашке петырат. А тӱҥ агроном Надя ондак партком секретарьлан шогалта, вара
еҥгаватыже Тамаран полшымо дене, пивышке спиртым луген йӱктымеке,
медвытрезвительыш ужата, шке корныж гыч кораҥда. Тыге ял калыкын кид велалтеш.
Иван Яповароват, тюрьмаште шинчен толмеке, Озаҥ олашке илаш кусна, ӱмырлан
ойырен налме корныж гыч кораҥеш. Молан манаш гын Мойкин гай тӧра-влакым сеҥаш ок
лий, нунын велне – власть, окса. А порылыкланн вер уке. Тыгай иктешлымашым ышта
А.Александров-Арсакын романже. Шонымаштем, тиде – тӱшка озанлыкын сӱмырлымыж
нерген келгын шымлыме икымше кугу произведений. Лудса, аклыза дилогийым.



https://mhr.wikipedia.org/wiki/%D0%90%D0%BB%D0%B5%D0%BA%D0%BE_%D0%AE%D0%B7%D1%8B%D0%BA%D0%B0%D0%B9%D0%BD

Алеко Юзыкайн (Алексей Михайлович Юзыкайн) (1943 Вӱдшор 20, Пошкырт Республик
Краснокам кундем Чормак ял — 15 Ага 2004 ий, Пошкырт Республик Краснокам кундем
Чормак ял) — марий серызе да журналист.

Пошкырт Республик Краснокам кундем Чормак (рушла Еноктаево) ялыште 20 Вӱдшор
1943 ийыште шочын. 1961 ийыште Арлан кыдалаш школым пытармеке комсомол путевко
почеш Стерлитамак олаште химий заводым чоҥымашке каен. Асфальтировщиклан,
электриклан ыштен. Кум ий Тыныс тептеҥызысе сарзыфлотышто служитлен. 1965 ийыште
Озаҥ кугыжаныш университетышке тунемаш пурен.

Пашагорныжым Морко районысо "Колхозная правда" газетын литератур шотышто
пашаеҥже семын тӱҥалын. Кӱшыл туныктыш шотышто дипломым налмеке, 1969 ий гыч
"Ямде лий" пионер-влаклан газетыште тӱҥалтышыште вуйыншогышо секретарьлан да
вара тӱҥ редакторлан 20 ий наре тыршен. 1930 ийлаште савыкталтше "Пионер йÿк"
журналым угыч савыкташ тӱҥалмын инициаторжо лийын (1986 ийыште). Тиде журналын
(1996 ий гыч - "Кече") тӱҥ редакторжылан 1998 ий марте пашам ыштен. 1998–2002
ийлаште "Родничок" лӱман рушла йоча газетым шочыктен да савыктен. Алеко
Юзыкайнлан кӧра 1992 ийыште "Марла календарь" савыктышым уеш савыкташ тӱҥалме
(ончыч 1907–1913 ийлаште савыкталтын). Шкеже тудо Марла календарьын 3 номержым
лукто – 1992, 1995 да 1997 ийлаште.

Марий калык коклаште талантан уста организатор, мер пашаеҥ, журналист да серызе
семын палыме. "Ямде лий" газетыште ыштыме годым регулярлын Марий самырык
корреспондент слет-влакым эртарен. Шуко марий юнкорын туныктышыжо лийын. Нунын
коклагыч ятыр лӱмлӧ журналист, шанчыеҥ, профессионалле серызе, тӱвыра пашаеҥ
лектын: А.Тимиркаев, Г.Сабанцев, В.Абукаев, Г.Шкалина, Р.Бушков, Г.Макарова,
Ю.Соловьев, В.Козлов.

1980-2000 ийлаште активлын марий мер толкыным шуарымаш пашаште тыршен. "У Вий",
"Марий ушем", "Мер каҥаш" ушем-влакым (уеш) шочыктымаште изи огыл надырже уло.
Тугак "Ошмарий-чимарий" Марий Юмынйӱла икымше рӱдерын почмаштыже да чумыр Марий
Юмыйӱлам угыч калык илышыш пӧртылтымаш да официаллын пеҥгыдемдымаш пашаште
надырже поснак кугу.



https://mhr.wikipedia.org/wiki/%D0%90%D0%BB%D0%B5%D0%B2%D1%82%D0%B8%D0%BD%D0%B0_%D0%9A%D1%80%D1%8B%D0%BB%D0%BE%D0%B2%D0%B0

Алевтина Александровна Крылова (20 Пеледыш 1960 ий, Морко кундемысе Никольский
ял ) — марий мурызо.

1960 ийын Пеледыш тылзын 20-ше кечынытше Морко кундемысе Никольский ялыште
шочын. Вич икшыван аваже эртак черле улмыжлан верчын Алевтиналан интернатыште
илашыже пернен. Санденак школышто тунемме жапыштат тыште да тушто илен коштын.

Нылымше классым тунем пытарымешке Куяр поселкышто лийын. Вара йоча жапше
Звенигово оласе интернат-школышто да У Роҥго посёлкысо йоча интернатыште эртен.
Изи годсек мураш йӧратен, муро денак шкенжым шке лыпландараш тыршен.

Алевтина Крыловам училище деч вара Марий филармонийысе хоровой капеллышке пашаш
налыныт. Ынде тышке толмыжлан коло ий утла эртен. Тиде жапыште капелла дене
пырля Россий мучко тӱрлӧ олалаште, шуко концертлаште лияшыже логалын. 1986 да
1988 ийлаште Венгрийыш миен коштыныт. Российыште гастроль дене Сарытау, Ижевск,
Волгыдо, Астрахань, Ленинград олалаште лийыныт.

Капеллыште мурен коштшыжла ала-кузе сольный концертым ыштышаш нерген шоненат
огыл. Ожнырак илышыжат каньылырак лийын. Кызыт капеллын гастроль дене коштмыжо
шагалеммылан кӧра, артист-влакын илышыштат удаҥмыла чучеш. Санденак южо мурызо
артист-влак сольный концертым ышташ кумылаҥыныт. Тыге Раисия Михайловна
Даниловат посна концертым чоҥа. Эше икмыняр мурызым ушештараш лиеш. Тыгак
Алевтина Крылованат концертше лийын. Тудо 2000-ше ийын Идым тылзыште Морко
кундемын Волаксола ялыште эртен. Мурызо икымше гана сольный концерт программыж
дене калык ончыко лектын. Концертыште палыме муро-влак - Кузьма Смирновын "Садше
ужаргалын», А.Яшмолкинын «Шонанпыл», М.Степановым «Тый кӱлат, тыяк»,
Ю.Евдокимовын «Лач пырляште весела» - лийыныт. Тиддеч посна Ю.Евдокимовын,
В.Алексеевын да моло семвозышын нигушто йоҥгалтдыме у мурышт дене палдарен. Чыла
тиде муро-влак мурызын усталык касыштыже сылнын йоҥгалтыныт.



https://mhr.wikipedia.org/wiki/%22%D0%9C%D0%B0%D1%80%D0%B8%D0%B9_%D0%AD%D0%BB%22_%D0%B3%D0%B0%D0%B7%D0%B5%D1%82

«Марий Эл» газет — республикысе мер-политик газет, марий йылме дене, Марий Эл
Республикыште лектеш. Арняште 5 гана лектеш. Тираж - 5000 экз., арнясе тираж -
25000 экз. ыле. Тӱҥ редактор - Абдулов Александр Саликович. Редакций
Йошкар-Олаште Савык пӧртыштӧ верланен. 1915 ий гыч лектеш. Икмыняр жап «Марий
комунна» лӱмым нумалын. 2011 ий гыч газетын комжо тӱрлӧ тӱсан лектеш.

4 Пургыжышто 1915 ийын Вяткыште (кызыт Киров ола) «Война Увэр» газетын икымше
номерже савыкталтын. Тидлан негызым тале марий сотемдарче, мер пашаеҥ, марий
савыклан да литературылан тӱҥалтышым пуышо Павел Глезденев пыштен. Икымше
тӱнямбал сар ийлаште Павел Глезденевын марла газетым лукташ тӱҥалаш шонымашыжым
Вяткын губернаторжо сайлан шотлен, молан манаш гын Глезденев тудлан каен шогышо
сар нерген уверым калыкын кумдан палаш тыршымыжым умылтарен сеҥен. Тыге 1915
ийыште газетым кум йылме дене лукташ пунчал шочын. Глезденевын кум йылмым –
марий, суас, одо йылмым – палымыже марла «Война Увэр», суасла «Сугыш хабарляре»,
одыла «Войнаысь ивор» газет-влакым редактироватлаш йöным ыштен. Тылзыште кок
гана савыкталтын, ик номерлан возалтмаш ак 1 теҥгеат 20 ыр палемдалтын. Тӱжвач
ончымаште тунемшын тетрадьшыла койын. Материал-влак кандаш страницеш кок радам
(колонко) дене вераҥдалтыныт. Марла лекше газетын икымше кок номерже аралалт
кодын огыл, 30 номерже мемнан жап марте шуын.

1915 ийыште лу номер лектын. Талук мучаште губернийын земствыже инородческий
газет редакцийлан оксам ойырымым чарнен, тунам П.Глезденев шке оксаж кӱшеш
савыкташ тӱҥалеш, икмыняр спонсор ден возалтше-влак изирак окса дене полшеныт.
Тунам газетлан 212 марий, 300 одо, 222 суас возалтыныт. Тыгак 60 кнагагудо ден
60 миссионер школ налын шогеныт.

Нине газет-влак шке калыкыштым лудаш-возаш туныктеныт, сандене нуным тыглай
кресаньык-влак шукын йодыныт. Вет газетла гоч кутырымо мутым шукырак палаш,
шинчымашым пойдараш йöн лийын. Суртым да шкем арун кучаш, ял озанлык пашам
виктараш туныктеныт. Тидымак Глезденев земский погынымашлан умылтарен сеҥен.
Тыге погынымаш 1916 ийыште газет, брошюр, листовко-влакым савыкташ 1800 теҥгем
ойырен. Сандене 1917 ийлан «Война Увэрым» да моло газетшымат талукышто 24
номерым лукташ пунчалыныт. Чумыр тираж 1300 экземплярыш шуын.

1917 ий Агаште «Война Увэрым» Озаҥыште савыкташ тӱҥалаш темленыт, молан манаш
гын Вятка ола марий-влакын тӱшкан илыме кундемлашт деч тора лийын. Ты газетын
пытартыш номерже 1917 ий Идым тылзын 15 кечыште лектын.



https://mhr.wikipedia.org/wiki/6_%D1%88%D1%8B%D0%B6%D0%B0

6 Шыжа — григориан кечышот почеш идалыкын 279-ше (кужемдыме ийлаште 280) кечыже.
Идалык пытыме марте 86 кече кодеш.

 Россий — Страховой ушемыште тыршыше пашаеҥ-влакын пайремышт палемдалтеш. Вес
семынже ты кечым Страховщикын кечыже маныт.

Ираидан кечыже. Ожно ты кечын мужедыныт: поснак окса дене кылдалтше турло
йодышым рашемдаш тыршеныт. Тидлан кок энерын ушнымо верыш миеныт, да кок атыш
кок энер гычат вудым налын, монго конденыт. Вара эскереныт, кудо атыштыже вуд
иземеш: ару да шыман йогышо энерысе вуд шагалемын гын, оксат шула – манын
ушаненыт.



https://mhr.wikipedia.org/wiki/100_%D1%82%D3%B1%D0%B6%D0%B5%D0%BC_%D0%B5%D2%A5_%D0%B4%D0%B5%D1%87_%D0%BA%D1%83%D0%B3%D1%83%D1%80%D0%B0%D0%BA_%D0%BA%D0%B0%D0%BB%D1%8B%D0%BA%D1%87%D0%BE%D1%82%D0%B0%D0%BD_%D1%80%D0%BE%D1%81%D1%81%D0%B8%D0%B9%D1%8B%D1%81%D0%B5_%D0%BE%D0%BB%D0%B0-%D0%B2%D0%BB%D0%B0%D0%BA

По итогам переписи 2010 года cреди 1100 городов России 164 города имеют
численность населения более 100 тыс. жителей, входя в категории больших,
крупных, крупнейших городов и городов-миллионеров.

Выделены цветом центры субъектов Российской Федерации. Жирным выделены центры
федеральных округов Российской Федерации

Примечание. Стоит отметить, что Великие Луки, Тобольск, Парат, Магадан, Серов,
Канск, Усть-Илимск, Глазов, Соликамск, Ухта, Киселёвск, Новотроицк, Ногинск,
Кинешме и Назрань (список неполный) на 14 октября 2010 года не являются
стотысячниками, но достигали этого уровня в отдельные годы. Великие Луки,
Тобольск, Магадан, Канск, Усть-Илимск, Глазов, Соликамск довольно быстро теряют
население. Парат да Серов имеют стабильное население, но оно меньше 100 тысяч
человек. Железногорск (Курск велыште), Домодедово (Моско велыште), Бердск
(Новосибирск велыште) никогда не достигали этого уровня, но постепенно
приближаются к нему. Из остальных городов реальные перспективы вернуться в число
стотысячников имеют только Назрань, Парат да, возможно, Тобольск. В советский
период (по данным переписей 1979 и 1989 годов) ещё четыре города достигали
стотысячного населения — Мичуринск, Анжеро-Судженск, Усолье-Сибирское да Воркута
(список неполный), но уже по переписи 2002 года и далее они испытали сильную
депопуляцию, и в настоящее время их население даже не превышает 90 тысяч человек
и продолжает снижаться, а Воркута вообще со 115,6 тысяч человек в 1989 году
снизила численность населения до 71,4 тысяч человек на начало 2009 года. В связи
с этим в таблице они не представлены.



https://mhr.wikipedia.org/wiki/%D3%B0%D1%88%D0%B0%D0%BD%D1%8B%D0%BC%D0%B0%D1%88_%D1%81%D0%B8%D0%BC%D0%B2%D0%BE%D0%BB%D0%B6%D0%BE

Ӱшаныма‘шын ӱжватаже (рушла Cимвол веры) — тын туныктымаште тӱҥ догмат-влакын
радамлыкше.

Христианлыкыште ӱшанымашын ӱжватажылан Черкын догмат-влакын кӱчык
каласкалымашыжым умылат. Кунам тыным кучышо еҥ коклаште чын огыл толкын лектын,
тудын шарлымашыжым чараш манын чын йӱлам кучышо ӱшынымашын ӱжватажым палемденыт.
Христиан эртымгорныжтыжо икмыняр ӱшанымашын ӱжватаже уло. Кажне гана йоҥгылышым
шотыш налын тудым ешареныт. Танле тыныште кызыт Никей-Константинопольысо
ӱшанымашын ӱжватажым кучылтат.

Ислам ӱшанымаш ӱжватажым ончыктен пуаш икымше тӧчымаш шахада лийын: "Аллах деч
моло Юмо уке, да Мохаммад тудын пиямбарже".



https://mhr.wikipedia.org/wiki/%D3%B0%D1%88%D0%B0%D0%BD%D1%8B%D0%BC%D0%B0%D1%88%D1%8B%D0%BD_%D1%81%D0%B8%D0%BC%D0%B2%D0%BE%D0%BB%D0%B6%D0%BE

Ӱшаныма‘шын ӱжватаже (рушла Cимвол веры) — тын туныктымаште тӱҥ догмат-влакын
радамлыкше.

Христианлыкыште ӱшанымашын ӱжватажылан Черкын догмат-влакын кӱчык
каласкалымашыжым умылат. Кунам тыным кучышо еҥ коклаште чын огыл толкын лектын,
тудын шарлымашыжым чараш манын чын йӱлам кучышо ӱшынымашын ӱжватажым палемденыт.
Христиан эртымгорныжтыжо икмыняр ӱшанымашын ӱжватаже уло. Кажне гана йоҥгылышым
шотыш налын тудым ешареныт. Танле тыныште кызыт Никей-Константинопольысо
ӱшанымашын ӱжватажым кучылтат.

Ислам ӱшанымаш ӱжватажым ончыктен пуаш икымше тӧчымаш шахада лийын: "Аллах деч
моло Юмо уке, да Мохаммад тудын пиямбарже".



https://mhr.wikipedia.org/wiki/%D3%B0%D0%BF%D3%A7%D0%BC%D0%B0%D1%80%D0%B8%D0%B9

Ӱпымарий (Валериан Михайлович Васильев) (1883 Шорыкйол 13, Тумна ял (рушла
Сусады-Эбалак), Пӱрӧ уезд, Ӱпӧ губерний (ынде Янаул кундем, Пошкырт Эл) — 2 Ага
1961, Йошкар-Ола) — сотыеҥ, шанчызе-энциклопедист, литератор, филологий шанче
доктор, этнограф, фольклорист, сылнымутчо, музыковед. Валериан Михайлович —
шанче степеньым налше марий-влак коклаште икымше улеш. "Марий шанчын ачаже" —
лӱмым илымыж годымак пуэныт. Пошкырт Эл Янаул кундемысо Тумна ял гыч. Тудын
лӱмжым Йошкар-Олан ик уремже да МарНИИЯЛИ нумалыт. Валериан Михайлович - тиде
чоклымаш деч варасе лӱм, 1902 ийыште тынеш пурен. Чоклымаш деч ончыч тудо
Вастайн Кайсан Темьян (рушла Вастаев Темьян Гайсинович) лийын.

Тумна шочмо ялыште Валериан Михайловичлан чапкӱ шога. Шочмыжлан 100 ий темме
лӱмеш шочмо ялыштыже пӧрт-тоштерым ыштеныт.

1883 ий 1 Шорыкйол кечын кызытсе Пошкырт Эл республикысе Янаул кундем (тунам
Пӱрӧ уезд лийын) Сусады – Эбалак (Тумна) ялеш улан чимарий кресаньык ешыште
шочын. Изинекак шочмо йылмыжым, калык поэзийым йӧратен шынден. Шым ияш тунемаш
тӱҥалын.

Тунеммым чарнен гынат, адак умбакыже тунемшашым вуйыштыжо кучен илен; мондаш
огыл манын, изиш тунемынат шоген. Тӱрлӧ правленийыште кум ий возкален эртарен,
Пӱрӧ олашке куснен: иктыланат каласыде, йыштак каен. Пӱрыштӧ туныктышылан
ямдылыме школыш пурен. Тушто, курс пытымекат, тунеммым чарнымыже шуын огыл. Шке
уездысе Музек лӱман ялыште туныктышылан ик ий пашам ыштен да адак тунемаш каен,
ындыже - Озаҥышке.

Озаҥ олаште 1912 ийыште «Марла календарь» луктын шоген. Тудым ямдылымаште
Валериан Ӱпымарий Павел Петрович Глезденев дене пырля кугу пашам ышта.

1917 йыште Озаҥ школым тунем лекшашеш Российыште революций(рэволӱтсий) тӱҥале.
Тунамсек марий йылмылан, марий йылме дене возкален тӱрлӧ-тӱрлӧ книга лукташат
корно кумдан почылто. 1917 ий, Сорла тылзын 25-ше кечыште Ӱжара лӱман кугу марла
газет лекташ тӱҥале; газет вашталмешке тӧрлатен возкалшыже лийын шоген. Газет
деч посна тӱрлӧ-тӱрлӧ марла книга шуко луктылто.

Марий-влак кокла гыч Васильев-Ӱпымарий эн ончыч манме гаяк Озаҥ университетыш
тунемаш пура. Тыште ученый Бергын полшымыж дене марий муро-влак мутшыге, семжыге
возен налеш. Тиде возымо Марий семым шымлымаште таче кече мартеат шке
кӱлешлыкшым йомдарен огыл. Кугу шинчымашым погымеке Валерьян Михайлович тӱрлӧ
вере рвезе калыклан шочмо йылме нерген келге, пеҥгыде шинчымашым пуэн шога. Тудо
30-шо ийла мучаште Марий пединститутышто туныктен. Тиде тургым жапыште тудлан
шуко йӧсым чыташ логалын: калык тушман семынат титаклаш тӧченыт, поктылыныт, но
тиде йӧсӧ жапым сеҥен лектын. Варажым МАрНИИ-ште йылмым шымлен шоген. Валериан
Михайлович 1961 ийыште ӱмыр лугыч лийын.

Марий йоча прозышто Васильев-Ӱпымарий шке волгыдо сылнымут кышажым коден. Тудо
икшывылан возымо прозылан шочашыже полшен. Сергей Григорьевич Чавайн дене пырля
ӱшанле негызым пыштен манаш лиеш. 1909 ийыште «Марла ойлымаш-влак» ойпого
лектын. Серызын йочалан лудаш возымо ойлымаш-влак шке тӱсышт дене ойыртемышт
уло. Нуно утларакшым калык ойлымаш, мыскара, шулдыран мут-влак негызеш
чоҥалтыныт. Автор пеш кӱчыкын икмыняр ой дене гына раш возен моштен.
Васильев-Ӱпымарий тыгак Л. Толстойын, К. Ушинскийын да молынат ойлымашышыштым
шочмо йылмыш кусарен. Марий тӱсым пуэн. Икшывылан темлыме кажне изи ойлымаш
могай-гынат кӱлешан йодышым шынден, мутлан, «Шултыш кинде» ойлымашыште автор
шурным ончен куштымо нерген каласкала илышыште кресаньык пашан пеш кӱлешан
суапле улмыжо палемдалтеш. Йоча-влак кресаньык пашалан модыш гочат кумылаҥыныт.
Лач тыгай шонымаш дене «Темрай ден Топкай» ойлымаш шыҥдаралтын. «Мӱкш пакчаште»
ойлымаш паша усталык нерген мутым лукмо. Южо произведенийлаште порылык,
ончыкылык рвезе тукым нерген шонымаш раш палдырна. Мутлан, «Шоҥгын вашмутшо»
ойлымашын геройжо – илалше еҥ. Тудо кушкын толшо тукымлан сайым, порым ыштен
кодынеже. В.Ӱ. йоча прозышто мыскарам вияҥдымаште тышен. Айдемын посна
ситыдымашыжым мыскара йӧре ончыктен. Теве «Шамкай куван чывже» ойлымаште опкын
койыш ваштареш виктаралтын.

1931 ийыште "Дело федералистов" почмо. Васильевым арестоватленыт. 1932 ийын,
Пеледыш тылзын 5-ше кечыныште эрыкым пуэныт. 1937 ийыште, вес арест деч ончыч
(Сталинский репрессий годым) Йошкар-Ола гыч шылын, вара Марий Элыш 1939 ийыште
гына пӧртылын, адак шанче пашаш пижын, йылмешанче доктор лийын, 1961 ийыште
колен.



https://mhr.wikipedia.org/wiki/%D3%B0%D0%BF%D1%8B%D0%BC%D0%B0%D1%80%D0%B8%D0%B9

Ӱпымарий (Валериан Михайлович Васильев) (1883 Шорыкйол 13, Тумна ял (рушла
Сусады-Эбалак), Пӱрӧ уезд, Ӱпӧ губерний (ынде Янаул кундем, Пошкырт Эл) — 2 Ага
1961, Йошкар-Ола) — сотыеҥ, шанчызе-энциклопедист, литератор, филологий шанче
доктор, этнограф, фольклорист, сылнымутчо, музыковед. Валериан Михайлович —
шанче степеньым налше марий-влак коклаште икымше улеш. "Марий шанчын ачаже" —
лӱмым илымыж годымак пуэныт. Пошкырт Эл Янаул кундемысо Тумна ял гыч. Тудын
лӱмжым Йошкар-Олан ик уремже да МарНИИЯЛИ нумалыт. Валериан Михайлович - тиде
чоклымаш деч варасе лӱм, 1902 ийыште тынеш пурен. Чоклымаш деч ончыч тудо
Вастайн Кайсан Темьян (рушла Вастаев Темьян Гайсинович) лийын.

Тумна шочмо ялыште Валериан Михайловичлан чапкӱ шога. Шочмыжлан 100 ий темме
лӱмеш шочмо ялыштыже пӧрт-тоштерым ыштеныт.

1883 ий 1 Шорыкйол кечын кызытсе Пошкырт Эл республикысе Янаул кундем (тунам
Пӱрӧ уезд лийын) Сусады – Эбалак (Тумна) ялеш улан чимарий кресаньык ешыште
шочын. Изинекак шочмо йылмыжым, калык поэзийым йӧратен шынден. Шым ияш тунемаш
тӱҥалын.

Тунеммым чарнен гынат, адак умбакыже тунемшашым вуйыштыжо кучен илен; мондаш
огыл манын, изиш тунемынат шоген. Тӱрлӧ правленийыште кум ий возкален эртарен,
Пӱрӧ олашке куснен: иктыланат каласыде, йыштак каен. Пӱрыштӧ туныктышылан
ямдылыме школыш пурен. Тушто, курс пытымекат, тунеммым чарнымыже шуын огыл. Шке
уездысе Музек лӱман ялыште туныктышылан ик ий пашам ыштен да адак тунемаш каен,
ындыже - Озаҥышке.

Озаҥ олаште 1912 ийыште «Марла календарь» луктын шоген. Тудым ямдылымаште
Валериан Ӱпымарий Павел Петрович Глезденев дене пырля кугу пашам ышта.

1917 йыште Озаҥ школым тунем лекшашеш Российыште революций(рэволӱтсий) тӱҥале.
Тунамсек марий йылмылан, марий йылме дене возкален тӱрлӧ-тӱрлӧ книга лукташат
корно кумдан почылто. 1917 ий, Сорла тылзын 25-ше кечыште Ӱжара лӱман кугу марла
газет лекташ тӱҥале; газет вашталмешке тӧрлатен возкалшыже лийын шоген. Газет
деч посна тӱрлӧ-тӱрлӧ марла книга шуко луктылто.

Марий-влак кокла гыч Васильев-Ӱпымарий эн ончыч манме гаяк Озаҥ университетыш
тунемаш пура. Тыште ученый Бергын полшымыж дене марий муро-влак мутшыге, семжыге
возен налеш. Тиде возымо Марий семым шымлымаште таче кече мартеат шке
кӱлешлыкшым йомдарен огыл. Кугу шинчымашым погымеке Валерьян Михайлович тӱрлӧ
вере рвезе калыклан шочмо йылме нерген келге, пеҥгыде шинчымашым пуэн шога. Тудо
30-шо ийла мучаште Марий пединститутышто туныктен. Тиде тургым жапыште тудлан
шуко йӧсым чыташ логалын: калык тушман семынат титаклаш тӧченыт, поктылыныт, но
тиде йӧсӧ жапым сеҥен лектын. Варажым МАрНИИ-ште йылмым шымлен шоген. Валериан
Михайлович 1961 ийыште ӱмыр лугыч лийын.

Марий йоча прозышто Васильев-Ӱпымарий шке волгыдо сылнымут кышажым коден. Тудо
икшывылан возымо прозылан шочашыже полшен. Сергей Григорьевич Чавайн дене пырля
ӱшанле негызым пыштен манаш лиеш. 1909 ийыште «Марла ойлымаш-влак» ойпого
лектын. Серызын йочалан лудаш возымо ойлымаш-влак шке тӱсышт дене ойыртемышт
уло. Нуно утларакшым калык ойлымаш, мыскара, шулдыран мут-влак негызеш
чоҥалтыныт. Автор пеш кӱчыкын икмыняр ой дене гына раш возен моштен.
Васильев-Ӱпымарий тыгак Л. Толстойын, К. Ушинскийын да молынат ойлымашышыштым
шочмо йылмыш кусарен. Марий тӱсым пуэн. Икшывылан темлыме кажне изи ойлымаш
могай-гынат кӱлешан йодышым шынден, мутлан, «Шултыш кинде» ойлымашыште автор
шурным ончен куштымо нерген каласкала илышыште кресаньык пашан пеш кӱлешан
суапле улмыжо палемдалтеш. Йоча-влак кресаньык пашалан модыш гочат кумылаҥыныт.
Лач тыгай шонымаш дене «Темрай ден Топкай» ойлымаш шыҥдаралтын. «Мӱкш пакчаште»
ойлымаш паша усталык нерген мутым лукмо. Южо произведенийлаште порылык,
ончыкылык рвезе тукым нерген шонымаш раш палдырна. Мутлан, «Шоҥгын вашмутшо»
ойлымашын геройжо – илалше еҥ. Тудо кушкын толшо тукымлан сайым, порым ыштен
кодынеже. В.Ӱ. йоча прозышто мыскарам вияҥдымаште тышен. Айдемын посна
ситыдымашыжым мыскара йӧре ончыктен. Теве «Шамкай куван чывже» ойлымаште опкын
койыш ваштареш виктаралтын.

1931 ийыште "Дело федералистов" почмо. Васильевым арестоватленыт. 1932 ийын,
Пеледыш тылзын 5-ше кечыныште эрыкым пуэныт. 1937 ийыште, вес арест деч ончыч
(Сталинский репрессий годым) Йошкар-Ола гыч шылын, вара Марий Элыш 1939 ийыште
гына пӧртылын, адак шанче пашаш пижын, йылмешанче доктор лийын, 1961 ийыште
колен.



https://mhr.wikipedia.org/wiki/%D3%B0%D0%BB%D1%8B%D0%BB_%D0%90%D0%B7%D1%8A%D1%8F%D0%BB

Ӱлыл Азъял (рушла Нижний Азъял, Нижние Азъялы) — Российыште Марий Элын Юлсер
кундемыштыже верланыше Пӧтъял ял шотан илемыш пурышо ял. Калыкчот: 332 еҥ (2002
ий), 314 еҥ (2010 ий).

Ял лӱм нерген тыгай легенде уло. Ази лӱман марий Чачавий ватыже дене пырля
суас-влак деч шылын куржыныт. Нуно изи эҥер воктене ямле верым муыныт. Вер
келшен. Илемым чоҥеныт. Чачавий кожла эмыжым, поҥгым поген телылан шапашым
ямдылен, а Ази мландым куралын уржам ӱден шынден. Нӧшмым воктенсе илемыште илыше
Эштывай кугыза деч налыныт. Шошым Чачавий йыгырым ыштен. Эргыштлан ача (Ази)
лӱмым пуэныт: Кугу Ази, Изи Ази. Варажым кум ӱдыр: Ласкай, Сасканай, Унай да ик
эрге Ор Ази («ор» — «у») шочыныт. Илем кугемын, ялыш савырнен, кудыжым эн изи
эргыштын лӱмжӧ дене лӱмденыт — «Оразъял» (У Азъял рушла Новый Азъял). Кунам
суас-влакын пижедылмышт чӱчкыдемаш тӱҥалын, шоҥго Ази тушман-влак деч кораҥашлан
верчын вес верлам кычалаш тӱҥалын. Шоҥго Ази кугырак эргыже-влакым тура серан
Пӧт эҥерын вес могыркыжо кусарен. Тушто каяш лийдыме пич кожла шоген. Ту могырко
суас-влак коштын огытыл. Кугу Ази кӱшкырак купан верышке куснен. Илем кугемын,
«Кӱшыл Азъял» (рушла Верхний Азъял) ялыш савырнен. Изи Ази ӱлкырак, тӧрверыш
куснен. Илемым «Ӱлыл Азъял» (рушла Нижний Азъял) манын лӱмденыт. Ял йыр шуко
памаш-влак да изи эҥеран корем-влак лийыныт.



https://mhr.wikipedia.org/wiki/%D3%B0%D0%B6%D0%B0%D1%80%D0%B0_(%D0%B3%D0%B0%D0%B7%D0%B5%D1%82)

Ӱжара — марий йылме дене возымо газет. Озаҥыште савыкталтын. Икымше номер 1917
ийыште Сорла тылзын 25-ше кечынже лектын. Тиде газетлан Павел Петрович Глезденев
да Валериан Михайлович Васильев негызым пыштеныт. Глезденев тиде газетын икымше
номерже-влакым лукташ шке оксажым пуэн. Васильев икымше номерлан ончылмутым
серен.

Газетын шочмыжо нерген Глезденев Икымше Пӱтынь Российысе Марий-влакын погын
годым увертарен. Газет арнялан кок гана лектын, ик ийлан подписке 6 (кудыт)
теҥге шоген. Газет олык марий йылме дене савыкталтын, олык марий - чыла
марий-влаклан палыме да тӱҥ йылме. Чыла руш да суас мут-влак газет гыч
кудалтыме, да "варваризм" олмеш марий мут-влакым кучылтман улмаш. Икымше Марий
Погынымашын пунчалже почеш, Ӱжара газет партийдыме-прогрессивный лийшаш.

Ӱжарам лукташ тӱҥалме жапыште тӧрлатызе сомылым иканаште кумытын шуктеныт: В.М.
Васильев, Д.И. Адаев да С.Г. Гаврилов (Эпин).

Ӱжара газетым вашке петыреме. 1918 ийыште револиций лийын. Озаҥыш большевик-влак
толыныт, ошо-влак каеныт, садлан газетыште возымо келшен огыл. "Йошкар кече"
лӱман у газет лекташ тӱҥалын. Ӱжара газет марий калыкын илышыже нерген гына
возен, а "Йошкар Кече" газет коммунистический лийын.



https://mhr.wikipedia.org/wiki/%D3%B0%D0%B0%D1%80%D0%BD%D1%8F_%D0%BF%D0%B0%D0%B9%D1%80%D0%B5%D0%BC

Ӱярням чыла марий-влак пайремлат. Совет жапыште тиде пайремым Телым ужатымаш лӱм
дене эртареныт. Таче тиде пайремын чын тӱсшым уэш пӧртылтымӧ.

Ӱярня Шорыкйол пайрем деч вара, шым арня эртымеке, Пургыж мучаште — Ӱярня тылзе
тӱҥалтыш толеш. Пайрем шочмын пура да ик але кок арня жап шуйна. Икымше арняже
Кугу Ӱярня маналтеш, кокымшо — Изи Ӱярня. Южо вере, кушто пайрем ик арня шуйна,
арнян икымше ужашыжым (изарня марте) Ончыл Ӱярня маныт, а изарня деч вара —
Варасе Ӱярня семын ойыртемалтеш.

Ӱярня марий калыкын пеш тошто пайремже. Руш йылмыште тиде пайрем Масленица
маналтеш. Тиде — телым ужатыме да шошым вашлийме пайрем. Тудо телымсе кечын у
куатым налын ырыкташ тӱҥалмыж дене, йӱд ден кечын иктӧр лиймыж дене кылдалтын,
садланак йӱла-влакшат шошо пагытысе шонымаш дене шыҥдаралтыныт. Шошымсо да
телымсе йӱла радам пайремым моло деч ойыртемалтшым ыштен. Пайрем шке
кышкарышкыже адакат мланде паша нерген азапланымым шыҥдарен. Пайремлыме радам
пӱртӱс помыжалтмым, мландын у шӱлыш ден шӱлалтымым, айдемын, ешын шошо агам
эртарен колташ у вий-куат дене пеҥгадемшашыжым шижтарен.

Пайрем модыш-влакым икымше кечынак тӱҥалыныт: шочмын эрден эрак ӱярня курыкышто
мунчалтеныт. Акрет годым курык гыч мунчалтымашке кугу кумыл шыҥдаралтын.
Кугезына-влак тыге чер деч аралалтыныт, у куатым чонышкышт налыныт.
Ӱдырамаш-влак курык гыч мунчалтен волымышт годым лумышко кыне кычкым, шурным
йоктареныт. Тыге нуно сай шурно лектышым налаш шонымо кумылыштым ончыктеныт.
Тыге нуно сай шурно лектышым налаш шонымо кумылыштым ончыктеныт. Але сурт
кӧргысӧ арвереш (тагынаш, волеш, уржа кылташ) шинчын мунчалтымышт денат нуно
тыгакак пӱрсӱсын поро лектышыжлан ӱшаненыт. Кӱшкӧ кыне кушшо манын, курык гыч эн
торашке мунчалтен волыман улмаш. Ӱярня пайрем ӱярня кашта деч посна эртен огыл.
Тыгай курык гыч пар дене шогалын мунчалтеныт. Пӱгеш оҥгырым сакыме имне дене ял
йыр кудалышт савырнымаш осал шӱлышым поктен колтымо семын умылтаралтын. Ӱярня
арня мучко тӱрлӧ модыш дене модыныт, калык поснак Карта модышым йӧрата.

Пайрем ӱстел шуко тӱрлӧ кочкышлан поян лийын. Эн тӱҥ сийлан ӱян мелна шотлалтын.
Шӱльӧ ложаш гыч кӱэштме ӱячам шӧр ден кӱктымӧ тӱрлӧ йӧрварым, пурам уна-влак
куанен тамленыт. Ӱстел ӱмбаке погымо сий толшаш идалыкыштат тыгаяк поян лектышым
сӧрен. Пайрем жапыште ял калык унам вашлиймылан, унала коштмашлан кугу верым
ойырен. Тиде пайрем еш кокласе кылым пеҥгыдемдаш полшен. Икымше йӱмаш йӱлам
шукерте огыл марлан лекше ӱдыр-влак шуктеныт: пелашыже, ача лийше, ава лийше
дене пырля нуно шочмо суртышкышт, ача-авашт деке унала лотыныт. Ӱярня арнян
пытартыш кечынже Ӱярня ден чеверласыме йӱла эртаралтын. Тиде кечын пайрем годым
погынышо шӱкым поген, варашке уржа култам келыштарен йӱлалтеныт да "Ӱярня каен!"
манын кечкыреныт. Тыгодым самырык ӱдыр ден рвезе=влак тул ӱмбаач тӧрштылыныт.
Тулото деч вара кодшо ломыжым нурышко наҥгаен шавеныыт. Тиде пайрем йӱлам южо ял
калык тачат арален ила.



https://mhr.wikipedia.org/wiki/%D3%A6%D0%BD%D0%B4%D0%B0%D0%BB%D0%B0%D0%BB%D1%82%D0%BC%D0%B0%D1%88_%D0%BA%D0%B5%D1%87%D0%B5

21 Шорыкйолын уло тӱня мучко чонлан ик эн чот келшыше кече палемдалтеш –
Калык-влак кокласе ӧндалалтмаш кече (International Hug Day).

Америкыште, 1986 ийыште тиде пайремлан негызым пыштеныт, тыге тудо уло тӱня
мучко шарлен. Пайрем йӱла почеш кеч могай палыдыме айдемым ты кечын йолташ семын
ӧндалаш лиеш. Пайремлан шуко ий темын огыл гына, тудлан негызым пыштышым муаш
йӧсӧ. Кӧ эн ончыч тыгай пайремлымашым шонен шуктен, молан посна тиде 21 Шорыкйол
кече ойыралтын – пале огыл. Манеш-манеш почеш тиде пайремым студент-влак шонен
шуктеныт. Шола шонымаш деч посна тиде кечын ӱдыр-каче-влак ӧндалалтыт, шӱм
шокшыштым ваш-ваш пӧлеклат. Пайремын эше ик сай ойыртемже – пӧлеклан оксам
пытараш ок кӱл. Ӧндалалтмаш пӧлекым яра кеч кӧланат пӧлеклаш лиеш.



https://mhr.wikipedia.org/wiki/%D0%AF%D0%BD%D1%8B%D1%88_%D0%AF%D0%BB%D0%BA%D0%B0%D0%B9%D0%BD

Яныш Ялкайн (Яныш Ялкаевич Ялкаев) (1906 Шыжа 25, Пӱрӧ уезд, Ӱпӧ губерний (кызыт
Мишкан кундем, Пошкырт Эл), Чорай (рушла Чураево) ял — 17 Идым 1938, Моско ола)
— марий калыкын пагалыме, лӱмло шочшыжо. Кугу ушан, данле эргыже: уста
почеламутчо, прозаик, критик-литературовед, кусарыше, публицист, этнолог,
фольклорист, библиограф. Яныш Ялкаевич Ялкайн изинекак чот шуаралт кушкын,
илышыште шуко йӱштӧ-шокшым ужын, чыла йӧсым сеҥен лекташ чон куатым муын,
шонымыжым пеҥгыдын шуктен. Эреак виян толшо пашаже тӱрлӧ шӧрынан. Шочмо
сылнымутнам кумылым савырыше ятыр произведений дене пойдарен. Тыгакак
литературым шымлыше пашажат ушнен толын. Журналист, кусарыше семынат тыршен.
Тыршыше еҥ илыш кугорныш лекташ чыла вийым пуа. Тудат тыгай чытамсыр, кожмак
кумыл дене илен, ончыклык нерген ушанлын шонен. марий кундемын тале серызыже,
фольклористше, кусарышыже, этнографше, библиографше. Эреак вияҥ толшо пашаже
тӱрлӧ шӧрынан. Шочмо сылнымутнам кумылым савырыше ятыр произведений дене
пойдарен. Тыгак литератур шымлыме пашажат ушнен толын. Яныш Ялкайн журналист,
кусарыше семынат тыршен. А ты гана Я. Ялкайнын калык ойпогым шымлыме пашажым
ончен лектына. Я. Ялкайн, Пошкырт Эл, Мишкан кундемысе Чорай ялысе йорло
кресаньык ешыште шочшо, самырыкнекак шуко оҥай мурым колын, лывырге ушешыже
кодын. Уста еҥ-влакын сылнын муралтен колтымыштым ончыклык шанчыеҥ куанен
колыштын, чон кумылжым порсынлен.

«Мыйын вием мынярлан сита, Совет Родинын чапше лӱмеш тунаре пашам ышташ тӱҥалам;
кӱлеш лиеш гын, Совет Эл верч шке илышемат ом чамане», - каласен Яныш Ялкайн
Марий АССР серызе ушем правленийын 1937 ий 17 да 19 августышто эртыше
заседанийыштыже. Яныш Ялкаевич Ялкаев (Яныш Ялкайн) Пошкырт Элысе Мишкан кундем
Чорай луман ялеш 1906 ий 25 октябрьыште кресаньык ешеш шочын. Школым тунем
пытарымекыже, волостной управыште оролын, писарьын полышкалышыжлан пашам ыштен.
1919 ийыште Николо-Березовко селаште почылтшо педкурсышто тунемын. 1924 ийыште
педкурсым Пӱрӧ оласе педтехникум дене ушат, Я. Ялкайн тушко вонча да 1926 ий
марте шинчымашым пога. Тыште самырык рвезе литературно-творческий пашашке пижеш,
литушкем-влак дене пенгыде кылым кучаш туналеш. Йошкар-Олаште лектын шогышо «У
илыш» журналыш очерк да статьяже-влакым «Пуро велын», «Пурын» лум дене воза.
Тыгак сылнымутан произведенийлан возаш туналеш да Пурышто лекше «Маяк» газетеш
савыкта. 1921 ийыште (Акмаев Шакыртан дене пырля) «Марий революционный мурым»
возен, 1925 ийыште «Тунемше» почеламутым да вес ийынже «Вурс кайык» поэмым
савыкта. 1927–1930 ийлаште Я. Ялкайн Москвасе университетыште тунемеш. Тиде
жапыште «Марий ял» газетеш тӱрло темылан серыме нылле утла статьям савыкта,
марий библиографийлан материалым пога. 1934 ийыште марла да рушла «Материалы для
библиографического указателя по мариоведению» да «Марий библиографий»
книга-влакым луктеш.

Я. Ялкайын могай айдеме улмыж нерген икмыняр енын шарнымашыже уло. Писательын
ватыже – Надежда Ялкайн – пелашыжын койыш-шоктышыжо, илыш-корныжо, творческий
пашаж нерген икмыняр статьям савыктен. С. Шамиева тудын каласкалымыжым дневникеш
возен коден. Москваште тунемше йолташыже В. И. Самсонов, тыгак Е. Янгильдын, А.
Искандаров, М. Шкетан, П. Карпов, А. Андриянов писатель нерген шке статьяштым
савыктеныт. Тунемаш пурымыж годым Я. Ялкайн нерген академик Орлов тыге каласен:
Из ста одиннадцати работ большинство написаны удовлетворительно, небольшая часть
работ написано слабо. Есть работы, написанные хорошо, но лучшую работу
по-русскому языку написал не русский. Это – Яныш Ялкаев» (МарНИИ. Материалы о
Яныше Ялкайне. С.2).

Писатель да учёный шочмо велже дене кугешнен, тудын дене эреак кылым кучен
шоген. Пошкырт Эл Я. Ялкайнлан «кечан эл, ямле, киндан, шортнян, нефтян – чыла
улан» кончен, «тушто южшат яндар, памаш вӱд гае тамле», «завод йӱкшат шокта чыла
эллан».

Кызыт Чорай села вашталтын. Больнице, кок пачашан правлений, сельсовет, Культур
пӧрт, почто верланеныт. Ял мучко асфальт корно шуйна. А Культур пӧрт да кыдалаш
школ ончылно Яныш Ялкайн лӱмеш чапкӱ-влак вер-шӧрым сӧрастарат. Поэт шочмо
ялышкыже пытартыш гана толмыж годым чеверласыме семын «Чорай» почеламутым возен:

Я. Ялкайн шуко икшыван ешеш шочын-кушкын. Ачаж ден аважын вич ӱдыр да кум эрге
лийыныт. Ешын ойгыжо да куанже нерген 1938 ийыште возымо «Лӱмна» почеламутыштыжо
уто шомак деч посна поэт рашемда:

Я. Ялкайнын йоча жапше, шке манмыжла, «капка пурак гаяк» лийын. Но рвезе
изинекак чыла палаш тыршымыж дене ойыртемалтын. 1925 ийыште возымо «Тунемше»
почеламутыштыжо поэт тыге шарна: «Кычыр-кочыр кычкырыше ош лумжат, йӱштыжат,
пургыжшат,вичкыж вургемат, рожын катат чактарен кертын огытыл, тудо Пӱрӧ уремым
такыртен…. Школ дек». Ушеш кодыныт М. Горькийын йӱлышӧ шӱман Данкожо, илышыште
верым мудымо Челкаш, А. Чеховын Каштанкыже, С. Чавайын Йыландаже, поро кумылан
Чачавийже, А. Пушкинын, Н. Некрасовын, М. Лермонтовын, А. Кольцовын, Жюль
Вернын, Ф. Куперын геройышт-влак, рвезын чоным сымыстарен, нуно шукым пален
налаш ужыныт.

Ныл ияш тӱҥалтыш школым кум ий гыч тунем лекмек, рвезылан умбак тунемаш
шонымыжым - «ал мечтажым» кудалташ логалеш. Еш кугулан Яныш 1917 ийыште пашаш
ушна: ачаже тудым волостной управыш писарьлан намиен кода. Ынде рвезын илышыже
пӱтынек волость пӧртышто, ял калык коклаште,эрта. Тыште чылажымат ужаш лийын:
тора-влакын калыкым шотеш налдымыштым, ондалкалымыштым, игылтмыштым…. Тидыже
илыш деке тура ончалтышым шочыктен. Граждан сар жапыште кок вий ваш тӱкнымат
арам эртен огыл, рвезын ушешыже мондаш лийдыме кышам коден.

1919 ийыште Янышын аваже Айсылтан черланен кола. Ешыште эн изи икшыве-влак Яныш
ден Алкима шӱжарже Сахаровка лӱман руш ялыште верланыше школ-коммунышко логалыт.
Тыште рвезылан умбакыже тунемаш кумда корно почылтеш. Тудо туннемаште чот тырша,
сылнымутан литературым шуко лудеш. Школышто йоча-влакым поро пашалан туныктат.
Икшыве-влак сад-пакчаште, сурт-оралтыште кертмышт семын тыршат, тулыкеш кодшо
салтак вате-влаклан полшаш коштыт, шке мастарлыкыштым сцене гоч ончыктат:
концертым, спектакльым шындат. Я. Ялкайнын тиде жапысе илышыже «Андрий Толкын»
повестьлан негыз лиеш. Ончыклык писатель школ-коммунышто ик ий утларак ила. 1921
ий январьыште тудо Николо-Березовко селаш почылтшо педагогический курсыш тунемаш
пура.

Педкурс 1920 ийын август кыдалне Михайло-Архангельский монастырь олмеш лиеш.
«Андрий Толкын» повестьыште Николо-Березовко селам Чолмансола лӱм дене пуымо:
«Чолмансола деч ик уштыш пелне, курыкан да чодыран верыште, ожнысо монастырь
шинча. Тушко кугыжа годым Миколо юмылан кумалаш …. марий-влак кӱтӧ гане
коштыныт. Ынде тыште курс почылтын. Курсышто Ӱпо, Озаҥ, Вятка, Пермь марий-влак
тунемыт…»

Педкурсыш 15–16 ияш рвезе ден ӱдыр-влакым погеныт. Тунемше-влак тӱҥалтыш жапыште
начарын илат. Нуно паек шотеш кремга киндым, изишак шылым, шӱрашым, шинчалым
налын шогат. Тыгай неле илышым чытен кертде, южо тунемше педкурсым кудалтен кая.
Адакшым монастырь пашам ыштен огыл гынат, тушто монашке-влак иленыт, у илышлан
нуно тӱрлӧ чаракым ыштылыныт. Но педкурсым (варажым педтехникумым) пашам сайын
виктарен моштышо, кугу шинчымашан еҥ – Л. Я. Мендияров вуйлата. Самырык калык
тунемме деч посна ял озанлык пашаш ушна, пакчасаскам ончен кушта, мастерскойышто
илышлан мо кӱлешым шке ямдыла…. Туныктышо-влакын радамыштат пенгыдемеш. Озаҥ гыч
марий йылмым туныкташ В. М. Васильев толеш. Ончыкылык туныктышо-влак педагогика
ден психологийым, историй ден литературым, математика ден физикым тунемыт,
графический искусство, музыкат ӧрдыжеш огыт код. Педтехникумышто марий да руш
хор-влак чапланат. Тунемше-влак концерт, спектакль, лекций дене марий яллаш
лектын коштыт.

Я. Ялкайнын педкурсышто тунеммыж годым ачаже кола. Шочмо суртеш Алика ден Ална
акаже-влак гына кодыт. Япон самурай-влак ваштареш кредалмаште (Волочевка курыкым
налме годым) йӧратыме Янгыбай изаже вуйжым пышта. 1924 ийыште Николо-Березовко
селасе марий педтехникумым Пӱрӧ оласе педтехникум дене пырля ушат. Ынде Я.
Ялкайн шочмо селаж деке лишкырык лиеш.

Ола эрвел марий-влакын рӱдӧ верыштлан шотлалтын. Тудым 1663 ийыштак Ош Виче
энерын пурла серешыже чоненыт. Тушто революций деч ончычак Пӱрӧ инородческий
учительский школышто марий учёный-влак В. М. Васильев, Г. Г. Кармазин,
просветитель-влак Л. Я. Мендияров, Н. М. Орлов да молат тунемыныт. 20-шо ийлаште
Пӱрӧ педтехникумым писатель-влак С. Ибатов (Эман), А. Асылбаев (Асаев), М.
Аюпова тунем лектыт, тыштак, Йошкар-Оласе педтехникумыш кайымешкыже, композитор
А. Искандаров тунемеш. Я. Ялкайн Пӱрӧ олаште 1924–1926 ийлаште шке шинчымашыжым
нӧлта. Тиде кундем, тиде жап тудын произведенийлаштыже ятыр верым налыт.

Я. Ялкайн тысе пӱртӱс ямым йӧратен, поснак эрвел марий-влак дене чак кылдалтше
Ош Виче эҥерым, тушто чон ласкалыкым муын. «Ужар жап» повестьыштыже тыге воза:
Пеш ямле Ош Виче ӱмыр июнь йӱдыштӧ! Умбалне, мӱндырнак, шола велыште, вӱдын ик
ужашыже у вӱргене окса гай йылгыжалт кия, теве тудо верыште параходын кок
пачашан чевер тулжо-влак утыр лишемыт, тудын велыш шем орманчым вӱдыш шарыше
кугу чодыра йывыртен онча, гармонь ден такмак йӱкым йоктарен волтышо ял-влакат
саламым колтат, бакенщик-влакын землянкышт воктен кочкыш шолтымо изи тул-влакат
кошар йылмышт дене солык семын рӱзалтен ужатат…»

Я. Ялкайын педтехникумышто туннемыж нерген Алкима шӱжарже тыге шарна: «Ме изам
дене изи гына пӧлемыште иленна.Телым вашке пычкемышалтеш, тулым чӱкташ кӱлеш. А
тулжо – шикшешт йӱлышӧ керосин лампе. Ме коктынат ӱстел воктене урокым ямдылен
шинчена. Яныш мо кӱлешыжым писын гына ыштен пытара да моло пашалан пижеш: книгам
лудеш, ала-мом серкала. Мый малаш возам, а тудо ӱстел воктенак шинчен кодеш.
Помыжалтме годым ужам: эшеат возын огыл, серкален шинча. Мом возымыжым лач
каласен ом керт, но иктым раш шинчем: ты жапыште изам марий йылме кружокыш
коштын, пырдыжгазетым лукташ полшен, тудлан тӱрлӧ материалым ямдылен,
почеламутым сераш тӱҥалын».

Пӱрӧ педтехникумышто Я. Ялкайн тунемме дене ончыл радамыште ошкылеш,
литературно-творческий пашашке пеҥгыдын ушна, марий, татар, башкир литушем-влак
дене пенгыдын кылым куча, фольклор ден этнографий деке шӱмаҥеш, келге шинчымаш
верч тырша, калык коклашке у культурым шарен колтымаште кумылым ончыкта.

Педтехникумышто литкружок член-влакын творчествыштым лудшо-влак коклаш шарыше «У
вий» журнал чаплана. Я. Ялкайн редколлегийын ик чулым тыршышыже лиеш. Журналым
сӧрастараш преподаватель-влак полшен шогат. Кружокын пашаж нерген шке жапыштыже
Йошкар-Олаште лектын шогышо «У илыш» журналат возен: «Кружокышто занятийым сайын
шоналтен ямдылыме план почеш эртареныт, сылнымут илышым эскерен шогаш да тудым
лончылен мошташ тунемыныт» («Пӱрӧ маркор кружок паша», авторжо – П», 1926 ий
октябрь).

Я. Ялкайнын педтехникумышто туннеме жапыштеже кум произведенийже савыкталтеш:
«Маяк» газетеш (тудо Пӱрӧ олаште лектын шоген) «Марий революционный муро» (1921,
Акмаев Шакыртан дене возымо), «Тунемше» почеламут (1925), «Вурс кайык» (1926).

1926 ийыште педсовет Я. Ялкаев нерген «академический успеваемостьшо сай» манын
палемда да ныл тылзылан Ӱпӧ оласе Калык образований институтыш колта. Тушто
нацмен-влакым высший учебный заведенийыш тунемаш пураш ямдыленыт. 1927 ий
кенежым Я. Ялкайн шочмо кундемже дене чеверласа, Москошко тунемаш кая:

20-шо ийлаште да варажымат марий ӱдыр-рвезе-влак элын вуз ден техникумлашкыже
тӱҥ шот дене направлений почеш тунемаш пуреныт. Тидлан амалжат лийын: 1930 ий
марте марий кундемыште ик высший учебный заведеният лийын огыл, техникумжат
шагал улмаш. Самырык еҥ-влак Москошто, Ленинградыште, Озаҥыште, Вяткыште, Нижний
Новгородышто, Ӱпыштӧ да моло олалаште тунемыныт. Я. Ялкайн, кугу конкурсым
сеҥен, Моско кугыжаныш университетын этнологический факультетыштыже фольклор ден
этнографий отделенийыштыже тунемаш тӱҥалеш.

Моско университет Российыште рӱдӧ учебный заведенийлан шотлалтын, тудо пашаж
дене уло тӱня мучко чапланен, тушто кугу учёный-влак пашам ыштеныт. Университет
(1775 ийыште почмо) руш учёный М. В. Ломоносовын лӱмжым нумалын. 1927 ийыште
нылле утла национальность гыч улшо шым тӱжем еҥан ешым кум марий рвезат ушнат:
эрвел марий рвезе Я. Ялкаев, олыкмарий рвезе П. Лашманов (Ланов), курыкмарий
рвезе И. Беляев.

Я. Ялкайн ден П. Лашмановын тунемме группышто финно-угор тӱшкаш пурышо
йылме-влакым коми калыкын эргыже В. И. Лыткин (1895–1982) туныктен. Тудо шкеже
шинчымашым Финдляндийыште, Германийыште да Венгрийыште нӧлтен, варажым филологий
наука доктор, профессор марте кушкын. В. И. Лыткинын марий рвезе нерген тыгай
шарнымашыже кодын: «Ялкаев пеш тыматле да талантан студент ыле, тунемме деке пеш
серьёзнын ончен, кугу йӧратымаш дене финно-угор йылме-влакым тунемын, моткоч
кугу усталыкым ончыктен… Тудо зачёт-влакым жапыштыже да кугу шинчымашым ончыктен
сдатлен. Ялкаев кокла капан, шемалге-кӱрен ӱпан, серьёзный да эре шонышо тӱсан,
пеш скромный да талантливый студент ыле. Студент жапыште возкалымыжым пален
омыл, тунемше йолташыштат, очыни, пален огытыл. Тидыже Ялкаевын моткоч скромный
улмыжым ончыкта».

Икымше курсышто «Общий языкознанийым» профессор М. Н. Петерсон лудын. Я. Ялкайн
дене пырля тунемше мордва калык гыч В. И. Самсонов йолташыжын шарнымашыж гыч
пале: профессор Петерсон, индоевропейский йылме-влак дене палымым ыштымек, кажне
студентлан шке шочмо йылмыжлан транскрипцийым ыштен пуэн. Тудо поснак Я.
Ялкаевын пашажым кукшын аклен.

Университетыште «Введение в языкознание» курсым профессор Д. Н. Ушаков лудын.
Учёныйын чапше тунамак кугу лийын. Варажым Д. Н. Ушаковын вуйлатымыж дене
«Толковый словарь русского языка» ныл том дене савыкталтеш. Тудо руш йылмым
шымлыме пашашке студент-влакым моштен ушен.

Икана этнологийым туныктышо профессор В. К. Никольскийын вӱдымӧ семинарыште Я.
Ялкайн рефератым ямдылен. Тыгодым тудо фактический материалым немыч да англичан
йылме дене савыкталтшымат ончен шуктен. Тидыже шуко студентым ӧрыктарен.

Я. Ялкайнын преподаватель-влак кокла гыч поснак М. Т. Маркелов да Ю. М. Соколов
дене кугу кыл лийын. Профессор Маркелов мӧнгӧ библиотекыштыжат заниматлаш ужын.
Я. Ялкайн профессор Маркеловын да тунемме группын пунчалышт почеш 1929 ийыште
шымле пашаште кугу тыршымашым ончыктымыжлан «выдвиженец» лиеш. Тидыже тунемме
условийым саемдаш йӧным ыштен. Выдвиженец-влаклан посна занятий-влак
эрталалтыныт. Профессор Ю. М. Соколов фольклорист семын чапланен. Тудын дене кыл
университетым пытарымекат шуйнен. Тудо Я. Ялкайнын рушла лекшаш «Марийские
песни» сборникшым редактироватлен, СССР писатель ушем пелен фольклор секцийым
вуйлатен. Я. Ялкайн тушто чӱчкыдын лиеден. Студент-влаклан сылнымутан литератур
денат келге шинчымашым пуэныт. Тыште поснак А. В. Луначарский ойыртемалтын. Кугу
шарнымашым коден профессор А. С. Орлов. Тудын образшым Я. Ялкайнын «Ола»
повестьыштыжат ужына. Преподаватель древнерусский литературым туныктен, тудым
поснак «Слово о полку Игореве» нерген эртарыме занятийже ушеш кодын.
Студент-влак деке чӱчкыдынак писатель, поэт-влак толеденыт, нунын дене вашлиймаш
творческий пайремыш савырен. Теве 1927 ий 4 ноябрьыште университетын актовый
залышкыже В. В. Маяковский толын. Тушко марий рвезе-влак Я. Ялкайн, П. Лашманов,
И. Беляеват логалыт.

20-шо ийла мучаште эл мучко калык коклаште грамотым шарыме паша тӱҥалеш. Н. К.
Крупская тиде йодышым 1928 ий 29 октябрьыште студент-влак дене вашлиймыж годым
тарвата. Кӱчык жапыште студент-влак кок тӱжем утла еҥым лудаш-возаш туныктен
шуктат. Тиде пашаште Я. Ялкайнат ӧрдыжеш ок код, заводышто шым еҥан группым
туныктен луктеш.

Студент-влак пален налме шинчымашыштым паша дене кылден шогат. Я. Ялкайн, П.
Лашманов да Моско консерваторийын студентше А. Искандаров 1930 ий кеҥежым
Оршанка, Торъял, Шернур кантонлаште академический полевой практикыште лийыт,
марий-влакын фольклорышт, религий ойыртемышт, музыкальный творчествышт нерген
материалым погат, калыкын материальный культурыжым шымлат, беседым эртарат. Я.
Ялкайн ден П. Лашмановын тунемме жапыште Москошто «Марий ял (газет)|Марий ял»]]
(1927–1931) газет лектын шоген. Я. Ялкайн тушан тӱрлӧ тема дене нылле утла
статьям савыкта.

Университетыште тунемме жап Я. Ялкайнлан весе денат пайдале лийын. Тыште тудо
марий библиографийлан материалым пога. Тудым 1934 ийыште рушла да марла савыктен
луктеш. Я. Ялкайнын «Марий библиографийже» нерген В. А. Мухин тыге возен: «Тиде
книга вошт ончымо гай кушмынам, ончык каймынам … раш палыкта».

Я. Ялкайн тунемме годым шуко жапым кусарыме пашаланат ойырен. Тидыже марий да
руш йылме-влакым утларак шижын мошташ полшен. Тудо шкетын але йолташыже-влак
дене пырля коло утла брошюрым марлаш кусарен луктеш. Я. Ялкайн Моско
университетыште тунемме жапшым 1936 ийыште лекше «Ола» повестьыште ончыктен.
Тыште лудшо еҥ тӱрлӧ калыкан ешым ужеш, герой-влак коклаште – Рашитов Хасан,
прототипше – Муса Джалиль. Татар рвезе Муса Джалиль ден Я. Ялкайн пырля
тунемыныт. 1930 ий декабрьыште Я. Ялкайн университетым тунем лектеш. Пашам ышташ
Йошкар-Олаш Рӱдӧ марий тоштерыш толеш, пел ий гыч илаш Москошко кусна. Умбакыже
тудын литератур да научный пашаже элын рӱдӧ олаж дене кылдалтеш.

Я. Ялкайн Москошто профессиональный писатель семын пашам ышташ, СССР писатель
ушем дене кылым куча, тудын йодмыж почеш тӱрлӧ пашам шукта. Шочыт ойлымаш ден
повесть-влак, почеламут-влак. «Онго» романын икымше ужашыжат тыштак ош туням
ужеш. Тиде жапыштак шымлыме пашам ышта, «Советская этнография» журнал
редколегийын членже семын эл мучко экспедицийлан коштеш. Шочмо Пошкырт
кундемжымат огеш мондо. Тудо учёный да писатель семын шуаралтеш, кусарыше
семынат чапым налеш, марий сылнымутан литературын ончыкылыкшо нерген коляна,
ятыр литературоведческий статьям воза, фольклор да сылнымут литератур нерген
йодышым тарвата.

Я. Ялкайнын сылнымут ойыртемжым чын умылаш тудын литературоведений да критика
дене статья-влакше полшат, нуно тудын тематикыжым, содержанийжым палемдат,
путынь творчествыжлан негызым ыштат. «Сылнемут нерген мут» статьяштыже лудына:
«Чынак сылне произведенийым ышташ пеш кугу культуран лияш кӱлеш». Тыге тудо
писатель ончылно пеш кугу требованийым шында да возышо еҥ келге шинчымашан
лийшаш манын палемда, тудо «шке калыкшын экономикыжымат,
историй-этнографийжымат, йылмыже кузе кушкын толмымат» шинчышаш, уке гын
писатель «…чынак сылне,тичмаш образан, сай йылме дене серыме произведенийым пуэн
ок керт».

Тидлан тунеммаш деч посна илышым шке шинча дене ужаш кӱлеш. Тидыжым писатель эн
кӱлешанлан шотла. 30-шо ийлаште Я. Ялкайн Касвел Сибирь ден Урал мландыште, Юл
кундемыште, Крымыште, Кавказыште, Ленинградыште лиеш, Ӱпышто, Горький
автозаводышто, Моско метром ыштымаште пашазе-влак дене вашлиеш. Пашаеҥ,
колхозник, туныктышо, студент-влак дене мутлана. Марий сылнымутан литературым
шолын шогышо илыш дене таҥастарен, Я.Ялкайн тыгай шонымашыш толеш: мемнан
сылнымутышто илыш йодыш-влак, пашаеҥым, пашазе интеллигенцийым ямдылыме шотышто
проблеме-влак кӱлеш наре шындалтын огытыл; рвезе совет интеллигенцийын илышыже,
тудын мер пашаште тыршымыже да шуко моло йодышат ончыкталтын огытыл.

Я. Ялкайнын писатель семын шуаралтмаштыже руш литературым лудын шогымыжо шагал
огыл полшен. Н. Некрасов, А. Пушкин, М. Лермонтов, Л. Толстой да молат рвезе
писательлан шке шотан туныктышо лийыныт. М. Горький дене вашлийме,
произведенийже-влакым изинекак лудын шогымо да варажым марий йылмыш кусарыме Я.
Ялкайным писатель корныш пенгыдын шогалаш кумыландат.

Центризадатын ту жапыште вуйлатышыже А. П. Рябинина Я. Ялкайн нерген тыге
каласен: «Ялкайн…. шке калкыкшын культурыж верч чот тыршен. Тиде кӱкшыт гыч чыла
чумыр пашажым ончен, шочмо эллан, калыклан шкенжым чаманыде служитлен».

Я. Ялкайн Москошто илыме жапыштыже издательстве-влак дене кылым куча, «Советская
этнография» журнал редколегийын членже лиеш, марий писатель-влакын
произведенийыштлан рецензийым воза, СССР писатель-влакын ушемышт пеленсе
фольклор секцийын пунчалже почеш экспедицийлаш лектеш, кугу творческий шонымаш
дене ила… Тиде талантан айдеме кенета волгалтын, но ош тӱняште илаш улыжат кумло
ик ий утларак веле пурен улмаш. 1938 ий шошым, пӱртӱс одарланен пеледме жапыште,
шинелян еҥ-влак ныл шагат эрдене налаш толыт……

Поэт илышыште оза лийше айдемын тӱрлӧ пашаште тыршымыжым ончыкта, тудын
уш-акылже пӱсеммым, койыш-шоктышыжо вашталтмым ужеш. Тыге Я. Ялкайн айдемын
илышым тӱзаташ шочмыжым чумыр творчествыжлан негыз семын налеш. Сборникыш пурышо
кугу произведений – «Ленин» поэме (1934). Ту жапыште калык В. И. Ленин деке кугу
пагалымаш дене илен. Поэт-писатель-влакат шке возымаштышт тудым моктеныт, тау
мутым ойленыт. Садлан Я. Ялкайнын творчествыштыжат тиде тема ӧрдыжеш кодын огыл.

1937 ийыште Я. Ялкайным, «калык тушман» манын титаклен, писатель ушем гыч
луктыт, вес ийжын эрык деч посна кодат. Тиде жапыште возымо «Ит инане», «Поэзий
– илыш», «Тӱняште», «Поэзий кыл», «Ужатымаш» да моло почеламутшат ойган
шонымашан, шӱлыкан улыт. Поэт чыным вараш кодын умылымыж нерген ойла.

Я. Ялкайн пӱртӱсын ямжым умылымо символжо Ош Виче эҥер лийын гын, ал мечтаже –
йӱксӧ, ару чонан, поро койышан волгыдо кайык. Я.Ялкайнын поэзийжымат нунын дене
таҥастараш лиеш. Кузе уке гын? Илышыште пеҥгыдын шогаш порылык тӱня лийшаш.

Я. Ялкайнын классический литератур дене палыме лиймыже тудлан поэзийыштат у
кӱкшытыш тошкалаш эҥертыш лийын: руш поэт-влак А. Пушкинын, М. Лермонтвын, Ф.
Тютчевын, А. Блокын, В. Маяковскийыын, немыч-влак В. Гетен, Ф. Шиллерын, Г.
Гейнен, венгр Ш. Петефин, турок О. Хаямын строкашт-влак тудын кусарымыж дене
марла йоҥгалтыныт, марий лудшо деке шуыныт. Адакшым калык творчестве гоч толшо
поэтический поянлык Я. Ялкайным поэзий тӱняште ойыртемалтшым ышта, содержанийым
веле огыл, тӱрлӧ формымат шындараш йӧным пуа: ритмже йоҥгалтшан, кумда
диапазонан лиеш, тудо поэзийыште силлабо-тоникым да тонический стихым
пеҥгыдемда.

Я. Ялкайн творческий пашаеҥ семын калык коклаште лияш йӧратен, тидыже эпохын
шӱлышыжым, айдемын илыш ончалтышыже вашталтмым утларак пален шогаш полшен. 1935
ийыште лекше «Кечан кече» книгаш пуртымо ойлымаш ден очерк сынан
произведений-влакын («Енисейыште сой», «Алтай курык», «Москва», «Кечан кече»,
«Андрий Толкын») герой-влакышт Москошто, Пошкырт мландыште, Хакасий степьыште,
Алтай курык коклаште, Кузбассыште илат, тӱрлӧ калык ешыште пашам ыштат. Шукыж
годым тыгай ен-влак дене Я. Ялкайн Пушнине институт пеленсе аспирантурышто
тунемме жапыштыже, Сибирь мландыште научный экспендиций дене коштмыж годым
вашлийын. Критик П. Карпов (Пунчерский), книга лекмым саламлен, тыге возен: «Я.
Ялкайн марий писатель-влак кокла гыч эн первый художественный очерк жанрым
пуртен».

Я. Ялкайнын геройжо-влак ару шонышан, кукшо культуран улыт. Теве Отто Чолпанымак
налаш («Алтай курык»), тудо кугу талантан журналист. Илыш пурымашыже оҥай:
ссыльный немыч ачаж деч тулыкеш кодмек, тудо марий ешыште кушкеш, илыш йолташлан
ойрот ӱдырым ойырен налеш, лишыл палымыже-влак руш, ойрот, марий калык гыч улыт.

«Андрий Толкын», «Ужар жап», «Ола» (1934–1936) повесть-влак автобиографический
сынан трилогийым ыштат. Кум повестьым историй материал, герой-влак ушен шогат.
«Андрий Толкын» повесть граждан сар жапысе марий ялын илышыжым почын пуа гын,
«Ужар жап» повесть самырык тукымын тӱня ончалтышыже педтехникумышто шуаралтмым,
у интеллигенцийын шочмыжым ончыкта. Повестьын тӱҥ геройжо – Адай Айдемыр. Тудым
Андрий Толкын образын шуйнышыжо манаш лиеш. «Ола» повесть самырык калыкын Моско
университетыште шинчымашым налмыжым ончыкта. Тидыжым автор тӱҥ геройын илышыж
гоч сӱретла. Ачин Пайгаз мӱндыр марий ял гыч Москошко толеш, тӱрлӧ нелылыкым
сеҥен, наука корнышко ушна. Пайгаз университет илышым тӱрлӧ нациян ешыште
тӱҥалеш, рвезе калык кокласе келшымаш шӱлышеш шуаралтеш. Кум повестьым трилогий
семын возаш, векат, Я. Ялкайным руш литературын традицийже таратен, Л. Толстой
(«Детство», «Отрочество», «Юность»), М. Горький («Детство», «В людях», «Мои
университеты») деч тунем шогымыжо, нуным йӧратен лудмыжо полшеныт.

«Онго» романыште марий калыкын вес калык-влак дене кыл кучымаште шуаралтмыжым,
ушакылже помыжалтмым ончыктымо. Событий-влак колымшо курым тӱҥалтыш гыч первый
империалист сар (1914) марте эртат. Ту жапысе Россий мучко шарлыше пудыранчыкын
марий ялышкат шыҥен пурымыжо калыкым кожгата, тудын илышыжым вес лончыш савыра.
Роман чоҥалтмыж дене шуко сюжет корнан. Тидыже марий шемерын илышыжым кумдан
ончыктен пуаш полша. Роман тӱрлӧ событий-влак гоч тӱрлӧ социальный тӱшка-влакым
сӱретла: кресаньык Эман, тудын Орванче ачаже, Эбат, эре пояш гына шонен илыше
Орлай Кости, семинарист Аланов, туныктышо Моркын, эрык верч кучедалме корныш
шогалыше рвезе Аик Ардаш.

Произведений тӱҥалтышыште событий Пошкырт вел марий-влак коклаште эрта. Ял илыш,
тудын ойыртемже…. Странице гыч страницыш вер-шор кумданеш, событий-влак шарлат:
ял-влак, Ӱпо тюрьма, Озаҥ, Петербург, Сибирь кундем, Енисей энер…. Романын
геройжо-влак Минусинск да Саян марте шуыт, научный библиотекылаш коштыт,
Петербургысо музейлаште лийыт, уш-акылышт дене Лодзи, Прага, Лондон марте шуыт.
Тыге марий-влак туня илышым илат.

Произведенийыште калыкын илыш-йӱлажым фольклор да этнографий материаллан эҥертен
почмо. Повествованийыш калыкмут, ойсавыртыш, муро-влакым моштен шындарыме,
историй документ-влакым, этнографий, социологий материалым кучылтмо.

Я. Ялкайн романын кокымшо ужашыжымат возен пытарен улмаш. Тушто ончыктымо
событий-влак граждан сар жапыште Пошкырт марий коклаште эртат. Чаманаш логалеш:
1937 ийысе тургым жапыште романын кокымшо ужашыже ош тӱням ужын шуктен огыл.
Савыкташ ямдылыме рукописьлан, «идеологический брак» манын, мучашым ыштеныт.

Я. Ялкайнын творчествыже эрвел марий илыш-йӱла, йылме поянлык дене кылдалтын.
Тудын произведенийже-влак эрвел марий диалект дене возалтыныт, садлан тушто
татар, пошкырт йылме гыч пурышо мут-влакат вашлиялтыт. Писательын
«Царевококшайск – Йошкар-Ола» романже, Юл серысе кагаз комбинат нерген
документальный повестьше илышым ужде йомыныт. Я. Ялкайнын марий сылнымутан
литературышто надырже кугу. Писательын сылнымут традицийже кызытат марий
писатель-влаклан кушкашышт эҥертыш лийын шога.

М. Горькийын тӱрлӧ шӧрынан творчествыже национальный литератур-влакын йол ӱмбак
шогалмаштышт профессиональный корным палемден. Писатель чынжымак мут мастар
лийын, моткоч кугу сылнымут поянлыкым пӧлеклен, илыш чыным почын пуымаште кугу
мастарлык дене ойыртемалтын. «Детство», «В людях», «Мои университеты», «Мать»,
«Дело Артамоновых», «Егор Булычев и другие» да моло произведенийлаже-влак тӱня
мучко чапым налыныт.

Элысе тӱрлӧ калык писатель-влак тудын деч эре тунем шогеныт. Йол ӱмбак шогалаш
тӱҥалше марий сылнымутланат тудын творчествыжым шымлымаш пеш пайдале лийын. Тиде
поснак писатель-влакын возымыштым вияҥден колтымаште палдырнен. Сылнымут
мастар-влаклан М. Горькийын возымыжо чапле пример лийын. Тудын
произведений-влакшым шымленыт, марий йылмыш кусареныт. М. Горький деч тунем
шогымо марий писатель-влакым илышым келгын шымлаш, произведенийым калык
сылнымутым шотыш налын возаш кумылаҥда. Чыла тиде литературышто лӱмлӧ писательын
традицийжым шочыкташ полшен. Сылнымутшо верым налыт С. Чавайнын «Элнет», М.
Шкетанын «Эреҥер», Н. Игнатьевын «Савик», Я. Ялкайнын «Оҥго» романышт, повесть
ден ойлымаш, поэм-влак …

1935 ийыште М. Горькийын произведенийже-влак «Ойлымаш-влак» лӱм дене
савыкталтыт. Нуным Я. Ялкайн кусарен. Тиде книгаш пурышо ойлымаш-влакым ойырен
налаш М. Горький шке полшен. 1930-шо ийлаште турло сборниклаште чапым налше
писательын ятыр ойлымашыже, «Мать» романже, «Детство», «В людях», «Мои
университеты» да моло произведенийлаже-влак марий йылмыш кусаралт лектыт. Тиде
пашам С. Чавайн, М. Шкетан, Н. Игнатьев, П. Першут, да молат шуктеныт.

М. Горький писатель ушемын вуйлатышыже семын марий литературымат вияҥдаш полшен.
Тудын темлымыж почеш СССР писатель-влак ушемын национальный комиссийжын
пашашкыже Я. Ялкайат ушна. Комиссийын погынымашлаштыже тудо марий литератур да
калык сылнымут нерген увертарымашым ик гана веле огыл ыштен, нине йодыш дене
мутланымаште шке шонымыжым ойлен.

Кугу писательын национальный литератур критикым вияҥден шогымо нерген ойжым
критик-влак кумылын вашлийыт. М. Горькийын влиянийже почешак «Советская
этнография», «Литературный критик», «Литература национальностей СССР»,
«Революция и книга», «У вий» журналыште Я. Ялкайнын «Чавайн да фольклор», «Марий
литературым вияҥдымаште фольклорын рольжо», «Муро ден литератур» да моло шымлыме
статьяже-влак печатлалтыт. М. Горькйын вуйлатыме СССР писатель-влак ушем
правленийын темлымыж почеш самырык писатель Моско метром чоҥышо-влак дене лиеш,
заводлашке миен коштеш, варажым «Москва» ойлымашыже, «М» очеркше, «Метро»
почеламутшо, марий литературышто пашазе класс проблеме нерген статья-влак шочыт.

Пагалыме Яныш Ялкаев! Рукописьдам тыгай адрес дене: Малая Никитская, 6, колташ
але кондаш Тендам кумылын йодам. Кертыда гын. Тидым 4 сентябрьыште ыштыза, тиде
кечын мый Москоштак лиям. Те возеда: « Шоныманат огыл,фольклор дене печатлалт
лекше сборник-влак руш писатель-влаклан моткоч чот пошлат». Чаманаш логалеш,
тиде – тыге огыл, мемнан рвезе пиисательна-влак фольклорым огыт пале, палат
гынат, пеш начарын. Тыге кӱлеш ыле – шке фольклор дене пырля союзный
республикыласе да автономный областьласе тӱрлӧ калыкын фольклоржым палаш. Тендан
пашадам шке жапыштыже тӱҥалмылан да кӱлешлан шотлем – тудын литературный
пайдалыкше нерген ме рукописьым ончымеке ойлаш тӱҥалына. Тыланда тиде кӱлешла ок
чуч: Поволжьеште, Сибирьыште, Север кундемыште, Кавказыште илыше тыгыде
калык-влакын представительыштын группыштым ышташ да тиде группылан фольклорым
погаш, шымлаш, кӱлеш обработкым ышташ кӱшташ? Вара «Мемнан фольклорна. Совет
социалистический республикыште илыше калык-влакын творчествышт» лӱм дене
сборник-влакым лукташ. Тиде ойым шоналтыза, да тудын кӱлешыжым, кузе ыштышашым
вашлиймына годым каҥашена. Салам дене А. М. Горькийын.

Моско университетыште Я. Ялкайн ден М. Джалиль ик жапыште тунемыт. Я. Ялкайн
фольклор да этнографий, а татар рвезе литератур отделенийыште шинчымашым
нӧлтеныт. Садлан южо лекцийым пырля колыштыныт.

Рашитовым произведенийыште кугу опытан, илыш проблемым сайын палыше йолташ семын
сӱретлыме, тудын университет деч ӧрдыжат палымыже шуко уло манын ончыктымо.
Хасан Озаҥыште рабфакым тунем лектын. А Пайгаз Башкортостан гыч толын, ончыч
педтехникумым тунем пытарен. Кугу олаш логалмекше, первый кечылаште тудым
студент-влакын тӱргоч шолын шогышо илышышт ӧрыктара, умылыдымашым луктеш.

Я. Ялкайн «Ола» повестьым 1930-шо ийлаште возен, тудо Москошто 1936 ийыште
савыкталт лектын. Тиде повесть – Муса Джалильым сылнымут гоч ончыктышо икымше
произведений.

Я. Ялкайн ден М. Джалиль университетым тунем лекмекат, чӱчкыдын вашлийыныт.
Чуваш поэт П. Хузангай кумлымшо ийласе илыш нерген тыгай шарнымашым коден:
«Центриздат иза-шольо калык кокла гыч лекше мыйын таҥаш ятыр писательлан кушкаш
йӧным пуэн. Коридорлаште чӱчкыдын тӱрлӧ йылме дене мутланыме шоктен.
Редактор-влакын тунам эше бюрократический штат дене лочыдымо кабинетлашт гыч
поэт-влакын почеламутым лудмо йӱкышт йоҥгалтын. Тушто татар-влак Муса Джалиль
ден Ахмат Файзи, удмурт-влак Кузебай Герд ден Ашальчи Оки, марий-влак Яныш
Ялкайн ден Александр Ток, чуваш-влак Курак ден Николай Шубоссин да Российысе
моло калык гыч лекше литетератор-влакат ваш ужыныт, палыме лийыныт, ӱчашеныт,
алал кумыл дене икте-весыштын кушмым эскерен шогеныт, иза-шольыла нунын
сеҥымашыштлан куаненыт, ситыдымашыштлан азапланеныт. Чынже денак тиде кумылзак
иза-шольо еш лийын».

М. Джалиль илышым моктен мурен, шучко сар жапыште тудын верч вуйжым пыштен. Я.
Ялкайн уло талантшым шочмо эл, калык верч пуэн, 1938 ийыште, репрессий жапыште,
тудын ӱмыржӧ кӱрылтын. Кок корно, кок пӱрымаш, но илышышт волгыдо, нимо дене
амырталтдыме лийын.



https://mhr.wikipedia.org/wiki/%D0%AF%D0%BD%D0%B4%D0%B0%D0%BA%D0%BE%D0%B2,_%D0%9B%D0%B5%D0%BE%D0%BD%D0%B8%D0%B4_%D0%9B%D0%BE%D0%B3%D0%B8%D0%BD%D0%BE%D0%B2%D0%B8%D1%87

Леонид Яндак (Леонид Логинович Яндаков) 1933 ийыште Морко кундемыште Шӱргыялеш
шочын. Морко педучилищыште да Марпединститутышто шинчымашым поген. Школышто,
Юлсер да Морко ронолаште, комсомол Марий обкомышто, «Марий коммуна» газет
редакцийыште, Марий радиошто да телевиденийыште, угыч «Марий коммуна» газет
редакцийыште тыршен.

1975 ийыште «Ончыко» журналеш «Сар кыша» повестьше лектын. 80—90 ийлаште «Марий
коммуна» газетеш «Печкалтше тымык» повестьше, ятыр очеркше савыкталтыныт.

Калык театрь «Пеледыш пайрем», «Воштылаш гын, воштылаш», Марий кугыжаныш театр
«Тулык ава», «Пусаксолаште томаша», «Пелчан кугыжа» пьесыже-влак почеш
спектакльлам шынденыт. Моркышто ила.

«Онар», «Чоткар» да «Мамич Бердей» романже-влак марий калык акрет годсо неле
илышым ончыктышо, тудо жапысе событийым, эртымгорным чыным рашемдаш полшышо
сылнымутан произведенийлан шотлалтыт. Ожнысо илышын тӱрлӧ йыжаҥан улмыжым почын
пуымо дене пырля автор кугезе тукымын психологийжым, тӱняужмыжым, йот тушман
ваштареш пеҥгыдын шогымыжым, уш-акыл ден чоялыкшыммоштен кучылтмыжым яндар поян
йылмедене сӱретла.

«Чоткар» ден «Мамич Бердей» романым возымыжлан 2003 ийыште Л. Яндак Марий Эл
Республикысе Чавайн лӱмеш кугыжаныш премийже дене палемдалтын.

2008 ийыште «Онар» роман-трилогийже Эстонийысе родо-тукым калык-влак программын
Литератур премийже дене палемдалтын.



https://mhr.wikipedia.org/wiki/%D0%AF%D0%BC%D0%B1%D0%B5%D1%80%D0%B4%D0%BE%D0%B2

Ямбердов Иван Михайлович (Йыван Ямбердэ; 16 Идым 1955, Чодыраял, Юлсер кундем) —
марий сӱретче, Российын сулло сӱретчыже, МАССР сымыктышын сулло пашаеҥже,
Россиыйн сӱретче-влак ушемын членже, В. Григорьев лӱмеш кугыжаныш премийын
лауреатше.

1955 ий 16 Идым, Юлсер кундемысе, Чодыраялыште шочын. Икымше урокым сӱретлымаш
ден Национальный Президентский школ-интернатыште налын. Вара тунеммашым
Йошкар-Оласе сӱретче училищыште шуэн. 1975 ийыште училищым тунем лекмек, В. И.
Суриков лӱмеш Москосо кугыжаныш акдемический художественный институтыш тунемаш
пурен. 1981- 1983 ийлаште Совет Армий радамыште служитлен. 1983 ийыште тудым
СССР художник ушемыш пуртат.



https://mhr.wikipedia.org/wiki/%D0%AF%D0%BA%D0%BE%D0%B2_%D0%AD%D1%88%D0%BF%D0%B0%D0%B9

Яков Андреевич Эшпай (30 Шыжа 1890, Провой кундем Какшамарий ял —- 20 Пургыж
1963, Моско) - марий семлызе, профессионал марий музыклан негызым пыштыше еҥ,
Андрей Эшпайын ачаже.

1910 ийыште Озаҥысе музык училищыш пурен. Пытарымекыже Ӱпӧ оласе семинарийыште
музыкым туныктен. Кок ий гыч тудым империалист сарыш налыныт.

1923 ий сорлаште Москошто эртыше хор олимпиадыште Марий хорым вуйлатыше Иван
Палантайын полышкалышыже лийын. Тушто марий-влак кокымшо верым налыныт.

1933 ийыште музык калыкшанче специальность дене аспирантурым тунем пытарен.
Марий камерле, семӱзгар, симфоний музыклан негызым пыштен. Шанчызе да композитор
семын чапланен.

30-шо ийла кыдалне "Мирон Мумарин" лӱман икымше марий оперым возаш пижын.
Либреттом Николай Арбан ямдылаш лийын улмаш. Но шонымашыже репрессийлан кӧра
шукталтын огыл.



https://mhr.wikipedia.org/wiki/%D0%AF%D0%BA%D0%BE%D0%B2_%D0%AD%D0%BB%D0%B5%D0%BA%D1%81%D0%B5%D0%B9%D0%BD

Яков Алексеевич Элексейн 1893 ийыште Марий АССР, Морко кундем, Кумужъял
сельсовет, Вончыдӱр ялысе кресаньык ешеш шочын. Еш кугу – 17 еҥан, но
лудын-возен моштышо иктат лийын огыл. Кучымо мландыште кинде шагал шочын,садлан
илен лекташ пашам пелне,утларакшым чодыраште,смола заводышто,ышташ логалын. Яков
Алексеевичат изинекак пашам ышташ тӱҥалын. «Кугыеҥ дене пырля мыйым иктаж пашам
наҥгаеныт гын,мый ала-могай пиалан еҥлан чучынам»,- манеш тудо шке илышыж нерген
возымаштыже.

Первый империалист сар тӱҥалмек, Яков Алексеевич фронтла гыч толшо тӱрлӧ
уверанарым калыклан лудеш, умылтара.1916 ий 1 январьыште шкенжымат салтакыш
налыт. Сар жапыште Яков Алексеевич пулемётчик лийын кредалеш. 1917 ийысе первый
революцийым пулемёт воктенак вашлиеш. Кугыжам сӱмырымӧ деч вара тудым Солдатский
Комитетыш сайлат. Октябрь революций годым Яков Алексеевич Украиныште лийын.1918
ийыште тудым мӧҥгӧ колтат. Мӧнго толмек, Яков Алексеевич Морко велне Совет
властьым пеҥгыдемдаш полша,ялысе уполномоченныйлан коштеш,Краснококшайский
уездный Совет съездыште участвоватла. 1919 ийыште тудым Мушеран тӱҥалтыш школын
вуйлатышыжлан шогалтат, тиддеч вара Яков Алексеевич эртак туныктышылан ышта,
тунамак калык коклаште мер пашам виктара. Кугу Авамланде Сар жапыште Яков
Алексеевич Ленинградский Военно-Воздушный Академийыште турло озанлык пашам ышта,
«За победу над Германией в Великой Отечественной войне 1941-1945 гг.» да «За
доблестный труд в Великой Отечественной войне » медаль-влак дене наградитлалтеш.
Я.Элексейн кучык жап черле лиймек, 1965 ий 5 январьыште колен. Литературыш
Я.Элексейн газет гоч толын. 1919 ийыште РКП(б) Казанский губком
пропагандист-влаклан «Йошкар-кече» газет редакций пелен кум арняш курсым почын.
Тиде курсышто Я.Элексейнат тунемын. Курс гыч портылмек, тудо ял илыш нерген
турло заметкым марий газетлашке да журналлашке возаш тӱҥалын.

Совет кучем сеҥымеке, тунеммаш, материалистический мировоззрений шемер марий
коклаштат шарла. У илыш сеҥен толмылан кӧра тошто койышлан, пычкемыш илышлан
олян-олян чакнаш верештеш. Тидым писатель раш ужын да ятыр ойлымаштыже ончыктен.



https://mhr.wikipedia.org/wiki/%D0%AF%D0%BA%D0%BE%D0%B2_%D0%90%D0%BD%D0%B4%D1%80%D0%B5%D0%B5%D0%B2%D0%B8%D1%87_%D0%AD%D1%88%D0%BF%D0%B0%D0%B9

Яков Андреевич Эшпай (30 Шыжа 1890, Провой кундем Какшамарий ял —- 20 Пургыж
1963, Моско) - марий семлызе, профессионал марий музыклан негызым пыштыше еҥ,
Андрей Эшпайын ачаже.

1910 ийыште Озаҥысе музык училищыш пурен. Пытарымекыже Ӱпӧ оласе семинарийыште
музыкым туныктен. Кок ий гыч тудым империалист сарыш налыныт.

1923 ий сорлаште Москошто эртыше хор олимпиадыште Марий хорым вуйлатыше Иван
Палантайын полышкалышыже лийын. Тушто марий-влак кокымшо верым налыныт.

1933 ийыште музык калыкшанче специальность дене аспирантурым тунем пытарен.
Марий камерле, семӱзгар, симфоний музыклан негызым пыштен. Шанчызе да композитор
семын чапланен.

30-шо ийла кыдалне "Мирон Мумарин" лӱман икымше марий оперым возаш пижын.
Либреттом Николай Арбан ямдылаш лийын улмаш. Но шонымашыже репрессийлан кӧра
шукталтын огыл.



https://mhr.wikipedia.org/wiki/%D0%AE._%D0%92._%D0%90%D0%BD%D0%B4%D1%83%D0%B3%D0%B0%D0%BD%D0%BE%D0%B2

Юрий Владимирович Андуганов (1949 Сӱрем 23, Башкир АССР, Краснокам кундем, Ушмен
ял — 6 Сӱрем 2005) — марий йылмызе, филологий шанче доктор (1992), профессор
(1993), Марий Эл Республикын сулло калык пашаеҥ (1996), Россий академийын
член-корреспондентше (2004), Финн-угор обществын йот членже (Хельсинки, 1985),
Финн литератур обществын член-корреспондентше (Хельсинки, 1985), Олык Ипай лӱмеш
марий комсомол премий лауреат, Эстон Республикын «Маарьямаа ырес» лӱман кавалер
орденже дене палемдалтын.

Юрий Владимирович 1949 ийыште, сӱрем тылзын 23-шо кечынже Башкир АССР, Краснокам
кундем, Ушмен (рушла Редькино) ялеш туныктышо ешеш шочын. 1971 ийыште Н.К.
Крупская лӱмеш Марий кугыжаныш педагогик институтын историй да филологий
факультетысе марий-руш йылме да литератур пӧлкам тунем пытарен. Институтым тунем
лекмек, школышто тыршен. 1973–1976 ийлаште Тарту университетысе аспирантурышто
шинчымашым поген (Эстоний). Туштак 1977 ийыште «Сложные слова в марийском языке
(определительные сложные существительные)» лӱман кандидатлык диссертацийым
арален. 1976–2002 ийлаште Марий кугыжаныш университетыште тӱрлӧ вуйлатыше
сомылым шуктен: старший преподаватель, доцент, профессор, кафедр вуйлатыше.
1989–1992 ийлаште Тарту университетыште докторантурышто тунемын. 1992 ийыште
«Микросинтаксис марийского языка в историческом освещении» лӱман шанче докладым
аралымеке, филологий шанче доктор ученый степеньым налеш. Ю.В. Андуганов мут
теорий да финн-угор йылме синтаксис дене тале специалист. Ты паша дене тудо кок
монографийым да 130 утла шанче пашам савыктен луктын. Пытартыш ийлаште Югор
кугыжаныш университетыште калык историй да культур йылме институтын
директыржылан пашам ыштен (Ханты-Мансий ола). 2005 ийыште сӱрем тылзын 6-шо
кечынже ӱмыржӧ кӱрылтын.



https://mhr.wikipedia.org/wiki/%D0%AE%D1%80%D0%B8%D0%B9_%D0%A7%D0%B0%D0%B2%D0%B0%D0%B9%D0%BD

Юрий Чавайн (Юрий Сергеевич Чавайн) (1930 Шорыкйол 3, Йошкар-Ола — 30 Теле 1965,
Чавайнур) — марий поэт-лирик да музыкант. Юрий Чавайн марий сылнымутлан негызым
пыштыше Сергей Чавайнын эн изи шочшыжо.

Юрий Чавайн 3 январь 1930 ийыште Йошкар-Олаште шочын. 1937 ийыште, ачажым поген
наҥгайымек, еш ола гыч Шырка-Нурыш (кызытсе Чавайнурыш) илаш кусна. Юрий Чавайн
1–ше сентябрь 1937 ийыште Изи Корамас пеле кыдалаш школын икымше классышкыже
тунемаш пурен да отличий поведений ден 1945 ийыште тÿрыс тунем лектын. 1945 ий
гыч «Комбайн» колхозышто колхозник лийын. 2 июль 1948 ийыште Юрий Чавайн И. С.
Палантай лÿмеш музыкальный училищын директоржылан тунемаш пурташ йодмашым воза
да тыште тунемаш тÿҥалеш. 1952 ий гыч 1954 ий марте Житомир областьыште
армийыште служитла .Тушто оркестрыште флейта ден шокта. Армий деч вара
музыкальный училищын флейта классын кокымшо курсышкыжо тунемаш толеш. Юрий
Чавайн государственный экзаменым кучаш 1957 ий июньышто гына пурталтын. Тидын
нерген И.С. Палантай лÿмеш музыкальный училищын 1957 ий 15 июньышто лукмо 68
номеран приказыштыже каласыме: « Чавайн Юрийым музыкальный училищын тунемме
планжым шуктышо да ончычсо семестрлаште парымжым пытарыше семын государственный
экзаменым сдатлымашке пуртышт. Училищын директоржо С. Куприянов». Тыге Юрий
Чавайн дирижерско-хоровой отделенийым флейтист семын тунем пытарен. Училище деч
вара Шкетан лÿмеш драмтеатрын музыкальный оркестрыштыже шокта. 1957 ийыште
пелашыж дене палыме лийын пединститутышто, вокальный кружокым вуйлаташ коштмыж
годым, да 16 декабрьыште 1957 ийыште нуно сÿаным ыштеныт. 1958 ий январьыште
Юралан ачажым реабилитироватлымылан кöра 18 квадратный кумдыкан пöлемым пуэныт.
Тыгай кумдыкышто уло Чавайн еш илен. 1965 ийыште Семеновко «психушкыш» логалын.
Кум арня чытен, вараже куржын. Чавайнурышто шылын илен. Пытартыш паша верже –
телевидений лийын. Пел ий пашам муын кертын огыл. Нигуш пашаш налын огытыл. 30
декабрь 1965 ийыште шке пöрт подвалеш пычал дене лÿялтын. 1966 ий январьыште
Чавайнур ял шÿгареш тойымо. 31 май 2002 ийыште шÿгар ÿмбалныже чапкÿм почмо.

Музык ден поэзий акак-шÿжарак улыт: икте-весым пойдарат, икте-весылан полшат.
Тунеммыж годымак Юрий Чавайн самырык композитор-влакым: Э. Сапаевым, И.Молотовым
– вашлиеш. Тыге нуно лишемыт, икмыняр мурымат пырля возат. Юрий шкежат текст ден
семым келыштара. Но тудын ура чонжо утларак поэзий деке ÿжын, сымыстарен. Юрий
Чавайнын рÿдӧ корныжо – лирике, айдеме ден пÿртÿсым йöратыме кумыл. Нуно
коктынат мемнан илыш дене кылдалт шогат, эн лишыл таҥ улыт. Нине кок факторым
поэт пеш сайын кылден моштен, сылнымутшо дене тисте семынак нöлтал кертын. Юрий
Чавайн марла да рушла книгам шымлен-шымлен лудын, нунын юзо вийыштым чон денак
шижын налын. Ю.Чавайнлан марий поэт-влак кокла гыч утларак келшеныт И. Осмин ден
В. Колумб. Нине мурызо-влак Ю. Чавайнын чоныш тулым пыштеныт, кумылаҥденыт. Юрий
Чавайнын икымше почеламутшо 1957 ийыште «Рвезе коммунист» газетеш савыкталтын.
Поэт утларак пÿртÿсым йöратымыж нерген возен, садлан тудым поэт-лириклан шотлат.
Эн виян произведенийжылан «Сонарзе» поэмыже шотлалтеш. Тудо 1962 ийыште возалтын
, а «Ончыко» журналеш 1964 ийыште савыкталтын. 1965 ий июнь тылзыште Юрий Чавайн
Пошкырт марий-влак деке творческий командировко дене миен коштын. Тушто тудым
пеш сайын вашлийыныт. Командировко гыч Юрий Сергеевич Чавайн Пошкырт кундем
нерген сылне почеламутлам конден:

Ватыже – Эмилия Гавриловна Чавайн (1936). Эргыже – Сергей Юрьевич Чавайн (1958).
Ӱдыржö – Татьяна Юрьевна Чавайн (1961). Уныкаже-влак: Юрий (1981) – Сергей
Юрьевичын эргыже; Анастасия (1989) – Сергей Юрьевичын ÿдыржӧ; Елена (1988) –
Татьяна Юрьевнан ÿдыржӧ.

Поэт ден шÿшпык // Рвезе коммунист. 1956. 28 апр. Кок почеламут // Рвезе
коммунист. 1956. 19 апр. Муро – вий! // Марий коммуна. 1956. 6 май. Лийнет гын
тый поэт // Рвезе коммунист. 1956. 13 сент. Жап шуо // Рвезе коммунист. 1956.
27сент. Кеҥеж эр: почеламут // Марий коммуна. 1957. 14 июль. Чÿкшö курык шеҥгеч
лекте кече… Ший йыҥгыр пÿгеш кылдалын… // Ончыко. 1958. № 4. С. 66. Кок
почеламут // Рвезе коммунист. 1959. 9 июль. Шыже корнышто // Ончыко. 1959. № 4.
С. 45-47. Шочмо сандалык / С. Вишневский ден Ю.Чавайн // Ончыко. 1960. № 5. С. 4
. Сентябрь: почеламут // Марий коммуна. 1960. 18 сент. Эрдене: почеламут //
Марий коммуна. 1960. 6 сент. Октябрь: почеламут // Марий коммуна. 1960. 23 окт.
Ноябрь: почеламут // Марий коммуна. 1960. 23 нояб. Чодырасе концерт: почеламут
// Рвезе коммунист. 1962. 14 июль. Колумб. Чавайн. Куба ок пÿгырнö: почеламут //
Марий коммуна. 1962. 18 сент. Браконьер: почеламут // Марий коммуна. 1963. 17
май. Ломбо пелыдеш: почеламут // Марий коммуна. 1963. 19 май. Шыжымсе шонымаш:
почеламут // Марий коммуна. 1963. 4 окт. Шерге вуян кожер ÿмбачын тылзе. Морко
сем. Йöратем мый. Сонарзе. Тамле орлык: почеламут // Марий коммуна. 1963. 17
февр. Пÿртÿсын эрже: почеламут // Марий коммуна. 1963. 30 март. Сонарзе: поэма
// Ончыко. 1964. № 2. С. 53-68. Чевер май: стих // Коммунизм верч (Советск).
1964. 19 май. Шочмо вер. Куэр коклаште: почеламут // Марий коммуна. 1964. 21
июль. Шыже шÿлыш: почеламут // Марий коммуна. 1964. 11 сент. Шыже мучаш: пÿртÿс
почеламут // Марий коммуна. 1964. 30 окт. Ноябрь: почеламут // Марий коммуна.
1964. 14 нояб. Январь: почеламут // Марий коммуна. 1965. 29 янв. Латкок тылзе»
книга гыч ныл почеламут: Февраль. Май. Август. Сентябрь // Марий коммуна. 1965.
13 февр. Коч теммешке: почеламут // Марий коммуна. 1965. 6 март. Мотор пагыт:
почеламут // Марий коммуна. 1965. 1 май. Салам, поро мланде! Почеламут //
Дружба: Мишикинская районная газета Баш. АССР. 1965. 6 июнь. Галя акамлан:
почеламут // Рвезе коммунист. 1965. 31 июль. Палыдыме салтакын шÿжарже воктене:
почеламут // Рвезе коммунист. 1965. 31 авг. Сентябрь. Пÿртÿсым йöратыше воза
.Почеламут // Марий коммуна. 1965. 15 сент. Октябрь. Пÿртÿс йöратыше воза:
почеламут // Марий коммуна. 1965. 13 окт. Шыже кече йÿштö телым вуча: пÿртÿс
нерген почеламут // Марий коммуна. 1965. 19 окт. Телым вуча пÿртÿсат: почеламут
// Марий коммуна. 1965. 22 окт. Латкок тылзе: почеламут. Йошкар-Ола, 1966.
Салам, Башкирий! Тöргымтÿрыштö. Ок лий: почеламут // Ончыко. 1966. № 1. С.
52-58. Урем мучко лектам тымык ял гыч… Уке, мыйын йÿкем йомын огыл… Шинчашт
канде ояр кеҥеж эр гае: почеламут-влак // Марий коммуна. 1974. 27 сент. Ӱжаран
куэрлаште: поэма да почеламут. Йошкар-Ола, 1978. Луман чодыра: лумеш возалт
кодшо ойлымаш; Январь почеламут // Ямде лий. 1979. 7 янв. Теле чакна: ойлымаш;
Февраль: почеламут // Ямде лий. 1979. 10 февр. Шошо толеш. Кö ийым шÿтен? У сем.
Маска сеҥен… Ойлымаш-влак; Марий: почеламут //Ямде лий. 1979. 17 март. Апрель:
почеламут; Ылыжеш, илана. Шулдыран таҥна-влак; Янлык помыжалтын: ойлымаш –влак
// Ямде лий. 1979. 14 апрель. Чыла кушкыл лöза. Кайык-влак. Янлык- влак. Июнь:
почеламут-влак // Ямде лий. 1979. 9 июнь. Июль шокшо пагыт. Кайык-влак.
Янлык-влак: ойлымаш-влак // Ямде лий. 1979. 14 июль. Саска пагыт. Янлык. Кайык.
Поҥго: ойлымаш-влак; Август: почеламут // Ямде лий. 1979. 11 авг. Сöрал пагыт.
Янлык. Кайык: ойлымаш-влак; Сентябрь: почеламут // Ямде лий.1979. 8 сент.
Октябрь: почеламут; Кайык. Янлык. Лышташ йога: ойлымаш-влак // Ямде лий. 1979. 6
окт. Йÿштö толеш. Кайык-влак. Янлык-влак. Ойлымаш ужаш // Ямде лий. 1979. 3
нояб. Декабрь. Теле книга // Ямде лий. 1979. 29 дек.

Дорога: стихи / пер. А. Казакова // Марийская правда. 1960. 5 июня. Дорога:
стихи / пер. А. Казакова // Молодой коммунист. 1960. 3 сент. Небо осенью дышало
(из записной книжки охотника) // Марийская правда. 1964. 13 сент. Неожиданная
находка из охотничьих историй // Марийская правда. 1964. 1 нояб. Серебряная
сказка. Глазами знатока природы // Марийская правда. 1964. 15 нояб. Серебряная
сказка: стихи / пер. А. Казакова // Марийская правда. 1965. 21 февр. Зима
морозцем и багрянцем: стихи / пер. А. Казакова // Литературная газета. 1965. 26
марта. С. 18. Вновь на родине я. Марийский край. Охотник. Счастье поэта. Летним
утром: стихи / пер. А. Казакова // Дружба: Мишкинская районная газета Башкирской
АССР. 1965. 30 мая - 6, 13 июня. Вновь на родине: стихи / пер. А. Казакова //
Марийская правда. 1965. 30 мая. Роща синими ветками машет…. Стихи / пер. А.
Казакова; Внимание, человек! / пер. А. Николаева // Марийская правда. 1965. 30
мая. Навстречу дню: стихи / пер. А. Казакова // Марийская правда. 1965. 20 июня.
Охотник: стихи / пер. А. Казакова // Марийская правда. 1965. 26 июня. У могилы
неизвестного солдата / пер. С. Железнова // Молодой коммунист. 1965. 31 августа.
Двенадцать месяцев: стихи. Йошкар-Ола: Маркнигоиздат, 1966. 25 с. Охотник. Вновь
на родине я. Сквозь ельник… Роща тихая зеленью машет. На алых крыльях птица
голубая. Из цикла «Серебряная сказка»: стихи // На земле Марийской. Йошкар-Ола
,1967. С.102-107. Зима морозцем и багрянцем. Охотник: стихи / пер. А. Казакова
// Соловьиный родник: антология марийской поэзии. Йошкар-Ола: Мар. кн. изд-во,
1970. С. 238-242. Эх, дорога, дорога! … Стихи / пер. А. Казакова // Соловьиный
родник: антология марийской поэзии. Йошкар-Ола: Мар. кн. изд-во, 1970. С.
230-237. Эх, дорога, дорога! Охотник. Зима морозцем и багрянцем: стихи / пер. А.
Казакова // Соловьиный родник. Йошкар-Ола, 1984. С. 221-226. Новогоднее утро:
стихи // Ончыко. 2009. № 11-12. С. 3.

«Уке мыйын йÿкем йомын огыл…» (Литературная встреча памяти Ю. Чавайна в
Моркинском р-не) // Марий Эл. 2010. 10 февр. С. 1, 8; Кугарня. 2010. 12 февр. С
. 7. Ю. Чавайн – И.С. Палантай лÿмеш училищыште (Г. Сабанцев) // Ончыко. 2003. №
3. С. 64-68. Ӱмырешлан йöратен йöраталме улат (О жене Ю. Чавайна – Эмилии
Гавриловне Чавайн) // Кугарня. 2002. 19 июль, 26 июль. Галютин Ю. Кынел шогалын
шарналтышым // Марий Эл. 2000. 21 янв. «Тунамак тÿсетым шарналтыш шÿмем» (Ю.
Чавайн шочмыжлан – 70 ий) // Ончыко. 2000. № 1. С. 94-104. Егоров В. Шÿшпык
семын мурызо // Кугарня. 1993. 2 апр. Чавайн Э. Ӱмырышлан йöратем: Марий поэт Ю.
Чавайн нерген шарнымаш // Ончыко. 1991. № 1. С. 89-92. Казаков М. Юрий Чавайн //
Поэтын поянлыкше: статья, рецензий, шарнымаш. Йошкар-Ола, 1984.

Шукертсек палыме ой: писательын илыш корныжо, шонымаш ден пашаже, нунын вашталт
толмышт, эн ончычак, произведенийла гоч палдырнат. «Творчество – авторын
чурийончышыжо» манашат келша. Тыгеже кеч-могай писательымат тÿрлö велым
ончалман, идейный позиций ден сылнымут мастарлыкшым чын виса дене висен аклыман.
Тунам гына сай могыржат, тöрсыржат моткоч раш коеш. Мемнан радам гыч пеш ондак
кайыш Юрий Чавайн – улыжат кумло вич ийым гына илен. Шуко поро шомакше ойлыде
кодо, сай тÿналме муро семже пел корнешак кÿрылтö, кÿлеш семын атыланен ыш шу…
Юрий изинекак сылнымут да музык деке шÿманын. Йöратен ачажын почын кодымо неле
пашам, йöратен ныжыл марий семым, чоным савырен Морко велын мотор пÿртÿсшат.
Самырык рвезын шÿм-кылеш нуно суапле пыжашым оптеныт, творческий корныш лекташ
таратеныт… Вара кушеч лектын пÿртÿсым тынар жаплымаш, тыге ныжыл кумылын моктен
мурымаш? Молан тудо поэтлан моткочак лишыл да шерге: «эн ныжылге волгыдо семым
тый, шочмо пÿртÿс, пöлеклет». Тыште кок велым ончалме лач толеш. Ик могырым,
сылнымут пеш чот полшен. Юрий марла да рушла книгам шымлен-шымлен лудын, нунын
юзо вийыштым чон денак шижын налын. С. Есенин ден Ф. Тютчевын книгашт эре
пеленжак ыле, чÿчкыдынак мыланна наизусть лудын. Мыйын шонымаште, нунын гочак
пÿртÿсым философла ончалаш тунемын, тыглай пейзажыште илыш вийым, алгаштарыше
сÿретым муаш тыршен. А марий поэт-влак кокла гыч тудлан утларак келшен толыныт
И. Осмин ден В. Колумб. Чыла нине мурызо-влак Ю. Чавайнын чоныш тулым пыштеныт,
кумыланденыт. Вес велым, тидымат шарныман. Пÿртÿс кеч-могай жапыштат айдемылан
ласкалыкым пуа, илышым лончылен шераш полша. Марий чодыраште, йогын вÿд ден ер
воктене ятыр пагытым эртарен Юрий, орлыкан чонжым лыпландарен. Уста сонарзе,
тÿрлö емыжым, понгым погаш йöратыше, тудо пÿртÿсым чын шÿмбеллан шотлен, чон
почынак мутланен. Тыге нунын коклаште ойыраш лийдыме келшымаш вожанын: «Туан
пÿртÿс! Кажне ийлаште мылам лийынат сай танем». Але вес вере лудына пÿртÿслан
мелын ойлымо шомакым: Туан пÿртÿс! Налын пычалым, Шым лек кайыкетым лÿяш; Мый
тыйын муретым кычалын, Тунам миенам куэрлаш; Мый тыйын муретым кычалын. Эрден
воленам памаш дек. Тыге лектеш: поэт кычалын, а пÿртÿс тудлан шке мурыжым
муралтен пуэн! Юрий пÿртÿсын лишыл родыжо, танже ыле, тудын шÿлышыжым умылен,
койыш-шоктышыжым шÿм пеленжак ашнен. Уке, тыгай талант кажнылан ок пуалт, кажне
ен чодырасе тÿрлö кайыкын, кушкылын лÿмыштым, могай пайдам пуымыштым, молан
кÿлеш улмыштым пален ок керт. Тидлан чын зоолог, ботаник гай лийман. Пÿртÿсым
öрдыж гыч куанен гына ончымаш (созерцаний), ик-кок строкам сералтымаш – тиде
моткоч шагал. Йытыра сÿретым сÿретлыше, лайка мурым возкалыше ожнат лийыныт.
Совет писатель тиде пашам активный позиций гыч – Леонид Леонов семын! –
ончалшаш. Вет кызыт пÿртÿсым уэмдыме да поянлыкшым аралыме, кугемдыме йодыш
таклан огыл ончыл планыш лектын. Ю.Чавайнат тиде кÿлешан пашашке икмыняр ойжым
ешарен. Тичмашынрак почмо тиде шонымаш «Сонарзе» поэмыште. Поэма моральный темым
гына ок тарвате, лач Тамара ден Геню кокласе илыш пышкемым гына ок рудо. Тушто
ме браконьерство ваштареш кредалмымат, сектантствын шакше пашажымат ужына. Вик
манына: тиде чылажат ик мундыраш чумырга. Но нуным рончен, сай ден удажым
ойыркален, поэт кажнылан шке приговоржым луктеш. Теве молан латшым ий ончыч
возымо произведений у семын йонгалтеш, у лудшым муэш. Ӱмбач ончалаш гын,
«Сонарзыште» С. Есенинын «Анна Снегинаже» палынак шижалтеш. Но поэма шке шотан:
тудын йÿк-йÿанжат весе, вÿршержат у семын пырткалта, а сылнылык шотышто гын
тыгайым уста марий мурызо веле шочыктен кертын. Тамара еш илышым тачысе шинча
дене онча, оксалан кöра осал пашам ыштыше Геню деч ойырлымыж нерген вигак ойла:
«мый уландыме лончышто шым кöнö почанын мерчаш». «Сонарзе» поэма деке чак
кылдалтыныт «Браконьер», «Сонарзе» стих-влак. Опкын браконьер шордым лÿен
пуштеш, вара кÿзö дене мÿшкырым корен, «онча куанлын ал шырчам». Тыгай
шучкылыкым карга пÿртÿс, «куэ, шыдештын, енлан рÿзыш ош кидла койшо укш-парчам»,
а шопке гын чаманен шортеш. Вес семын онча пÿртÿс поянлыкым гуманный сонарзе:
кайык-влакым айда-лийже арам ок лÿйкале, чодыра гычат «Пÿртÿсын ямжым вел
сонарзе шÿмешыже поген толеш» да танжылан пеледышым конда. Мураш от нал йÿкым
кÿсын, Йÿк уке гын, уке мурат, – манеш поэт. Ю.Чавайн шке йÿкшым муын, лачак
тÿрыс гына онарен ыш шукто. Но мом возымыжат мыланна шерге. Пÿртÿс тема деч
посна йöратымаш нерген почеламут-влакшат сылне улыт. Шке игыжым шÿм пелен
нумалше, шке вÿржö дене ырыктен иландарыше ава але «канде ояр кенеж эр гай
шинчан, шÿмыш вошт ырыктен ончалше ÿдыр», але пырля кушшо йоча годсо йолташ –
чылажат шÿм тул дене волгалтыт, поро шонымашым тарватат. Теве йодыш: «Кушак
шочеш мотор ÿдыр? Молан нуно ий еда шукемыт?» Вашмут : Колхоз ялеш, чевер кечеш,
Кож ÿмылеш кушкалын! Кумда нуреш, нöрен лупсеш, Пашаште пеледалтын. Авторын
ойлымыж семын, лач пашачын шинчаш гына «уло пÿртÿсын чеченже верлана». Поэтын
шонымыжо – пеш яндар вÿд пырче гай: Кажне ен мужо шкенжын пиалым, Кажнылан илыш
лийже сöрал. Кажнын чоным тыгак ныжыл алын Волгалтарыже эр ÿжара. Поэтын йылмыже
моткочак лывырге, образный. Шуко примерым кондаш лиеш, но мый икмынярым гына
ончыктем: «Мардеж, лÿс гыч чинчым пуалын, шинчасорташкем шава», «Кас канде
каваште рудалт кайыш шÿдыр аршаш», «Шыве-шаве лышташ йылмыж дене мыйым кажне
шопке саламла…» Мочол сылнылык, шинча ончылнак койшо сай сÿрет! Шке жапыштыже
Ю.Чавайн кугурак поэт-влак деч тунемын, а кызытсе самырык тукым ынде тудын дечат
икмыняр тунемеш. Тиде уда огыл. Мо кÿлешан, мо пайдале, тудо огеш йом. Чын ойлен
Ю. Чавайн: «Поэт-влак ешышке ушнен, тый шке калыкетын шÿшпык лий». Шкемын кÿчык
статьям, палыме марий мурым вестÿрлемден, тыге кошартынем: «Кайыкше кая гын,
мурыжо кодеш». Тиде ой мемнан йолташналан моткоч келшен толеш. 1979 «Поэтын
поянлыкше: статья, рецензий, шарнымаш» книга гыч (Йошкар-Ола, 1984)

Шÿшпык семан мурызо Поэт-влак ешышке ушнен, тый Шке калыкетын шÿшпык лий. Вет
тудын уш дене пеледын, Саскан толеш поэзий вий.

Тыге возен ик почеламутыштыжо поэт-лирик Юрий Чавайн. Тудо кÿчык, но волгыдо
илышым илен, шочмо калыклшылан сылне деч сылне, чонеш логалше, кумылым лывыргын
вÿчкалтыше почеламут-влакым темлен. Шÿм-кылешыже иланыше мурпашаже (поэма,
почеламут да муро-влак) лудшыенын уш-акылешыже, чонешыже курымешлан лодемалтын
кодын. Вет Юрий Чавайн шочмо мланде, пÿртÿс, илыш, йöратымаш нерген возен. Арам
огыл ик почеламутыштыжо лудына: Да ит ÿшт шÿргыштем шинчавÿдым, Тиде шÿм гыч
йога мурпамаш. Кугу кумылышто , кугу порылыкышто, кеч-могай сылнылыкыштат кочо
да шÿлык шижалтыт. Тÿжвач ончалмаште Юрий Чавайнын поэзийже – шинчавÿддымö,
куанле , илышлан куаныше. Но тÿрыс чыным поэзий каваште яндарын шÿлышö , вийым
налше лудшыен гына шижын мошта. Теве «О шочмо вер!» почеламутышто поэт «У кече –
Илышын у эр» нерген воза да тунамак кÿрылтын каласа: «А мыйын… шÿм йÿкем йомеш
гын…». Пуйто ÿмыр сортан йöрымыжым кок ий ондак шижын, шке пашажым акла, ÿшана…
Но садак ты ÿшан шенгелне – шÿлык.Ӱшандарыше шÿлык. О кунар мыланна тыгай
ÿшандарыше шÿлык ок сите, утларакше шÿлык шке пöрдемышкыже ныжыл чоным шупшын
пурта да эрыкыш лекташ огеш пу. А Юрий Чавайнын ÿжаран куэрласе аланыште кÿын
шушо снеге, «кечеш левыше шöртньö гай юж» , шÿшпык йÿк – чылыжат ала-могай юзо
кумылым луктеш; шÿлык дене пырля куан ораде мардежла чонышко керылт пура да
умылаш лийдымын ю порсын лÿнгалтышыште рÿпша. Ах, межат могай улына? Шке
калыкнам ,шочмо пÿртÿснам моктен мурышо мургайыкнам порын шарнаш мондена, илымыж
годым шÿм шокшынам , поро шомакнам чаманена, неле годым полыш кидым пуаш
мондена… 30 мартыште поэт Семен Николаев, мурызо Светлана Сушкина да
аккомпаниатор Раиса Яшметова поро йолташым, поэтым, ура чонан, азан гай лывырге
кумылан айдемым, композитор-влак Э. Сапаев ден И. Молотовым шарналтен, С.Г.
Чавайн лÿмеш национальный библиотекын залыштыже «Тÿзланымаш» касым эртарышт.
Тыге лÿмден поэт Семен Николаев ты программым. Тудо ончылныжо моткоч суап корным
ужеш: 50-60-шо ийлаште ÿмыр лугыч колышо самырык танже-влакым шарналташ. Калык
деке лукташ. А ушышко Юрий Чавайнын юзо мутпарчаже толын пура: Авай,ит вурсо
мыйым… Тыйын эргыч – Кузе ойлат, ик самырык поэт. Кеч мый улам тылат Моткочак
шерге, Но пеш чот кочыс Южгунам оет… (Кугарня. 1993, 2 апр.)

Поэт-лирик Юрий Сергеевич Чавайнын шочмыжлан кумшо январьыште тений шымлу ий
теме. Тиде кечым «Марий Эл» газетна палемдыде ыш кодо, поэзийыште ныжылге,
кумылло, сöрале кышам кодымыж нерген каласкалыш. Тудын шочмо кечыжым палемдаш
делегаций Морко районысо Арын кыдалаш школыш, Сергей Григорьевич Чавайнын
музей-пöртышкыжö миен коштын. Чодыраял культура пöртыштö вашлиймаш-концерт
лийын. Уна-влак коклаште ыльыч: Республикын Правительствыжын культура, искусство
да наций-влак кокласе кыл шотышто отделжым вуйлытыше А.Н. Иванов, поэтын
пелашыже Э.Г. Чавайн, эргыже Сергей Юрьевич, Культура министерство гыч Г.С.
Ширяева, Марий культура рÿдерым вуйлатыше В.П. Григорьев, Морко район
администраций вуйлатышын алмаштышыже Л.С. Васильева, Писатель ушем правленийым
вуйлатыше В.В. Крылов да молат. Эмилия Гавриловна да Сергей Юрьевич Чавайнмыт
школышто поэтын илышыж гыч тымарте шуко палыдымым ойлышт. Теве кумдан палыме
музыкант М.С. Степанов изинек Юрий дене пырля кушкын, нуно ик кечын, ик ийын
шочыныт, сÿаным ик кечыштак ыштеныт… Уна-влак С.Г. Чавайнын музей-пöртыштыжö
поэт дене кылдалтше ийлам шерыч, туддеч кодшо ÿзгарлам ончышт, возымыж денат
палыме лийыч. Культура пöртыш ен-влак шын-шын погынышт. Тиде Эмилия Гавриловнан
шочмо кечыже ыле, калык ончылно шÿм-чон йÿлен каласкалымыж деч вара пöлекым
кучыктышт. Марий Элын калык артистше Иван Смирнов, Марий Элын сулло артисткыже
Августа Романова, мурызо Виктор Комаров шке мастарлыкыштым ончыктышт. Поэт да
Гражданин Ю. Чавайнын шочмо кечыжым палемдымаште тыгак «Морко мланде» райгазет
пашаен-влакат лийыныт. Школышто тыгай ойым пидме: шÿгарлаште, Ю. Чавайнын кийыме
верыштыже, чапкÿм шогалташ жап. Шушаш кенежым чыла тöрлен саемдаш лийыч. (Марий
Эл. 2000. 21 янв.)



https://mhr.wikipedia.org/wiki/%D0%AE%D1%80%D0%B8%D0%B9_%D0%9F%D0%B5%D1%82%D1%80%D0%BE%D0%B2

Юрий Петров (28 Ага 1920 Нижний Новгород ола) — Марий Элысе журналист, поэт.
МАССР Кугыжаныш премийын лауреатше (1977 ий), МАССР тӱвыран сулло пашаеҥже (1980
ий).

1921 ийыште ешыже Краснококшайск (Йошкар-Ола) олашке илаш кусна. Школым тунем
пытарыме деч вара 1939-1940 ийлаште Юрий Петров Нархозучётын Управленийыштыже
статистиклан пашам ыштен. 1941 ийыште РККА-н Ленинградысе сар-юж академийын
лаборантше лиеш. 1943 ийыште 185-ше заводыш контроль мастерлан пашам ышташ
кусна. вес ий гыч 1953 ий марте НКВД-ште, МГБ-ште пашам ышта. Заочный курс дене
Марий кугыжаныш педагогик институтым тунем пытара. 1953-шо ий гыч сулен налме
канышыш лекме марте "Марийская правда" газет редакцийыште тырша. Литсотрудник
лийын, литератур, тӱвыра да сымыктыш пӧлкам вуйлатен. Сылнымут лаштыкым вӱден.

1977 ийыште "Октябрьская повесть" ден "Десятая высота" книгаже-влаклан Юрий
Петров МАССР Кугыжаныш премийым налеш.

Юрий Петровын пашажым кӱкшын аклен, "МАССР тӱвыран сулло пашаеҥже" лӱмым 1980
ийыште пуеныт.



https://mhr.wikipedia.org/wiki/%D0%AE%D1%80%D0%B8%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87_%D0%90%D1%80%D1%82%D0%B0%D0%BC%D0%BE%D0%BD%D0%BE%D0%B2

Юрий Артамонов (Юрий Михайлович Артамонов) (1938 Вӱдшор 6, Маскасола кундем,
Ятман ял — Август 2002, Йошкар-Ола) — кумдан палыме марий серызе, Олык Ипай
лӱмеш Кугыжаныш премийын лауреатше (1978). «Марий коммуна» газет да «Ончыко»
журнал редакцийлаште тыршен.

"Мый утларакшым кеҥежым йӧратем, тунам чонлан ласка. Олыкыш волет — шинчат
куана, чодыраш пурет — кумылет тарвана,— каласкала Ю.М. Артамонов. — А кызыт
такшым нигуш ом вашке, нигуш коштмаш уке, пӧртыштак шинчен эртарем. Паша шуко, а
жап пеш шагал кодеш. Возен пыштымемжат иктаж лу книгалан сита да луктынжо кунам
кертам, кунам шуктем гын?" — тургыжланен писатель. Писательын биографийже —
тудын книгалаштыже. Посна автобиографийым монь возгален тӧчашат ок кӱл. Кажне
персонажыште, кажне сюжет савыртышыште авторын чон катышыже,тудын илыш корныжо
да шӱм тургыжланымашыже,тӱня умылымашыже, чумыр кӧргӧ поянлыкше. Сандене тудо ял
покшелсе чара верыште илыше айдеме гай чылажат ик шинча ончылно. Юрий Михайлович
Артамонов 1938 ий 6 апрельыште Медведево районысо Ятман ялеш шочын. Верысе
шымияш школым пытарымеке, 1952—1956 ийлаште Йошкар-Оласе педучилищыште тунемеш.
Педучилищыште тунеммыж годымак ончыкылык туныктышо сылнымут пашашке ушна,
самырык рвезын шӱмыштыжӧ творчество тул чӱкталтеш. Иктаж лу кӱжгӧ тетрадьым
возен опта, но савыкташ ок вашке. А варажым тудым илыш тургым авалта. Педучилище
деч вара Юрий Михайлович Советский районысо Монакмучаш тӱҥалтыш школышто
йоча-влакым туныкта. Шукат ок эрте — армийыш налыт. Лачак салтак илыш, шке
йолташыже, мӱндыр Туркменийын йӧршын вестӱрлӧ пӱртӱсшӧ марий салтакын чонжым
тарватеныт,тудлан ешартыш вийым пуэныт,творчество кумылжым утларак нӧлтеныт.
Тыге 1958 ий 7 октябрьыште служитлыме пагытыштак "Марий коммуна газетеш иканаште
ныл изи ойлымашыже савыкталтеш: "Кутко ден скорпион", "Памаш вӱд", "Котелок",
"Приказ". Писательын икымше книгажат военно-патриотический тематикыланак
пӧлеклалтын. Тудо "Советский салтак" лӱм дене 1962 ийыште верысе книга
издательствыште лектын. Вара книга почеш книга савыкталтеш: "Сеҥалтдме вий",
"Шӱдыр ер", "Кузе илет, пошкудем?", "Перкан кинде", "Кайык ӱжын ужата", "Кок
повесть" да молат. Тушечын "Звездное озеро","Вкус земляники" Москваште
"Современник" издательствыште да "Малиновые облака" Йошкар-Олаште рушла
лектыныт. Ю.Артамонов Россий Писатель ушем членыш пура. 1978 ий годсек Олык Ипай
лӱмеш премийын лауреатше. Тудын возымыжым казах, мордва, удмурт йылмылашке
кусарыме. Шкежат моло калык йылме гыч ятыр произведенийым марлаҥден. Прозаикым
ме утларакшым повесть жанрын мастарже семын палена, утларакшым ялысе илыш нерген
каласкала. Киндым куштышо, вольык ончышо еҥ— писательын эн йӧратыме геройжо.
Теве, мутлан, "Сонимаке пеледыш" повестьын тӱҥ геройжо Николай Воронцов ятыр
пагыт олаште ила гынат, чонжо садак шочмо ялышкыже шупшеш. Уке, шочмо ялышкыже
тудо шошым чоҥештен толшо шырчыкла жаплан огыл, оласе йӧнан пачерым, сай
пашадаран верым коден, йӧршынлан пӧртылеш, лакемеш. Уна семын огыл, сурт
тошкалтышыш озала пеҥгыдын тошкалын кӱза, окна гыч пудалыме оҥа-влакым
тӧргалтен, тушко волгыдым курымешлан пурта. Юрий Михайловичын моло
произведенийыштыжат лач тыгай чоншижмашак иланен ("Кайык ӱжын ужата", "Перкан
кинде", "Канде тасман, ужар солыкан Какшан" да т.м.). Поэт В. Колумб манмыла,
тудым эре "мланде шупшеш". Тыгодымак автор тӱҥалтыш произведенийлаштыже 60-70
ийласе марий ялын трагедийжым кӱлынак огеш шиж. Кугу комплекс-влакым чоҥымаш,
изи ял-влакын пытен толмышт, рӱдӧ илемлаште оласе семынак шуко пачашан
пӧрт-влакым нӧлтымаш, кресаньыкым мланде деч торымаш да моло йодышат самырык
прозаикым пеш утыжымак огыт тургыжландаре. Тунам Юрий Артамонов шочмо ялын ямжым
поэзий романтика чия дене сӱретлаш кумылан улмаш. Тидыжым "Кайык ӱжын ужата"
повестьыштыжат шижаш лиеш. Ялысе еҥлан кинде деч шерге нимо уке. "Кинде — еҥ
коклам, калык ден калык коклам ушышо кыл. Кыл йомеш — айдемыжат, калыкшат
икте-весе деч утыр да утыр торлат, ваш-ваш огыт умыло, икте-весылан ӱшанымым
чарнат, икте-весым тушман семын ончаш тӱҥалыт. Теве мо тугай кинде!" — шӱм
вургыжын ойла "Сукыр" повестьын (ончыч тиде произведений "Перкан кинде" лӱм дене
лектын ыле — А.В.) геройжо шоҥго комбайнер, ончычсо танкист Иван Васильевич
Логинов. Шке повестьлаштыже автор шукыж годым коча-кова деч кодшо йӱла, тачысе
кресаньыкын паша кумылжо нерген каласкала, лудшым кеҥеж пӱртӱс, ӱдыр-каче
кокласе йӧратымаш дене палдара. Чыла вере Артамоновын произведенийлаштыже
лиризм, шочмо мландым пагалыме, тудын дене кугешныме кумыл шижалтеш. Тыгай улыт,
мутлан, репортаж гай "Кабул шикш", Кугу Отечественный сар темылан серыме "Иленыт
кум йолташ", очерк сынан "Поэтын шӱдыржӧ", "Чавайнын куэже" повестьлаже. Каласаш
кӱлеш, чыла шке шинча дене ужаш манын, 1987 ийыште тудо лӱмынак Афганистаныш
миен толын, "Кабул шикш" повестьын геройжо-влак дене пырля шинчын ик котелок гыч
кочкын-йӱын ончен. Вараракшым автор айдемын кӧргӧ шонымашыжым, тудын шӱм
тургыжланымашыжым утларак тӱткын ончалаш кумылаҥеш. Мутлан, " Ведерка ден Шарик"
Поснак вестӱрлӧ улыт Ю.Артамоновын пытартыш ийлаште возымо повестьше-влак. Тиде
— "Колумбын шӱдыржӧ", "Чавайнын куэже" повесть-влак. Нуно чын лийше факт,
событий-влак негызеш возалтыныт, тыште авторын позицийжат утларак раш коеш.
Ю.Артамоновын творчествыштыже эше ик шӧрыным ужде кодаш огеш лий. Тиде — мыскара
ойлымаш ден повесть-влак ("Суоми мландышкайынем", "Окмак Йыван"). Мыскара кумыл
прозаикын творчествыштыже шукертсек шижалтеш. Эше 1975 ийыштак тудо посна книга
дене "Кузе илет, пошкудем?" книгам савыктен луктын ыле. Писательын
творчествыштыже посна йыжыҥ семын палемдыман йоча-влаклан возымо "Тарля куван
кудывечыже" книгажым. Тылеч вара уста прозаик ятыр моло книга дене куандарен.
Ю.Артамоновын илышыже 2002 ийыште кӱрылтын.

1963 ий сентябрьыште Медведево районысо Арбан кандашияш школышко марий йылме ден
литературым туныкташ у еҥ тольо. Икмарда капан, вичкыжрак, иктаж 25-26 ияш.
Каҥгарак, кужака, шемалге шӱргывылышан. Нер ӱмбалныже — кугу гына шинчалык. Тиде
Юрий Михайлович Артамонов ыле. Школ директор Анатолий Семенович Николаев у
туныктышылан пачерлан кок пӧртым темлен. Иктыже — школ воктене, кевыт ваштареш,
уремыш ныл окнан, йоҥгыдо. Весыже — изуремыште, школ деч пел уштыш тораште,
ялысе тыглай пӧрт. Тудыжо Марий Элыштына кумдан палыме драматург, композитор,
скрипач, сӱретче Николай Михайлович Арбанын шочмо-кушмо суртшо пелен верланен.
Тунам тыште лӱмлӧ еҥын Ольга шӱжарже Геннадий эргыж дене ила ыле. Юрий
Михайлович Н.М.Арбанын пошкудыжо лияш кӧнен. Тыге тудо шкет ӱдырамаш Наталья
Константиновна Смирнова дек пачерлан толын. Озаватым Натардя кокай манын.
Школышто Ю.М.Артамонов 5-ше ден 6-шо класслам туныкта ыле. Тунам мемнан школышко
кандаш ял гыч пеш шуко йоча коштын. Сар деч вара ӱдырамаш-влак азам ышташ
ӧрын-лӱдын огытыл. Кажне еш гыч ныл-вич йоча куржталын. Садланак школышто
иктаҥаш ӱдыр-рвезе-влак кудло марте погынат ыле. Чыла класс кокыт гыч лийын.
Тыге Юрий Михайловичч ныл классыште иктаж 120 йочам марий йылмылан кумылаҥдаш
тӱҥале. Тудын кузе туныктымыжым ом пале. Но программе деч шукырак книгам лудаш
кумылаҥдаш тӧчымыжым шижам ыле. Ик тунемшыже, мемнан ял рвезе, лудаш туге чот
шӱмаҥын — книга деч молыжо тудлан пуйто кӱлынат огыл. Тудо книга деке кынелын,
малашат книга денак возын. Эсогыл школышто математика, геометрий, алгебра
уроклаштат рушла да марла книгам лудын шинчен. Моло туныктышо-влак ты йочалан
ӧпкелалтыт ыле. Юрий Михайловичлан рвезе дене ик гана веле огыл посна
мутланашыже логалын. Тыге умылтарымаш шке саскажым пуэн: рвезе тунемме ийым, а
варажым школжымат "кумытан" деч посна пытарен. 7-8-ше класслаште марий йылме ден
литературым Александр Сергеевич Ягельдин туныктен. Тудо шкежат сулнымут аланыште
йолгорным кычалын, йоча-влакымат литератур дек, юнкор пашашке кумылаҥдаш тыршен.
Тудо пагытыште школыштына йоча-влак калыкмутым, туштым погеныт, кугу сарыште
лийше-влакын шарнымашыштым возен налыныт. Икшыве-влакын ойлымаш ден
почеламутыштым иктешлыше, кид дене возыман "У тукым" журнал лекташ тӱҥале. Тиде
кылешан пашашке Ю.М. Артамоноват шке вийжым ушен. Варажым А.С.Ягельдин
йоча-влакын возкалымыштым тыгай лӱманак журналеш ятыр ий иктешлен шоген. Икана
тудо эн чолга автор-влакым Марий телевиденийын передачышкыже конден ыле. Мемнан
пӧртна Юрий Михайловичын илыме пӧрт лишне верланен. Пурла велне — Николай
Арбанын шочмо пӧртшӧ, шола велне — "Кеҥеж йӱд" пьесе гыч ик геройын, Марка
кумын, прототипшын суртшо, тушто тунам литературный геройын "уныкаже" Анатолий
Яковлевич Смирнов илен. А мый "Кеҥеж йӱд" пьесысе вес геройын, Олоким кочан,
прототипшын уныкаже улам. Икана Юра лӱман рвезе мыйым Юрий Михайлович дек
пеленже пураш ӱжӧ. Тудыжо туныктышо деч ала-могай у книгам йодаш каяш тарванен
ыле. Вигак келшышым. Тыге мый, латныл ияш рвезе, икымше гана писательын илыме
пӧртышкыжӧ логальым. Натардя папайын пӧрт кӧргыжӧ йӧршешак вашталтын: юмоҥа
йымалне кугу гына этажерке верланен. Тушто тӱрлӧ книга-влак радам дене шогат.
Кок окна коклаште — кугу воштончыш. Омса воктенсе кӱртньӧ кровать канде покрывал
дене леведалтын, лум гай ош кок кӱпчыкшӱргӧ мотор марий тӱр дене сӧрастаралтын.
Окнаште сӧрал занавеске-влак кечат. Кӱварым арун гына мушмо да яндар половикым
шарыме. Коҥгат свежа ош лум тӱсым налын. Натардя папайын пӧрткӧргыжӧ йоҥгыдемын,
веселаҥын — пуйто у шӱлышым налын. Пурымына годым Юрий Михайлович ӱстел коклаште
ала-мом возкален шинча ыле. Тудо мемнам шкеж дек ӱжӧ. Ме йолташем дене коктын
пырдыж воктенсе олымбалан верланышна. Ончем: ӱстембалне ош конверт кия. Тыгайым
мый але ик ганат ужын омыл ыле. Конверт ӱмбалныже "Марий коммуна" газет
редакиий" манын возымо шинчалан перныш. "Вот вет, — шоналтышым, — мемнан
туныктышылан Йошкар-Ола гыч, ала-могай кӱлешан сомыл нерген возен, тыгай ковыра
конвертеш пыштен колтеныт". Чоныштем Юрий Михайлович дене кугешныме кумылым
шижым. Мут гыч мут лекте. Туныктышына ала-мо шот дене Николай Арбан нерген ойлаш
тӱкале. Этажерке гыч "Янлык Пасет" книгам нале. Мый тунам ты книга нерген
колынат омыл ыле. Юрий Михайлович тиде произвелений нерген шуко сай мутым
каласыш. Тунам "Янлык Пасет" пьесым Йошкар-Олаште веле огыл, моло вереат модын
ончыктымо нерген палышым. Юрий Михайлович деч Н.Арбанын пьесе книгажым йодын
нальым. Кӱчык жапыште тушан печатлыме пьесым лудын лектым.Тылеч вара Юрий
Михайлович дек чӱчкыдын кошташ тӱҥальым. Утларакшым Юра Тимонов да Женя Шимаев
дене пырля миена ыле. Туныктышо дене вашлияш мыланна оҥай лийын. Тудо мемнан
нӧргӧ уш-акылышкына ала-могай ешартыш оҥай да палыдымеш инчымашым шыҥдарен
шоген. Толшо марий мемнан ялысе еҥ-влакым у шинча дене ончалаш таратен. Тудо
ойла ыле: "Вет тендан ялдам, калыкдам Н.М.Арбан шке возымо пьесылаштыже,
книгалаштыже курымешлан чапландарен коден. "Кеҥеж йӱд" пьесысе чыла герой-влакын
прообразышт тендан пошкудыда улыт". Юрий Михайлович ялысе кугыеҥ-влак денат
вашлиеден, кутыркален, мом- гынат возен налын докан. Туныктымо паша дене
ача-ава-влак ончылнат мутым ойлен. Тудо калык дене шоналтенрак, южгунамже
тӱкненрак кутыра ыле. Южо тунемшым шылтален ойлашыжат логалын. Но йӱкым
кугемдымыжым, кычкырымыжым, шолдыра мутым кучылтмыжым нигӧат ок шарне. Эн чотшо
пошкудо марий А.Я.Смирнов (Якып Толя) лене келшеныт. Нуно иктаҥашрак улыт ыле.
Ятыр гана икте-весе дек унала миеденыт. Шукыж годым Юрий Михайлович Якып Толя
деч мемнан ялын историйжым, урем-влакын лӱмышт кушеч лекмым йодыштын. Ондак Юрий
Михайлович Смирновмыт дек шкетын миеден. А 1964 ийын шошо велеш тудо пешак
самырык ӱдырым, Аидам, ватылан намийыш. Тылеч вара кок еш кокласе кыл эшеат
пеҥгыдеме. Аида ден Галина Ильинична йолташ вате лийыч. Анатолий Яковлевич ик
оҥай историйым тыге шарналта. Кеҥеж лишан (май тылзыште) ик кастене Артамоновмыт
дек унала миен. Мутйогын когыньыштымат авалтен. Йылме сайынрак рудалтше манын,
оръеҥ вате пӧрьеҥ-влаклан изишак аракам темалтен, ӱстембак кочкышым луктын
шынден. Тыге кок йолташ пычкемыш йӱд марте ойласен шинченыт. Анатолий Яковлевич
мӧҥгышкыжӧ каяш тарваненат, Юрий Михайлович тудым ужатен лектын да ала-могай
оҥайым каласкалаш тӱҥалын. Коктын таве деран шогалыныт, адакат ойпидышым руден
колтеныт. Мо нерген ойлымым ынде Анатолий Яковлевич огеш шарне, но коктын эше
пеш шуко жап таве воктен кутырен шогеныт. Эрдене Анатолий Яковлевич вӱдлан
лектеш — таве ӱмбалне Юрий Михайловичын шинчалыкше кия. "Писательын пӱсӧ ушыжо
ала-кушко умбаке чоҥештен каен — лач очкиже гына таве ӱмбалан киен кодын", —
шоналтен Арбан ял марий. Школ пашаште, очыни, Юрий Михайловичлан шыгыррак лийын.
Сандене вараже тушеч каен, "Ончыко" журналыш куснен. Тудо ийлаште эн сай, эн тӱҥ
произведенийлаже шочыныт.

Иленыт кум йолташ: роман // Ончыко. 1961 . № 1. С. 5–58. Авай, няням! Ойлымаш //
Ямде лий.1982. 21 авг. Авай, кочкаш! Ойлымаш // Марий коммуна.1962. 29 авг.
Советский салтак: ойлымаш-влак // Йошкар-Ола: Книга лукшо мар. изд-во,1962. 32
с. Ава кумыл: ойлымаш // Марий коммуна.1963. 13 янв. Изи ӱдыр ден сур пире:
илышыште лийше ойлымаш // Марий коммуна.1964. 2 июнь. № 2. С. 8–60. Айдемым
пагалаш: новелла // Марий коммуна.1964. 18 окт. Ачий коллектив эре пашаште //
Марий коммуна. 1965. 14 авг. Воштончыш: йомак // Марий коммуна.1969. 16 фев.
Але… але: мыскара ойлымаш // Марий коммуна.1969. 5 окт. Илыш вий: ойлымаш //
Марий коммуна.1970. 24 янв. Изинек туныктыжо (Ача, ава да икшыве) // Марий
коммуна. 1970. 15 май. Ава чон: ойлымаш // Марий коммуна.1970. 30 май. Вуйшиймаш
книга: мыскара ойлымаш // Ончыко. 1972. № 2. С. 5- 68. Вичу колым куча. Вичу
школыш кая. Вичун пинегыже: ойлымаш-влак // Марий коммуна.1973. 21 март. Анис
олман тамже: повесть // Ончыко. 1973. № 3. С. 13-60. Гармончо Вею: ойлымаш //
Марий коммуна. 1977. 7 янв. Ведерка ден Шарик: ойлымаш // Ончыко. 1979. № 3. С.
65-76. Киндет перкан лийже! Повесть // Ончыко. 1980. № 5. С. 21-90. Ача деке
унала: повесть // Ончыко. 1982. № 3. С. 9-64. Гармонь. Ик йолтошкалтыш. Кенеж
кечын»: кӱчык новелле-влак // Марий коммуна. 1986. 6 май. Каза шор: койдарчык
повесть // Ончыко. 1987. № 4. С. 8-49. Какшан воктене: ойлымаш // Марий коммуна.
1988. 28 сент. Кабул шикш: повесть-хроника // Ончыко. 1988. № 3. С. 50-81. Гурий
ден Курий: ойлымаш // Марий коммуна. 1990. 22 февр. Канаш-Крымыш веле: мыскара
ойлымаш // Марий коммуна. 1991. 23 окт. Вожылам… Жап нерген писатель шонкала //
Марий коммуна. 1991. 22 нояб. Кандыра: мыскара ойлымаш // Марий Эл. 1993. 12
янв. Йодмаш: мыскара ойлымаш // Марий Эл. 1993. 8 апр. Йылме кушко шукта //
Кугарня. 1993. 9 апр. Айдемын языкше: ойлымаш // Марий Эл. 1993. 2-3 сент. Илыш
тамгаже // Марий Эл. 1994. 14 май. Васлича: ойлымаш // Марий Эл. 1994. 11 июнь.
Йыл: детектив ойлымаш // Марий Эл.1994. 10 дек. Вес тӱня гыч толшо уна: лийше
лийдымаш // Марий Эл.1996. 29 март. Изи Ануш ден кугу Ануш: ойлымаш // Марий Эл.
1996. 27-28 сент. Йыгыр: криминал ойлымаш // Ончыко. 1996. № 12. С. 76-90. Илыш
сае - илыш весела: мыскара ойлымаш // Марий Эл. 1997. 24 янв. Вич ватан марий:
мыскара ойлымаш // Марий Эл. 1997. 5 апр. Какшан: роман // Ончыко. 1997. № 7-9.
Йӱаш царнен: мыскара шойыштмаш // Жера. 1998. 3 апр. Аракам шолтеныт: мыскара
ойлымаш // Морко мланде. 1998. 8 май. А тый ПЧТ-ым ужынат? // Ончыко. 1998. № 1.
С. 146-148. Його лийым: мыскара // Марий Эл. 1998. 16 ? Тамга: эссе // Ончыко.
1998. № 3. С. 27-92. Айдеме тукым шона: ойлымаш // Мароий Эл. 2000. 16 сент.
Йораташ нигунам сулык огыл: ойлымаш // Кугарня. 2000. 8 дек. Тамык гыч –
тамыкыш: повесть // Ончыко. 2000. № 3; № 5; № 12; 2001. № 1-2; № 7-9; № 12.
Казна кинде: ойлымаш // Ончыко. 2003. № 1. С. 102-121.

Ятманов Л. О людях земли и труда // Молодой коммунист. 1978. 31 окт. Зайниев Г.
У кӱкшыт у вийым йодеш // Марий коммуна. 1979. 9 дек. Луков П. Кинде-кече
падыраш // Марий коммуна. 1981. 9 янв. Делянов М. Айдеме да мланде // Марий
коммуна. 1981. 28 апр. Иванов Л. О людях земли и труда // Лауреаты премии имени
Олыка Ипая 1968-1980гг. Йошкар-Ола, 1982. С.84-88. Иванов И. С любовью к родной
земле // Марийская правда. 1982. 3 янв. Васинкин А. Чеканщик слова // Культурная
мозаика. 1998. № 2. С. 3. Александров-Арсак А. Мемнан жапысе прозын ик лончыжо
// Ончыко. 1998. № 3. С. 76-92. Васинкин А. Нылле ий лым лийде воза // Марий Эл.
1998. 4 апр. Александров-Арсак А. Марий повестьын уста мастарже // Марий Эл.
2002. 11 окт. Зуев В. Таве ӱмбалне шинчалык // Ончыко. 2003. № 2. С. 63-71.
Зайниев Г. Тӱрлымат возен ончен, а пиалжым прозышто муын // Марий Эл. 2003. 5
апр. Яковлева В. Юрий Артамоновын ойлымашыже-влак // Ончыко. 2005. № 4. С.
187-192. Мардан Р. Йомак гай илыш // Марий Эл. 2008. 4 апр.

Кызытсе марий прозышто ойлымашын рольжо, мутат уке, кугу манын кӱшнӧ палемдышна.
Тидымат каласыман: шуко самырык писательже ойлымаш гыч шке творчествыжым тӱҥалеш
да ӱмыржӧ мучко тиде жанр деке пӧртылеш. Тӱрлӧ жапыште тӱрлӧ ойлымаш шочеш,
молан манаш гын, илыш эре вашталт толеш, айдемат вашталтеш, вияҥеш,
койыш-шоктышыжо, тӱня ужмашыже, шкеж деке да весе дек отношенийже вестӱрлемеш.
Садлан возышо еҥлан чыла тидым ужын моштыман, тудын шке шонымашыже лийшаш да
тудым шке произведенийыштыже мастарын, сылнын да раш почын ончыктен кертшаш,
лудшын чонжым тарватен моштышаш. 90-ше ийлаштат тӱрлӧ форман произведений-влак
возалтыныт, ойлымаш жанрат шуко темым авалтен, шуко проблемым почын,
герой-влакым тӱрлӧ ситуацийлаште ончыктен. Тиде пагытыштат нуно тӱҥ шотышто
жапын йодмыж почеш возалтыныт, жапын койышыжым, шӱлышыжым авалтат. 90-ше ийласе
ойлымашлаште тиде путырак пӱсын палдырна, молан манаш гын, перестройко деч
варасе пагытыште гласность манмет шарлен, калык эрыкым шижын, шке шонымыжым
лӱдде каласен кертын. Писатель-влакат шке шонымыштым, цензур деч лӱдде, калыклан
ойлен кертыныт, тудым шке произведенийышт гоч калык деке шуктен кертыныт. Садлан
кажне гаяк ойлымашыште мемнан элын капиталист илышыш вончымыжым, рынке
отношенийын шарлымыжым, тидлан кӧра айдемын койышыжат пужлымым, икте-весым
шотлыдымашым ужын кертына. Юрий Артамоновынат ойлымашыже-влак шке возымо
пагытшылан келшен толыт да писательын шуко могыран сылнымут мастарлыкшым
ончыктат. Тудын икмыняр ойлымашыжым шымлен лектына. Мутлан, Ю.Артамоновын 1990
ийысе "Ончыко" журналын 6-шо номерешыже савыкталтше "Окса калта" ойлымашыже
содержанийже дене шке пагытшылан моткочак келшыше. Тиде жапыште калыкын
илышыштыже окса кугу рольым модаш тӱҥалеш. Чылан гаяк оксам ышташ пижыныт, тидын
дене пошкудо-влак икте-весым мондаш тӱҥалыныт,икте-весым пагалымым чарненыт.Шке
произведенийыштыже автор пеш кугу социально-нравственный проблемым шында да
тудым тӱрыс лончылен пуа. Структур шотышто ойлымашыште действий ик корно дене
эрта, тӱҥ геройын ик илыш татшым ончыкта. Но тиде эпизод гыч Кришан Йыванын
могай улмыжым раш ужына. Вет чылан гаяк шкем гына шонышо лийын огытыл, тиде чыла
пагытыштат тыге, чын еҥ-влак эре улыт, нунылан вес еҥын ниможат ок кӱл, нуно
чыла шке вийышт, шке йӧнышт дене шке шонымашкышт шунешт. Какшанов Йыванат
тыгаяк. Тудо у пӧртым чоҥынеже, сӧсна шылым пазарышке ужалаш наҥгая да тушто
окса калтам муэш: содор гына кӱсенышкыже ок пыште, а озажым ончыштеш. Мӧҥгыжӧ
мийымекыжат йомдарыше еҥ верч азаплана, тудо вет ынде мӱгырен шортеш дыр, манын
ойла. Колянымыж денак Кришан Йыван мален ок керт, эре окса нерген ойла,
кузе-гынат пӧртылташак шона. Калташте улшо адрес-влак почеш, серышым возен,
оксан озажым мунеже. Варажым автор тӱҥ геройым тыге сӱретла: "Мален кынелешат,
Анан марийже, сай пашам ыштыше еҥла, нелын шӱлымымат чарна, плотньык-шамыч дене
иктӧр тырша". Жап эртымеке, серышым шке лӱмешыже шукерте налын огылат,
вашмутгвлакым чон куанен лудеш. Но возышо-влакше чыяан ик семын вашештен огытыл,
кӧжӧ Кришан эрге Йываным вурса, кӧжӧ моктен ойла. Владивосток ола гыч, мыйын
шонымаште, уло произведенийын рӱдыжым почын пуа: "Поро чонан айдеме тӱня гыч
пытен кая, шонышым. Уке улмаш. Ме чыланат тыйын гай лийына гын, илышыже могай
куштылго, илашыже могай весела лиеш ыле". Но, мутат уке, чылан Кришан Йыван гай
поро чонан, еҥым чаманыше огытыл, тыгеже лийынжат оккерт. Садлан "Окса калта"
ойлымашыштат Кришан Йыванлан ваштареш еҥ-влак улыт: тӱҥ геройын ватыже Ана да
кум рвезе. Ана торжа ӱдырамаш семын сӱретлалтеш. Тудо марийжым ок шотло, чыла
шке кидыштыже куча, оксам шылтен кийыкта, марийжыланат ок ончыкто. Тиде образ
шке пагытшьшан моткоч келшыше. Ана тыгай годым илен мошта, еҥыным Юмо полышлан
шотла, тудо у пӧртым чоҥымаште лиеш шона. Кришан Йыван ватыжлан "еҥ окса дене от
пойо. Еҥ окса кидым когарташ гына йӧра" манеш. Анан тидын нерген колыштмыжат ок
шу, сыра веле, марийжым илен моштыдымыжлан вурса. Кум самырык пӧръеҥ — кызытсе
жапын "пеледышыже". Вожылдымо, шке нерген гына шонышо, нуно, чын айдемым
ондален, пояш шонат. Кришан Йыванын пӧртыштӧ нуно шкеныштым оза семын кучат.
Калтан озаже ик-кок тау мут дене гына серлага, нимогай пӧлек нергенат ойлаш ок
логал, мӧҥгешла, шкешт гына кугу унала теммешкышт кочкын-йӱын лектын каят.
Кришан Йыван нунын деч ала "ласкарак шомакым", ала "олашке унала ӱжмым", ала
тока шонкалымыже семын, "кленчам луктын шындымыштым" вучен гынат, нимом вучен
шуктен огыл. Автор тудын нерген тыге ойла: "Куанышаш олмеш кӧргыштӧ ала-молан
кочын гына чучеш, пуйто арымшудым кочкын". Тудо тыгайым йӧршын вучен огыл, тыгай
лийын кертме нерген шоненат огыл. Садлан судыш молан ӱжыктымымат иканаште умылен
ок шукто. Ик семынже тудым вийдыме айдемыланат шотлаш лиеш, молан манаш гын,
судышто тудо шке праваж верч ок кучедал, тюрьмаш шичме деч гына пеш лӱдеш. Автор
тӱҥ геройжым чамана, тудым сай могыр гыч веле сӱретла. Кришан Йыван гай еҥ-влак
кызыт шагал улыт, нуно еҥлан пеш ӱшанат. Садлан тыгай еҥым вашке ондалаш лиеш.
Тыгайлан кызытсе саманыште илаш нелырак. Тудым виянрак да намысдыме-влак пеш
вашке тошкал каят, кӧ улметымат огыт ончал. Автор тидым шке ойлымашыштыже
тӱрыснек почын пуэн да лудшын чоныштыжо у шонымашым шочыктен. Ю.Артамонов 1995
ийыште лекше "Ончыко" журналын кумшо номерешыже савыкталтше "Кашемир шовыч"
ойлымашыштыжат неле проблемым нӧлталын. Тиде сылнымут орлаҥге ик тӱҥ образ йыр
чумыралтын, тӱҥ героинян илыш-корныж дене кылдалтын. Садлан сюжет ик корно дене
кая, Анушын илышыж йыр чумыргышо действий, образ-влак гына ончыкталтыт. Ануш —
марий деч посна кодшо ӱдырамаш. Тудын Микывыржым кучен наҥгаеныт да лагерьыш
шынденыт. Ануш Вею эргыж дене кодын. Тудлан илашыже ынде пеш йӧсӧ лиеш, но илаш
садак кӱлеш, садлан Ануш шкенжым кидыш налын сеҥа, шкетынак пашам ышта. Марийжын
кӱштымыж почеш колхозыш ок пуро, единоличник лийын кодеш. Ануш нерген автор кузе
ойла: "Пӧръеҥ деч посна кодынат, Ануш вуйым йомдарыш. Первой эреак шорто, мом
куча, эртак кидше гыч мучышта. Вара шинчавӱдшӧ кошкышат, ушым шындыш: "Тыге
огыл! Марием уке гынат, улмо семынак илаш кӱлеш. Сурт погым шалатен пытараш гын,
Микывыр толешат, мом манеш?". Ануш шке кӧргыштыжӧ шуко вий-куатым муэш, ялсовет
вуйлатыше Щербаков гайже тудым шыгыремдаш, лӱдыкташ тӧча гынат, ӱдырамаш вуйым
ок саке. Шкетынак уло озанлыкым куча, эсогыл киндыжат колхозын деч сайрак да
шукырак шочеш, тудым ужален, оксам ышта. Марийже лагерь гыч толмеке, Анушлан пеш
кугу куан лиеш. Нуно поян илаш тӱҥалыт, посна почингаш лектыт. Но тиде пиал
шукыланак огыл. Микывыр сар гыч пӧртылеш, улан илаш тӱҥалмыжлан колхоз
вуйлатыше-влак пудештшаш гай сырат, тудым кучаш амалым гына кычалыт. Амал
лекмеке, тыманмеш тудым коло вич ийлан лагерьыш колтат. Колхоз вуйлатыше-влаклан
тидат ситен огыл, нунылан айдемым пытарашак кӱлын улмаш. Садлан нуно Анушым
сайлымаш кампаний годым шылын коштмыжлан лу ийлан лагерьыш шындат. Тушто тудо
мӱшкыран улмыжлан шуко жап ок шинче, тушеч кӱчызӧ дечат шӱкшӧ вургеманым луктын
колтат. Чот вашталтмыжлан, шоҥгеммыжлан, эсогыл шочмо эрге-влакшат пален огыт
шукто, кӱчызылан шотлат. Ондак Ануш пешӱдыр икшывым ыштынеже улмаш, ынде кызыт
шочшо ӱдырлан тудын нимогай куанымашыжат уке. Вет тудо пала: садак йочалан
орланен илашыже веле перна. Ануш тыгак сай илышым ужде кола. Шовычым шке
шешкыжлан пуаш шонен илен, но тидым ыштен шуктен огыл. Саднене шовычым шкеак у
финагентлан пуэн колта. Автор тӱҥ героиняжым чаманен, каласен кода:
"Кресаньыклан уэш мландым пуымым, марий фермер, кооператор шочмым Ануш ужын ыш
шукто. Юмылан тау — колен колтыш. Ужеш гын, латшымше ий угыч пӧртылмым пален
налеш гын, мом манеш ыле, мом шоналта? Тидым каласен мошташат йӧсӧ". Тиде
ойлымашыште ончыктымо тема, айдемын пӱрымашыже кызыт- се жаплан келшен толшо.
Тачысе писатель-влаклан кодшо пагытым шергалын лектын, тушто лийше событийлан
шке шонымашым каласен пуаш йӧн уло. "Кашемир шовыч" — биографический ойлымаш.
Сюжетын негызше — тӱҥ героинян драматический биографийже. Ю.Артамоновын 1996
ийыште "Ончыко" журналын 12-шо номерыштыже лекше "Йыгыр" ойлымаш еш кокласе
отношений нерген. Тудо кеч-могай жапыштат еҥ-влакым тургыжландарен. Тема ден
произведенийын жанрже кылдалтын: тудым нравственно-бытовой семын аклаш лиеш.
Автор ныл еҥын илышыж гыч икмыняр ужашым налын, нунын пырля кылдалтмыштым почын
ончыкта. Тӱҥжӧ Эшпай Аркуш ден Эсеней кокласе отношенийым ончыктымо. Но тыште
Эшпай Аркушын Агавий ден ватыже Окачий денат отношенийже шеҥгелан кодшаш огыл.
Эшпай Аркуш Агавийым ожнысек йӧратен, Агавийын сӱаныштыже эше "тиде оръеҥ садак
мыйын лиеш" манын. Садлан Эсенейым эмлымверыш наҥгайымеке, Аркуш вигак Агавий
деке толеш. Нунын коклаште йӧратымаш шочеш. Тыге нуно кок ий марий-вате семын
илат. Аркушын шке ватыже исыр, тынар ий иленыт, алят мӱшкыр пижын огыл, садлан
Аркуш кеч еҥын ватыж дене икшывым ыштынеже. Но тудын денат ынде кок ий ила,
тудыжат ок мӱшкыраҥ. Аркуш ынде шонкалаш тӱҥалын: "Мом ышташ? Эше вес ӱдырамашым
кычал каяш мо? А ниным кокытшым мом ышташ? Кузе нуным пытараш?.. Кузе лияш?..
Пушташ мо?.. Агавият ватыж гаяк исыр гын, молан тыгай ӱдырамашым чаманаш? А?
Исыр ушкалым, маныт...". Тиде шонымаш гыч ме геройын моткоч шучко айдеме
улмыжым, айдемым нимош шындымыжым, шкенжым гына шонышо улмыжым ужына. Тудо
йӧратымашым ок пале, ӱдырамашым пагалыме нерген ик ганат шоналтен огыл, нунын
шкенжын кӱлешыжлан гына кучылт мошта. Аркуш тыгак моткоч чоя, шымшык айдеме.
Агавийын мӱшкыраҥмыж нерген пален налмеке, йӧршын вашталтеш, шӱраҥышташ тӱҥалеш,
Агавийлан кумалаш ямде. Тудо шкенжым туге куча, пуйто тидын деч ончыч ниможат
лийын огыл, пуйто Аркушын мушкынден пуымыжо Агавийлан омешыже койын. Эсенейын
аваже кок эргым ыштен улмаш. Иктыже колен, Эсенейже илыше кодын гынат, начар
тазалыкан лийын, варажым уш чер дене черланен. Ватыж дене тӱрлӧ "опытым"
шындылаш тӱҥалын. Ончычшо Эсеней паша деч вара эре книгам лудын, садлан дыр
ушыжо каяш тӱҥалын. Мо-гынат, тудым Семеновкыш петырат. Тушеч пӧртылмекыже,
колышо йыгыр шольыжым ужаш тӱҥалеш. Аркуш, тидын дене пайдаланен, Эсенейым
пытараш шона. Агавийымат ок колышт, тудын шке марийжым чаманымыжым, Эсенейын
нигӧлан осалым ыштыдымыжым шотышкат ок нал. Аркуш Эсенейын кӱзыжым шкеак шумен
пуа да тудым Эсенейын шкенжын кидше денак пуштеш. Тиде пеш келге психологизм
шонымашан ойлымаш, чылаж годым умылашат йӧсӧ. Но могай шучко, шӱмдымӧ айдеме
лийман черле, ӱнардыме, титакдыме еҥым пушташлан. Ю.Артамоновын 1998 ийын икымше
номерыште да 1999 ийысе 11 номереш лекше кучык мыскара оилымашыже-влак тыгак
кызытсе жаплан моткоч келшен толшо улыт. "А тый ПЧТ-ым ужынат?" ойлымаштыже
шолышташ шонышо еҥ кеч-мом ыште, кеч-мом шоно, садак шолыштеш маннеже автор. Кеч
тудо шолыштеш манын от шоно гынат. Садлан еҥлан чылаж годым ӱшанаш ок лий, эре
тӱткӧ лийман, уке гын воштылтышышкат лектын кертат. "Кузе Волой коча рэкетир
лийын" ойлымашыштыже автор чылт кызытсе илышым ончыкта. Калык коклаште иктышт
йӱдшӧ-кечыже пашам ыштат гынат, садак оксашт нимоланат ок сите, пеле шужен илат.
Весышт еҥ окса дене поен лӧчат. Чыла тидым тӱҥ герой, Волой коча, ужеш да
тудынат нунын семын илымыже шуын колта. Йындалов Владимир Митрофанович кужу
ӱмыржӧ мучко ала-кӧланат пашам ыштен ончен: кӱтӱчыланат, трактористланат,
оролланат. Кызыт тудо сулен налме канышыште, мӧҥгыштыжӧ телевизор воктене гына
шинчылтеш. Утларакшым детективым ончаш йӧрата: "Кунам айдемым толат, кунам
кӱчызӧ пеш поен ӧрда, вара моткочак шерге машинаш гына шинчын кудалыштеш, кунам
икте-весым пистолет дене лӱен йӧрыктат". Чыла тидым ончен, Волой кочан вуйжо
пудырӓныме гай лиеш, тудо кӧргыштыжӧ шонкалаш тӱҥалеш. Вет тудо телевизорышто
мом ужеш, илышыштыжат тудымак. А тыгай поян-влак кокла гычше нунын ялыштышт —
Вайсук Шайтанов. Тудын ял покшелне кевытше, ала-мыняр машинаже уло, торгаен,
кугу поянлыкым ыштен. Волой коча Вайсукым изи годымжо пеш шалопай улмыжым шарна.
Садлан йолашкӧргышкӧ нужым оптен колтымыж дене ушым пуртенам манын шонен,
Вайсуклан серыш гоч, шоҥгылыкешыже, сайын илен ончаш шонен, поянлыкшым пайлаш
йодеш. Кеч ик миллионым, вич миллионымат ок шӱкал ыле. Но чыла шонымо семын ок
ышталт. Кочайланат шоҥгемме велешыже чыжовкышто шинчашыже перна. Вара тудо
телевизорын осалыш шуктымыжым шижеш да тудым кораҥдаш йодеш. Шоҥго еҥ йоча гай
маныт, йоча семынак тудат келгын шоналтыде пашам ыштен кертеш. 1999 ийысе кумшо
номеран "Ончыкышто" печатлалтше аллегорий сынан "Йошкар-Олан эн моторжо"
ойлымашыште Ю.Артамонов шоҥгылык темым нӧлталеш. Чачавий Еманаева изи Поланур
ялыште шкетынак ила. Йоча-влакше кушкыныт, ӧрдыж велышкыла, ола ден поселкылашке
каен пытеныт. Чачавий шкетынак кок ушкалым да вич сӧснам ашна. Йочаже-влак
южгунам веле полшен каят, огыт ярсе, эре пашам ыштат, оксалан толашат. Ава ялыш
пӧртылмыштым изин-кугун вуча, нунылан эсогыл мландымат налын ямдылаш шонкала.
Вет южо еҥже ялышке мӧҥгеш пӧртылеш, у пӧртым чоҥа. Чачавият тидланак ӱшанел
ила. Тугеже, Ю.Артамоновын ойлымашыже-влак теме дене гына огыл, а жанр шот денат
пеш тӱрлӧ улыт: социально-нравственный, лирико-драматический, биографический,
юмористический, аллегорический. (Ончыко. 2005. № 4. С. 187-192).

Писатель радам гыч икте почеш весе кая, йӧршын пӧртылдымын, курымешлан. Пытартыш
жапыште Константин Коршунов уке лие, Александр Селинын ӱмыржӧ рошт кӱрылтӧ, ынде
теве Юрий Артамонов... Кӧ шонен, кӧ тидым мужедын? Вет чыланат пеҥгыде йол
ӱмбалне ыльыч. Илышашлык да эше шуко-шуко возышаш кумылан. Кажне гана, тыгай
кӱрылтышыш миен тӱкнымеке, чон шортмо дене пырля намыс темдалеш, илыш дене
чеверласыше ончылно парыман улмынам шижына да йӧсӧ. Вет жапше годым пашаштлан,
ош тӱняште ыштыме сомылыштлан тӱрыс акым пуэн ыжна шукто, ыжна мошто. Да кажне
гана почеш кодын пелештыме поро шомакнажат кагазышке ок пышталт, угыч толшо
тукымлан йӧрыжӧ манме надыр огеш чумырго. Таче мый шонкалымашем Юрий Артамонов
йыр тарватен савырынем, шымлыше литературовед-влаклан тӱҥалтыш ойпидыш кеч лийже
манын. Витлымше ийлан кокымшо пелыштыже, Марий пединститутын студентше улмына
годым, ме, сылнымутан литературылан шӱман- влак, книга издательствыште савыкталт
лекше кажне произведенийым, кажне ойпогым шокшо мелна гай вучена ыле. Чынак,
коклан- коклан мелна осо гай почеламут чумыртыш, ушкал йылме гай ойлымаш-влак
пого лектыт ыле. Поснак повесть гай кугу произведений сылнымутышто шагал лийын.
Тӱткынрак шарналташ гын, кажне прозаикшат ик-кок повесть деч утлажым серен
шуктен огыл. Никандр Лекайн «Шӧртньӧ падыраш» ден «Канде шинчан шошо»
(пытартышыжым Лекайн вес авторын возымыжым тӧрлен улмаш дыр да кок лӱм дене
савыктен ыле), Ким Васин «Ушнымаш», Валентин Косоротов «Тура кугорно», Валентин
Исенеков «Вӱд ӱмбапне», Сергей Николаев «Элнет пӱнчерыште», Зинаида Каткова «Сар
огеш лий гын», Мария Евсеева «Илыш савыра» - тетла укеат дыр, чынжымак,
иктыт-коктыт гына. Вара Вениамин Ивановын йӱкшӧ кумдан шарлыш. Тудо икмыняр
повестьым - «Саскавий», «Ломберсолаште», «Шошо»... - савыктымекше, «Арслан»
романлан пиже. Василий Сапаев «Яктер», «Мом каласет, Миля?» повестьлам самырык
тукымлан возыш. Тетла ушештарашыжат нимом. Да тиде вет коло-кумло ий жапыште
чумыр писатель гвардий дене кок кидысе парняш пышташ ситыше лектыш. Но вот
писатель радамышке пурыш Юрий Артамонов... Кажне пагытын шке серыпле шомакше
манме семын, Юрий Артамонов, чынжымак, кугу мастарлык кӱкшытыш шуо да кажне про-
изведенийже дене лудшо еҥым куандарыш. Мо дене, кузе тудо тыгай сеҥымашке шуо?
Писательын ойыртемжым, чолгалыкшым нер- гелыме деч ончыч эше иктым шарналтыме
шуэш. Икана ик лӱмлӧ поэт, кумдан чапланыше йолташ коктын шинчаваш кутырымына
годым тыге манын ыле: мыланна, марий калыклан, вик ойлаш гын, ик поэт да ик
прозаик гына кӱлеш. Тетла нигӧ ок кӱл, сита. Тунам поэтшат, прозаикшат кажне
ийын шке книгажым савыктен луктын кертеш. Тидым Совет власть жапыште каласыме
ыле. Тунам тугакшат кажне возышо савыкталтын кертын. Тидлан Писатель ушем гыч
темлыман кагаз гына кӱлын. Вет книга лукташ правительство оксам ойырен. Конешне,
поэт йолташын ойлымыжо тӱргоч лупшалтме гай шокта. Вес кугу поэт, ындыжым
Маяковский, мӧҥгешла, шуко да тӱрлӧ, но сай поэт- влакым ужнеже улмаш. Мемнан
денат усталык памаш нигунам кошкен огыл. Но калык ушеш, лудшо еҥын чонеш посна
пагытыште, чынжымак, ик-кок поэт-прозаик гына шарналтын кодыт. Мемнан шинчыме
пагытнам налаш гын, теве нунын чапланыше лӱмышт: Никандр Лекайн ден Миклай
Казаков, Вениамин Иванов ден Михаил Якимов, огеш мондалт гражданский тематикан
политический лирикыж дене Геннадий Матюковский, шарналтыт ныжыл мурышт, шӱм-чон
лирикышт дене Анатолий Бик ден Чалай Васлий. Посна аланым почо Валентин Колумб.
Пытартыш жапысе уста возышо-влакым мужырлаш гын, Юрий Артамонов ден Семен
Николаев ончыко лектыт. Но нунын творчествыштлан тӱрыс акым эше нигӧ пуэн огыл.
Неужели нунат, калыклан кумдан палдаралтде, шомак ӧрдыжеш кодыт, кузе кызыт шып
мондалтыт эсогыл кӱшнӧ ончыктымо лӱман-чапан-влакат? Тидыжат шкенам пагалыдымым
ончыкта огыл мо? Драматургийыште ший шерева гай радам палдырна: Сергей Николаев,
Арсий Волков, Миклай Рыбаков, Константин Коршунов. Тыштат шымлыше
литературовед-влаклан шӱй даҥыт паша. Мутлан, Арсий Волков але Миклай Рыбаковын
творчествышт нерген шымлымаш паша кушто, кунам лектын? Мемнан марий сылнымутым,
мо мый шарнем, эре Россий кӱкшыт дене висат ыле. Тыгай шомакат шоктен: драма
дене, поэзий денат ме Россий кӱкшыт деч нимыняр ӱлнӧ огынал. А проза шотышто?
Повесть ден роман-влакна могай улыт? Нуным таҥастарен, кӱкшытшым палемден аклыше
эше нигӧат лийын огыл докан. Мо гынат, мыйын семынак, моло лудшо-влакат тыгай
шымлымашым ужын огытыл, шонем. Писатель-влакын творчествыштым ончымо годым эше
ик чыным шотыш налде ок лий. Тиде совет сылнымутышто озаланыше возымо йӧн -
социалистический реализм метод. 1934 ийыште совет писатель-влакын икымше
съездыштышт Максим Горькийын шонен лукмо социалистический реализм методым
возымаште тӱҥ критерий лийже манын приниматлат, тидым кугыжанышым
вуйлатыше-влакат авалтат да идеологий негызышке пуртат. А тиде методын ик тӱҥ
ойыртемже, йодмашыже тыгай лийын: возымаште илыш чынжымак могай огыл, а могай
лийшашым шонен луктын сӱретлаш кӱлын. Положительный герой мемнан йырысе илыше
айдеме огыл, а шонен лукмо, «тыгай лийшаш» манме умылымаш гыч чоҥымо образыш
савырнен. Тыге пешакат сылне, чевер, лакироватлен чиялтыме илыш сӱрет почылтын,
лудшо ончыко йомакысе гай герой толын шогалын. Муттолмашеш, Максим Горький шкеже
ик тыгай произведенийымат возен огыл. Кеч «На дне» драмыжым нал, кеч пытартыш
ийлаште возымо «Жизнь Клима Самгина» капитальный трудшым шерге - тыште да моло
вереат реальный илыш ончыкталтеш. Зато пашазе ден кресаньык кокла гыч лекше у
люмпен писатель-влак совет стройым чот чапландареныт, у реализм методым
абсолютыш нӧлтен, шкештат чап дене овареныт. Но илыш чын деч кораҥын
кертдыме-влакат эше лийыныт да шке возымышт дене совет кучемын тушманышкыже
савырненыт. «Кто не с нами, тот против нас» манме ой почеш каен, тыгай
писатель-влакым вараже я судитленыт, я йот эллашке поктен колтеныт: Иван Бунин,
Иосиф Бродский, Пастернак... Ахматова ден Цветаева, кӱчызӧ гайыш шуын, ӱмырыштым
орлыкан нужнаште шуктат. Руш лудшо еҥын эн чот йӧратыме поэтше Сергей Есенин эше
1925 ийыштак шке вӱргорныжым пӱчкеш да вӱржӧ дене пытартыш корнылам возен кода:
«До свиданья, друг мой, до свиданья... В этой жизни умереть не ново, Но и жить,
конечно, не новей». Тидлан Владимир Маяковский тыге вашешта: «В этой жизни
умереть не трудно, Сделать жизнь значительно трудней». Туге гынат шкежат шукакок
турко, 1930 ийыште шке ӱмыржым шке пьггара. Пешакат кугун чытыше Александр
Фадееват варажым илыш тӧрсырым сеҥен ок керт, шоя ондалчыкыште йӧсланен,
пытартыш тӱрыш шуын докан, лӱялт колен. Мемнан денат, чылан палена, Кугу сар
тӱҥалме жаплан СССР Писатель ушем членже иктат кодын огыл, чылаштым лӱен я
Гулаглагерьлаште тӱнчыктарен пытареныт. Но нуно возымо артамыштлан кӧра огыл
«калык тушманыш» лукталтыныт — тиде кажнылан раш. Но вот молан Михаил Шолохов,
кӱчык жапыште «Тихий Дон» кугу эпопейым возен кертше, «Поднятая целина» романжын
кокымшо книгажым пеш кужу жап серен, кошартен ок керт? Кокытеланыме шонымашак,
очыни, кумылжым волтен, илышын чынлыкше ӧрыктарен. Вет икымше книгаже Кугу сар
деч ончыч лектын гын, тудо у социалистический реализм йӧнлан келыштаралтын,
тудын образецше гай лийын, эсогыл школышто тунемаш темлалтын. А ынде кокымшо
книгажым тӱткынрак ончалза — тыште тӱҥ герой-влак мумий огыл, а чын илыше тӱсым
налыт. Да нуным йӧратымыжак, эшеже калыкын роман мучашым вучымыжо писательым
порысшым шукташ таратен. « Вот и отпели донские соловьи моим любимым Давыдову и
Макару Нагульнову свои вековечные песни...» — мучаште ласкан шӱлалта шергакан
писатель. Марий сылнымутан литература 1934-1984 ийлаште, лач пел курым жапыште,
тӱрыснек манаш кӱлеш, социалистический реализм метод кепшылыште: шонен лукмо
герой, чиялтен сӱретлыме илыш. Школ йочам годым «Ах, тиде Савак кундемжым,
Озамбай ялжым икана кеч ужаш ыле» манын вургыжынам керосин лампе тул дене
Дмитрий Орайын «Тӱтыра вошт» романжым, «Чолга шӱдыр» повестьшым лудын шинчылтмем
годым. Тунам мыланна моло-влакын возымыштат чылажат ӱжара вес велнысе гай койын,
тушко, ӱжара вес вел илышышке, каяш шонен кушкынна. Миенам, коштынам вара-вараже
Савак кундем яллаштат, лавыран урем да шӱлыкан пасу деч молым ужын омыл. Очыни,
тунам, мыйын годымжо, саман пагытше весе улмаш, Орай годсо гай куандарыше огыл.
Туге лектын, кеч-кудо жанрым нал—поэзийжым, прозым, драмым — чыла вере чын илыш
деч ӧрдыжсӧ, торасе сӱрет, пуйто калыкше мемнан йыр огыл, а вес планетыште ила.
Санденак мыйын кудлымшо ийлаште возымо да газетеш савыкталтше ойлымашем-влак
чырык курым гыч, 1989 ийыште гына посна книга дене лектын кертыч. Ондакше Марий
писатель ушем гыч мылам тыгай серыш толын ыле: «Мо, Элексей, тыйын ялыштет
икушан-шотан айдемат уке мо? Эре ала-могай шизофреник черан гай-влак нерген гына
возет. Уке, тыгай кумыл дене рукописетым книга издательствылан савыкташ темлен
огына керт». Мыйже, чынак, илышым чиялтен, положительный геройым шонен луктын
моштен омыл. Юрий Михайлович Артамоноват курым мардеж тыге пуалме дене келшен,
тудлан келыштаралтын возымыж денак Писатель ушем членыш пурыш. «Перкан кинде»
книгаш повесть ден ойлымашыже-влак, шым ийлаште возымо «Какшан» лӱман романже
тӱрыснекположительный геройым кычалме шӱлыш дене ышталтыныт. Да нуно пале
кышамак ышт кодо, шуко моло савыктыш семынак историйлан шарнаш йӧрат огыла. Но
вот у пагыт — перестройко - тольо. Илышым вашталташ кӱлын. Тидын дене пырляк
Артамоновын творчествыштыжат савыртыш лие. Эн ончычак «Кӱтӱчӧ» лӱман повестьше
шинчалан перныш, чоныш логале.Тыште автор геройын кӧргӧ шонымашкыже утларак
шыҥен керте да чын илышым чын шомак дене сӱретлыш. Мый тунам Юралан
шкаланжакойленам ыле: тиде повестетым пел курымэртымекат йӧратен лудаш лиеш,
тудо чын сылнымутан произведений. Мый тунам повестьын мучашыже дене гына келшен
омыл: геройлан кок ӱдырамаш гыч иктыжым огыл, а весыжыммарлан налыктынем ыле.
Пырля воштылна,конешне. Кандашлуымшо ийлаште илышым вашталташ кӱлмӧ шонымаш
шӱлышаш южгаяк вуй ӱмбалнына кечен. Кажне колхоз-совхоз гараж пудыргышо машина
шӱгарла гай койын гын, кажне ял мучаш кӱртньӧ пудырго свалкыш савырнен ыле гын,
молыжым мом ойлаш? Пасулаште эсогыл ял еҥ огыл, а ола гьчкондымо «турак
тарче-влак» тыршеныт. Теве вет кунарышке илен шумо. Конешне, тетла тыге чыташ
лийын огыл. Тиде чон йодмо шӱлыш Артамоновын «Каза шӧр» повестьыштыжекычкыралтыш
знак семын сӱретлалте. Такланак огыл тунамсе «Ончыко» журнал редакцийповестьын
рукописьшым авторлан мӧҥгеш куд ганапӧртылтен, «антисоветчина» манын аклен
датӧрлаш, пӱсӧ луклажым пытараш кӱштен. Артамонов, конешне, ятыр ягылтарен,чот
кычкырыше луклам луктын кышкен. Варажым, кум ий эртымеке, содыки журналеш
савыктыктен кертын. Но повесть совет кучем ваштареш виктаралтын огыл, а
мӧҥгешла, тудо жапысе тӧрсырымым кораҥдаш, илышым тӧрлен, шотыш кондаш шонымо
гыч сералтын. Тичмашын аклаш гын, йоҥылыш ом лий шонем, тиде чумыр марий
литературыштыжат Н.Игнатьевын «Савикше» деч вара кокымшо кугу сатирический
произведений да эше виян социальный виктаралтышан. Тылеч ончыч Арсий Волковын
«Каче-влак» книгаже ыле гын, туштыжо куштылго мыскара гына, ӱдыр-каче кокласе
лийше я йӧшын лийын кертдымым шонен луктын, ораде койышым, тӱрлӧ оҥай случайым
воштылмо да пеш тыглай, развлекательный лудыш семын аклалте. «Каза шӧр» повесть
утларак келге шонымашан, «застой» манмежаплан пӱсӧсатира лие. Повестьын
ойыртемже тушто: тыште обществын чыла лончыжат, тусо калыкын чыла гаяк
представительже ончыкталтын. Власть кучемым нумалше участковый милиционер шке
капка ончыкшо эр-кас лектын шогалеш да, ялысе тып-тымыкым колыштын, нигӧат
вурседыл ок кучедал да, мемнан илышыште чыла «порядке» манеш, повесть мучко ик
сомылымак гына ышта — йомшо кум чызан казам кычалеш. Совхоз директор пасу тӱр
чашкереш «йомдарен» кодымо гусеничный тракторым вӱраҥ кандыра дене шкетынак
шупшын толеш. У интеллигентлан шкенжым шотлышо, пешакат косирын чийыше пеле чара
могыран кевытче ӱдырамаш калыклан кӱлшӧ «лавыран» сатум — шинчалан колым монь —
кучылташ йырна да тыгайжым огешат кондо, тылзаш паша планжым аракам йӱдшӧ-кечыже
ужален тема. Самырык шофер, ватыж дене ойырлымашке шуыт да, мӧҥгысӧ чыла
ӱзгарым, мебельым монь, бензопила дене пеле гыч пӱчкеда—пелыже ватыжлан, пелыже
шканже, вара пытартышлан улыжат ик ӱдырыштым гына пайлаш кодеш, тудыжымат пӱчкаш
мо манын шортын йӧрлеш. Ӱдырамашым ватылыкеш конден кертдыме шоҥго каче чыла
сурт погыжым ужален йӱын пытара, эсогыл шартышланжат нимо кодын огыл да яра
пружинан кӱртньӧ койкышто мала. Йӱд ороллан ыштыме пашадар оксаж дене аракам
налеш, пийже ден коктын пеле гыч йӱыт, пырля тамакым шупшыт, сигаркыжым ик гана
шке шупшылеш, вес гана пийжылан шупшылыкта. Пенсийыш лекше шоҥго кугыза, ынде
пашашке нигӧат огеш ӱж да, пӧрт покшелныже пу топчаныште лу ий наре кия. Эр-кас
ик кӧршӧк шӧрым йӱэш да адак мален колта, мӱшкыржат ынде каван ора гай оварен...
Чыла тыгайым шонен муаш кӱлеш вет! Артамоновын сӱретлыме ялжат эсогыл лач ту
жаплан келшыше чуриян, кок ужашлан шелалтын. Ик пелыже тошто ял, пу ораттан,
туштыжо шоҥго пенсионер-влак веле илат да ынде кужунлан огыл, вашке йӧршын
пытышаш. Вес пелыже — кӱртньӧ-бетон кӱвар гоч у ял, кермыч дене чоҥымо, тушто
самырык-влак, совхозын пашаеҥже-влак илат. Чыла тиде кончыш-сӱрет чапле сюжет
кышкарыш пышталтын. Да, каласаш кӱлеш, Юрий Артамонов сылне сюжетым шонен муаш
чот мастар, кугу фантазиян ыле. Тудын моло повестьлаже-влакат оҥай содержаниян
улыт да чыпажат, у пагытыште, кандашлу-индешлуымшо ийлаште возымыжо, илыш чын
дене шыҥдаралтын. Ешараш кӱлеш, Артамонов илышын йодмыжым шижын моштышо,
шуктышо, илыш дене тӧр ошкылшо писатель лийын. С.Г.Чавайнлан индешлу ий темме
юбилей лӱмеш Артамонов «Чавайнын куэже» повестьым воза, Афганистаныште сар лӱшка
— Артамоновшкеак Кабулыш каяш йӧным муэш, шке могыржо дене бомбо пудештме
йымалне чытырен кия, шке шинчаж дене госпитальыште сусырген пудыргыл пытыше
салтак-влакым ужеш — да «Кабул шикш» лӱман повестьым сера. У пагытыште, кунам
Совет Ушемым шалатен шуат да эл кӧргӧ поянлыкым, кӧн йӧнжӧ лийын, чыла шолыштын,
шке коклаштышт пайлен пытарат — тунам Иосиф Сталин гай пеҥгыде кугыжа кӱлмӧ
шижалтын. Тидым умылен, писательын шонымашыже пеҥгыдемеш: мемнан илышыште Сталин
эшеат ила да ончыкыжымат илаш тӱҥалеш. Тыгай шонымаш дене Артамонов «Тудо» лӱман
кугу повестьым воза, варажым тудо «Иленыт кум йолташ» манаптын, «Ончыко»
журналеш печатлалтеш. Чыла тидым, тыгай возымым ужын, марий критикыште
Артамоновым уда могырым аклаш тӧчышт, тудым «конъюнктурщик» манынат ойлышт.
Рашемден каласаш гын, партийный номенклатурылан, власть идеологийлан
келыштаралтше писатель манын вурсышт. Но тыгай лавыра шомак Артамонов ӱмбалан ыш
код, тудым лудшо еҥ ондаксе семынак йӧратен, ик эн ончыл писатель семын аклен.
Тупрӱдӧ мучашым пудыртен, торашке коштын кертдыме лиймекше, тудо ынде «пӧлем
писатель» лиеш, илышым газет странице гоч акла, телевизор гоч ужеш, радио дене
колеш. Да виян фантазийжылан кӧра илыш материалым шонен луктын сера гынат, ынде
чын реалий деч ок кораҥ. Тиде жапыште тудын ятыр мыскара повестьлаже
савыкталтыт. Тудын ынде ик куанже гына кодеш: возаш да возымыжым печатьыште
ужаш. Повестьлаже «Ончыко» журналеш савыкталтыныт гын, кӱчык изи ойпымашыже-влак
республикыште лектын шогышо газетлашке пуреныт. Тыште ик «но» манмым каласаш
кӱлеш: возымаштыже ынде Артамонов кугу проблемым тарватен кертын огыл, тидлан
ужмо-палыме илыш материалже ситен огыл. Тыге Артамоновын возымаштыже кӱрылтыш
огыл гын, мӧҥгештме, лушкыдылык палдырнышак дыр. Южо изи ойлымашлаже, мом ойлаш,
шке кӱкшытшӧ деч ятырлан ӱлнӧ ыльыч. Писатель-влак коклаште «Артамонов списался»
манме шомакат шоктыш. Но пытартыш жапысе овда нерген возымыжо поснак серыпле,
сылнымут пӧлкашке шогалаш тӧр праван. Писательын овда-влакат айдеме семынак
иленыт да марий-влак дене лугалтыныт манме шонымашыже ӱшандарыше, илыш чын деч
тора огыл, очыни. Да палыме еҥжын чын илышыже негызеш сералтше «Тамык гыч
тамыкыш» повестьшат моткоч уда огыл ыле. Но тудым автор мучашлен ыш шукто, эше
пытартыш ужашым серынеже ыле... Артамоновын творчествыштыже мо эн ончычак лудшо
еҥым савыра? Тиде — йылме лывыргылык да содержанийым чапле сюжетыш пыштен
моштымыжо. Теве повесть сынан «Чаҥ» ойлымашыже але кеч возаш тӱҥалме жапысе
«Гармоньчо Вею» лӱман кӱчык изи ойлымашыжым нал — мондаш лийдымын ушеш кодыт,
чонеш возыт. Моло произведенийже-влакат, поснак повесть пӧлкаже шӱм- чоныш
вочмышт денак шерге улыт. Тыгеат каласаш лиеш: Юрий Артамонов — марий
сылнымутышто повестьын уста мастарже семын чап кӱкшытыш нӧлтшӧ писатель, тудлан
тауштышо лудшо еҥ эреак пагалыше лийын кодеш. Мо сайын ыштыме гын, тудо
мондалтшаш огыл. Мучашеш ончыч тарватыме шомакемак ешарынем. Тиде писатель-влак
ончылно ыштен шуктыдымо порысна нерген, критика шотышто. Марий литературылан
тыгеак пӱрен, витне: кажне пагытыште ик-кок литературовед-критик гына лияш.
Ондак М.Калашников ден С.Ибатов возеныт, маныт. Семен Черных ден Ахмет Асылбаев
посна писатель-влакын творчествыштым шымленыт. Вара Ким Васин ден
А.М.Александров кӱчык жапыште шуко возышт. Ынде И.С.Иванов ден Виталий Егоров
улыт, Аркадий Васинкин наука кандидат лӱмжым суленак шога. Чын каласыш докан
икана Семен Николаев: мыйын критикем уке, улшыжат пеш изи йӱкым луктыт. Кунам
йӱкет кугу лиеш, кунам каласышаш шомаклан темыжымат изим налыт да ӱмбачын гына
каласкален каят? А келгыш пурен, посна произведенийым лончылымо йӧршын ок кой.
Ала тыгай пашам шогышо сылнымутшо кызыт уке? Но вет шонат гын, тидым ыштен
кертытыс, вийышт, шинчымашышт ситыше. Теве, мутлан, Аркадий Васинкинын кызытсе
пытартыш пашаже. («Ончыко» журнал, 8-ше номер, 2002 ий). Тыште прозаик Геннадий
Апексеевын творчествыжым кумданрак, тӱткынрак ончалме. Пеш сай, куандарыше паша.
Теве тыгай материал ок сите кызытсе критикыште. Ончычсо критик Прокопий
Карпов-Пӱнчерскийын туныктен кодымыжак, критиклан ой-каҥашыжак сита. Тидым
Гельсий Зайниевын Пӱнчерский нерген возымо статьяштыже кӱжгӧ шрифт дене
палемдыме («Ончыко» журнал, 6-шо номер, 2001 ий). Йылме ден историй наукышто
ученый кандидат-влак ий еда ешаралт толыт. Литературышто гына тыгайже огыт шоч.
Но вет сылнымутнат—культурын моло лончыжо семынак калыкын чапше, нацийын
кӱкшытшым нӧлтышӧ лектыш. Тудым шуарен толаш кажне тукымын шуктышаш порысшо.
(Марий Эл. 2002. 11 окт.)

Писатели Марий Эл: биобиблиограф. справочник. Йошкар-Ола, 2008. С. 71-74.
Васинкин А. Нылле ий лым лийде воза… // Марий Эл. 1998. 4 апр.



https://mhr.wikipedia.org/wiki/%D0%AE%D1%80%D0%B8%D0%B9_%D0%94%D0%B0%D0%BD%D0%B8%D0%BB%D0%BE%D0%B2%D0%B8%D1%87_%D0%9F%D0%B5%D1%82%D1%80%D0%BE%D0%B2

Юрий Петров (28 Ага 1920 Нижний Новгород ола) — Марий Элысе журналист, поэт.
МАССР Кугыжаныш премийын лауреатше (1977 ий), МАССР тӱвыран сулло пашаеҥже (1980
ий).

1921 ийыште ешыже Краснококшайск (Йошкар-Ола) олашке илаш кусна. Школым тунем
пытарыме деч вара 1939-1940 ийлаште Юрий Петров Нархозучётын Управленийыштыже
статистиклан пашам ыштен. 1941 ийыште РККА-н Ленинградысе сар-юж академийын
лаборантше лиеш. 1943 ийыште 185-ше заводыш контроль мастерлан пашам ышташ
кусна. вес ий гыч 1953 ий марте НКВД-ште, МГБ-ште пашам ышта. Заочный курс дене
Марий кугыжаныш педагогик институтым тунем пытара. 1953-шо ий гыч сулен налме
канышыш лекме марте "Марийская правда" газет редакцийыште тырша. Литсотрудник
лийын, литератур, тӱвыра да сымыктыш пӧлкам вуйлатен. Сылнымут лаштыкым вӱден.

1977 ийыште "Октябрьская повесть" ден "Десятая высота" книгаже-влаклан Юрий
Петров МАССР Кугыжаныш премийым налеш.

Юрий Петровын пашажым кӱкшын аклен, "МАССР тӱвыран сулло пашаеҥже" лӱмым 1980
ийыште пуеныт.



https://mhr.wikipedia.org/wiki/%D0%AE%D1%80%D0%B8%D0%B9_%D0%90%D1%80%D1%82%D0%B0%D0%BC%D0%BE%D0%BD%D0%BE%D0%B2

Юрий Артамонов (Юрий Михайлович Артамонов) (1938 Вӱдшор 6, Маскасола кундем,
Ятман ял — Август 2002, Йошкар-Ола) — кумдан палыме марий серызе, Олык Ипай
лӱмеш Кугыжаныш премийын лауреатше (1978). «Марий коммуна» газет да «Ончыко»
журнал редакцийлаште тыршен.

"Мый утларакшым кеҥежым йӧратем, тунам чонлан ласка. Олыкыш волет — шинчат
куана, чодыраш пурет — кумылет тарвана,— каласкала Ю.М. Артамонов. — А кызыт
такшым нигуш ом вашке, нигуш коштмаш уке, пӧртыштак шинчен эртарем. Паша шуко, а
жап пеш шагал кодеш. Возен пыштымемжат иктаж лу книгалан сита да луктынжо кунам
кертам, кунам шуктем гын?" — тургыжланен писатель. Писательын биографийже —
тудын книгалаштыже. Посна автобиографийым монь возгален тӧчашат ок кӱл. Кажне
персонажыште, кажне сюжет савыртышыште авторын чон катышыже,тудын илыш корныжо
да шӱм тургыжланымашыже,тӱня умылымашыже, чумыр кӧргӧ поянлыкше. Сандене тудо ял
покшелсе чара верыште илыше айдеме гай чылажат ик шинча ончылно. Юрий Михайлович
Артамонов 1938 ий 6 апрельыште Медведево районысо Ятман ялеш шочын. Верысе
шымияш школым пытарымеке, 1952—1956 ийлаште Йошкар-Оласе педучилищыште тунемеш.
Педучилищыште тунеммыж годымак ончыкылык туныктышо сылнымут пашашке ушна,
самырык рвезын шӱмыштыжӧ творчество тул чӱкталтеш. Иктаж лу кӱжгӧ тетрадьым
возен опта, но савыкташ ок вашке. А варажым тудым илыш тургым авалта. Педучилище
деч вара Юрий Михайлович Советский районысо Монакмучаш тӱҥалтыш школышто
йоча-влакым туныкта. Шукат ок эрте — армийыш налыт. Лачак салтак илыш, шке
йолташыже, мӱндыр Туркменийын йӧршын вестӱрлӧ пӱртӱсшӧ марий салтакын чонжым
тарватеныт,тудлан ешартыш вийым пуэныт,творчество кумылжым утларак нӧлтеныт.
Тыге 1958 ий 7 октябрьыште служитлыме пагытыштак "Марий коммуна газетеш иканаште
ныл изи ойлымашыже савыкталтеш: "Кутко ден скорпион", "Памаш вӱд", "Котелок",
"Приказ". Писательын икымше книгажат военно-патриотический тематикыланак
пӧлеклалтын. Тудо "Советский салтак" лӱм дене 1962 ийыште верысе книга
издательствыште лектын. Вара книга почеш книга савыкталтеш: "Сеҥалтдме вий",
"Шӱдыр ер", "Кузе илет, пошкудем?", "Перкан кинде", "Кайык ӱжын ужата", "Кок
повесть" да молат. Тушечын "Звездное озеро","Вкус земляники" Москваште
"Современник" издательствыште да "Малиновые облака" Йошкар-Олаште рушла
лектыныт. Ю.Артамонов Россий Писатель ушем членыш пура. 1978 ий годсек Олык Ипай
лӱмеш премийын лауреатше. Тудын возымыжым казах, мордва, удмурт йылмылашке
кусарыме. Шкежат моло калык йылме гыч ятыр произведенийым марлаҥден. Прозаикым
ме утларакшым повесть жанрын мастарже семын палена, утларакшым ялысе илыш нерген
каласкала. Киндым куштышо, вольык ончышо еҥ— писательын эн йӧратыме геройжо.
Теве, мутлан, "Сонимаке пеледыш" повестьын тӱҥ геройжо Николай Воронцов ятыр
пагыт олаште ила гынат, чонжо садак шочмо ялышкыже шупшеш. Уке, шочмо ялышкыже
тудо шошым чоҥештен толшо шырчыкла жаплан огыл, оласе йӧнан пачерым, сай
пашадаран верым коден, йӧршынлан пӧртылеш, лакемеш. Уна семын огыл, сурт
тошкалтышыш озала пеҥгыдын тошкалын кӱза, окна гыч пудалыме оҥа-влакым
тӧргалтен, тушко волгыдым курымешлан пурта. Юрий Михайловичын моло
произведенийыштыжат лач тыгай чоншижмашак иланен ("Кайык ӱжын ужата", "Перкан
кинде", "Канде тасман, ужар солыкан Какшан" да т.м.). Поэт В. Колумб манмыла,
тудым эре "мланде шупшеш". Тыгодымак автор тӱҥалтыш произведенийлаштыже 60-70
ийласе марий ялын трагедийжым кӱлынак огеш шиж. Кугу комплекс-влакым чоҥымаш,
изи ял-влакын пытен толмышт, рӱдӧ илемлаште оласе семынак шуко пачашан
пӧрт-влакым нӧлтымаш, кресаньыкым мланде деч торымаш да моло йодышат самырык
прозаикым пеш утыжымак огыт тургыжландаре. Тунам Юрий Артамонов шочмо ялын ямжым
поэзий романтика чия дене сӱретлаш кумылан улмаш. Тидыжым "Кайык ӱжын ужата"
повестьыштыжат шижаш лиеш. Ялысе еҥлан кинде деч шерге нимо уке. "Кинде — еҥ
коклам, калык ден калык коклам ушышо кыл. Кыл йомеш — айдемыжат, калыкшат
икте-весе деч утыр да утыр торлат, ваш-ваш огыт умыло, икте-весылан ӱшанымым
чарнат, икте-весым тушман семын ончаш тӱҥалыт. Теве мо тугай кинде!" — шӱм
вургыжын ойла "Сукыр" повестьын (ончыч тиде произведений "Перкан кинде" лӱм дене
лектын ыле — А.В.) геройжо шоҥго комбайнер, ончычсо танкист Иван Васильевич
Логинов. Шке повестьлаштыже автор шукыж годым коча-кова деч кодшо йӱла, тачысе
кресаньыкын паша кумылжо нерген каласкала, лудшым кеҥеж пӱртӱс, ӱдыр-каче
кокласе йӧратымаш дене палдара. Чыла вере Артамоновын произведенийлаштыже
лиризм, шочмо мландым пагалыме, тудын дене кугешныме кумыл шижалтеш. Тыгай улыт,
мутлан, репортаж гай "Кабул шикш", Кугу Отечественный сар темылан серыме "Иленыт
кум йолташ", очерк сынан "Поэтын шӱдыржӧ", "Чавайнын куэже" повестьлаже. Каласаш
кӱлеш, чыла шке шинча дене ужаш манын, 1987 ийыште тудо лӱмынак Афганистаныш
миен толын, "Кабул шикш" повестьын геройжо-влак дене пырля шинчын ик котелок гыч
кочкын-йӱын ончен. Вараракшым автор айдемын кӧргӧ шонымашыжым, тудын шӱм
тургыжланымашыжым утларак тӱткын ончалаш кумылаҥеш. Мутлан, " Ведерка ден Шарик"
Поснак вестӱрлӧ улыт Ю.Артамоновын пытартыш ийлаште возымо повестьше-влак. Тиде
— "Колумбын шӱдыржӧ", "Чавайнын куэже" повесть-влак. Нуно чын лийше факт,
событий-влак негызеш возалтыныт, тыште авторын позицийжат утларак раш коеш.
Ю.Артамоновын творчествыштыже эше ик шӧрыным ужде кодаш огеш лий. Тиде — мыскара
ойлымаш ден повесть-влак ("Суоми мландышкайынем", "Окмак Йыван"). Мыскара кумыл
прозаикын творчествыштыже шукертсек шижалтеш. Эше 1975 ийыштак тудо посна книга
дене "Кузе илет, пошкудем?" книгам савыктен луктын ыле. Писательын
творчествыштыже посна йыжыҥ семын палемдыман йоча-влаклан возымо "Тарля куван
кудывечыже" книгажым. Тылеч вара уста прозаик ятыр моло книга дене куандарен.
Ю.Артамоновын илышыже 2002 ийыште кӱрылтын.

1963 ий сентябрьыште Медведево районысо Арбан кандашияш школышко марий йылме ден
литературым туныкташ у еҥ тольо. Икмарда капан, вичкыжрак, иктаж 25-26 ияш.
Каҥгарак, кужака, шемалге шӱргывылышан. Нер ӱмбалныже — кугу гына шинчалык. Тиде
Юрий Михайлович Артамонов ыле. Школ директор Анатолий Семенович Николаев у
туныктышылан пачерлан кок пӧртым темлен. Иктыже — школ воктене, кевыт ваштареш,
уремыш ныл окнан, йоҥгыдо. Весыже — изуремыште, школ деч пел уштыш тораште,
ялысе тыглай пӧрт. Тудыжо Марий Элыштына кумдан палыме драматург, композитор,
скрипач, сӱретче Николай Михайлович Арбанын шочмо-кушмо суртшо пелен верланен.
Тунам тыште лӱмлӧ еҥын Ольга шӱжарже Геннадий эргыж дене ила ыле. Юрий
Михайлович Н.М.Арбанын пошкудыжо лияш кӧнен. Тыге тудо шкет ӱдырамаш Наталья
Константиновна Смирнова дек пачерлан толын. Озаватым Натардя кокай манын.
Школышто Ю.М.Артамонов 5-ше ден 6-шо класслам туныкта ыле. Тунам мемнан школышко
кандаш ял гыч пеш шуко йоча коштын. Сар деч вара ӱдырамаш-влак азам ышташ
ӧрын-лӱдын огытыл. Кажне еш гыч ныл-вич йоча куржталын. Садланак школышто
иктаҥаш ӱдыр-рвезе-влак кудло марте погынат ыле. Чыла класс кокыт гыч лийын.
Тыге Юрий Михайловичч ныл классыште иктаж 120 йочам марий йылмылан кумылаҥдаш
тӱҥале. Тудын кузе туныктымыжым ом пале. Но программе деч шукырак книгам лудаш
кумылаҥдаш тӧчымыжым шижам ыле. Ик тунемшыже, мемнан ял рвезе, лудаш туге чот
шӱмаҥын — книга деч молыжо тудлан пуйто кӱлынат огыл. Тудо книга деке кынелын,
малашат книга денак возын. Эсогыл школышто математика, геометрий, алгебра
уроклаштат рушла да марла книгам лудын шинчен. Моло туныктышо-влак ты йочалан
ӧпкелалтыт ыле. Юрий Михайловичлан рвезе дене ик гана веле огыл посна
мутланашыже логалын. Тыге умылтарымаш шке саскажым пуэн: рвезе тунемме ийым, а
варажым школжымат "кумытан" деч посна пытарен. 7-8-ше класслаште марий йылме ден
литературым Александр Сергеевич Ягельдин туныктен. Тудо шкежат сулнымут аланыште
йолгорным кычалын, йоча-влакымат литератур дек, юнкор пашашке кумылаҥдаш тыршен.
Тудо пагытыште школыштына йоча-влак калыкмутым, туштым погеныт, кугу сарыште
лийше-влакын шарнымашыштым возен налыныт. Икшыве-влакын ойлымаш ден
почеламутыштым иктешлыше, кид дене возыман "У тукым" журнал лекташ тӱҥале. Тиде
кылешан пашашке Ю.М. Артамоноват шке вийжым ушен. Варажым А.С.Ягельдин
йоча-влакын возкалымыштым тыгай лӱманак журналеш ятыр ий иктешлен шоген. Икана
тудо эн чолга автор-влакым Марий телевиденийын передачышкыже конден ыле. Мемнан
пӧртна Юрий Михайловичын илыме пӧрт лишне верланен. Пурла велне — Николай
Арбанын шочмо пӧртшӧ, шола велне — "Кеҥеж йӱд" пьесе гыч ик геройын, Марка
кумын, прототипшын суртшо, тушто тунам литературный геройын "уныкаже" Анатолий
Яковлевич Смирнов илен. А мый "Кеҥеж йӱд" пьесысе вес геройын, Олоким кочан,
прототипшын уныкаже улам. Икана Юра лӱман рвезе мыйым Юрий Михайлович дек
пеленже пураш ӱжӧ. Тудыжо туныктышо деч ала-могай у книгам йодаш каяш тарванен
ыле. Вигак келшышым. Тыге мый, латныл ияш рвезе, икымше гана писательын илыме
пӧртышкыжӧ логальым. Натардя папайын пӧрт кӧргыжӧ йӧршешак вашталтын: юмоҥа
йымалне кугу гына этажерке верланен. Тушто тӱрлӧ книга-влак радам дене шогат.
Кок окна коклаште — кугу воштончыш. Омса воктенсе кӱртньӧ кровать канде покрывал
дене леведалтын, лум гай ош кок кӱпчыкшӱргӧ мотор марий тӱр дене сӧрастаралтын.
Окнаште сӧрал занавеске-влак кечат. Кӱварым арун гына мушмо да яндар половикым
шарыме. Коҥгат свежа ош лум тӱсым налын. Натардя папайын пӧрткӧргыжӧ йоҥгыдемын,
веселаҥын — пуйто у шӱлышым налын. Пурымына годым Юрий Михайлович ӱстел коклаште
ала-мом возкален шинча ыле. Тудо мемнам шкеж дек ӱжӧ. Ме йолташем дене коктын
пырдыж воктенсе олымбалан верланышна. Ончем: ӱстембалне ош конверт кия. Тыгайым
мый але ик ганат ужын омыл ыле. Конверт ӱмбалныже "Марий коммуна" газет
редакиий" манын возымо шинчалан перныш. "Вот вет, — шоналтышым, — мемнан
туныктышылан Йошкар-Ола гыч, ала-могай кӱлешан сомыл нерген возен, тыгай ковыра
конвертеш пыштен колтеныт". Чоныштем Юрий Михайлович дене кугешныме кумылым
шижым. Мут гыч мут лекте. Туныктышына ала-мо шот дене Николай Арбан нерген ойлаш
тӱкале. Этажерке гыч "Янлык Пасет" книгам нале. Мый тунам ты книга нерген
колынат омыл ыле. Юрий Михайлович тиде произвелений нерген шуко сай мутым
каласыш. Тунам "Янлык Пасет" пьесым Йошкар-Олаште веле огыл, моло вереат модын
ончыктымо нерген палышым. Юрий Михайлович деч Н.Арбанын пьесе книгажым йодын
нальым. Кӱчык жапыште тушан печатлыме пьесым лудын лектым.Тылеч вара Юрий
Михайлович дек чӱчкыдын кошташ тӱҥальым. Утларакшым Юра Тимонов да Женя Шимаев
дене пырля миена ыле. Туныктышо дене вашлияш мыланна оҥай лийын. Тудо мемнан
нӧргӧ уш-акылышкына ала-могай ешартыш оҥай да палыдымеш инчымашым шыҥдарен
шоген. Толшо марий мемнан ялысе еҥ-влакым у шинча дене ончалаш таратен. Тудо
ойла ыле: "Вет тендан ялдам, калыкдам Н.М.Арбан шке возымо пьесылаштыже,
книгалаштыже курымешлан чапландарен коден. "Кеҥеж йӱд" пьесысе чыла герой-влакын
прообразышт тендан пошкудыда улыт". Юрий Михайлович ялысе кугыеҥ-влак денат
вашлиеден, кутыркален, мом- гынат возен налын докан. Туныктымо паша дене
ача-ава-влак ончылнат мутым ойлен. Тудо калык дене шоналтенрак, южгунамже
тӱкненрак кутыра ыле. Южо тунемшым шылтален ойлашыжат логалын. Но йӱкым
кугемдымыжым, кычкырымыжым, шолдыра мутым кучылтмыжым нигӧат ок шарне. Эн чотшо
пошкудо марий А.Я.Смирнов (Якып Толя) лене келшеныт. Нуно иктаҥашрак улыт ыле.
Ятыр гана икте-весе дек унала миеденыт. Шукыж годым Юрий Михайлович Якып Толя
деч мемнан ялын историйжым, урем-влакын лӱмышт кушеч лекмым йодыштын. Ондак Юрий
Михайлович Смирновмыт дек шкетын миеден. А 1964 ийын шошо велеш тудо пешак
самырык ӱдырым, Аидам, ватылан намийыш. Тылеч вара кок еш кокласе кыл эшеат
пеҥгыдеме. Аида ден Галина Ильинична йолташ вате лийыч. Анатолий Яковлевич ик
оҥай историйым тыге шарналта. Кеҥеж лишан (май тылзыште) ик кастене Артамоновмыт
дек унала миен. Мутйогын когыньыштымат авалтен. Йылме сайынрак рудалтше манын,
оръеҥ вате пӧрьеҥ-влаклан изишак аракам темалтен, ӱстембак кочкышым луктын
шынден. Тыге кок йолташ пычкемыш йӱд марте ойласен шинченыт. Анатолий Яковлевич
мӧҥгышкыжӧ каяш тарваненат, Юрий Михайлович тудым ужатен лектын да ала-могай
оҥайым каласкалаш тӱҥалын. Коктын таве деран шогалыныт, адакат ойпидышым руден
колтеныт. Мо нерген ойлымым ынде Анатолий Яковлевич огеш шарне, но коктын эше
пеш шуко жап таве воктен кутырен шогеныт. Эрдене Анатолий Яковлевич вӱдлан
лектеш — таве ӱмбалне Юрий Михайловичын шинчалыкше кия. "Писательын пӱсӧ ушыжо
ала-кушко умбаке чоҥештен каен — лач очкиже гына таве ӱмбалан киен кодын", —
шоналтен Арбан ял марий. Школ пашаште, очыни, Юрий Михайловичлан шыгыррак лийын.
Сандене вараже тушеч каен, "Ончыко" журналыш куснен. Тудо ийлаште эн сай, эн тӱҥ
произведенийлаже шочыныт.

Иленыт кум йолташ: роман // Ончыко. 1961 . № 1. С. 5–58. Авай, няням! Ойлымаш //
Ямде лий.1982. 21 авг. Авай, кочкаш! Ойлымаш // Марий коммуна.1962. 29 авг.
Советский салтак: ойлымаш-влак // Йошкар-Ола: Книга лукшо мар. изд-во,1962. 32
с. Ава кумыл: ойлымаш // Марий коммуна.1963. 13 янв. Изи ӱдыр ден сур пире:
илышыште лийше ойлымаш // Марий коммуна.1964. 2 июнь. № 2. С. 8–60. Айдемым
пагалаш: новелла // Марий коммуна.1964. 18 окт. Ачий коллектив эре пашаште //
Марий коммуна. 1965. 14 авг. Воштончыш: йомак // Марий коммуна.1969. 16 фев.
Але… але: мыскара ойлымаш // Марий коммуна.1969. 5 окт. Илыш вий: ойлымаш //
Марий коммуна.1970. 24 янв. Изинек туныктыжо (Ача, ава да икшыве) // Марий
коммуна. 1970. 15 май. Ава чон: ойлымаш // Марий коммуна.1970. 30 май. Вуйшиймаш
книга: мыскара ойлымаш // Ончыко. 1972. № 2. С. 5- 68. Вичу колым куча. Вичу
школыш кая. Вичун пинегыже: ойлымаш-влак // Марий коммуна.1973. 21 март. Анис
олман тамже: повесть // Ончыко. 1973. № 3. С. 13-60. Гармончо Вею: ойлымаш //
Марий коммуна. 1977. 7 янв. Ведерка ден Шарик: ойлымаш // Ончыко. 1979. № 3. С.
65-76. Киндет перкан лийже! Повесть // Ончыко. 1980. № 5. С. 21-90. Ача деке
унала: повесть // Ончыко. 1982. № 3. С. 9-64. Гармонь. Ик йолтошкалтыш. Кенеж
кечын»: кӱчык новелле-влак // Марий коммуна. 1986. 6 май. Каза шор: койдарчык
повесть // Ончыко. 1987. № 4. С. 8-49. Какшан воктене: ойлымаш // Марий коммуна.
1988. 28 сент. Кабул шикш: повесть-хроника // Ончыко. 1988. № 3. С. 50-81. Гурий
ден Курий: ойлымаш // Марий коммуна. 1990. 22 февр. Канаш-Крымыш веле: мыскара
ойлымаш // Марий коммуна. 1991. 23 окт. Вожылам… Жап нерген писатель шонкала //
Марий коммуна. 1991. 22 нояб. Кандыра: мыскара ойлымаш // Марий Эл. 1993. 12
янв. Йодмаш: мыскара ойлымаш // Марий Эл. 1993. 8 апр. Йылме кушко шукта //
Кугарня. 1993. 9 апр. Айдемын языкше: ойлымаш // Марий Эл. 1993. 2-3 сент. Илыш
тамгаже // Марий Эл. 1994. 14 май. Васлича: ойлымаш // Марий Эл. 1994. 11 июнь.
Йыл: детектив ойлымаш // Марий Эл.1994. 10 дек. Вес тӱня гыч толшо уна: лийше
лийдымаш // Марий Эл.1996. 29 март. Изи Ануш ден кугу Ануш: ойлымаш // Марий Эл.
1996. 27-28 сент. Йыгыр: криминал ойлымаш // Ончыко. 1996. № 12. С. 76-90. Илыш
сае - илыш весела: мыскара ойлымаш // Марий Эл. 1997. 24 янв. Вич ватан марий:
мыскара ойлымаш // Марий Эл. 1997. 5 апр. Какшан: роман // Ончыко. 1997. № 7-9.
Йӱаш царнен: мыскара шойыштмаш // Жера. 1998. 3 апр. Аракам шолтеныт: мыскара
ойлымаш // Морко мланде. 1998. 8 май. А тый ПЧТ-ым ужынат? // Ончыко. 1998. № 1.
С. 146-148. Його лийым: мыскара // Марий Эл. 1998. 16 ? Тамга: эссе // Ончыко.
1998. № 3. С. 27-92. Айдеме тукым шона: ойлымаш // Мароий Эл. 2000. 16 сент.
Йораташ нигунам сулык огыл: ойлымаш // Кугарня. 2000. 8 дек. Тамык гыч –
тамыкыш: повесть // Ончыко. 2000. № 3; № 5; № 12; 2001. № 1-2; № 7-9; № 12.
Казна кинде: ойлымаш // Ончыко. 2003. № 1. С. 102-121.

Ятманов Л. О людях земли и труда // Молодой коммунист. 1978. 31 окт. Зайниев Г.
У кӱкшыт у вийым йодеш // Марий коммуна. 1979. 9 дек. Луков П. Кинде-кече
падыраш // Марий коммуна. 1981. 9 янв. Делянов М. Айдеме да мланде // Марий
коммуна. 1981. 28 апр. Иванов Л. О людях земли и труда // Лауреаты премии имени
Олыка Ипая 1968-1980гг. Йошкар-Ола, 1982. С.84-88. Иванов И. С любовью к родной
земле // Марийская правда. 1982. 3 янв. Васинкин А. Чеканщик слова // Культурная
мозаика. 1998. № 2. С. 3. Александров-Арсак А. Мемнан жапысе прозын ик лончыжо
// Ончыко. 1998. № 3. С. 76-92. Васинкин А. Нылле ий лым лийде воза // Марий Эл.
1998. 4 апр. Александров-Арсак А. Марий повестьын уста мастарже // Марий Эл.
2002. 11 окт. Зуев В. Таве ӱмбалне шинчалык // Ончыко. 2003. № 2. С. 63-71.
Зайниев Г. Тӱрлымат возен ончен, а пиалжым прозышто муын // Марий Эл. 2003. 5
апр. Яковлева В. Юрий Артамоновын ойлымашыже-влак // Ончыко. 2005. № 4. С.
187-192. Мардан Р. Йомак гай илыш // Марий Эл. 2008. 4 апр.

Кызытсе марий прозышто ойлымашын рольжо, мутат уке, кугу манын кӱшнӧ палемдышна.
Тидымат каласыман: шуко самырык писательже ойлымаш гыч шке творчествыжым тӱҥалеш
да ӱмыржӧ мучко тиде жанр деке пӧртылеш. Тӱрлӧ жапыште тӱрлӧ ойлымаш шочеш,
молан манаш гын, илыш эре вашталт толеш, айдемат вашталтеш, вияҥеш,
койыш-шоктышыжо, тӱня ужмашыже, шкеж деке да весе дек отношенийже вестӱрлемеш.
Садлан возышо еҥлан чыла тидым ужын моштыман, тудын шке шонымашыже лийшаш да
тудым шке произведенийыштыже мастарын, сылнын да раш почын ончыктен кертшаш,
лудшын чонжым тарватен моштышаш. 90-ше ийлаштат тӱрлӧ форман произведений-влак
возалтыныт, ойлымаш жанрат шуко темым авалтен, шуко проблемым почын,
герой-влакым тӱрлӧ ситуацийлаште ончыктен. Тиде пагытыштат нуно тӱҥ шотышто
жапын йодмыж почеш возалтыныт, жапын койышыжым, шӱлышыжым авалтат. 90-ше ийласе
ойлымашлаште тиде путырак пӱсын палдырна, молан манаш гын, перестройко деч
варасе пагытыште гласность манмет шарлен, калык эрыкым шижын, шке шонымыжым
лӱдде каласен кертын. Писатель-влакат шке шонымыштым, цензур деч лӱдде, калыклан
ойлен кертыныт, тудым шке произведенийышт гоч калык деке шуктен кертыныт. Садлан
кажне гаяк ойлымашыште мемнан элын капиталист илышыш вончымыжым, рынке
отношенийын шарлымыжым, тидлан кӧра айдемын койышыжат пужлымым, икте-весым
шотлыдымашым ужын кертына. Юрий Артамоновынат ойлымашыже-влак шке возымо
пагытшылан келшен толыт да писательын шуко могыран сылнымут мастарлыкшым
ончыктат. Тудын икмыняр ойлымашыжым шымлен лектына. Мутлан, Ю.Артамоновын 1990
ийысе "Ончыко" журналын 6-шо номерешыже савыкталтше "Окса калта" ойлымашыже
содержанийже дене шке пагытшылан моткочак келшыше. Тиде жапыште калыкын
илышыштыже окса кугу рольым модаш тӱҥалеш. Чылан гаяк оксам ышташ пижыныт, тидын
дене пошкудо-влак икте-весым мондаш тӱҥалыныт,икте-весым пагалымым чарненыт.Шке
произведенийыштыже автор пеш кугу социально-нравственный проблемым шында да
тудым тӱрыс лончылен пуа. Структур шотышто ойлымашыште действий ик корно дене
эрта, тӱҥ геройын ик илыш татшым ончыкта. Но тиде эпизод гыч Кришан Йыванын
могай улмыжым раш ужына. Вет чылан гаяк шкем гына шонышо лийын огытыл, тиде чыла
пагытыштат тыге, чын еҥ-влак эре улыт, нунылан вес еҥын ниможат ок кӱл, нуно
чыла шке вийышт, шке йӧнышт дене шке шонымашкышт шунешт. Какшанов Йыванат
тыгаяк. Тудо у пӧртым чоҥынеже, сӧсна шылым пазарышке ужалаш наҥгая да тушто
окса калтам муэш: содор гына кӱсенышкыже ок пыште, а озажым ончыштеш. Мӧҥгыжӧ
мийымекыжат йомдарыше еҥ верч азаплана, тудо вет ынде мӱгырен шортеш дыр, манын
ойла. Колянымыж денак Кришан Йыван мален ок керт, эре окса нерген ойла,
кузе-гынат пӧртылташак шона. Калташте улшо адрес-влак почеш, серышым возен,
оксан озажым мунеже. Варажым автор тӱҥ геройым тыге сӱретла: "Мален кынелешат,
Анан марийже, сай пашам ыштыше еҥла, нелын шӱлымымат чарна, плотньык-шамыч дене
иктӧр тырша". Жап эртымеке, серышым шке лӱмешыже шукерте налын огылат,
вашмутгвлакым чон куанен лудеш. Но возышо-влакше чыяан ик семын вашештен огытыл,
кӧжӧ Кришан эрге Йываным вурса, кӧжӧ моктен ойла. Владивосток ола гыч, мыйын
шонымаште, уло произведенийын рӱдыжым почын пуа: "Поро чонан айдеме тӱня гыч
пытен кая, шонышым. Уке улмаш. Ме чыланат тыйын гай лийына гын, илышыже могай
куштылго, илашыже могай весела лиеш ыле". Но, мутат уке, чылан Кришан Йыван гай
поро чонан, еҥым чаманыше огытыл, тыгеже лийынжат оккерт. Садлан "Окса калта"
ойлымашыштат Кришан Йыванлан ваштареш еҥ-влак улыт: тӱҥ геройын ватыже Ана да
кум рвезе. Ана торжа ӱдырамаш семын сӱретлалтеш. Тудо марийжым ок шотло, чыла
шке кидыштыже куча, оксам шылтен кийыкта, марийжыланат ок ончыкто. Тиде образ
шке пагытшьшан моткоч келшыше. Ана тыгай годым илен мошта, еҥыным Юмо полышлан
шотла, тудо у пӧртым чоҥымаште лиеш шона. Кришан Йыван ватыжлан "еҥ окса дене от
пойо. Еҥ окса кидым когарташ гына йӧра" манеш. Анан тидын нерген колыштмыжат ок
шу, сыра веле, марийжым илен моштыдымыжлан вурса. Кум самырык пӧръеҥ — кызытсе
жапын "пеледышыже". Вожылдымо, шке нерген гына шонышо, нуно, чын айдемым
ондален, пояш шонат. Кришан Йыванын пӧртыштӧ нуно шкеныштым оза семын кучат.
Калтан озаже ик-кок тау мут дене гына серлага, нимогай пӧлек нергенат ойлаш ок
логал, мӧҥгешла, шкешт гына кугу унала теммешкышт кочкын-йӱын лектын каят.
Кришан Йыван нунын деч ала "ласкарак шомакым", ала "олашке унала ӱжмым", ала
тока шонкалымыже семын, "кленчам луктын шындымыштым" вучен гынат, нимом вучен
шуктен огыл. Автор тудын нерген тыге ойла: "Куанышаш олмеш кӧргыштӧ ала-молан
кочын гына чучеш, пуйто арымшудым кочкын". Тудо тыгайым йӧршын вучен огыл, тыгай
лийын кертме нерген шоненат огыл. Садлан судыш молан ӱжыктымымат иканаште умылен
ок шукто. Ик семынже тудым вийдыме айдемыланат шотлаш лиеш, молан манаш гын,
судышто тудо шке праваж верч ок кучедал, тюрьмаш шичме деч гына пеш лӱдеш. Автор
тӱҥ геройжым чамана, тудым сай могыр гыч веле сӱретла. Кришан Йыван гай еҥ-влак
кызыт шагал улыт, нуно еҥлан пеш ӱшанат. Садлан тыгай еҥым вашке ондалаш лиеш.
Тыгайлан кызытсе саманыште илаш нелырак. Тудым виянрак да намысдыме-влак пеш
вашке тошкал каят, кӧ улметымат огыт ончал. Автор тидым шке ойлымашыштыже
тӱрыснек почын пуэн да лудшын чоныштыжо у шонымашым шочыктен. Ю.Артамонов 1995
ийыште лекше "Ончыко" журналын кумшо номерешыже савыкталтше "Кашемир шовыч"
ойлымашыштыжат неле проблемым нӧлталын. Тиде сылнымут орлаҥге ик тӱҥ образ йыр
чумыралтын, тӱҥ героинян илыш-корныж дене кылдалтын. Садлан сюжет ик корно дене
кая, Анушын илышыж йыр чумыргышо действий, образ-влак гына ончыкталтыт. Ануш —
марий деч посна кодшо ӱдырамаш. Тудын Микывыржым кучен наҥгаеныт да лагерьыш
шынденыт. Ануш Вею эргыж дене кодын. Тудлан илашыже ынде пеш йӧсӧ лиеш, но илаш
садак кӱлеш, садлан Ануш шкенжым кидыш налын сеҥа, шкетынак пашам ышта. Марийжын
кӱштымыж почеш колхозыш ок пуро, единоличник лийын кодеш. Ануш нерген автор кузе
ойла: "Пӧръеҥ деч посна кодынат, Ануш вуйым йомдарыш. Первой эреак шорто, мом
куча, эртак кидше гыч мучышта. Вара шинчавӱдшӧ кошкышат, ушым шындыш: "Тыге
огыл! Марием уке гынат, улмо семынак илаш кӱлеш. Сурт погым шалатен пытараш гын,
Микывыр толешат, мом манеш?". Ануш шке кӧргыштыжӧ шуко вий-куатым муэш, ялсовет
вуйлатыше Щербаков гайже тудым шыгыремдаш, лӱдыкташ тӧча гынат, ӱдырамаш вуйым
ок саке. Шкетынак уло озанлыкым куча, эсогыл киндыжат колхозын деч сайрак да
шукырак шочеш, тудым ужален, оксам ышта. Марийже лагерь гыч толмеке, Анушлан пеш
кугу куан лиеш. Нуно поян илаш тӱҥалыт, посна почингаш лектыт. Но тиде пиал
шукыланак огыл. Микывыр сар гыч пӧртылеш, улан илаш тӱҥалмыжлан колхоз
вуйлатыше-влак пудештшаш гай сырат, тудым кучаш амалым гына кычалыт. Амал
лекмеке, тыманмеш тудым коло вич ийлан лагерьыш колтат. Колхоз вуйлатыше-влаклан
тидат ситен огыл, нунылан айдемым пытарашак кӱлын улмаш. Садлан нуно Анушым
сайлымаш кампаний годым шылын коштмыжлан лу ийлан лагерьыш шындат. Тушто тудо
мӱшкыран улмыжлан шуко жап ок шинче, тушеч кӱчызӧ дечат шӱкшӧ вургеманым луктын
колтат. Чот вашталтмыжлан, шоҥгеммыжлан, эсогыл шочмо эрге-влакшат пален огыт
шукто, кӱчызылан шотлат. Ондак Ануш пешӱдыр икшывым ыштынеже улмаш, ынде кызыт
шочшо ӱдырлан тудын нимогай куанымашыжат уке. Вет тудо пала: садак йочалан
орланен илашыже веле перна. Ануш тыгак сай илышым ужде кола. Шовычым шке
шешкыжлан пуаш шонен илен, но тидым ыштен шуктен огыл. Саднене шовычым шкеак у
финагентлан пуэн колта. Автор тӱҥ героиняжым чаманен, каласен кода:
"Кресаньыклан уэш мландым пуымым, марий фермер, кооператор шочмым Ануш ужын ыш
шукто. Юмылан тау — колен колтыш. Ужеш гын, латшымше ий угыч пӧртылмым пален
налеш гын, мом манеш ыле, мом шоналта? Тидым каласен мошташат йӧсӧ". Тиде
ойлымашыште ончыктымо тема, айдемын пӱрымашыже кызыт- се жаплан келшен толшо.
Тачысе писатель-влаклан кодшо пагытым шергалын лектын, тушто лийше событийлан
шке шонымашым каласен пуаш йӧн уло. "Кашемир шовыч" — биографический ойлымаш.
Сюжетын негызше — тӱҥ героинян драматический биографийже. Ю.Артамоновын 1996
ийыште "Ончыко" журналын 12-шо номерыштыже лекше "Йыгыр" ойлымаш еш кокласе
отношений нерген. Тудо кеч-могай жапыштат еҥ-влакым тургыжландарен. Тема ден
произведенийын жанрже кылдалтын: тудым нравственно-бытовой семын аклаш лиеш.
Автор ныл еҥын илышыж гыч икмыняр ужашым налын, нунын пырля кылдалтмыштым почын
ончыкта. Тӱҥжӧ Эшпай Аркуш ден Эсеней кокласе отношенийым ончыктымо. Но тыште
Эшпай Аркушын Агавий ден ватыже Окачий денат отношенийже шеҥгелан кодшаш огыл.
Эшпай Аркуш Агавийым ожнысек йӧратен, Агавийын сӱаныштыже эше "тиде оръеҥ садак
мыйын лиеш" манын. Садлан Эсенейым эмлымверыш наҥгайымеке, Аркуш вигак Агавий
деке толеш. Нунын коклаште йӧратымаш шочеш. Тыге нуно кок ий марий-вате семын
илат. Аркушын шке ватыже исыр, тынар ий иленыт, алят мӱшкыр пижын огыл, садлан
Аркуш кеч еҥын ватыж дене икшывым ыштынеже. Но тудын денат ынде кок ий ила,
тудыжат ок мӱшкыраҥ. Аркуш ынде шонкалаш тӱҥалын: "Мом ышташ? Эше вес ӱдырамашым
кычал каяш мо? А ниным кокытшым мом ышташ? Кузе нуным пытараш?.. Кузе лияш?..
Пушташ мо?.. Агавият ватыж гаяк исыр гын, молан тыгай ӱдырамашым чаманаш? А?
Исыр ушкалым, маныт...". Тиде шонымаш гыч ме геройын моткоч шучко айдеме
улмыжым, айдемым нимош шындымыжым, шкенжым гына шонышо улмыжым ужына. Тудо
йӧратымашым ок пале, ӱдырамашым пагалыме нерген ик ганат шоналтен огыл, нунын
шкенжын кӱлешыжлан гына кучылт мошта. Аркуш тыгак моткоч чоя, шымшык айдеме.
Агавийын мӱшкыраҥмыж нерген пален налмеке, йӧршын вашталтеш, шӱраҥышташ тӱҥалеш,
Агавийлан кумалаш ямде. Тудо шкенжым туге куча, пуйто тидын деч ончыч ниможат
лийын огыл, пуйто Аркушын мушкынден пуымыжо Агавийлан омешыже койын. Эсенейын
аваже кок эргым ыштен улмаш. Иктыже колен, Эсенейже илыше кодын гынат, начар
тазалыкан лийын, варажым уш чер дене черланен. Ватыж дене тӱрлӧ "опытым"
шындылаш тӱҥалын. Ончычшо Эсеней паша деч вара эре книгам лудын, садлан дыр
ушыжо каяш тӱҥалын. Мо-гынат, тудым Семеновкыш петырат. Тушеч пӧртылмекыже,
колышо йыгыр шольыжым ужаш тӱҥалеш. Аркуш, тидын дене пайдаланен, Эсенейым
пытараш шона. Агавийымат ок колышт, тудын шке марийжым чаманымыжым, Эсенейын
нигӧлан осалым ыштыдымыжым шотышкат ок нал. Аркуш Эсенейын кӱзыжым шкеак шумен
пуа да тудым Эсенейын шкенжын кидше денак пуштеш. Тиде пеш келге психологизм
шонымашан ойлымаш, чылаж годым умылашат йӧсӧ. Но могай шучко, шӱмдымӧ айдеме
лийман черле, ӱнардыме, титакдыме еҥым пушташлан. Ю.Артамоновын 1998 ийын икымше
номерыште да 1999 ийысе 11 номереш лекше кучык мыскара оилымашыже-влак тыгак
кызытсе жаплан моткоч келшен толшо улыт. "А тый ПЧТ-ым ужынат?" ойлымаштыже
шолышташ шонышо еҥ кеч-мом ыште, кеч-мом шоно, садак шолыштеш маннеже автор. Кеч
тудо шолыштеш манын от шоно гынат. Садлан еҥлан чылаж годым ӱшанаш ок лий, эре
тӱткӧ лийман, уке гын воштылтышышкат лектын кертат. "Кузе Волой коча рэкетир
лийын" ойлымашыштыже автор чылт кызытсе илышым ончыкта. Калык коклаште иктышт
йӱдшӧ-кечыже пашам ыштат гынат, садак оксашт нимоланат ок сите, пеле шужен илат.
Весышт еҥ окса дене поен лӧчат. Чыла тидым тӱҥ герой, Волой коча, ужеш да
тудынат нунын семын илымыже шуын колта. Йындалов Владимир Митрофанович кужу
ӱмыржӧ мучко ала-кӧланат пашам ыштен ончен: кӱтӱчыланат, трактористланат,
оролланат. Кызыт тудо сулен налме канышыште, мӧҥгыштыжӧ телевизор воктене гына
шинчылтеш. Утларакшым детективым ончаш йӧрата: "Кунам айдемым толат, кунам
кӱчызӧ пеш поен ӧрда, вара моткочак шерге машинаш гына шинчын кудалыштеш, кунам
икте-весым пистолет дене лӱен йӧрыктат". Чыла тидым ончен, Волой кочан вуйжо
пудырӓныме гай лиеш, тудо кӧргыштыжӧ шонкалаш тӱҥалеш. Вет тудо телевизорышто
мом ужеш, илышыштыжат тудымак. А тыгай поян-влак кокла гычше нунын ялыштышт —
Вайсук Шайтанов. Тудын ял покшелне кевытше, ала-мыняр машинаже уло, торгаен,
кугу поянлыкым ыштен. Волой коча Вайсукым изи годымжо пеш шалопай улмыжым шарна.
Садлан йолашкӧргышкӧ нужым оптен колтымыж дене ушым пуртенам манын шонен,
Вайсуклан серыш гоч, шоҥгылыкешыже, сайын илен ончаш шонен, поянлыкшым пайлаш
йодеш. Кеч ик миллионым, вич миллионымат ок шӱкал ыле. Но чыла шонымо семын ок
ышталт. Кочайланат шоҥгемме велешыже чыжовкышто шинчашыже перна. Вара тудо
телевизорын осалыш шуктымыжым шижеш да тудым кораҥдаш йодеш. Шоҥго еҥ йоча гай
маныт, йоча семынак тудат келгын шоналтыде пашам ыштен кертеш. 1999 ийысе кумшо
номеран "Ончыкышто" печатлалтше аллегорий сынан "Йошкар-Олан эн моторжо"
ойлымашыште Ю.Артамонов шоҥгылык темым нӧлталеш. Чачавий Еманаева изи Поланур
ялыште шкетынак ила. Йоча-влакше кушкыныт, ӧрдыж велышкыла, ола ден поселкылашке
каен пытеныт. Чачавий шкетынак кок ушкалым да вич сӧснам ашна. Йочаже-влак
южгунам веле полшен каят, огыт ярсе, эре пашам ыштат, оксалан толашат. Ава ялыш
пӧртылмыштым изин-кугун вуча, нунылан эсогыл мландымат налын ямдылаш шонкала.
Вет южо еҥже ялышке мӧҥгеш пӧртылеш, у пӧртым чоҥа. Чачавият тидланак ӱшанел
ила. Тугеже, Ю.Артамоновын ойлымашыже-влак теме дене гына огыл, а жанр шот денат
пеш тӱрлӧ улыт: социально-нравственный, лирико-драматический, биографический,
юмористический, аллегорический. (Ончыко. 2005. № 4. С. 187-192).

Писатель радам гыч икте почеш весе кая, йӧршын пӧртылдымын, курымешлан. Пытартыш
жапыште Константин Коршунов уке лие, Александр Селинын ӱмыржӧ рошт кӱрылтӧ, ынде
теве Юрий Артамонов... Кӧ шонен, кӧ тидым мужедын? Вет чыланат пеҥгыде йол
ӱмбалне ыльыч. Илышашлык да эше шуко-шуко возышаш кумылан. Кажне гана, тыгай
кӱрылтышыш миен тӱкнымеке, чон шортмо дене пырля намыс темдалеш, илыш дене
чеверласыше ончылно парыман улмынам шижына да йӧсӧ. Вет жапше годым пашаштлан,
ош тӱняште ыштыме сомылыштлан тӱрыс акым пуэн ыжна шукто, ыжна мошто. Да кажне
гана почеш кодын пелештыме поро шомакнажат кагазышке ок пышталт, угыч толшо
тукымлан йӧрыжӧ манме надыр огеш чумырго. Таче мый шонкалымашем Юрий Артамонов
йыр тарватен савырынем, шымлыше литературовед-влаклан тӱҥалтыш ойпидыш кеч лийже
манын. Витлымше ийлан кокымшо пелыштыже, Марий пединститутын студентше улмына
годым, ме, сылнымутан литературылан шӱман- влак, книга издательствыште савыкталт
лекше кажне произведенийым, кажне ойпогым шокшо мелна гай вучена ыле. Чынак,
коклан- коклан мелна осо гай почеламут чумыртыш, ушкал йылме гай ойлымаш-влак
пого лектыт ыле. Поснак повесть гай кугу произведений сылнымутышто шагал лийын.
Тӱткынрак шарналташ гын, кажне прозаикшат ик-кок повесть деч утлажым серен
шуктен огыл. Никандр Лекайн «Шӧртньӧ падыраш» ден «Канде шинчан шошо»
(пытартышыжым Лекайн вес авторын возымыжым тӧрлен улмаш дыр да кок лӱм дене
савыктен ыле), Ким Васин «Ушнымаш», Валентин Косоротов «Тура кугорно», Валентин
Исенеков «Вӱд ӱмбапне», Сергей Николаев «Элнет пӱнчерыште», Зинаида Каткова «Сар
огеш лий гын», Мария Евсеева «Илыш савыра» - тетла укеат дыр, чынжымак,
иктыт-коктыт гына. Вара Вениамин Ивановын йӱкшӧ кумдан шарлыш. Тудо икмыняр
повестьым - «Саскавий», «Ломберсолаште», «Шошо»... - савыктымекше, «Арслан»
романлан пиже. Василий Сапаев «Яктер», «Мом каласет, Миля?» повестьлам самырык
тукымлан возыш. Тетла ушештарашыжат нимом. Да тиде вет коло-кумло ий жапыште
чумыр писатель гвардий дене кок кидысе парняш пышташ ситыше лектыш. Но вот
писатель радамышке пурыш Юрий Артамонов... Кажне пагытын шке серыпле шомакше
манме семын, Юрий Артамонов, чынжымак, кугу мастарлык кӱкшытыш шуо да кажне про-
изведенийже дене лудшо еҥым куандарыш. Мо дене, кузе тудо тыгай сеҥымашке шуо?
Писательын ойыртемжым, чолгалыкшым нер- гелыме деч ончыч эше иктым шарналтыме
шуэш. Икана ик лӱмлӧ поэт, кумдан чапланыше йолташ коктын шинчаваш кутырымына
годым тыге манын ыле: мыланна, марий калыклан, вик ойлаш гын, ик поэт да ик
прозаик гына кӱлеш. Тетла нигӧ ок кӱл, сита. Тунам поэтшат, прозаикшат кажне
ийын шке книгажым савыктен луктын кертеш. Тидым Совет власть жапыште каласыме
ыле. Тунам тугакшат кажне возышо савыкталтын кертын. Тидлан Писатель ушем гыч
темлыман кагаз гына кӱлын. Вет книга лукташ правительство оксам ойырен. Конешне,
поэт йолташын ойлымыжо тӱргоч лупшалтме гай шокта. Вес кугу поэт, ындыжым
Маяковский, мӧҥгешла, шуко да тӱрлӧ, но сай поэт- влакым ужнеже улмаш. Мемнан
денат усталык памаш нигунам кошкен огыл. Но калык ушеш, лудшо еҥын чонеш посна
пагытыште, чынжымак, ик-кок поэт-прозаик гына шарналтын кодыт. Мемнан шинчыме
пагытнам налаш гын, теве нунын чапланыше лӱмышт: Никандр Лекайн ден Миклай
Казаков, Вениамин Иванов ден Михаил Якимов, огеш мондалт гражданский тематикан
политический лирикыж дене Геннадий Матюковский, шарналтыт ныжыл мурышт, шӱм-чон
лирикышт дене Анатолий Бик ден Чалай Васлий. Посна аланым почо Валентин Колумб.
Пытартыш жапысе уста возышо-влакым мужырлаш гын, Юрий Артамонов ден Семен
Николаев ончыко лектыт. Но нунын творчествыштлан тӱрыс акым эше нигӧ пуэн огыл.
Неужели нунат, калыклан кумдан палдаралтде, шомак ӧрдыжеш кодыт, кузе кызыт шып
мондалтыт эсогыл кӱшнӧ ончыктымо лӱман-чапан-влакат? Тидыжат шкенам пагалыдымым
ончыкта огыл мо? Драматургийыште ший шерева гай радам палдырна: Сергей Николаев,
Арсий Волков, Миклай Рыбаков, Константин Коршунов. Тыштат шымлыше
литературовед-влаклан шӱй даҥыт паша. Мутлан, Арсий Волков але Миклай Рыбаковын
творчествышт нерген шымлымаш паша кушто, кунам лектын? Мемнан марий сылнымутым,
мо мый шарнем, эре Россий кӱкшыт дене висат ыле. Тыгай шомакат шоктен: драма
дене, поэзий денат ме Россий кӱкшыт деч нимыняр ӱлнӧ огынал. А проза шотышто?
Повесть ден роман-влакна могай улыт? Нуным таҥастарен, кӱкшытшым палемден аклыше
эше нигӧат лийын огыл докан. Мо гынат, мыйын семынак, моло лудшо-влакат тыгай
шымлымашым ужын огытыл, шонем. Писатель-влакын творчествыштым ончымо годым эше
ик чыным шотыш налде ок лий. Тиде совет сылнымутышто озаланыше возымо йӧн -
социалистический реализм метод. 1934 ийыште совет писатель-влакын икымше
съездыштышт Максим Горькийын шонен лукмо социалистический реализм методым
возымаште тӱҥ критерий лийже манын приниматлат, тидым кугыжанышым
вуйлатыше-влакат авалтат да идеологий негызышке пуртат. А тиде методын ик тӱҥ
ойыртемже, йодмашыже тыгай лийын: возымаште илыш чынжымак могай огыл, а могай
лийшашым шонен луктын сӱретлаш кӱлын. Положительный герой мемнан йырысе илыше
айдеме огыл, а шонен лукмо, «тыгай лийшаш» манме умылымаш гыч чоҥымо образыш
савырнен. Тыге пешакат сылне, чевер, лакироватлен чиялтыме илыш сӱрет почылтын,
лудшо ончыко йомакысе гай герой толын шогалын. Муттолмашеш, Максим Горький шкеже
ик тыгай произведенийымат возен огыл. Кеч «На дне» драмыжым нал, кеч пытартыш
ийлаште возымо «Жизнь Клима Самгина» капитальный трудшым шерге - тыште да моло
вереат реальный илыш ончыкталтеш. Зато пашазе ден кресаньык кокла гыч лекше у
люмпен писатель-влак совет стройым чот чапландареныт, у реализм методым
абсолютыш нӧлтен, шкештат чап дене овареныт. Но илыш чын деч кораҥын
кертдыме-влакат эше лийыныт да шке возымышт дене совет кучемын тушманышкыже
савырненыт. «Кто не с нами, тот против нас» манме ой почеш каен, тыгай
писатель-влакым вараже я судитленыт, я йот эллашке поктен колтеныт: Иван Бунин,
Иосиф Бродский, Пастернак... Ахматова ден Цветаева, кӱчызӧ гайыш шуын, ӱмырыштым
орлыкан нужнаште шуктат. Руш лудшо еҥын эн чот йӧратыме поэтше Сергей Есенин эше
1925 ийыштак шке вӱргорныжым пӱчкеш да вӱржӧ дене пытартыш корнылам возен кода:
«До свиданья, друг мой, до свиданья... В этой жизни умереть не ново, Но и жить,
конечно, не новей». Тидлан Владимир Маяковский тыге вашешта: «В этой жизни
умереть не трудно, Сделать жизнь значительно трудней». Туге гынат шкежат шукакок
турко, 1930 ийыште шке ӱмыржым шке пьггара. Пешакат кугун чытыше Александр
Фадееват варажым илыш тӧрсырым сеҥен ок керт, шоя ондалчыкыште йӧсланен,
пытартыш тӱрыш шуын докан, лӱялт колен. Мемнан денат, чылан палена, Кугу сар
тӱҥалме жаплан СССР Писатель ушем членже иктат кодын огыл, чылаштым лӱен я
Гулаглагерьлаште тӱнчыктарен пытареныт. Но нуно возымо артамыштлан кӧра огыл
«калык тушманыш» лукталтыныт — тиде кажнылан раш. Но вот молан Михаил Шолохов,
кӱчык жапыште «Тихий Дон» кугу эпопейым возен кертше, «Поднятая целина» романжын
кокымшо книгажым пеш кужу жап серен, кошартен ок керт? Кокытеланыме шонымашак,
очыни, кумылжым волтен, илышын чынлыкше ӧрыктарен. Вет икымше книгаже Кугу сар
деч ончыч лектын гын, тудо у социалистический реализм йӧнлан келыштаралтын,
тудын образецше гай лийын, эсогыл школышто тунемаш темлалтын. А ынде кокымшо
книгажым тӱткынрак ончалза — тыште тӱҥ герой-влак мумий огыл, а чын илыше тӱсым
налыт. Да нуным йӧратымыжак, эшеже калыкын роман мучашым вучымыжо писательым
порысшым шукташ таратен. « Вот и отпели донские соловьи моим любимым Давыдову и
Макару Нагульнову свои вековечные песни...» — мучаште ласкан шӱлалта шергакан
писатель. Марий сылнымутан литература 1934-1984 ийлаште, лач пел курым жапыште,
тӱрыснек манаш кӱлеш, социалистический реализм метод кепшылыште: шонен лукмо
герой, чиялтен сӱретлыме илыш. Школ йочам годым «Ах, тиде Савак кундемжым,
Озамбай ялжым икана кеч ужаш ыле» манын вургыжынам керосин лампе тул дене
Дмитрий Орайын «Тӱтыра вошт» романжым, «Чолга шӱдыр» повестьшым лудын шинчылтмем
годым. Тунам мыланна моло-влакын возымыштат чылажат ӱжара вес велнысе гай койын,
тушко, ӱжара вес вел илышышке, каяш шонен кушкынна. Миенам, коштынам вара-вараже
Савак кундем яллаштат, лавыран урем да шӱлыкан пасу деч молым ужын омыл. Очыни,
тунам, мыйын годымжо, саман пагытше весе улмаш, Орай годсо гай куандарыше огыл.
Туге лектын, кеч-кудо жанрым нал—поэзийжым, прозым, драмым — чыла вере чын илыш
деч ӧрдыжсӧ, торасе сӱрет, пуйто калыкше мемнан йыр огыл, а вес планетыште ила.
Санденак мыйын кудлымшо ийлаште возымо да газетеш савыкталтше ойлымашем-влак
чырык курым гыч, 1989 ийыште гына посна книга дене лектын кертыч. Ондакше Марий
писатель ушем гыч мылам тыгай серыш толын ыле: «Мо, Элексей, тыйын ялыштет
икушан-шотан айдемат уке мо? Эре ала-могай шизофреник черан гай-влак нерген гына
возет. Уке, тыгай кумыл дене рукописетым книга издательствылан савыкташ темлен
огына керт». Мыйже, чынак, илышым чиялтен, положительный геройым шонен луктын
моштен омыл. Юрий Михайлович Артамоноват курым мардеж тыге пуалме дене келшен,
тудлан келыштаралтын возымыж денак Писатель ушем членыш пурыш. «Перкан кинде»
книгаш повесть ден ойлымашыже-влак, шым ийлаште возымо «Какшан» лӱман романже
тӱрыснекположительный геройым кычалме шӱлыш дене ышталтыныт. Да нуно пале
кышамак ышт кодо, шуко моло савыктыш семынак историйлан шарнаш йӧрат огыла. Но
вот у пагыт — перестройко - тольо. Илышым вашталташ кӱлын. Тидын дене пырляк
Артамоновын творчествыштыжат савыртыш лие. Эн ончычак «Кӱтӱчӧ» лӱман повестьше
шинчалан перныш, чоныш логале.Тыште автор геройын кӧргӧ шонымашкыже утларак
шыҥен керте да чын илышым чын шомак дене сӱретлыш. Мый тунам Юралан
шкаланжакойленам ыле: тиде повестетым пел курымэртымекат йӧратен лудаш лиеш,
тудо чын сылнымутан произведений. Мый тунам повестьын мучашыже дене гына келшен
омыл: геройлан кок ӱдырамаш гыч иктыжым огыл, а весыжыммарлан налыктынем ыле.
Пырля воштылна,конешне. Кандашлуымшо ийлаште илышым вашталташ кӱлмӧ шонымаш
шӱлышаш южгаяк вуй ӱмбалнына кечен. Кажне колхоз-совхоз гараж пудыргышо машина
шӱгарла гай койын гын, кажне ял мучаш кӱртньӧ пудырго свалкыш савырнен ыле гын,
молыжым мом ойлаш? Пасулаште эсогыл ял еҥ огыл, а ола гьчкондымо «турак
тарче-влак» тыршеныт. Теве вет кунарышке илен шумо. Конешне, тетла тыге чыташ
лийын огыл. Тиде чон йодмо шӱлыш Артамоновын «Каза шӧр» повестьыштыжекычкыралтыш
знак семын сӱретлалте. Такланак огыл тунамсе «Ончыко» журнал редакцийповестьын
рукописьшым авторлан мӧҥгеш куд ганапӧртылтен, «антисоветчина» манын аклен
датӧрлаш, пӱсӧ луклажым пытараш кӱштен. Артамонов, конешне, ятыр ягылтарен,чот
кычкырыше луклам луктын кышкен. Варажым, кум ий эртымеке, содыки журналеш
савыктыктен кертын. Но повесть совет кучем ваштареш виктаралтын огыл, а
мӧҥгешла, тудо жапысе тӧрсырымым кораҥдаш, илышым тӧрлен, шотыш кондаш шонымо
гыч сералтын. Тичмашын аклаш гын, йоҥылыш ом лий шонем, тиде чумыр марий
литературыштыжат Н.Игнатьевын «Савикше» деч вара кокымшо кугу сатирический
произведений да эше виян социальный виктаралтышан. Тылеч ончыч Арсий Волковын
«Каче-влак» книгаже ыле гын, туштыжо куштылго мыскара гына, ӱдыр-каче кокласе
лийше я йӧшын лийын кертдымым шонен луктын, ораде койышым, тӱрлӧ оҥай случайым
воштылмо да пеш тыглай, развлекательный лудыш семын аклалте. «Каза шӧр» повесть
утларак келге шонымашан, «застой» манмежаплан пӱсӧсатира лие. Повестьын
ойыртемже тушто: тыште обществын чыла лончыжат, тусо калыкын чыла гаяк
представительже ончыкталтын. Власть кучемым нумалше участковый милиционер шке
капка ончыкшо эр-кас лектын шогалеш да, ялысе тып-тымыкым колыштын, нигӧат
вурседыл ок кучедал да, мемнан илышыште чыла «порядке» манеш, повесть мучко ик
сомылымак гына ышта — йомшо кум чызан казам кычалеш. Совхоз директор пасу тӱр
чашкереш «йомдарен» кодымо гусеничный тракторым вӱраҥ кандыра дене шкетынак
шупшын толеш. У интеллигентлан шкенжым шотлышо, пешакат косирын чийыше пеле чара
могыран кевытче ӱдырамаш калыклан кӱлшӧ «лавыран» сатум — шинчалан колым монь —
кучылташ йырна да тыгайжым огешат кондо, тылзаш паша планжым аракам йӱдшӧ-кечыже
ужален тема. Самырык шофер, ватыж дене ойырлымашке шуыт да, мӧҥгысӧ чыла
ӱзгарым, мебельым монь, бензопила дене пеле гыч пӱчкеда—пелыже ватыжлан, пелыже
шканже, вара пытартышлан улыжат ик ӱдырыштым гына пайлаш кодеш, тудыжымат пӱчкаш
мо манын шортын йӧрлеш. Ӱдырамашым ватылыкеш конден кертдыме шоҥго каче чыла
сурт погыжым ужален йӱын пытара, эсогыл шартышланжат нимо кодын огыл да яра
пружинан кӱртньӧ койкышто мала. Йӱд ороллан ыштыме пашадар оксаж дене аракам
налеш, пийже ден коктын пеле гыч йӱыт, пырля тамакым шупшыт, сигаркыжым ик гана
шке шупшылеш, вес гана пийжылан шупшылыкта. Пенсийыш лекше шоҥго кугыза, ынде
пашашке нигӧат огеш ӱж да, пӧрт покшелныже пу топчаныште лу ий наре кия. Эр-кас
ик кӧршӧк шӧрым йӱэш да адак мален колта, мӱшкыржат ынде каван ора гай оварен...
Чыла тыгайым шонен муаш кӱлеш вет! Артамоновын сӱретлыме ялжат эсогыл лач ту
жаплан келшыше чуриян, кок ужашлан шелалтын. Ик пелыже тошто ял, пу ораттан,
туштыжо шоҥго пенсионер-влак веле илат да ынде кужунлан огыл, вашке йӧршын
пытышаш. Вес пелыже — кӱртньӧ-бетон кӱвар гоч у ял, кермыч дене чоҥымо, тушто
самырык-влак, совхозын пашаеҥже-влак илат. Чыла тиде кончыш-сӱрет чапле сюжет
кышкарыш пышталтын. Да, каласаш кӱлеш, Юрий Артамонов сылне сюжетым шонен муаш
чот мастар, кугу фантазиян ыле. Тудын моло повестьлаже-влакат оҥай содержаниян
улыт да чыпажат, у пагытыште, кандашлу-индешлуымшо ийлаште возымыжо, илыш чын
дене шыҥдаралтын. Ешараш кӱлеш, Артамонов илышын йодмыжым шижын моштышо,
шуктышо, илыш дене тӧр ошкылшо писатель лийын. С.Г.Чавайнлан индешлу ий темме
юбилей лӱмеш Артамонов «Чавайнын куэже» повестьым воза, Афганистаныште сар лӱшка
— Артамоновшкеак Кабулыш каяш йӧным муэш, шке могыржо дене бомбо пудештме
йымалне чытырен кия, шке шинчаж дене госпитальыште сусырген пудыргыл пытыше
салтак-влакым ужеш — да «Кабул шикш» лӱман повестьым сера. У пагытыште, кунам
Совет Ушемым шалатен шуат да эл кӧргӧ поянлыкым, кӧн йӧнжӧ лийын, чыла шолыштын,
шке коклаштышт пайлен пытарат — тунам Иосиф Сталин гай пеҥгыде кугыжа кӱлмӧ
шижалтын. Тидым умылен, писательын шонымашыже пеҥгыдемеш: мемнан илышыште Сталин
эшеат ила да ончыкыжымат илаш тӱҥалеш. Тыгай шонымаш дене Артамонов «Тудо» лӱман
кугу повестьым воза, варажым тудо «Иленыт кум йолташ» манаптын, «Ончыко»
журналеш печатлалтеш. Чыла тидым, тыгай возымым ужын, марий критикыште
Артамоновым уда могырым аклаш тӧчышт, тудым «конъюнктурщик» манынат ойлышт.
Рашемден каласаш гын, партийный номенклатурылан, власть идеологийлан
келыштаралтше писатель манын вурсышт. Но тыгай лавыра шомак Артамонов ӱмбалан ыш
код, тудым лудшо еҥ ондаксе семынак йӧратен, ик эн ончыл писатель семын аклен.
Тупрӱдӧ мучашым пудыртен, торашке коштын кертдыме лиймекше, тудо ынде «пӧлем
писатель» лиеш, илышым газет странице гоч акла, телевизор гоч ужеш, радио дене
колеш. Да виян фантазийжылан кӧра илыш материалым шонен луктын сера гынат, ынде
чын реалий деч ок кораҥ. Тиде жапыште тудын ятыр мыскара повестьлаже
савыкталтыт. Тудын ынде ик куанже гына кодеш: возаш да возымыжым печатьыште
ужаш. Повестьлаже «Ончыко» журналеш савыкталтыныт гын, кӱчык изи ойпымашыже-влак
республикыште лектын шогышо газетлашке пуреныт. Тыште ик «но» манмым каласаш
кӱлеш: возымаштыже ынде Артамонов кугу проблемым тарватен кертын огыл, тидлан
ужмо-палыме илыш материалже ситен огыл. Тыге Артамоновын возымаштыже кӱрылтыш
огыл гын, мӧҥгештме, лушкыдылык палдырнышак дыр. Южо изи ойлымашлаже, мом ойлаш,
шке кӱкшытшӧ деч ятырлан ӱлнӧ ыльыч. Писатель-влак коклаште «Артамонов списался»
манме шомакат шоктыш. Но пытартыш жапысе овда нерген возымыжо поснак серыпле,
сылнымут пӧлкашке шогалаш тӧр праван. Писательын овда-влакат айдеме семынак
иленыт да марий-влак дене лугалтыныт манме шонымашыже ӱшандарыше, илыш чын деч
тора огыл, очыни. Да палыме еҥжын чын илышыже негызеш сералтше «Тамык гыч
тамыкыш» повестьшат моткоч уда огыл ыле. Но тудым автор мучашлен ыш шукто, эше
пытартыш ужашым серынеже ыле... Артамоновын творчествыштыже мо эн ончычак лудшо
еҥым савыра? Тиде — йылме лывыргылык да содержанийым чапле сюжетыш пыштен
моштымыжо. Теве повесть сынан «Чаҥ» ойлымашыже але кеч возаш тӱҥалме жапысе
«Гармоньчо Вею» лӱман кӱчык изи ойлымашыжым нал — мондаш лийдымын ушеш кодыт,
чонеш возыт. Моло произведенийже-влакат, поснак повесть пӧлкаже шӱм- чоныш
вочмышт денак шерге улыт. Тыгеат каласаш лиеш: Юрий Артамонов — марий
сылнымутышто повестьын уста мастарже семын чап кӱкшытыш нӧлтшӧ писатель, тудлан
тауштышо лудшо еҥ эреак пагалыше лийын кодеш. Мо сайын ыштыме гын, тудо
мондалтшаш огыл. Мучашеш ончыч тарватыме шомакемак ешарынем. Тиде писатель-влак
ончылно ыштен шуктыдымо порысна нерген, критика шотышто. Марий литературылан
тыгеак пӱрен, витне: кажне пагытыште ик-кок литературовед-критик гына лияш.
Ондак М.Калашников ден С.Ибатов возеныт, маныт. Семен Черных ден Ахмет Асылбаев
посна писатель-влакын творчествыштым шымленыт. Вара Ким Васин ден
А.М.Александров кӱчык жапыште шуко возышт. Ынде И.С.Иванов ден Виталий Егоров
улыт, Аркадий Васинкин наука кандидат лӱмжым суленак шога. Чын каласыш докан
икана Семен Николаев: мыйын критикем уке, улшыжат пеш изи йӱкым луктыт. Кунам
йӱкет кугу лиеш, кунам каласышаш шомаклан темыжымат изим налыт да ӱмбачын гына
каласкален каят? А келгыш пурен, посна произведенийым лончылымо йӧршын ок кой.
Ала тыгай пашам шогышо сылнымутшо кызыт уке? Но вет шонат гын, тидым ыштен
кертытыс, вийышт, шинчымашышт ситыше. Теве, мутлан, Аркадий Васинкинын кызытсе
пытартыш пашаже. («Ончыко» журнал, 8-ше номер, 2002 ий). Тыште прозаик Геннадий
Апексеевын творчествыжым кумданрак, тӱткынрак ончалме. Пеш сай, куандарыше паша.
Теве тыгай материал ок сите кызытсе критикыште. Ончычсо критик Прокопий
Карпов-Пӱнчерскийын туныктен кодымыжак, критиклан ой-каҥашыжак сита. Тидым
Гельсий Зайниевын Пӱнчерский нерген возымо статьяштыже кӱжгӧ шрифт дене
палемдыме («Ончыко» журнал, 6-шо номер, 2001 ий). Йылме ден историй наукышто
ученый кандидат-влак ий еда ешаралт толыт. Литературышто гына тыгайже огыт шоч.
Но вет сылнымутнат—культурын моло лончыжо семынак калыкын чапше, нацийын
кӱкшытшым нӧлтышӧ лектыш. Тудым шуарен толаш кажне тукымын шуктышаш порысшо.
(Марий Эл. 2002. 11 окт.)

Писатели Марий Эл: биобиблиограф. справочник. Йошкар-Ола, 2008. С. 71-74.
Васинкин А. Нылле ий лым лийде воза… // Марий Эл. 1998. 4 апр.



https://mhr.wikipedia.org/wiki/%D0%AE%D1%80%D0%B8%D0%B9_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87_%D0%95%D0%BB%D1%8C%D0%BC%D0%B0%D0%BA%D0%BE%D0%B2

Юрий Александрович Ельмаков (11 Теле 1937 ий, У Роҥго кундемысе Петрушкино ял)
—- сӱретче да график, МАССР тӱвыран сулло пашаеҥже (1984), Российысе
сӱретче-влак ушемын еҥже (2005).

Марий Эл тӱвыра министерстве пеленсе изобразительный искусство студийым тунем
пытарен. Ончыкылык сӱретчын туныктышыжо кумдан палыме акварелист Р.А. Гусманов
лийын. 1967 ий гыч творческий корныжо тудым РСФСР художественный Фондын Марий
отделений суретче ешышкыже конда. 1973 ийыште Юрий Ельмаков Козьмодемьянск
олаште тиде отделенийын филиалжым почеш. Козьмодемьянскысе, Морко кундем
Чавайнур ялысе, «Марий чодыра» национальный паркысе Пӱртӱс музей-влакым
келыштарымаште тыршен. Йошкар-Олаште кумдан палыме марий скульптор Ф.Л. Шабердин
дене пырля краеведений тоштерлан «Марийская свадьба» диорамым ямдылен. Тыште
шуарыме мастарлыкше 1989 ийыште «Балтика-89» (Таллинн) выставкым ямдылыме годым
кугу полышым пуэн.

Юрий Ельмаковын икымше персональный ончерже 1981 ийыште Козьмодемьянскыште
лийын. Советский поселкын краеведческий тоштерже землякшын экспозицийлажым эреак
налын шога. Сӱретчын пашаже-влакым Йошкар-Олаште, Москваште, Пермьыште,
Таллинныште, Чебоксарыште, Нижнекамскыште, Саранскыште, Саратовышто эртаралтше
ончерлаште ужаш лиеш.



https://mhr.wikipedia.org/wiki/%D0%AE%D0%BB%D1%81%D0%B5%D1%80_%D0%BA%D1%83%D0%BD%D0%B4%D0%B5%D0%BC%D1%8B%D1%81%D0%B5_%D0%9F%D3%A7%D1%82%D1%8A%D1%8F%D0%BB_%D1%8F%D0%BB%D1%8B%D0%BD_%D0%B9%D3%B1%D0%BB%D0%B0_%D0%B4%D0%B0_%D0%BC%D1%83%D1%80%D0%BE-%D0%B2%D0%BB%D0%B0%D0%BA

Пагыт еда толын шогышо пайрем да йÿла-влак марий калыкнан тÿвыра илышыштыже
ойыртемалтше улыт. Акрет годым шочын нерештше, историйын тÿрлö жапыште вияҥше
калык пайрем, калыкын шкешотан сын-куанжым арален кодымаште кугу верым налын.
Калыкын тÿня умылымашыжым, технологийжым, еҥ-влакын усталыкыштым ушен шогышо
калык пайрем ден йÿла-влак тачат марий айдемын илышыштыже кумда верым айлат.
Пайрем ден йÿла-влак калыкын ыштен шогымо пашаж дене чак кылдалтыныт. Марий
айдеме кеч-кунамат пÿртÿсыштö лийын шогышо вашталтышлан келшышын шке озанлык
сомылжым тöрлен. Тÿрлö йÿла, ю вийлан ӱшанымаш, пале ден ойпого, модыш,
кугезына-влакын тÿшкан погынен Юмылан кумалмышт, надырым пуымышт — чылажат тылзе
еда толын шогышо пайрем радамыш шыҥдаралтыныт да озанлык пашан лектышыжым, еш
илышым, вольыкым тӱлаҥдыме, аралыме шонымаш дене эртаралтыныт

Марий Шорыкйолым кугарнян ышта. Кугарня марте кок-кум ӱдыр пӧрт еда тӱрлӧ
кочкышым поген коштыт. Погынашлан эн ончыч кутырен келшыме сурт уло. Изарнян
самырык-шамыч пасуеш лум каваным ыштат. Йырже модыт, мурат-куштат, кинде сукырат
тыгаяк кугу, тыгаяк ошо лийже манын ойлат. Кочкышым погышо ӱдыр-шамыч дене пырля
молат шорчол маска-шамычым келыштарат, вара пырля-пырля пошкудо-шамычым пура
шолтымо пӧртыш ӱжын коштыт. Шорчол ӱжаш толмашеш сурт оза йыдалым але шке ыштыме
вес ӱзгарым кучен шинчеш, ӱдырамаш-шӱдырымо шӱртым але моло кидпашажым ончыкта.
Шорчол маска-шамыч озаштым Шорыкйол дене, У ий дене саламлат, пиалым тыланат.
Суртысо кажне еҥын сайжым каласен мокталтат, удаже уло гын, койдарен шижтарат,
тидым пытараш тыланат. Икшыве-шамычымат ӧрдыжеш огыт кодо. Иктылан тура каласат,
весылан важмалдыкын ойлат. Модынат койдарен кертыт. Койдарыме еҥ сырен огеш
керт, сырыше еҥлан салтак шорчол уло, шотшо уке гын, верышкыжат шынден кертеш.
Толын пурышо коклаште шӱвыр, тӱмыр, гармонь дене сем йӱкшат лиеш, шорчол-шамыч
кушташ тӱҥалыт. Куштен чарнымеке, оза шорчол-шамычлан пӱкшым кӱварыш кышка да
йодеш: «Васлий кугызай, Васлий кувай, тений кинде шочеш мо?». Нунышт вашештат:
«Шӱльӧ кужу лиеш, уржа сайын шочеш, шыдаҥ лийын шушо лиеш, айдемылан илаш мотор
лиеш». Адак ӱстелтӧрыш шындат. Оза йодеш: «Вольыкна таза лиеш мо?». Нунышт
вашештат: «Таза лиеш, таза лиеш, туто лиеш». Шорчол-шамыч, икшыве уло гын, нуным
мурыктат, куштыктат, иктаж-мом ойлыктат, мокталтен, тамлым але иктаж-могай
пӧлекым пуат. Тыге лиймеке, чыланат оза-шамычым пура йӱаш ӱжыт. Ял йыр але, ял
кугу гын, лишыл пошкудо-шамычым ӱжын коштмеке, чыланат саде пӧртыш погынат.
Шоҥго-шамыч шке суртышто кодыт, коҥгаш пареҥгым шуат, оксам шотлат. Шорыкйол
кечын оксам шотлет гын, оксан лият, пареҥгым коҥгаш шует гын, шолдыра лиеш.
Пӧртыш погынымеке, ӱдыр-шамыч толшо калыкым ӱстелтӧрыш шындат, мурен-мурен,
пурам йӱктат. Мурымыштлан южо еҥ тыгыде оксам пуа. Мурат-куштат, шырпым шылтен
модыт.

Шерева почеш икте шылтыше, весе кычалше лиеш. Кычалше савырнен шогалеш, шылтыше
еҥ еда кая, иктын совышкыжо шырпым кода. Лие, манеш. Кычалше шырпе кӧ дене улмым
палышаш. Кум гана ок му гын, муралтен але кушталтен ончыктышаш, муеш гын, мумо
еҥ шырпым шылта, ондак шылтыше кычалше лиеш. Южо еҥ, Шорыкйол кечылан лӱмын
тагам шӱшкылеш. Тага вуйым шолта (тидлан ондакысат йора), юмылан чокла, кодшо
ийын сайжым ушештара, у ийыште тазалыкым, тыныслыкым, пиалым, вольык тулем,
чапле шурным йодеш. Шорыкйол кастене ӱдыр-шамыч, у ийыште пӱрымашлыкым пален
налаш манын, вӱташ каен, шорык йолым кучат. Вара, понар ден волгалтарен, кӧ
могай шорыкым, тагам але казам кучымыштым пален налыт. Ош шорык логалын гын,
ошалге чурийвылышан марийлан марлан кает, шеме гын — шемалгылан, шоҥго гын —
илалшылан, самырык гын — рвезылан. Каза верештеш гын — вес калык улшылан кает
(але суаслан, але рушлан). Вӱташте шорык дене пырля казат лиеш гын, шке
пӱрымашым ӱдыр-шамыч рашак пален налыт.

Тиде мурым ожнысекак Юлсер кундемыште Шорыкйол кастене ик пӧртыш пырля чумырген
муреныт. Тыгодымак кӱнчылам шӱдыреныт, оҥай модыш ден модыныт. Шорыкйол касым
веселан эртарен, ӱдыр-рвезе-влак ӱстел-тӧрыш шинчыныт. Мӧҥгышкышт каяш жап
шумеке, суртоза ден озаватым тауштен мурым муреныт.

Христиан верам кучышо-влак Шорыкйол пайремым Рошто пайрем дене пайремлаш
тÿналыныт да 18 шорыкйол марте, Крешене деч ик кече ончычсо кече марте
пайремленыт. 17 шорыкйолышто, йÿд шушан кажне еҥ, еш деныже але клубышто, олымым
олтен, тул гоч тöрштылын. Тул гоч тöршталтымылан «Ияже кайыже, сайже кодшо»
манына. Крешене вашеш йÿдым черкылаште служба-влак эртаралтыт. Шорчол (мӧчӧр)
лийше ÿдыр-рвезе да йоча-влак, моло дене пырля черкыш кайышаш да «ияжым поктен
лукшаш» улыт Йÿдым черкыште службышто шогат, эҥерлаште ыресым ыштен, тудлан шнуй
шÿлышым пуртат. Кеч-могай вÿд ты кечын шнуй шÿлышан лиеш, сандене йÿштö вÿдыш
йÿштылаш пурышо-влакат огыт черлане. Мöнгешла, идалык мучко черым палыде илаш
тӱҥалыт, маныт.Тиде пайрем дене тÿрлö йÿла кылдалтын. Нуным палыме уто огеш лий
манын шонен, икмынярым ушештарена:

Тиде кечын чылаштлан, кöм да мом паледа: пушеҥгылан, янлыклан, йöратыдыме вате
але марийлан, эн йöратыме еҥлан, чыла тушманлан — шканда мом тыланеда, нуныланат
тудымак тыланыза. Тиде вет те шканда, нунылан огыл, чынже дене, Юмылан тыланеда.
Сандене Крешене пайрем кечын нигö дене ида вурседыл, ида ÿчаше. Мöҥгешла, тендан
воктене кö уло, тиде кечын чылаштымат туге чот йоратыза, кузе нигунам йöратен
огыдал! Тек кеч ты Юмын пайрем кечын тÿняште нимогай осал огеш ышталт, шыде
койыш шагалемеш. Мемнан Петъял кундемыштына тиде пайрем аралалт кодын. Но южо еҥ
кажне йÿлам эскерен ок шого. Самырыкракше шорчол вургемым лач веселан жапым
эртараш гына уремыш чиен лектеш. Чаманен кодаш логалеш, южгунам калык нунын
(шорчол маска-влак) деч лÿдешат.

Ӱярня — мланде паша дене илыше еҥын акрет годсо пайремже, телым ужатен, шошым
вашлийме йӱла. Тудым пайремлымаш кажне ийын кусаралтеш. Ӱярням Шорыкйол деч вара
шым арня гыч эртарат. Тудо февраль мучаште — март тӱҥалтышыште толеш. Мемнан
ялыштына тудым ик арня пайремлат. Ӱярня дене руш-влакын Масленица пайремышт
коклаште ятыр шотышто икгайлык уло гынат, шукылан ойыртемалтыт:

Пургыж тылзе шумеке, да тылеч вара ушкалаш еш-шамыч ты пайремым шÿм пырткен
вучат. Тудо у кинде семынак еш пайремлан шотлалтеш да идалыклан ик гана веле
толеш. Мутат уке, тиде пайремын лÿмын палемдыме кечыже уке, тудо ондакракат,
вараракат лийын кертын. Тылеч ондакше пеш шагал ешыште толын. Молан манаш гын,
ожнат да кызытат уланрак сурт оза веле вольыкшым йыргешке кап-кыланым ашнен
кертын. Вес семынже каласаш гын, тÿж ушкал качыжымат ондакрак кычалын, сандене
презе ыштыме жапыштат, тувыртыш пайремжат ончычрак толын. Ушкал лийме вашеш оза
ватын йÿд омыжат кÿрылтшö лиеш, сомылжат ешаралтеш. Мутлан, 3 — 4 арня ончыч,
тудо, лийшаш ушкаллан, шÿльым шолтен пукша. Тыге тудын шöр корныжо сай лиеш
маныт. Тÿж вольыкын водаржым шекланен, палышырак ÿдырамаш, могай презе шочшашым
(ушкалаш але ÿшкыжаш) ончылгоч каласен кертын. Презе шочмеке, кугезе йÿлам
жаплыше кажне оза вате кишан шÿжерым икмыняр кече посна лÿштен. Ушкалаш презе
лийын гын, 9 лÿштышым, ÿшкыжашыным — 7 лÿштышым поген. Ситарен шуктымеке, тудым
кöршöкыш иктаж 4 — 5 муным чÿчен, луген колтен. Вара шокшо конгаш тувырген
кӱкташ шынден. Эрлашын тудым шокте вошт але марле гоч йоктарен, нугыдыжым,
тувыртыш падыраш-влакым ойырен да ик кечылан пеҥгыдемаш коден.Тылеч вара свежа
лÿштыш шÿжерым шолташ да кÿын шумекыже, тувыртыш падыраш-влакым ешараш веле
кодеш. Тыге тÿҥ пайрем кочкыш ямде лиеш. Но тудо тыглай кочкыш огыл. Сандене
ÿстембалсе тувыртыш кÿмыж йымаке ик кормыж шудым але шÿльö, уржа олымым пыштат.
Тиде шотшым озан ушкалже шöран да кочкышым васартылшан ынже лий манме койыш дене
умылтарат. Тувыртыш пайремлан тыгак тÿрлö моло кочкышымат, сийымат (мелнам,
перемечым) ямдылат. Кочкышым ÿстел тöрыш чумырымеке, сортам чÿктат, вÿта гыч
пöртыш презым нумал пуртат. Вара сурт оза презылан сайын шочашыже полшымыжлан
Юмылан таум маныт. "Кинде гай виян лийже" манын презылан лÿмынак ямдылыме
тувыртыш киндым пукшат. Киндым презе кочкын ок пытаре гын, йоча-влаклан пуат. Но
оза вате ончыкыжат ушкалаш презе шочшо манын шона гын, тиде киндым рвезе йочалан
огеш пу. Тувыртышым ончыч шке еш дене кочкыныт, вара родо-тукым,
пошкудо-влакымат ÿжыныт. Шарнем йоча годсо пагытыштем, авамын шкет илыше шоҥго
ӱдырамашым тувыртыш кочкаш ÿжын кондымекыже, тудын йомартле, чоным почын тауштен
ойлымыжым. Шомакше мондалтын гынат, тудын поро тыланымаш кумылжо ок мондалт.
Тиде пайремын ойыртемалтше кышаже весыштат палдырна. Тунам ÿстел кокласе олымбал
ÿмбалан але лопка меж шовычым, але байковый одеялым шаралтен шинчыт ыле.
Икманаш, тудо йоча чоныштат ала-могай у шижмашым шочыктен да вес ий марте тудын
пӧртылмыжым вучаш изи тулым чӱкташ полшен.Тувыртыш кочмо годым, марий йÿла
почеш, ятыр шкешотан койыш, пале-влак вашлиялтыт. Мутлан:

Идалык жапыште марийынат да ятыр моло калыкынат, эн кугу пайремжылан ий еда
коштын толшо (эреак шошым апрель тылзыште) Кугече пайрем шотлалтеш. Кугече
пайрем дене ятыр моло пайрем-влак кылдалт шогат. Кугече пайремым рушла веражат,
марий веражат, чимарийжат улденыт. Пайремлан ямдылалтмаш да пайрем эртаралтмаш
кажне веран тÿрлö лийын. Ожныракшым, мемнан Петъял кундемыштына, Кугече кечын
эрден-эрак пошкудо-влак мончаш пураш толыныт. Нунылан посна вÿдым шындыман
улмаш. Тиде кечын икымше гана вочшо ош лум гай яндар вургемым чиеныт. Эр гычак
суртышто тÿрлö чес ямдылалтеш. Ӱстел ÿмбаке кочкыш-йÿышым погат. Юмо деч пиалым,
тазалыкым йодыт, тошто марийым кычкырат, колышо лишыл еҥым , родым шарналтат,
шужо маныт. Ялыште родо, лишыл пошкудо-влак ваш-ваш унала коштыт. Кугече
пайремым эртарен колтымо деч ончыч, Кичке пайремым ыштеныт. Кичкым юмоҥа
шеҥгелне арален киктеныт, нине кичке воштыр-влак ю виян лийыныт. Кичке воштыр
дене вольыкым кÿтушкö поктен луктын коштыныт. Кугече пайремым кушкыжмо кече гыч
пайремлаш тÿҥалыныт. Чыла ялысе калык юмылан кумалын; тиде кечынак имне вуйым
шотленыт, а вуй коҥгыражым капка ÿмбак шынденыт, шуен огытыл. Вÿргече кечын
колышо-влак родо-тукымышт деке коштыт, манын ойлат калыкыште ожнысекак.
Пайремлан кушкыжмо гычак ямдылалташ тÿҥалыныт. "Вÿран " вӱргече. Тиде кечын,
шоҥгыеҥын ойжо почеш, воштырым кидыш йöршын налаш ок йöрö. Уке гын, кишке
чÿнгалеш маныныт. Тыгак шондыкым почаш ок лий-кугу мардеж пöртӱмбалетым налын
кая, иктаж-кö дек каяш-толаш ок йöрö. Иктаж еҥ кечывал деч ончыч суртышкет толын
кая гын, почешыдак шÿчым кудалтыман улмаш.Тиде кечын ондакрак, эррак кынелаш
тыршеныт, лӱмегожлан чодыраш каяш тарваненыт. Тиде кушкылым пöрт мучко йÿлалтен
коштыныт, эсогыл сарай, вÿта мучкат савырненыт. Йоча-влакым эрденак
шÿдырыктеныт, кöршöкым, кÿварÿмбак кышкыдтыныт. Тыге ыштен, пуйто вараш чывым
нумалаш ок тÿнал. Изарня-сорта кече, тоштыен-влакым сийлымаш. Ты кечын кажне
колышылан, сортам шынденыт. Кум сортам йÿлалтеныт: колышылан, Христослан да
Мланде Авалан. Изарнян тыгакак шинчалым йÿлалтеныт да тудым араленыт. Кугарня —
"Кугу Кугарня". Тиде кечын чыла калык пашам ок ыште, кана. Шуматкече — "Аяр кон
кече". Шуматкечын да рушарнян пыл кокла гыч юмо вола маныт. Йÿдым лÿйкалымаш
лийын. Родо-тукым-влак дек унала коштыныт. Кугече кечын мужыр дене куштыман
улмаш, а шке пелашым вальсыш ӱжын огытыл. Пайрем кечын тыгай такмак-влакым
муралтен колтеныт:

Кугече кечын лÿҥгалтыште кашта гоч кÿшкö нöлталт лÿҥгалтет гын, озымет сайын
лектеш, кынетат кужу лиеш, маныт калыкыште. Кызыт Петъял кундемыште Кугече
пайремым чыла гаяк христиан вераш ушнымылан кöра, вес семынрак пайремлат гынат,
шуко йÿлаже аралалт кодын. А Кугече пайремже христиан-влакын Кугечышт деч вич
кече ончыч палемдалтеш. Христиан верам кучышо-влак Кугече пайремым тыге эртарен
колтат. Кугече кече вашеш черкыште пелйÿдым служба тÿҥалын, волгалт шумеке
пытен. Тиде йÿдым шуко еҥже омо деч посна эртара, пайремлан ямдылалтеш. Кугече
шушаш йÿдым урем дене эртет гын, кажне суртышто тулым ужат. Кугече пайремлан
пешыже огыт ямдылалт гынат, кажне еш тулым чӱктен мала. Калыкын ойлымо почеш,
волгалтше пӧртыш Иисус Христос пурен лектеш, кажныжым благословитлен кода.
Эрдене эрак кажне суртышто ямдылыме чесым ÿстембаке погат, юмончылан сортам
чÿктат, йолÿмбалне шогышыла, череке молитва-влакым каласен, лызе воштыр
пижыктыме юмылук ваштареш кумалыт. Вара ÿстел йыр шинчыт. Ешыште кугыракше
"Христос воскрес!" манын, кажнылан чевер муным кучыкта. Муным кучышо "Воистину
воскрес", манын вашешта. Ончычак чевер муным, вара моло чесым кочкыт, пÿрам
йÿыт. Кечывал деч вара кресава-кресача-влак шке кресÿдыр-кресэрге дек пöлекым
наҥгаят. Утларакшым пöлек шотеш у вургемым пуат. Вет ожнысо йÿла гычак пайрем
кечын у але яндар вургемым чийымаш аралалт кодын. Тыге калык Кугече кечын
ваш-ваш я кресÿдыр-кресэрге, я пошкудо, родо-тукым-влакышт дек коштыт. Кажныже
пӧртыш пурен шогалмек, "Христос воскрес" манеш, суртоза ден озавате "Воистину
воскрес" манын ойленыт. Пайрем калык мурым мура, кушта, лÿҥгалтыш дене лÿҥгалта.
Икманаш, Кугечым веселан вашлийыныт. Шочмын, Кугече эрлашыжым, пайрем Ташлама
йÿмаш дене мучашлалтеш. Тылеч посна мемнан кундемысе марий-влак Кугече кече деч
вара эше ик арня пайрем куаным кучат да ты жапым Изи Кугече маныт.

Пеледыш пайрем — жапым веселан эртараш йöратыше-влакын эн вучымо кече.
Татар-влак пелен илыше Пошкырт, одо марий-влак тудым Сабантуй маныт. Пеледыш
пайрем кенеж толмо дене кылдалтын. Тудым ончыч яллаште, вара район ден олаште
пайремленыт. Ты пайремым икымше гана Йошкар Пеледыш пайрем лÿм дене 1920 ийыште
Шернур селаште эртареныт. Таче Пеледыш пайрем марий калык культурын ойыраш
лийдыме поянлыкше улеш. Ты пайрем пашам чаплын шуктышо калыкым саламла, марий
айдемылан марий улмыжым шижаш, умылаш полша, иктеш ушнен, йылмым, муро, куштымаш
поянлыкым, сылне вургем ойыртемжым аралаш кумылаҥда, моло калык дене пырля
келшен илаш ÿжеш. Яллаште пеледыш пайрем чыла вереат иксемын эрта. Пайрем радам
кок ужаш гыч чоналтеш: саламлыме да весела кумылым лукшо. Икымше ужашыште,
пайремым почмо нерген увертарат, флагым нöлталыт, шошо ага пашам иктешлен, ончыл
пашаеҥ-влакым саламлат. Кокымшо ужаш верысе аритист-влакын мурен-куштымышт дене,
модыш, весела таҥасымаш дене эрта. Петъял калык моло Петъял сельсоветыш пурышо
ял-влак дене пырля Пеледыш пайремым утларакшым Петъялын мотор пÿртÿс коклаштыже
эртара. А районнан Пеледыш пайремже Яльчик ер воктене кажне ийын веселан
эртаралтеш.

Семык Кугече деч вара, шым арня эртымеке, вÿргечын пурен, да рушарнян Трочын
кечын мучашлалтын. Тынеш пурышо-влак изарня кече гыч пайремлаш тÿҥалыныт. Семык
— шочмо калыкнан ик эн кугу жаплыме да йöратыме пайремже. Семык толмо дене ме
кеҥежын толмыжым умылена. Кеҥеж пагыт ятыр тыглай огыл йÿлам конда. Нуно эше
кугыза-влакын тыглай огыл тÿня умылымашышт дене кылдалтын. Ожнысо йÿла радам
тыгак мер калыкын илыш радамжым йöнештарен колташ, родо-тукым дене пенгыде кылым
кучен, келшен илаш полшен. Йÿла радам ожно пайремын чыла кечыштыжат шукталтын.
Радамын кажне айдеме, еш, тукым шуктышаш улмаш. Вÿргечын да изарнян-пайремын тÿҥ
кечылаштыже, кугезына-влак вес тÿняште улшо родыштым унала вучен вашлийыныт,
мончаш пуреныт, тыгодым кажне тоштыеҥлан сортам чÿктен, кочкыш-йӱыш дене
сийленыт, вара ужатен колтеныт. Вÿргече гыч изарняш вончымо йÿд осал вийын
озаланыме жаплан шотлалтын. Тудо уда шоныш дене суртышко ынже логал манын,
оза-влак кöгöн дене омсам петыреныт, тудым ылыжтеныт, шке суртыштым, ялыштым
араленыт, тÿрлö йÿк-йÿаным луктын, осал шÿлышым поктеныт. Самырык-влак ты йÿдым
мыскарамат ыштылыныт, рвезе-влак, мутлан, капка ончык пырням ораленыт, леведыш
ÿмбак кÿзен, тÿньык рожым петыреныт, мончаште вÿд подым кумыктеныт. Варажым
тÿшкан олыкыш воленыт да ӱжара нöлтымеш, ÿдыр-влак пеледышым погеныт. Пайрем
годым калык ятыр оййöрам эскерен: мланде пашам ышташ огеш лий улмаш,
ÿдырамаш-влак шӱртым чиялтен, вынерымат ошемден огытыл. Ты чарымым шуктыдымо
койыш шолемым але тÿтаным пасушко конден кертыт. Кугарня, калыкыште тудым лопка
Семык маныныт, тÿшкан жапым веселан эртарыме кече лийын. Мер калык кÿсле, шÿвыр
сем почеш кап-кылым лывыртен, чоным куандарен. Ӱдыр-рвезе-влак семык пагытыштым
ончычсо семынак веселан эртареныт. Тиде кечын чÿчкыдынак сÿанымат тарватеныт.
Шуматын але рушарнян пайрем мучашлалтын. Тынеш пурышо марий-влак рушарнян
Трочыным пайремленыт, а шочмо мланде шочмо кечылан шотлалтын. Тидын деч вара яра
кеҥеж (уржа пеледме) тÿналын. Тудо 2-3 арня шуйнен. Тиде жапыште мланде пашам
ышташ чаралтын.

Кызыт Семык пайрем шуко шотышто тошто сынжым йомдарен, но туге гынат, южо
районышто посна йӱла-влак аралалт кодыныт. Волжск районышто гын тиде пайрем
йöршын мондалтын. Кызыт Семык да Агавайрем пайрем олмеш Пеледыш пайрем
эртараралтеш.

Кугезе йÿла почеш шудо солаш лекме деч ончыч калыкна кеҥеж пагытеш толшо ик эн
тÿҥ пайремжым эртарен. Тиде — Сӱрем, мланде пашам ыштен илыше тукымын акрет
годсо йöратыме сомылжо. Сӱрем пайреман кажне суртоза кÿчан-межаным (тагам) але
сурт кайыкым чоклаш ямдылен. Тыге ик шот дене кеҥеж тургым вашеш Юмым пелештен,
поро тазалыкым, сай игечым йодын кумалын. Вес шот гыч ончалмаште, ял калык шудо
солаш, почешыже уржа-сорла тÿҥалмашеш шыл кочкышым чеслен, кӧргӧ вийым чумырен.
Сÿремлан ямдылалтме. Сÿрем — тошто пайрем. Кеҥеж пайрем коклаште тудо эн
пытартышлан лийман. Сÿрем деч вара пайрем ок лий, паша тÿҥалеш. "Сӱрем" манме
мут тюрк калык йылме гыч пурен, "кудалыштше" манме лиеш. Чын, Сÿрем годым
марий-шамыч яра имне дене эрташ кудалыт. Чылт тошто шот дене шуктат гын, Сÿрем
деч ончыч отышто кумалтышым ыштат. Вара иже пасу покшелне Сÿрем лиеш. Кумалтыш
ок лий гын, Сÿремат ок лий. Сÿрем керек-кунамат кеҥежым, Петро гутлаште, лийман.
Южо ийыште лач Петро кечыштак лиеш, южгунам кече вара. Сÿрем лийшаш раш
палдырнымеке, рвезе-марий-шамыч Сÿрем пуч ден Сÿрем лупшым ышташ лÿмын кугу
чодыраш каят. Пучшо-пуалтыш, ний лупшыжо — Сÿрем кастене шорвал кочмо годым иям
покташ ямдылалтеш. Пÿчым ямдылымеке, Сÿрем деч иктаж арня ончыч пуалташ тӱҥалыт.
Кас еда тунам марий яллаште мӱндырчак пуч йук шокта. Тудо годымак марий
вате-шамыч пурам шолтат, перемечым кÿештыт, ÿячам, моло кинде-шинчалымат
ямдылат.

Сÿрем кечыште, кечывал эрталтымеке, марий-шамыч пеш чаплын такыр пасуш лектыт:
кугырак-шамыч тарантасым, повозкым кичкен, ватыштым-шочшыштым шынден кудалыт;
рвезе-марий-шамычше яра имне дене кудал лектыт. Тарантас укеанже янлык орвам
кычка. пÿгеш онгырым пижыктат. Ӱдырамаш-шамыч тунам сывыным чиен лектыт. Миен
шогалмеке, Сÿрем ончылно шогышо марий-шамыч пучым пуалтат. Пуч тунам чылаже
лу-лучко погына. Тошто мастар-шамыч рвезылакшылан тошто мурым пуалтен ончыктат.
Пуч йÿк тунам ик жаплан чарныде мӱгырен шога. Пуалтыме коклаште, чоклымо деч
ончыч, яра имнешке-шамыч эртарен кудалыт. Ончык лекшылан пöлекым мойн пуымаш
уке. Сÿрем калык, ончык лекшым ончен, кычкырен моктен гына шога. Сÿремыште
нергежым чыла шуктен пытарымеке, каяш тарваныме деч ончыч, яра имнешкан-шамыч,
чыла погынышо калык йыр, у-у-у! манын кычкырен-кычкырен, кум гана пеш чот кудал
савырнат. Савырнен пытарымеке, вара, тунамак тарванен, погынышо калык
мöҥган-мöҥгышкыжö, але уна кудышкыжо кудал шалана.

Мöнгыш шаланен пытарымеке, марий-шамыч ял еда шöрвалым 7-8 пöрт гыч ик
кудывечышке погат. Тушто лӱмын шелык лиеш. Шöрвал погымо годым рвезе-шамыч, сурт
еда и-и-и! да у-у-у! манын кычкырен-кычкырен, оралтым, саварым, капкам,
пöртöнчылым Сÿрем лупш дене кырен, иям поктен куржталыштыт. Шӧрвалым ик суртыш
погымеке, тӱшкан кочкаш тÿҥалыт. Шичшыже-шинчеш, вер укеанже йол ÿмбачын кочкеш.
Совлам южыжо шке помышыштыжо коштыкта. Кочкын пытарымеке, шöрвал кондышо марий
ватым, шовыржым шарен, шенгечше Сÿрем лупш дене шыман пералтен тауштат. Тыгай
йӱлам адак ӱдырамашым осал шӱлыш деч утарыме шот дене ыштат.

Эрлашыжым, кечывал деч ончыч, марий-шамыч уржа пасуш Сÿремым ужаташ погынат.
Тушкыжо орва дене лекмаш уке: яра имнешкан да йолешке-шамыч веле лектыт. Имне
кушкыжшо-шамыч тушто калык ончылно адак ик гана эрташ кудалыт. Вара тушечын нуно
вигак пундышан олыкышко Сÿрем кудалташ кудалыт. Миен шумеке, толшо-шамыч чыла
Сÿрем пуч, лупш-шамычымат, кугу пундыш пелен "Вес ий марте чеверын!" манын
кычкырен, лупшен кышкат. Пуч йÿк ушна. Сÿрем пыта. Уна-шамычат кодшо сийым
тышеч-тушеч погкалат да мöҥган-мöҥгышкышт каен пытат. Эрлашыжымак марий-шамыч
пашалан пижыт.

Шошым, мланде пашам тÿналме деч ончыч але тудым мучашлымеке, ялыште Агавайремым
эртареныт. Кресаньык-влак Агавайрем отышко лектыныт, юмо деч сай игечым,
жапыштыже йÿрым, умен шочшо шурным йодыныт. Тыгак сурт кöргышто чылажат сай
лийже манын шоненыт. Тазалык, йöнлö илыш, окса нерген мутым луктыныт. Весела
модышат мондалтын огыл.

Агавайремлан калык шот дене ямдылалтын. Сурт кöргым, озанлыкым, уремым арум
ыштен, кочкыш сийым ончылгоч ямдылен, поснак муным моткоч шуко погеныт. Вет муно
Агавайремын йоратыме кочкышыжо лийын. Пайрем кечын мончаште мушкылтыныт, ару
вургемым чиеныт, ваш-ваш мелна, когыльо, салмамуно, туара, пÿрö дене сийленыт.
Агавайремлан калык тыгай корныла-влакым муралтен колташ йöратен:

Нарашта-шамыч, мый ынде шоҥго улам, вашке вес тÿняш каем, капем мландеш возеш,
чонем узьмакыште (райыште) лиеш. Кужу илышнам порын илен эртараш тöченам, вашке
уке лиям, колышт, поро ойем умылен нал. Илен эртаренам шке курымем. Эшеат
ожныжым мыланем кочам тыге ойла ыле: «Илат-илат тынарыш шуыт: пел кидыште кинде
лиеш, пел кидыште паша лиеш. Айдеме мыняре куштылгым кычалеш, тунаре илышыжлан
кÿчыкым муэш. Сакой семын сулыкыш пура, сулыкыш пурымо ÿмбач мланде валне илыш
пужла, юмын ÿмыр еҥ деч торла, осал койыш вожаҥеш. Кÿртньö кынелеш, киямат
лишемеш, еҥ пелен кÿзö печалтеш, айдемын вийже иземеш, шыдыже овара. Юмын пÿрымö
сугыньыш кÿртньым кутынь-йожек-тореш кыдалат, тÿрлö семын вурседылыт,
улыжымат-укежымат коркалат. Ожно годым шакше мутым коденыт, юмын лÿмым, поро
койышым нöлтеныт. Пеш шыдешкыме годым тыге веле вурсеныт: «Руашет оварген велже!
Кочкышетым пий кочшо! Уныка-шамыч, нарашта-шамыч, юмын пÿрымö сугынь веке
кумылын лийза! Ода колышт гын, вожылмаш пыта. Кызыт окса шерге. Жап эрта, оксат
шулдештеш, юмын пÿрымö илыш кÿлеш шергештеш. Оксам кочкаш ок лий, окса дене
мÿшкыр ок тем, эртак кÿлеш юмын пÿрымö. Кызыт кеч-кузеат оксалан пижын толашат,
юмо олмеш жаплат да саде оксат садакат йокрокеш кодеш. Еҥ чоным окса кияматыш
веле нангая. Окса чон налше. Окса поянлык огыл, уш-кид дене ыштыме пого-кугу
поянлык. Мыланна шергын шога юмын семын илымаш. Еҥым пызырымаш – сулыкан паша,
вурседыл илымаш – сулык койыш. Те, нарашта-шамыч, тыгане пашаш ида пиж, юмым
жаплыза, изиракым аралыза. Тыгай еҥ нигунамат осалым огеш ыште, шарлен-тÿланен
ила. Ик еҥат, ик нöшмö пырчат юмо деч утлен ок керт. Осал ыштыше осалын пыта,
сайым ыштыше сайын шуна».Теве, уныка-шамыч, тугане илыш толеш, айдеме шулдештеш,
ваш-ваш нимом ужаш огыт тÿҥал, айдеме пужлымо ваштареш огыт шого.Чон перегаш
нимо деч йöсö, пасум лекташ нимом ок шого, ÿмырым илен эрташ чот неле. Неле
гынат, юмо полшымо дене пиалан лият. Шкан мо порым шонет, весыланат тугак. Еҥ
кÿм кудалта гын, тый поро мутым кудалте, поро ой дене пöртылеш, изирак кÿ
кугырак кÿ лийын пöртылеш. Кертам-моштем манын, ÿчым ит ыште, изи ÿчат кугу
титакыш наҥгая. Поро паша туртшо чоным кандара. Кузе мÿкш-шамыч ваш-ваш полшен
йытыран илат, тугак айдемыланат илаш кÿлеш. Ош Поро Кугу Юмо авам-ачам
ончен-колыштын илаш каласен. Пашаде кочкын илаш каласыме огыл, юмын еҥ пашаште
тырша, капыштыже эреак вÿр коштеш, таза лиеш. Кö мландыште узьмакыште улшыла
илаш йöрата, тудо, юмын сугынь деч торлен, ÿмыржым кӱчыкемда. Пушеҥгым арам
кÿрышташ-тодышташ каласыме огыл. Тудым логалаш ок лий, сусыр пушенге айдеме гаяк
кошка, шортеш. Чылажат шот дене, шуко огыл, шагал огыл, илышлан ситышым веле
нал. Нимомат Ош Поро Кугу Юмо эпере тавален каласен огыл, эпере
тавалет-икшыветлан ок код. Шойышташ каласыме огыл, тÿрлö вере шÿвалаш каласыме
огыл, эҥер йогыныш шÿвалат гын, сусыргет. Илыш тÿҥалтыш тÿҥ Ош Кугу юмын тиде
поро ойжо нарашта-шамычлан порын илен эртараш, поро икшывыштын порыштым ужаш
пÿрыжö, маныныт.



