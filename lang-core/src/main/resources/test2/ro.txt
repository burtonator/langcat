https://ro.wikipedia.org/wiki/Africa

Africa este al doilea continent ca mărime de pe Terra și cel mai populat după
Asia. În Africa se găsește Nilul, cel mai lung fluviu din lume și Sahara, cel
mai mare deșert din lume. Cel mai înalt punct al continentului este Muntele
Kilimanjaro din Tanzania (5.895 m), iar cel mai jos punct este lacul Assal
situat în micuța țară Djibouti (156 m sub nivelul mării). Africa are o suprafață
de 30,244,050 km² incluzând și insulele adiacente, ocupă 20,3% din suprafața
terestră a planetei. Cu peste 800 de milioane de locuitori în 54 de țări, Africa
este gazdă a unei șeptimi din populația totală de pe glob. În Africa își are
originea rasa umană, de-a lungul văii Marelui Rift African ce traversează
Etiopia și Kenya fiind descoperite cele mai vechi schelete ale înaintașilor
oamenilor de azi.

Numele Africa a fost introdus în vocabularul vestic de către Romani, care
foloseau denumirea Africa terra - "pământul Afri-lor" (plural, sau "Afer"
singular) - pentru partea nordică a continentului, provincia Africa, cu capitala
la Cartagina, localizată în Tunisia contemporană în nordul Saharei.

- al pădurii ecuatoriale, luxuriante și de nepătruns, dar și al întinselor
pustiuri, în care nu întâlnești, pe zeci și sute de km pătrați, niciun arbore și
în care nu cade, ani în șir, nici o picătura de ploaie;

- continent care se înscrie în aria antropogenezei (cu cele mai vechi fosile
cunoscute ale strămoșilor omului) și unde au apărut câteva dintre cele mai vechi
și strălucite civilizații ale antichității (egipteană, nubiană, axumită,
feniciană, ș.a.), dar și ultimul care a devenit liber, cele mai multe țări
africane dobândindu-și independența abia în ultimele decenii ale secolului
al-XX-lea.

Africa este singurul continent situat simetric față de Ecuator. După realizarea
Canalului Suez, continentul african este înconjurat numai de ape. Țărmurile
continentului sunt puțin crestate măsurând circa 28000 km.

Sever Pleniceanu a fost primul român care a ajuns în inima Africii și unul
dintre primii europeni care a ajuns în regiunea ecuatorială locuită de pigmei.

Clujeanul Andrei Mihalca (medic veterinar) a început în 2006 un proiect de
vaccinare antirabică a câinilor din regiunile aride ale Africii de Est, împreună
cu cehul David Modry.

Întinzându-se pe mai mult de o treime din continent, Sahara este cel mai mare
deșert din lume, cu aproximativ 9.065.000 km² suprafață totală. Topografia sa
include zone pietroase, zone cu dune de nisip și numeroase oceane de nisip. Are
înălțimi de la sub 80 de metri sub nivelul mării până la peste 3.350 m în munții
Ahaggar și Tibesti. Sahara este împărțit în următoarele regiuni: deșertul
libanez, deșertul nubian și deșertul vestic din Egipt, chiar la vest de Nil.
Deșertul este lipsit de aproape orice fel de precipitații, singurele zone
izolate irigate de râurile subterane ce izvorăsc din Munții Atlas fiind oazele.
În est, apa Nilului face pământul fertil pe porțiuni restrânse.Denumirea Sahara
provine din limba arabă - „Sahara” în dialectul Tuareg înseamnă „deșertul de
nisip”. O altă ipoteză este aceea că provenința expresiei ar fi „sahraa” sau
„es-sah-ra” ce înseamnă sterp, steril. Romanii au numit ținutul din sudul
provinciei Cartagina „Deserta” ca ținut nelocuit, părăsit. În Evul Mediu era
numit pur și simplu „Marele Deșert”, iar în secolul al XIX-lea a primit
denumirea de azi - „Sahara”. Arabii denumesc Sahara „Bahr bela ma” ce ar însemna
„Mare fără apă”.Nordul Saharei dispune de numeroase bogății naturale. Petrolul
și gazele naturale sunt extrase din Algeria, Libia și Tunisia, iar fierul și
fosforitele, din Mauritania și Sahara Occidentală. Alte zăcăminte existente:
sare, cărbuni, cupru, mangan, uraniu, plumb, volfram, titan și zinc.

Are o suprafață de circa 259.000 km² acoperind mare parte din Botswana, regiunea
de S-V a Africii de Sud și vestul Namibiei. Pe platoul deșertului se
încrucișează șanțuri formate de râurile acum secate și arbori piperniciți. Aici
se ridică și câțiva munți cu înălțimi reduse (Karas, Huns). În Africa de Sud,
lângă granița cu Namibia se află Parcul Național Kalahari Gemsbok, unde trăiesc
grupuri mari de animale sălbatice.

Bazinul Fluviului Congo, situat în Africa centrală, domină peisajul Republicii
Democratice Congo. În plus, se întinde până

Acest lanț muntos se întinde din sud-vestul Marocului, de-a lungul coastei
mediteraneene până la marginea estică a Tunisiei. Cel mai înalt vârf este
Toubkal, în vestul Marocului (4.167 m).

Sahel este o întindere mare de pământ ce trece prin nordul Africii, până la
marginea sudică a deșertului Sahara. Această regiune de graniță reprezintă
trecerea de la zona uscată din nord și zonele tropicale din sud. Nu are prea
multe precipitații (12–16 cm pe an) și majoritatea vegetației este o savană cu
iarbă și arbuști rari.

Africa este cel mai vechi teritoriu locuit de pe pământ, rasa umană avându-și
originea pe acest continent. Începând cu secolul 19, dar mai ales pe parcursul
secolului 20, diverși antropologi au descoperit fosile și alte dovezi ce atestă
prezența în Africa a unor specii umanoide acum 7 milioane de ani. De-a lungul
perioadei preistorice, în Africa nu au existat state organizate, continentul
fiind locuit de grupuri de vânători/culegători, organizate în structuri tribale,
precum Khoi și San (cunoscuți și sub numele de boșimani). Majoritatea urmașilor
de azi ai boșimanilor trăiesc în Botswana și Namibia, iar limba vorbită de ei,
limba N/U, este considerata cea mai veche limbă ce a supraviețuit până azi.

Înregistrarea scrisă a istoriei începe în Africa în jurul datei de 3300 î.Hr,
odată cu dezvoltarea civilizației egiptene. Alte civilizații puternice ce apar
în Africa în această perioadă sunt Imperiul Axumit din Etiopia, regatul Nubian,
Cartagina, regatele Sahel-ului (Ghana, Mali, Songhai) și Marele Zimbabwe.

Primele avanposturi comerciale europene sunt înființate în Africa de catre
portughezi începând cu 1482, principalele mărfuri comercializate fiind aurul,
fildeșul, mirodeniile și sclavii. Odata cu descoperirea Americii, comerțul cu
sclavi ia avânt, această practică barbară fiind abolită abia în secolul XIX.

Tot atunci începe o cursă febrilă de colonizare a Africii de către națiunile
europene, cea mai mare parte a continentului (cu excepția Etiopiei) intrând sub
stăpânirea Angliei, Franței, Olandei și a celorlalte puteri coloniale.

1 Regiuni după UN categorisations/map. 2 Exclavă spaniolă în Maroc. 3 Egipt este
o țară transcontinentală în Africa de Nord și Asia de Vest; populația este doar
pentru partea africanâ, vest de Canalul Suez. 4 Teritoriul Saharei Occidentale
este aproape în întregime ocupat de către Maroc, situație care nu este
recunoscută de ONU. 5 El Aaiún este ocupat de Maroc. Tindouf în Algeria este
capitala de facto. 6 Bloemfontein este capitala juridică, Cape Town capitala
legislativă, iar Pretoria capitala administrativă. 7 Mbabane este capitala
administrativă, iar Lobamba capitala legislativă. 8 Cotonou este capitala
administrativă, iar Porto Novo capitala de jure. 9 Abidjan este capitala
administrativă, iar Yamoussoukro capitala de jure.



https://ro.wikipedia.org/wiki/Pite%C8%99ti

Piteștiul este una dintre cele mai vechi așezări umane din România. Urme ale
existenței omului în această arie datează din paleolitic, fiind cel mai puternic
centru al activității umane din paleoliticul inferior în Europa, principala
verigă de legătură dintre Africa și Asia de sud-est, care erau, până nu demult,
zone în care se cunoștea cultura de prund. Descoperiri arheologice au confirmat
ipoteza conform căreia tribul condus de Dromihaetes (sec. IV-III î.Hr.) și-a
avut rădăcinile în această zonă, tribul fiind identificat cu ordessenii sau
argessenii (o populație de pe malurile Argeșului) . În perioada daco-romană,
orașul a făcut parte din regiunea Moesia Inferior, iar mai târziu din Dacia
Malvensis. Din acea perioadă datează și numeroasele fragmente de zidărie,
ceramică și monede. Cel mai important monument din județ, datând din acea
perioadă, este Castrul roman de la Albota care era o tabără militară fortificată
construită pe granița estică a Daciei. În epoca medievală, Piteștiul desfășura
schimburi economice cu popoare de la sud de Dunăre, în special cu Imperiul
Bizantin.

Piteștiul a fost reședința temporară a voievozilor Basarab Țepeluș cel Tânăr,
Mihnea cel Rău și Vlad cel Tânăr. Orașul s-a dezvoltat în mod gradat, de la sat
și târg ajungând la titlul de oraș, dobândit la începutul secolului al XIV-lea.
Prima atestare documentară datează din 20 mai 1388 când domnul Mircea cel Bătrân
întărește Mănăstirea Cozia, „o moară în hotarul Piteștilor". Atestarea
documentară de la 1388 a făcut din Pitești, alături de Câmpulung, Curtea de
Argeș, Brăila și Slatina, unul dintre cele mai vechi târguri. Prima menționare a
Piteștiului ca oraș apare la 1 aprilie 1510, într-o carte a lui  Vlăduț.
Cancelaria Domnitorului Neagoe Basarab (1512-1521) a emis la 22 noiembrie 1517
un hrisov în care este semnalată existența curților domnești la Pitești.
Hrisovul se încheia astfel: Și eu Moisi scriitor, care am scris în noile curți
din orașul Pitești… .

Ea mai este confirmată, la 27 august 1582, atunci când se face referire la
organizarea orășenească a comunității, condusă de un județ și de 12 pârgari. În
oraș au avut proprietăți numeroși boieri și dregători, dintre aceștia cei mai de
seamă au fost Goleștii, Izvoranii, Cantacuzinii, Craioveștii, dar și doi
domnitori, Mihai Viteazul (1593-1601) și Neagoe Basarab, acesta din urmă
construind între 1512 și 1521 la Pitești curtea voievodală. Pe baza unei
mărturii scrise, datând din anul 1640, se vorbea despre numeroasele biserici,
dar și de cele 200 de case care adăposteau circa 1.000 de suflete. În anul 1656,
sub domnia lui Constantin Șerban și a doamnei Bălașa, se construiește pe
fundațiile unui vechi lăcaș, Biserica Domnească Sfântul Gheorghe. Aflată în
inima orașului, biserica a fost prima compoziție supraetajată pe coloane de
cărămidă din Țara Românească. Tot în aceea vreme , orașul a găzduit călători de
renume , cum ar fi cronicarul arab Paul de Alep.

Între 19 octombrie și 8 noiembrie 1714, la porunca domnitorului Ștefan
Cantacuzino, Piteștiul l-a găzduit pe regele Carol al XII-lea al Suediei. Acesta
venea din Imperiul Otoman și se întorcea spre Pomerania suedeză și era însoțit
de numeroase trupe. În toată această perioadă, piteștenii au avut de suferit de
pe urma musafirilor, fiind nevoiți să-i hrănească în condițiile unui an secetos
ce compromisese grav recoltele de grâu, orz și furaje.

Până în 1746, Piteștiul, avea șapte-opt biserici, iar numărul caselor ajunsese
la 250, estimându-se că ar fi adăpostit 1.250 de locuitori. O mărturie din anul
1791, caracteriza orașul ca pe un târgușor cu opt biserici, o mânăstire, mai
multe case boierești și locuințele ispravnicilor de district. Pe 26 octombrie
1802, în jurul orei 11, un cutremur de adâncime, cu o magnitudine de 7,9 grade
pe scara Richter s-a resimțit violent la Pitești, Biserica Sfântul Nicolae fiind
distrusă de intensitatea acestuia. Această biserică a fost reconstruită, cu
toate că în 1848 aceasta a mai fost distrusă de un incendiu.

Pe baza datelor fiscale din anul 1824, s-a consemnat faptul că în oraș erau
1.011 familii, circa 700 de case și aproximativ 5.000 de locuitori. În anul
1832, pe baza datelor statistice repartizate teritorial, se stabilea numărul
caselor de locuit la 773, ele fiind împărțite în 4 cartiere, 14 mahalale, 5
tăbăcării, iar numărul animalelor însuma numai 1.000 de capete, fiind
distribuite în 4.000 de gospodării. La recensământul din 1859, Piteștiul avea
7.229 de locuitori și 1.889 de clădiri. În acea perioadă, populația era formată
din agricultori și liber-profesioniști (65%), meseriași (20%), comercianți (15%)
și fabricanți (0,2%).

Stema municipiului a suferit de-a lungul timpului numeroase schimbări, însă a
păstrat principalele elemente simbolistice. Stema orașului medieval, descoperită
recent de un muzeograf de la Muzeul Pitești, avea reprezentată o cruce, care
pare latină. Stema din perioada interbelică avea forma unui scut albastru și un
turn medieval pe care se află un vultur ce ține în gheare steagul României.
Turnul medieval simbolizează dinastia Basarabilor, cei cărora li se datorează
organizarea Țării Românești. Vulturul este simbolul latinității, fiind întâlnit
pe mai multe steme din România; acesta întruchipează curajul, puritatea,
libertatea, hotărârea și puterea. Scutul albastru simbolizează cerul.

Municipiul Pitești este situat în partea central-sudică a României, între
Carpații Meridionali și Dunăre, în nord-vestul regiunii informale Muntenia.
Orașul se află la confluența râului Argeș cu Râul Doamnei, în punctul de
intersecție al paralelei de 44°51'30" latitudine nordică cu meridianul de 24°52'
longitudine estică.

Municipiul Pitești se află la o altitudine de 250 m, la nivelul albiei minore a
râului Argeș (sud), și de 356 m, în cartierul Trivale (vest). La nord-vest de
terasa Trivale-Papucești se află cota de 373 m, iar la est de Valea
Mare-Podgoria, cota de 406 m. În sectorul de vest-sud-vest al satului Mica, în
comuna Bascov, se găsește cota de 439 m (Pădurea Bogdăneasa). Suprafața
municipiului Pitești este de 11117,13 ha, 111,17 km pătrați, inclusiv parcul
Trivale 7000 ha (calculată în anul 2014).

În nordul orașului se termină și Autostrada A1 ce leagă Bucureștiul de Pitești
și este, de asemenea, și centură ocolitoare a municipiului în partea de est a
acestuia.

Conform recensământului efectuat în 2011, populația municipiului Pitești se
ridică la 164.687 de locuitori, în scădere față de recensământul anterior din
2002, când se înregistraseră 168.458 de locuitori. Majoritatea locuitorilor sunt
români (93,88%). Pentru 5,31% din populație, apartenența etnică nu este
cunoscută. Din punct de vedere confesional, majoritatea locuitorilor sunt
ortodocși (93,26%). Pentru 5,22% din populație, nu este cunoscută apartenența
confesională.

Pitești este unul dintre cele mai industrializate orașe ale României, fiind
centrul industriei de autoturisme din țară. Uzinele Automobile Dacia S.A. se
află în orașul Mioveni, situat la doar 15 km de Pitești. Câteva întreprinderi de
piese auto funcționează în aria urbană a Piteștiului: Dräxlmaier Group, Lear
Corporation și Valeo. De asemenea, orașul reprezintă locul unde își desfășoară
activitatea rafinăria de petrol Arpechim, parte a grupului Petrom. Rafinăria a
fost înființată în perioada regimului comunist, având statutul de companie de
stat, și a reprezentat de-a lungul timpului centrul mai multor controverse în
ceea ce privește poluarea pe care o generează asupra aerului. În anul 2007,
Ministerul Mediului și schimbărilor climatice a retras certificatul de
funcționare a Arpechim-ului, însă Petrom a contestat decizia în instanță. Este
planificat ca rafinăria să își reducă gradual activitatea pe o perioadă de
câțiva ani, iar în final să existe posibilitatea încheierii totale a activității
acesteia.

Municipiul Pitești este înconjurat de dealuri, unde se găsesc suprafețe întinse
pe care se cultivă viță de vie și pruni. „Țuica de Pitești” este produsă din
culturile de prun din zonă. De asemenea, vinurile de Ștefănești (oraș situat în
imediata vecinătate a Piteștiului) sunt printre cele mai cunoscute din România.

Pentru mandatul 2008-2012, Consiliul Local Pitești este compus din 23 de
consilieri, împărțiți astfel:

Pitești este nod feroviar cu stație de triaj în satul Golești din imediata
vecinătate, care face legătura cu municipiile București și Câmpulung Muscel.

Orașul dispune de două gări, cea de Sud (principală) și încă o gară de nord. Cea
principală este însă referită simplu ca Gara Pitești.

Zilnic în Gara Sud staționează până la 60 de trenuri de călători și lunar
numărul de călători ajunge la cel puțin 17.000.

FC Argeș a fost cel mai important club de fotbal din oraș până la desființarea
acestuia în 2013. Clubul a avut un excelent centru pentru copii și juniori, care
a dat României mulți jucători importanți, cum ar fi Adrian Mutu, Nicolae Dică,
Adrian Neaga, Dănuț Coman, aceștia numai în ultimii ani. Cel mai important
jucător al argeșenilor a fost Nicolae Dobrin. În semn de admirație față de
acesta stadionul echipei îi poartă numele. În prezent există o echipă de fotbal
a primăriei, denumită SCM Argeșul Pitești, care evoluează în liga a III-a.

De asemenea, orașul mai are o echipă de baschet, numită BCM U Pitești, dar și o
echipă de volei feminin, SCM Pitești. CSM Pitești dispune de o piscină de înot
olimpică, iar în Cartierul Tudor Vladimirescu se mai găsește o piscină de înot
în aer liber. Pe terenul de tenis din Cartierul Bascov se desfășoară anual
Turneul challenger feminin Pitești.



https://ro.wikipedia.org/wiki/PHP

PHP este un limbaj de programare. Numele PHP provine din limba engleză și este
un acronim recursiv : Php: Hypertext Preprocessor. Folosit inițial pentru a
produce pagini web dinamice, este folosit pe scară largă în dezvoltarea
paginilor și aplicațiilor web. Se folosește în principal înglobat în codul HTML,
dar începând de la versiunea 4.3.0 se poate folosi și în mod „linie de comandă”
(CLI), permițând crearea de aplicații independente. Este unul din cele mai
importante limbaje de programare web open-source și server-side, existând
versiuni disponibile pentru majoritatea web serverelor și pentru toate sistemele
de operare. Conform statisticilor este instalat pe 20 de milioane de site-uri
web și pe 1 milion de servere web. Este disponibil sub Licenṭa PHP ṣi Free
Software Foundation îl consideră a fi un software liber.

Inițial, limbajul a fost dezvoltat de inventatorul său, Rasmus Lerdorf. Odată cu
creșterea numărului de utilizatori, dezvoltarea a fost preluată de o nouă
entitate, numită The PHP Group (Grupul PHP).

PHP însemna inițial Personal Home Page. PHP a fost început în 1994 ca o extensie
a limbajului server-side Perl, și apoi ca o serie de CGI-uri compilate de către
Rasmus Lerdorf, pentru a genera un curriculum vitae și pentru a urmări numărul
de vizitatori ai unui site. Apoi a evoluat în PHP/FI 2.0, dar proiectul
open-source a început să ia amploare după ce Zeev Suraski și Andi Gutmans, de la
Technion au lansat o nouă versiune a interpretorului PHP în vara anului 1998,
această versiune primind numele de PHP 3.0. Tot ei au schimbat și numele în
acronimul recursiv de acum, până atunci PHP fiind cunoscut ca Personal Home Page
Tools. Apoi Suraski și Gutmans au rescris baza limbajului, producând astfel și
Zend Engine în 1999. În mai 2000 a fost lansat PHP 4.0, având la bază Zend
Engine 1.0.

Pe 13 iulie 2004 a fost lansat PHP 5, cu Zend Engine II, ce a adus și o
orientare obiect mai pronunțată și suportând mai multe caracteristici ale
acestui tip de programare.

La sfârșitul lui 2007 doar versiunea 5.x mai era întreținută, deoarece în data
de 13 iulie 2007 (exact la 3 ani după lansarea PHP5), PHP Group a anunțat că
PHP4 va fi scos din uz pe 31 decembrie 2007, deși prognozează că anumite
upgrade-uri de securitate se vor oferi până pe 8 august 2008.. Dezvoltarea la
PHP 6 începuse deja în decembrie 2007 și urmează să fie oferit odată cu
scoaterea din uz a PHP4.

PHP-ul este unul din cele mai folosite limbaje de programare server-side,
conform unui studiu efectuat de Netcraft în aprilie 2002, apărând pe 9 din cele
37 milioane de domenii cercetate în studiu. De asemenea, există un grafic al
creșterii folosirii PHP-ului pe site-ul oficial. Popularitatea de care se bucură
acest limbaj de programare se datorează următoarelor caracteristici :

PHP este simplu de utilizat, fiind un limbaj de programare structurat, ca și
C-ul, Perl-ul sau începând de la versiunea 5 chiar Java, sintaxa limbajului
fiind o combinație a celor trei. Datorită modularității sale poate fi folosit și
pentru a dezvolta aplicații de sine stătătorare, de exemplu în combinație cu
PHP-GTK sau poate fi folosit ca Perl sau Python în linia de comandă. Probabil
una din cele mai importante facilități ale limbajului este conlucrarea cu
majoritatea bazelor de date relaționale, de la MySQL și până la Oracle, trecând
prin MS Sql Server, PostgreSQL, sau DB2.

PHP poate rula pe majoritatea sistemelor de operare, de la UNIX, Windows, sau
Mac OS X și poate interacționa cu majoritatea serverelor web. Codul
dumneavoastră PHP este interpretat de serverul WEB și generează un cod HTML care
va fi văzut de utilizator (clientului -browserului- fiindu-i transmis numai cod
HTML).

Arhitectura tip LAMP a devenit populară în industria web ca modalitate rapidă,
gratuită și integrată de dezvoltare a aplicațiilor. Alături de Linux, Apache și
Mysql, PHP reprezintă litera P, deși uneori aceasta se referă la Python sau
Perl. Linux ocupă rolul de sistem de operare pentru toate celelalte aplicații,
MySQL gestionează bazele de date, Apache are rol de server web, iar PHP are rol
de interpretator și comunicator între acestea.

PHP foloseste extensii specifice pentru fișierele sale: .php, .php3, .ph3,
.php4, .inc, .phtml. Aceste fișiere sunt interpretate de catre serverul web iar
rezultatul este trimis în formă de text sau cod HTML către browser-ul
clientului.

PHP are sute de funcții incorporate și alte câteva mii disponibile prin
intermediul extensiilor.

În aceste versiuni funcțiile nu sunt obiecte de prima clasă. Aceasta înseamnă că
funcțiile nu pot fi create dinamic în timpul executării programului și că pot fi
chemate doar prin numele dat când au fost definite. Utilizatorul poate crea
funcții în orice moment în program. În acest exemplu cuvântul cheie function
definește funcția cu numele adauga care primește un număr de 2 parametri de
intrare și returnează suma acestora.

PHP are suport pentru funcții de rangul întâi și pentru funcții anonime, precum
cele folosite în Javascript.

Funcționalități bazice de programare orientată pe obiecte au fost adăugate în
PHP 3. În PHP 3 și 4 obiectele erau tratate ca un tip de dată bazic, însemnand
că de fiecare dată când o variabilă era asignată sau folosită într-o funcție tot
obiectul era copiat. Felul în care obiectele sunt tratate a fost complet rescris
în PHP 5 iar acum obiectele sunt referențiate printr-un vector intern și nu după
valoarea pe care o au. PHP 5 a introdus metode private și protejate, clase
abstracte, constructori și destructori, functionalități similare cu cele din
alte limbaje de programare care folosesc paradigma OOP, precum C++.

Afișarea mesajului clasic "Hello world" folosind programare orientată pe
obiecte:

$GLOBALS - pot fi accesate toate variabilele globale care sunt accesibile
script-ului PHP curent; acest vector este indexat chiar prin numele variabilelor
globale. Această variabilă superglobală este accesibilă începînd cu versiunea
3.0.0

$_SERVER - conține o serie de variabile ale căror valori sunt setate de
server-ul web; majoritatea valorilor variabilelor din acest vector depind de
mediul de execuție al script-ului curent. A fost introdusă începînd de la
versiunea 4.1.0. În versiunile anterioare se folosea $HTTP_SERVER_VAR . Este o
variabilă care conține informații cum ar fi headere, locația scriptului, sau
informații despre vizitator și browser. Este posibil ca în funcție de setările
fiecărui server și browser să nu fie active toate informațiile specificate de
această variabilă. Această variabilă este de asemenea globală, adică se poate
folosi oriunde în script, fără apelarea ei ca funcție globală (adică nu trebuie
să o cereți cu global $_SERVER în funcțiile dvs.) În schimb $HTTP_SERVER_VARS
conține aceleași informații dar nu este o funcție globală (atenție
$HTTP_SERVER_VARSși $_SERVER sunt două variabile diferite, chiar dacă aparent
fac aceleași lucruri) Dacă directiva register_globals este ON atunci aceste
variabile vor deveni la rîndul lor variabile globale în cadrul scriptului.
Elementele acestor variabile sunt cele de mai jos (atenție: în funcție de
setările serverului și browserului unele elemente pot lipsi)

' PHP_SELF ' - conține numele fișierului unde se execută scriptul curent,
relativ la rădacină (document root) De exemplu, $_SERVER['PHP_SELF'] într-un
script la adresa http://example.com/test.php/foo.bar va fi /test.php/foo.bar .
Constanta __FILE__ conține toată calea și numele fișierului curent.

' argv ' - Un array al argumentului trimis către script. Cînd scriptul rulează
în linie de comandă, va da acces C-style la parametrii liniei de comanda. Cînd
este accesat prin metoda GET, acesta va conține un sir de interogare.

' argc ' - Conține un număr al parametrilor liniei de comandă trimise către
script (daca este rulat în linie de comanda).

' GATEWAY_INTERFACE ' - Returneaza versiunea CGI utilizată pe server (exemplu '
CGI/1.1 ').

' SERVER_NAME ' - Numele server-ului de hosting unde se execută scriptul curent.
Dacă scriptul rulează pe un host virtual, aceasta va conține valoarea definită
pentru acel host virtual.

' SERVER_SOFTWARE ' - Returnează un șir de identificare al server-ului dat în
header ca raspuns la cerere.

' SERVER_PROTOCOL ' - Numele și versiunea protocolului prin care este cerută
pagina (exemplu ' HTTP/1.0 ')

' REQUEST_METHOD ' - returnează metoda utilizată pentru accesarea paginii
(exemplu ' GET ', ' HEAD ', ' POST ', ' PUT ')

' REQUEST_TIME' - Valoarea timestamp dată la pornirea cererii. Este valabilă
începînd de la versiunea PHP 5.1.0.

' QUERY_STRING ' - Sirul de interogare, dacă este, de la pagina care a fost
accesată.

' DOCUMENT_ROOT ' - Directorul radăcină unde este rulat scriptul curent, așa cum
este definit în fișierul de configurație al serverului.

' HTTP_ACCEPT ' - Conținutul header-ului acceptat de la cererea curentă, dacă
este unul.

' HTTP_ACCEPT_CHARSET ' - Conține setul de caractere acceptate și care este
trimis de header-ul cererii respective, dacă există. Exemplu: '
iso-8859-1,*,utf-8 '. ' HTTP_ACCEPT_ENCODING ' - Conține tipul de encodare
trimis de cerera curentă prin header, dacă există.. Exemplu: ' gzip '.

' HTTP_ACCEPT_LANGUAGE ' - Conține limbajul trimis de cererea curentă prin
header, dacă exista. Exemplu: ' en '.

' HTTP_CONNECTION ' - Conține informații despre conecsiiunea trimisă de cererea
curentă prin header, dacă există. Exemplu: ' Keep-Alive '.

' HTTP_HOST ' - Conține informații despre host, header-ul de la cererea curentă,
dacă există.

' HTTP_REFERER ' - Adresa paginii (dacă este) de unde a venit userul în pagina
curentă. Aceasta este setată de către browser. Nu toate browserele setează
această valoare, și chiar unele au posibilitatea de a modifica HTTP_REFERER așa
cum vor. Pe scurt, nu este de încredere.

' HTTP_USER_AGENT ' - Conține semnătura browser-ului trimisă prin header la
cererea curentă, dacă există. Un exemplu tipic este: Mozilla/4.5 [en] (X11; U;
Linux 2.2.9 i586) . În afară de asta, puteți utiliza get_browser() pentru a
vedea ce capabilitați are browserul folosit de user și astfel să returnați
pagina specifică pentru acel browser. ' HTTPS ' - Setează o valoare dacă
scriptul a fost cerut printr-un protocol securizat HTTPS ' REMOTE_ADDR ' -
Adresa de IP a userului care accesează pagina curentă.

' REMOTE_HOST ' - Numele hostului userului care vede pagina curentă. Este
inversul DNS-ului userului bazat pe REMOTE_ADDR. Atenție: Serverul web trebuie
configurat pentru a crea această variabila. De exemplu în Apache va trebui
HostnameLookups On în fișierul de configurare httpd.conf. Pentru alte detalii
vedeți și funcția gethostbyaddr() .

' SCRIPT_FILENAME ' - Calea absolută unde se execută scriptul curent. Atenție:
Dacă scriptul este rulat cu CLI, ca și cale relativă, cum ar fi file.php sau
../file.php , $_SERVER['SCRIPT_FILENAME'] va conține calea relativă specificată
de către user.

' SERVER_ADMIN ' - Valoarea dată de directiva SERVER_ADMIN (pentru Apache) în
fișierul de configurare al web serverului. Dacă scriptul rulează pe un host
virtual, acesta va conține valoarea definită pentru acel host virtual.

' SERVER_PORT ' - Portul de pe server care este folosit pentru comunicare pe
web. Pentru setările standard, acesta este ' 80 '; pentru SSL, de exemplu, se va
schimba cu oricare port definit în transmisia securizată HTTP.

' SERVER_SIGNATURE ' - Conține un șir care cuprinde versiunea serverului și
numele hostului virtual dacă este.

' SCRIPT_NAME ' - Conține calea către scriptul curent. Acesta este util pentru
pagini care trebuiesc definite către ele însuși. Constanta __FILE__ conține
calea completă și numele de fișier al scriptului curent.

' REQUEST_URI ' - URI care este dat pentru accesarea paginii curente, de exemplu
' /index.html '.

' PHP_AUTH_DIGEST ' - Cînd rulați sub Apache ca modul, acțiunea Digest HTTP,
valoarea acestei variabile este setată în 'Authorization' header trimis către
client (care ar trebui utilizat pentru a face o validare corespunzătoare).

' PHP_AUTH_USER ' - Cînd este rulat sub Apache sau IIS (ISAPI pe PHP 5) ca
modul, actiunea HTTP authentication, această variabilă conține numele userului
trimis de către user.

' PHP_AUTH_PW ' - Cînd este rulat sub Apache sau IIS (ISAPI pe PHP 5) ca modul,
actiunea HTTP authentication, această variabilă conține parola userului trimisă
de către user.

' AUTH_TYPE ' - Cînd este rulat sub Apache ca modul acțiunea HTTP authenticated
, această variabilă seteaza tipul de autentificare.

$_GET este o variabilă array globală. A fost introdusă în versiunea 4.1.0.
Pentru versiunile anterioare se folosește $HTTP_GET_VARS care nu este variabilă
globală. Puteți folosi $_GET pentru a trimite variabile cu valori prin
intermediul linkurilor.

$_POST este de asemenea o variabilă array globală. A fost introdusa în versiunea
4.1.0. Pentru versiunile anterioare se folosește $HTTP_POST_VARS care nu este
variabilă globală. Puteți folosi $_POST pentru a trimite variabile cu valori
prin intermediul formularelor.

$_GET și $_POST conțin variabile primite de script prin intermediul unor
transferuri care folosesc metodele HTTP get, respectiv post. De exemplu, prin
intermediul acestor vectori pot fi accesate valorile cîmpurilor dintr-un
formular care a fost completat și transmis folosind una dintre cele doua metode.

$_COOKIE conține valorile variabilelor care conțin informații referitoare la
cookie-urile păstrate pe calculatorul utilizatorului care accesează pagina web.
A fost introdus în versiunea 4.1.0. În versiunile anterioare, utilizați
$HTTP_COOKIE_VARS . Variabile pentru uploadul fisierelor.

$_FILES conține variabile primite de script prin intermediul încărcărilor de
fișiere prin metoda post. A fost introdus în versiunea 4.1.0. În versiunile
anterioare se folosește $HTTP_POST_FILES care nu este variabilă globală.
Variabilele de mediu $_ENV.

$_ENV conține variabile disponibile prin intermediul mediului în care este
executat. A fost introdus în versiunea 4.1.0. În versiunile anterioare,
utilizați $HTTP_ENV_VARS.

$_REQUEST conține variabile disponibile prin intermediul oricărui tip de
mecanism cu ajutorul căruia utilizatorul poate introduce date. Este de tip array
și conține valorile variabilelor $_GET , $_POST , și $_COOKIE. A fost introdusă
în versiunea 4.1.0. Începînd de la versiunea 4.3.0, informațiile din $_FILES au
fost de asemenea incluse în $_REQUEST Variabile de sesiune.

$_SESSION conține variabile care corespund sesiunii curente a script-ului, sub
formă de array. A fost introdusă în versiunea 4.1.0 și este de asemenea globală.
În versiunile anterioare folosiți $HTTP_SESSION_VARS.

$php_errormsg - este o variabilă ce conține ultimul mesaj generat de către PHP
Această variabilă este folosită în scopul de a vedea ce eroare apare și doar
dacă opțiunile de configurare a erorilor track_errors este pornita (standard
este pe OFF).

PEAR este un acronim pentru PHP Extension and Application Repository, și este un
set de biblioteci scrise în cod PHP. Proiectul PEAR promovează refolosirea
codului prin care se accesează funcții de bază comune. Deasemnea PEAR impune un
stil de codare standard.

PHP are un manual oficial întreținut de comunitatea din jurul proiectului. În
plus, răspunsurile la multe probleme pot fi găsite printr-o simplă căutare pe
internet. Există multe resurse disponibile pentru un programator PHP începător.

Zend desfășoară un program de certificare pentru programatori pentru a deveni
Inginier Certificat Zend. Examenul este bazat pe PHP versiunea 5.



https://ro.wikipedia.org/wiki/Limba_englez%C4%83

Limba engleză (engleză: English) este o limbă vest germanică avându-și originile
în Anglia, și care este în prezent limba maternă pentru majoritatea locuitorilor
Australiei, Canadei, Commonwealth-ului Caraibean, Irlandei, Noii Zeelande,
Regatului Unit și Statelor Unite ale Americii (cunoscute de asemenea drept
„Anglosfera”). Este o limbă folosită intensiv ca limbă secundară sau ca limbă
oficială de-a lungul lumii, în special în țări din Commonwealth precum India,
Sri Lanka, Pakistan sau Africa de Sud, precum și în multe organizații
internaționale.

Engleza modernă este denumită adeseori „lingua franca” globală. Engleza este
limba dominantă pe plan internațional în domeniile comunicației, științei,
afacerilor, aviației, divertismentului, radioului și diplomației. Influența
Imperiului Britanic este motivul principal pentru răspândirea inițială a limbii
mult dincolo de limitele Arhipelagului Britanic. În urma celui de-al Doilea
Război Mondial, influența economică și culturală crescândă a Statelor Unite a
accelerat profund răspândirea acestei limbi. Într-o zi obișnuită de școală,
aproximativ un miliard de oameni învață, într-o formă sau alta, limba engleză.

Cunoașterea limbii engleze este necesară pentru angajarea în anumite domenii,
profesii sau ocupații. Rezultatul acestei necesități este că peste un miliard de
oameni din întreaga lume vorbesc engleza măcar la un nivel de bază. Engleza este
de asemenea una din cele șase limbi oficiale ale Națiunilor Unite.

Engleza este o limbă anglo-frizonă. Popoare vorbitoare de limbi germanice din
nord-vestul Germaniei (angli și saxoni) și din Iutlanda (iuți) au invadat ceea
ce astăzi este partea de est a Angliei, în jurul secolului V d. Hr. Încă se
dezbate dacă vechea engleză s-a răspândit prin dispersarea vechii populații sau
dacă celții nativi au adoptat gradual limba și cultura clasei dominante, nefiind
exclusă nicio combinație a acestor două procese.

Indiferent de origini, aceste dialecte germanice s-au unit până la un punct
(încă mai rămăseseră variațiuni geografice) și au format ceea ce astăzi se
numește vechea engleză. Vechea engleză se aseamănă cu unele dialecte de pe
coasta de nord-vest a Germaniei și Olandei de astăzi. De-a lungul istoriei
scrise a vechii engleze, aceasta și-a păstrat o structură sintetică mai degrabă
apropiată de cea a limbii proto-indo-europene, adoptând convențiile saxonei de
vest, în timp ce engleza orală a devenit din ce în ce mai analitică în natura
sa, pierzând sistemul complex al cazurilor și bazându-se mai mult pe prepoziții
și ordine fixă a cuvintelor pentru a transmite sensurile. Acest fenomen devine
evident de-a lungul perioadei „englezei de mijloc”, când literatura era până la
un punct redactată cu variațiunile dialectale orale aproape intacte, după ce
vechea engleză și-a pierdut statutul de limbă literară a nobilimii. Se afirmă că
dezvoltarea timpurie a limbii a fost influențată de substratul celt. Mai târziu,
a fost influențată de limba nord-germanică înrudită nordica veche, vorbită de
vikingii care s-au stabilit în principal pe coasta de nord și est, ajungând până
la Londra, în regiunea cunoscută ca „Danelaw”.

Cucerirea Angliei de către normanzi, în 1066, a influențat profund evoluția
limbii. Timp de aproximativ 300 de ani după cucerire, normanzii vorbeau
anglo-normanda, o limbă apropiată de franceza veche, ca limba oficială la Curte,
în drept și administrație. Un număr foarte mare de cuvinte normande s-au
strecurat în engleza veche, în special în domeniile legale și administrative,
dar și în cuvinte din vocabularul de bază, precum mutton (carne de miel) sau
beef (carne de vită). Mai târziu, multe cuvinte au fost împrumutate direct din
latină sau greacă, lăsând un vocabular paralel care a ajuns până în zilele
noastre. Influența normandă a dat naștere la ceea ce azi se cheamă „engleza de
mijloc”.

De-a lungul secolului al XV-lea, engleza de mijloc a fost transformată de „marea
rocadă a vocalelor”, de răspândirea prestigiosului dialect sud-estic la Curte,
în administrație și în viața academică, și de efectul uniformizator al
imprimării. În anul 1476, William Caxton a introdus tiparul în Anglia, iar până
în anul 1640 erau 20.000 de scrieri tipărite în limba engleză. Aceast lucru a
avut o mare importanță în răspândirea unei engleze standardizate, uniformizate,
pe tot teritoriul Angliei. Renașterea, Shakespeare, creșterea Angliei ca forță
la nivel mondial și epoca de aur a coloniilor engleze în lume, dezvoltarea
modalităților de transport (tren, vapor etc.) și de acces la informație (ziare,
literatură etc.) au avut toate influențe puternice asupra limbii engleze și au
contribuit la formarea și transformarea ei în ceea ce cunoaștem azi.

Limba engleză aparține sub-ramurii vestice a ramurii germanice aparținând
familiei de limbi indo-europene.

Întrebarea privind care este limba cea mai înrudită cu engleza nu are un răspuns
sigur. Aparte de limbile „creole”, cu împrumuturi din engleză, precum tok pisin,
scots (vorbită în special în Scoția și părți din Irlanda de Nord), nu este o
limbă galică, ci face parte din familia de limbi anglice: atât scots, cât și
engleza modernă provin din engleza veche, cunoscută și ca „anglo-saxonă”. Ruda
cea mai apropiată a englezei, după scots, este frizona, vorbită în nordul
Olandei și nord-vestul Germaniei. Alte limbi vest-germanice mai puțin înrudite
sunt: germana, saxona joasă, neerlandeza și afrikaans. Limbile nord-germanice
din Scandinavia sunt mai puțin apropiate de engleză decât cele vest germanice.

Multe cuvinte franceze sunt inteligibile pentru un vorbitor de engleză (deși
pronunția poate fi diferită), deoarece engleza a absorbit un număr mare de
cuvinte din normandă și franceză, datorită cuceririi normande și apoi unor
împrumuturi din franceză în secole mai târzii. Drept urmare, o parte importantă
din vocabularul englez este derivată din franceză, cu diferențe minore de
ortografie (terminații, folosirea ortografiei din franceza veche etc.), precum
și diferențe ocazionale de semantică – așa-numiții faux amis, sau „prieteni
falși”.

Peste 380 de milioane de oameni vorbesc engleza ca limbă maternă. Engleza este
astăzi, probabil, a treia limbă ca număr de vorbitori nativi, după chineza
mandarină și spaniolă. Cu toate acestea, combinând vorbitorii nativi cu cei
non-nativi, este probabil cea mai vorbită limbă din lume, deși pe locul doi dacă
luăm în considerație combinația limbilor chineze, depinzând dacă variantele de
chineză sunt considerate dialecte sau limbi de sine stătătoare. Estimările care
includ engleza ca limbă străină variază de la 470 de milioane la peste un
miliard, depinzând de standardele folosite pentru a stabili nivelul și gradul de
alfabetizare atins în limba respectivă. Conform unor surse, numărul celor care
vorbesc engleza ca limbă străină este de trei ori mai mare decât cel al
vorbitorilor nativi.

Țările cu cele mai mari populații de vorbitori nativi de engleză sunt, în ordine
descendentă: Statele Unite (225 milioane), Marea Britanie (56,6 milioane),
Canada (19,4 milioane), Australia (16,5 milioane), Africa de Sud (4,89
milioane), Irlanda (4,27 milioane) și Noua Zeelandă (3,82 milioane). Țări precum
Jamaica și Nigeria au de asemenea milioane de vorbitori nativi ale unor dialecte
care variază de la o creolă bazată pe engleză la o versiune aproape standard a
englezei. Dintre acele țări unde engleza este vorbită ca limbă secundară, India
are cei mai mulți vorbitori, iar profesorul de lingvistică David Crystal susține
că, dacă se adună vorbitorii nativi și cei non-nativi, India are cel mai mare
număr de oameni care vorbesc sau înțeleg engleza. După India se află Republica
Populară Chineză.

Engleza nu este limbă oficială nici în Statele Unite, nici în Regatul Unit. Deși
guvernul federal american nu are limbi oficiale, engleza are statut oficial în
guvernele a 31 din cele 50 de state constituente.

Deoarece engleza este atât de răspândită, a fost numită deseori „limbă globală”
sau „lingua franca” a epocii moderne. Cu toate că engleza nu este limbă oficială
în multe țări, este în prezent limba cea mai studiată ca limbă secundară din
lume. Unii lingviști consideră că nu mai este semnul cultural exclusiv al
„vorbitorilor nativi de engleză”, ci mai degrabă o limbă care absoarbe aspecte
ale unor culturi din întreaga lume, pe măsură ce influența ei se extinde. Este,
prin tratat internațional, limba oficială pentru comunicațiile aeriene și
maritime, precum și una din limbile oficiale ale Uniunii Europene, ale
Națiunilor Unite și a majorității organizațiilor atletice internaționale,
incluzând aici Comitetul Olimpic Internațional.

Engleza este limba cea mai studiată ca limbă străină în Uniunea Europeană (de
către 89% dintre elevi), urmată fiind de franceză (32%), germană (18%) și
spaniolă (8%). În Uniunea Europeană, o mare parte din populație pretinde că
poate conversa la un anumit nivel în engleză. Dintre țările non-anglofone, un
procentaj important din populație a afirmat că poate conversa în engleză, în
următoarele țări: Olanda (87%), Suedia (85%), Danemarca (83%), Luxemburg (66%),
Finlanda (60%), Slovenia (56%), Austria (53%), Belgia (52%) și Germania (51%).
Norvegia și Islanda prezintă de asemenea o majoritate de vorbitori competenți ai
englezei.

Cărți, reviste și ziare scrise în engleză se pot găsi în multe țări de pe Glob.
Engleza este de asemenea cea mai folosită limbă în științe. În 1997, Indexul de
Citare a Științelor a informat că 95% din articolele sale erau scrise în
engleză, cu toate că numai jumătate aparțineau unor autori din țări anglofone.

Expansiunea Imperiului Britanic și – de la al Doilea Război Mondial – dominația
Statelor Unite au avut drept rezultat răspândirea englezei pe Glob. Datorită
acestei răspândiri globale, s-au dezvoltat diverse dialecte ale englezei, precum
și limbi creole bazate pe engleză.

Varietățile majore ale englezei includ, în cele mai multe cazuri, mai multe
subvarietăți, precum argoul Cockney în cadrul englezei britanice; engleza
Newfoundland în cadrul englezei canadiene; și engleza vernaculară
afro-americană, precum și engleza sud-americană, în cadrul englezei americane.
Engleza este o limbă pluricentrică, lipsită de o autoritate lingvistică
centrală, cum de exemplu pentru Franța este Académie française; și, cu toate că
nici o varietate nu este considerată cea standard, există unele accente care au
mai mult prestigiu, cum ar fi RP – Received Pronunciation – în engleza
britanică.

Scots s-a dezvoltat – în mare parte independent – pornind de la aceleași
origini, dar în urma Actelor de Uniune din 1707 a început un proces de
atrițiune, în care generațiile succesive au început să adopte tot mai multe
caracteristici din engleză, cauzând o dialectalizare. Dacă este o limbă separată
sau un dialect al englezei („engleza scoțiană”) se dezbate în prezent.
Pronunția, gramatica și lexicul formelor tradiționale sunt distincte, uneori
fundamental, de alte varietăți ale englezei.

Așa cum engleza a împrumutat cuvinte din multe limbi de-a lungul istoriei sale,
împrumuturi din engleză există acum în multe dintre limbile lumii, indicând
influența tehnologică și culturală a vorbitorilor ei. Mai multe limbi creole
s-au format având engleza ca bază, precum jamaicana patois, pidginul nigerian
sau tok pisin. Există cuvinte în engleză pentru a descrie diversele forme pe
care le adoptă limbile non-engleze care conțin cuvinte englezești într-o
proporție semnificativă. Franglais, de exemplu, este folosit pentru a descrie
limba franceză vorbită cu multe cuvinte englezești; se găsește în Insulele
Canalului. Altă variantă, vorbită în regiunile bilingve ale Québecului, este
numită Frenglish.

În comparație cu alte limbi în care reprezentarea în scris a unui sunet este
regulat, în limba engleză un anumit sunet poate fi scris în mai multe variante.
Această neregularitate se datorează atât istoriei complexe a limbii engleze, dar
și faptului că de-a lungul timpului nu a fost implementată nicio reformă de
ortografie sistematică.

Pe lângă aceste aspecte, sunt anumite diferențe în ortografia cuvintelor
depinzând de regiuni și țări, și anume (în termeni generali) între ortografia în
cadrul englezei americane și englezei britanice. În Statele Unite, Canada și în
alte țări care au fost puternic influențate de Statele Unite se vorbește (și se
scrie) engleza americană; în timp ce în Marea Britanie și restul de peste 50 de
țări care fac parte din așa-numita „British Commonwealth” (precum Australia,
Noua Zeelandă, Africa de Sud și așa mai departe) se vorbește și scrie engleza
britanică. Diferențele există fiindcă engleza britanică a menținut modul de
scriere a cuvintelor preluate din alte limbi (precum limba franceză), în timp ce
engleza americană a adaptat ortografia pentru a reflecta pronunția acestora.
Deși populației din România îi este foarte cunoscut accentul american, datorită
filmelor hollywoodiene, de obicei în cadrul cursurilor de limba engleză (atât în
cadrul învățământului de stat cât și particular) se predă engleza britanică și
implicit ortografia aferentă. Diferențele se pot observa în cinci cazuri:

Cea de-a doua ediție a Oxford English Dictionary (1933) cuprinde 600.000 de
definiții, în timp ce Webster's Third New International Dictionary cuprinde
475.000 de cuvinte. În decembrie 2010, un studiu în care au colaborat Google și
Harvard a arătat că limba conține 1.022.000 de cuvinte și crește la un ritm de
8.500 de cuvinte pe an. Cele mai folosite cuvinte sunt în majoritate de origine
germanică. Un studiu computerizat de 80.000 de cuvinte luate din vechiul Shorter
Oxford Dictionary (a treia ediție), publicat în Ordered Profusion de Thomas
Finkenstaedt și Dieter Wolff (1973), arată originea cuvintelor ca fiind
următoarea:

Cuvintele de origine olandeză sunt în principal cele despre nave, cele provenind
din limba nordică veche sunt în principal moștenite din anii 800–1000 d. Hr.,
când vikingii cuceriseră estul și nordul Angliei, în timp ce majoritatea celor
de origine franceză sunt din perioada cuceririi normande (multe altele însă de
asemenea au fost adoptate în secolele XVII–XIX, când franceza era limba
occidentală a politicii internaționale și a comerțului).



https://ro.wikipedia.org/wiki/JavaScript

JavaScript (JS) este un limbaj de programare orientat obiect bazat pe conceptul
prototipurilor. Este folosit mai ales pentru introducerea unor funcționalități
în paginile web, codul Javascript din aceste pagini fiind rulat de către
browser. Limbajul este binecunoscut pentru folosirea sa în construirea siturilor
web, dar este folosit și pentru acesul la obiecte încastrate (embedded objects)
în alte aplicații. A fost dezvoltat inițial de către Brendan Eich de la Netscape
Communications Corporation sub numele de Mocha, apoi LiveScript, și denumit în
final JavaScript.

În ciuda numelui și a unor similarități în sintaxă, între JavaScript și limbajul
Java nu există nicio legătură. Ca și Java, JavaScript are o sintaxă apropiată de
cea a limbajului C, dar are mai multe în comun cu limbajul Self decât cu Java.

Până la începutul lui 2005, ultima versiune existentă a fost JavaScript 1.5,
care corespunde cu Ediția a 3-a a ECMA-262, ECMAScript, cu alte cuvinte, o
ediție standardizată de JavaScript. Versiunile de Mozilla începând cu 1.8 Beta 1
au avut suport pentru E4X, care este o extensie a limbajului care are de a face
cu XML, definit în standardul ECMA-357. Versiunea curentă de Mozilla, 1.8.1 (pe
care sunt construite Firefox și Thunderbird versiunile 2.0) suportă JavaScript
versiunea 1.7.

Schimbarea numelui din LiveScript în JavaScript s-a făcut cam în același timp în
care Netscape încorpora suport pentru tehnologia Java în browserul web Netscape
Navigator.

Microsoft a implementat limbajul JavaScript sub numele de JScript, cu o serie de
modificări și extensii față de implementarea Netscape. Pe platforma Windows,
JScript este unul din limbajele executabile de către Windows Script și, deci,
poate fi folosit pentru scriptarea aplicațiilor ce suportă Windows Script, de
exemplu Internet Explorer, sau chiar sistemul de operare Windows.

Asociația ECMA a standardizat limbajul JavaScript/JScript sub numele ECMAScript
(standardul ECMA-262)

Cea mai des întâlnită utilizare a JavaScript este în scriptarea paginilor web.
Programatorii web pot îngloba în paginile HTML script-uri pentru diverse
activități cum ar fi verificarea datelor introduse de utilizatori sau crearea de
meniuri și alte efecte animate.

Browserele rețin în memorie o reprezentare a unei pagini web sub forma unui
arbore de obiecte și pun la dispoziție aceste obiecte script-urilor JavaScript,
care le pot citi și manipula. Arborele de obiecte poartă numele de Document
Object Model sau DOM. Există un standard W3C pentru DOM-ul pe care trebuie să îl
pună la dispoziție un browser, ceea ce oferă premiza scrierii de script-uri
portabile, care să funcționeze pe toate browserele. În practică, însă,
standardul W3C pentru DOM este incomplet implementat. Deși tendința browserelor
este de a se alinia standardului W3C, unele din acestea încă prezintă
incompatibilități majore, cum este cazul Internet Explorer.

O tehnică de construire a paginilor web tot mai întâlnită în ultimul timp este
AJAX, abreviere de la „Asynchronous JavaScript and XML”. Această tehnică constă
în executarea de cereri HTTP în fundal, fără a reîncărca toată pagina web, și
actualizarea numai anumitor porțiuni ale paginii prin manipularea DOM-ului
paginii. Tehnica AJAX permite construirea unor interfețe web cu timp de răspuns
mic, întrucît operația (costisitoare ca timp) de încărcare a unei pagini HTML
complete este în mare parte eliminată.

break; este opțională, cu toate acestea, este de obicei necesar, deoarece în caz
contrar va fi executat codul corespunzător următoarei condiții.



https://ro.wikipedia.org/wiki/Diabet_zaharat

Diabetul zaharat este un sindrom caracterizat prin valori crescute ale
concentrației glucozei în sânge (hiperglicemie) și dezechilibrarea
metabolismului.

Hormonul numit insulină permite celulelor corpului să folosească glucoza ca
sursă de energie. Cand secreția de insulină este insuficientă sau când insulina
nu-și îndeplinește rolul în organism, afecțiunea se numește diabet zaharat.
Diabetul poate fi ținut sub control printr-o supraveghere atentă a dietei și a
greutății și prin exerciții fizice, ca supliment al tratamentului medical.

OMS recunoaște trei forme principale de diabet zaharat : tipul 1, tipul 2 și
gestațional (de sarcină). Cele mai frecvente forme sunt diabetul zaharat tip 1
și diabetul zaharat tip 2. Termenul diabet zaharat tip 1 a înlocuit mai mulți
termeni vechi cum ar fi diabet juvenil și diabet insulino-dependent. La fel,
termenul diabet zaharat tip 2 a înlocuit denumiri vechi, printre care și diabet
insulino-independent (non insulino-dependent).

Diabetul zaharat de tip 1  se caracterizează prin distrugerea celulelor beta
pancreatice producătoare de insulină din insulele Langerhans din pancreas, fapt
care conduce la un deficit de insulină. Principala cauză este o reacție
autoimună mediată de limfocitele T. Diabetul zaharat tip 1 reprezintă
aproximativ 10% din cazurile de diabet zaharat din Europa și America de Nord.
Majoritatea pacienților prezintă debutul în plină sănătate, frecvent la vârsta
copilăriei (deși poate să apară la orice vârstă). Sensibilitatea la insulină
este normală mai ales în stadiile incipiente.

Diabetul zaharat de tip 2  se datorează rezistenței crescute la insulină a
țesuturilor, însoțită de scăderea secreției de insulină. Lipsa de răspuns la
insulină a țesuturilor se datorează cel mai probabil modificării receptorului
pentru insulină de pe membrana celulară. Factorii care pot cauza diabetul tip 2
includ: regimul sedentar de viață și abundența calorică a dietei moderne, fapt
concretizat în obezitate sau măcar indici ai masei corporale ridicați, fumatul
de tutun, o mărire a nivelului de colesterol, tensiune (presiunea) arterială
înaltă.

Toate tipurile de diabet au simptome și complicații similare. Hiperglicemia
poate duce la deshidratare, și necorijată o perioadă măsurată în săptămâni sau
luni, la cetoacidoză. Complicațiile de termen lung ("tardive") sunt de ordin
vascular și neurologic. Problemele vasculare sunt de 2 tipuri: macrovasculare și
microvasculare; cele macrovasculare sunt reprezentate de maladia cardiovasculară
(infarct, angină) și accidentul vascular cerebral (AVC); problemele
microvasculare sunt nefropatia diabetică (gravă maladie renală) și retinopatia
diabetică (problemă care constă într-o alterare continuă și uneori brutală a
retinei, fapt care poate conduce la orbire). Tot de natură microvasculară este
și impotența provocată de diabetul necontrolat, ca și o parte dintre problemele
piciorului diabetic, care se manifestă printr-o lentoare a vindecării plăgilor
pe extremități, infecții repetate și dificil de tratat, gangrenă cu risc de
amputare, etc. O altă categorie de complicații tardive ale diabetului sunt cele
de ordin neurologic, anume neuropatia diabetică. Aceasta se manifestă prin
pierderea senzației, simțului, în membrele inferioare (picioare) și dureri
neuropatice (senzații de durere, arsură, în picioare, fără cauze imediate
externe); Complicațiile neurologice au și ele, cel puțin în parte, tot o
etiologie microvasculară.

Numărul persoanelor care suferă de diabet s-a dublat în ultimele trei decenii,
un studiu estimând că în anul 2011 existau 347 milioane de diabetici la nivel
mondial , față de 171 de milioane câți erau în anul 2000.

În anul 2012, în România existau aproximativ 800.000 de persoane cu diabet
zaharat. În anul 2006 erau înregistrați 400.000.

Conform unor studii recente, 1,7 milioane de români au diabet, iar alte trei
milioane de persoane suferă de prediabet, urmând să dezvolte această boală în
următorii zece ani dacă nu iau măsuri pentru a-și proteja sănătatea.

În România, pentru diagnostic, educație medicala și ameliorarea terapiei în
cazul copiilor și tinerilor cu diabet zaharat de tip I, se poate merge gratuit
la Buziaș, la Centrul "Cristian Șerban".



https://ro.wikipedia.org/wiki/Cetatea_Poenari

Cetatea Poenari este un monument istoric (cod LMI AG-II-a-A-13507) din secolul
al XIV-lea aflat în județul Argeș (Căpățânenii Pământeni), Muntenia, România.

Cetatea este situată pe un vârf de munte care domină Cheile Argeșului, lângă
localitatea Arefu, la câțiva kilometri de barajul și lacul de la Vidraru, pe
vale mai jos, lîngă Centrala Hidroelectrică Vidraru.

Inițial, pe vremea lui Negru Vodă, a fost construit un singur
turn[necesită citare] și apoi construcția a fost dezvoltată în scop de refugiu
sau punct de observație de către Vlad Țepeș, adăugîndu-i-se turnuri, ziduri și
dependințe. Cetatea Poenari a fost reședința secundară a lui Vlad Țepeș, fiind
construită ca post de fortăreață contra otomanilor.

Cetatea este menționată într-un document emis de regele ungur Ladislau al V-lea
Postumul în 1500. [necesită citare][Greșeală; Ladislau a murit in 1457. E numit
"Postumul" pentru că s-a născut după moartea tatălui său, nu pentru emiterea
postumă de documente.]

Acest loc amintește unora și de bătălia numită de Nicolae Iorga "Bătălia de la
Posada", din 9-12 octombrie 1330, care a marcat emanciparea Țării Românești de
sub tutela coroanei maghiare. Bătălia este menționată în Cronica pictată de la
Viena, fără o identificare exactă a locului in care s-a petrecut. Poziția acelei
"posade", un substantiv comun însemnând trecătoare, nu este cunoscută. Carol
Robert de Anjou al Ungariei a venit ntr-o expediie de pedepsire a fostului său
vasal Basarab I al Țării Românești (Țara Ungrovlahiei, cum i se mai zicea, adică
țara vlahilor dinspre Ungaria), care din 1327 refuzase să mai plătească tributul
de vasal. Regele Carol Robert a fost înfrînt în timp ce se retrăgea, într-un loc
descris de Sigismund de Luxemburg într-un document din 1395 drept „pe [...]
culmile munților, zise în vorbirea obișnuită [locală] posada, prin niște
strâmtori și poteci înguste, strânse între tufișuri mari”.



https://ro.wikipedia.org/wiki/Alba_Iulia

Alba Iulia, în româna veche Bălgrad, (în maghiară Gyulafehérvár, în trad.
Cetatea Albă a lui Iuliu, în latina medievală Alba Iulia, în germană Weißenburg,
apoi Karlsburg) este municipiul de reședință al județului Alba, Transilvania,
România, format din localitățile componente Alba Iulia (reședința), Bărăbanț,
Micești, Oarda și Pâclișa. Se află în zona de sud-vest a Transilvaniei, pe malul
râului Mureș.

În antichitate, pe locul actualei cetăți s-a aflat castrul roman Apulum. Orașul
a fost între anii 1541 și 1711 reședința principilor Transilvaniei și astfel
capitala politică a Principatului Transilvaniei. Între 1595–1596, sub Sigismund
Báthory, respectiv între 1600–1601, sub Mihai Viteazul, a fost reședința
conducătorului politic al Moldovei, Transilvaniei și Țării Românești, aflate în
uniune personală. La 1 decembrie 1918 a fost locul de desfășurare a Marii
Adunări Naționale de la Alba Iulia, care a legitimat popular unirea
Transilvaniei și a Banatului cu Regatul României. În anul 1922 a avut loc la
Alba Iulia ceremonia oficială de încoronare a regilor României Mari, Ferdinand I
și Maria, moment care a consfințit importanța simbolică a orașului, datorită
rolului său de capitală istorică.

Înainte de cucerirea romană în apropierea actualului oraș exista localitatea
dacică Apoulon, important centru fortificat menționat pe hărțile vremii. După
cucerirea Daciei de către Traian, orașul s-a numit Apulum, iar fortificația
dacică preexistentă a fost extinsă prin efortul soldaților Legiunii a XIII-a
Gemina staționate aici. Ruinele zidului roman și ale porții sunt foarte bine
conservate și pot fi vizitate în „Traseul celor trei fortificații” din cartierul
Cetate. După retragerea administrației romane sub Aurelian, în anul 271, viața
urbană s-a stins treptat. În evul mediu orașul apare din nou atestat în anul
1199, de această dată sub numele de Alba Iulia (după Iula, un conducător local
din secolul X), centru al administrației Regatul Ungariei din Transilvania,
colonizat cu sași și devenit reședință a Episcopiei Catolice a Transilvaniei,
iar mai apoi drept capitală a Principatului Transilvaniei. În documentele
medievale redactate în limba slavonă orașul apare sub numele Bălgrad (Cetatea
Albă). Mihai Viteazul și-a făcut intrarea triumfătoare la Alba Iulia pe 1
noiembrie 1599, primind cheile fortăreței de la episcopul Dumitru Napragyi,
stabilindu-și reședința în Palatul Principilor. Numele orașului a fost asociat
ulterior cu dezideratul de unitate a românilor, desăvârșită la 1 decembrie 1918,
prin decizia Marii Adunări Naționale de la Alba Iulia.

Stema municipiului Alba Iulia se compune dintr-un scut rotunjit cu marginile
triunghiulare, scut tăiat în bandă și în bară, cu trei cartiere. În primul
cartier, de azur, se află pasărea cruciată a Țării Românești, de aur, însoțită
de soare în dreapta și de lună în stânga, tot de aur. În cartierul doi, în câmp
roșu, este reprezentat capul de bour al Moldovei, de argint, însoțit în dreapta
de o rază luminoasă și în stânga de semilună crai nou, tot de argint. Între
coarnele bourului se află o stea de argint cu cinci raze. În vârful scutului, în
câmp de aur, pe o terasă neagră din șapte dealuri, se află doi lei rampanți,
afrontați, de culoare roșie, ținând între labe o spadă neagră. În șef, în câmp
de hermină, se regăsește coroana de oțel a României, în culoare naturală. Scutul
este surmontat de o acvilă cruciată ieșind. Semnificațiile elementelor însumate:
Coroana din șef, plasată pe hermină, este coroana României. Ea amintește atât de
independența României, obținută în anul 1877, cât și de înfăptuirea Marii Uniri
în anul 1918. Acvila cruciată, capul de bour și leii rampanți sunt simbolurile
tradiționale pentru provinciile României, a căror unitate s-a desăvârșit în anul
1918. Acvila cruciată aflată pe coroana murală semnifică rangul de capitală a
Principatelor Unite în timpul lui Mihai Viteazul și este semnul distinctiv
adoptat pentru toate localitățile, foste capitale ale românilor, în decursul
istoriei. Coroana murală cu șapte turnuri crenelate semnifică faptul că
localitatea are rangul de municipiu reședință de județ.

Numeroase izvoare atestă, înainte de a ne fi fost transmis numele sau prin
documente istorice scrise, existența pe acest teritoriu și în împrejurimile lui
imediate, a unor așezări preistorice datând din mileniul al V-lea î.C.; în
partea de nord a orașului s-a descoperit o importantă așezare neolitică
(5000-1900 î.C.), care a fost locuită de triburi de păstori și agricultori. În
numeroase puncte de pe teritoriul orașului - La vii, Platoul romanilor - au fost
scoase la iveală obiecte din epoca bronzului (1700-1000 î.C.).

Demnă de menționat este și cetatea de pământ din epoca fierului, descoperită pe
înălțimile din stânga Mureșului, la Teleac (4 km spre nord-est de Alba Iulia).
Această cetate, datată pe la jumătatea mileniului I î.C. este fortificată cu
valuri de pământ și șanțuri, îngloband un teren de aproape 30 ha. Aici, pe
cursul mijlociu al Mureșului, a fost, probabil, un centru tribal tracic de
seamă. O ramură a tracilor va atinge în curând un apogeu politic, social și
economic al acestor locuri și aceștia sunt dacii. Ei pun bazele unei așezări
puternice - Apoulon - ce se va impune mai târziu.

În jurul castrului întemeiat de romani, au luat naștere două orașe cu numele de
Colonia Aurelia Apulensis și Colonia Nova Apulensis.

Există și date concrete despre voievodatul transilvănean cu centrul la Alba
Iulia, condus de Iula cunoscut și sub numele de Geula sau Gyula (în maghiară).
Voievodul Gyula, de la care provine denumirea maghiară Gyulafehérvár, a ctitorit
la sfârșitul secolului al X-lea la Alba Iulia o bazilică mai veche decât actuala
Catedrală Sfântul Mihail, având ca episcop pe grecul Ieroteu. Într-o cronică
germană Iula era considerat rege:

Ruinele bazilicii lui Gyula au fost descoperite în 2011. După integrarea
Transilvaniei în regatul Ungariei orașul a Alba Iulia a devenit unul dintre cele
mai importante centre urbane din perioada dinastiei arpadiene. În urma unor
ordonanțe regale a fost stabilită structura administrativă și religioasă a
țării, în urma căreia la Alba Iulia a fost stabilită o reședință episcopală.
După victoria trupelor regelui Ștefan asupra fratelui său Koppány, trupul
acestuia a fost tăiat în patru și una din cele patru bucăți a fost trimisă la
Alba Iulia.

Între anii 997-1006 Ștefan a reușit centralizarea regatului Ungariei, după
consumarea unui violent conflict armat care i-a opus lui Ștefan cel Sfânt pe
Gyula cel Tânăr, unchiul său. Alba Iulia a fost capitala principatului
Transilvaniei (1542-1690), dupa ce în prima faza a fost posesiune a Episcopiei
Transilvaniei. Din a doua jumătate a secolului al XVI-lea, dupa dezmembrarea
Regatului Ungar în urma înfrângerii suferite în Bătălia de la Mohács (1526),
Transilvania devine tributară Porții otomane, bucurându-se de o deplină
autonomie internă.

Palatul principilor Transilvaniei, inițial unul episcopal, a fost refăcut din
temelii de către Ioan al II-lea Sigismund (1540-1551, 1556-1571). Bathoreștii au
fost cei care i-au dat strălucirea. Primul, în ordine cronologică, Ștefan
Báthory, l-a refacut în stil italian. El și-a legat numele și de alte
construcții, cum ar fi podul peste Mureș și apeductul din palat. Iar nepotul
său, principele Sigismund (1581-1597, 1598-1599, 1600-1601), s-a remarcat și el
prin mici adaosuri. În 1590 a cerut să fie reconstruită orga catedralei,
distrusă în timpul confruntărilor religioase din 1566.

În data de 14 decembrie 1576 principele Ștefan Báthory a fost ales rege al
Poloniei, iar Transilvania a fost guvernată, în numele lui Ștefan Báthory, de
fratele acestuia, Cristofor Báthory, iar apoi de Sigismund Báthory, fiul lui
Cristofor. Autoritatea centrală a principelui a fost consolidată, iar drepturile
Dietei au fost restrânse. În anul 1584 atât Aron Vodă, domnul Moldovei, cât și
Mihai Viteazul, domnul Țării Românești, au recunoscut suzeranitatea lui
Sigismund Báthory, ceea ce a însemnat prima unire politică a Transilvaniei,
Moldovei și Țării Românești.

La 1 noiembrie 1599 Mihai Viteazul a intrat în Alba Iulia, realizând unirea
politică a Transilvaniei, Moldovei și Țării Românești sub cârmuirea sa. Cheile
orașului i-au fost înmânate de episcopul Demetrius Napragyi, cel care deținea
funcția de cancelar al Transilvaniei.

La 7 octombrie 1698 a avut loc la Alba Iulia Sinodul de Unire cu Biserica Romei,
sinod prezidat de mitropolitul Atanasie Anghel.

Unirea Transilvaniei, Banatului, Crișanei și Maramureșului cu România a fost
proclamată la 1 decembrie 1918 prin Declarația de la Alba Iulia.

Încoronarea regelui Ferdinand I și a reginei Maria a avut loc în data de 15
octombrie 1922 în fața Catedralei Încoronării, act care a simbolizat unirea
tuturor provinciilor istorice ale României sub sceptrul aceluiași monarh.

La 6 mai 1928 a fost organizată de Partidul Național-Țărănesc, în cadrul unei
vaste campanii de răsturnare a guvernului liberal, o adunare la care au
participat circa 100.000 de cetățeni.

În anul 1933 orașul nord-italian Alessandria a donat orașului Alba Iulia o copie
a “Statuii Lupoaicei” (“Lupa Capitolina”), ca semn al moștenirii culturale
latine comune. La data de 13 aprilie 2007 a avut loc inaugurarea oficială a
„Pieței Allessandria” în Alba Iulia, în care este amplasată statuia „Lupa
Capitolina”, ca simbol al înfrățirii dintre cele două orașe.

La 1 decembrie 1990 a avut loc la Alba Iulia prima sărbătorire centrală a zilei
de 1 decembrie ca zi națională a României, organizată de regimul Ion Iliescu
(FSN). Cuvântarea lui Corneliu Coposu, liderul opoziției anticomuniste, a fost
perturbată de huiduieli.

Municipiul Alba Iulia este situat la o altitudine de 270 m, la o distanță de 340
km de București, 100 km de Cluj, 70 km de Sibiu și la 241 km de Arad și are o
suprafață de 10.365 ha. Este așezat în perimetrul format de râul Ampoi, râul
Sebeș, crestele munților Apuseni și Podișul Transilvaniei. Orașul propriu-zis
este așezat pe prima terasă a Mureșului, care formează spre est un șes lung de
8-10 km și lat de 2-4km. Partea de vest a orașului este străjuită de înălțimile
împădurite ale Munților Metalici cu Vârful Mamut (630 m). Spre est, peste Mureș,
se disting dealurile argiloase de culoare roșiatică ale podișului ardelean,
erodate de râurile Mureș, Sebeș și Secaș, acestea formând un șir de râpe cu
forme interesante și vegetație rară. Spre partea de sud se văd culmile munților
Sebeșului, cu Vârful Șurianu (2245) și cu vârful Pătru (2130). Municipiul Alba
Iulia este așezat în centrul podișului ardelean, la 46°05' latitudine nordică și
23°34' longitudine estică, 330 m altitudine, într-o zonă de interferență a
dealurilor ce coboară din Munții Trascăului cu șesurile din valea cursului
mijlociu al Mureșului.

Conform recensământului efectuat în 2011, populația municipiului Alba Iulia se
ridică la 63.536 de locuitori, în scădere față de recensământul anterior din
2002, când se înregistraseră 66.406 locuitori. Majoritatea locuitorilor sunt
români (87,62%). Principalele minorități sunt cele de romi (1,76%) și maghiari
(1,59%). Pentru 8,64% din populație, apartenența etnică nu este cunoscută. Din
punct de vedere confesional, majoritatea locuitorilor sunt ortodocși (81,31%),
dar există și minorități de penticostali (2,15%), greco-catolici (1,93%),
romano-catolici (1,88%) și baptiști (1,51%). Pentru 8,85% din populație, nu este
cunoscută apartenența confesională.

Alba Iulia are o echipă de fotbal Unirea Alba Iulia și o echipă de baschet
Universitatea 1 Decembrie Alba Iulia (Liga I).

Stadionul Cetate din Alba Iulia are o capacitate de 18.000 mii de locuri, dintre
care 8500 pe scaune.Stadionul a fost inaugurat in anul 1982.Stadionul dispune de
o pistă de atletism și de un mini-hotel la care sunt cazati jucatorii echipei
Unirea Alba Iulia. La Alba Iulia funcționează un bazin olimpic de înot, precum
și mai multe baze sportive moderne, piste pentru biciclete etc.

Colegiul Național „Horea, Cloșca și Crișan” este primul liceu românesc din
Transilvania, fiind înființat în februarie 1919. Până în 1948, s-a numit „Mihai
Viteazul” iar din 1960 se numește Liceul Horia Cloșca și Crișan.

Primarul municipiului Alba Iulia este Mircea Hava, ales în iunie 2012.
Componența Consiliului Local Alba Iulia (21 de consilieri) ales în 10 iunie 2012
este următoarea:

În Alba Iulia își are sediul o curte de apel cu competență teritorială asupra
județelor Alba, Sibiu și Hunedoara. Direcția Națională Anticorupție are un
serviciu teritorial la Alba Iulia, cu competență teritorială identică cu cea a
Curții de Apel Alba Iulia.

Municipiul Alba Iulia este centrul administrativ al Regiunii de Dezvoltare
Centru, cu județele Alba, Brașov, Sibiu, Harghita, Covasna și Mureș în
componență.

La Alba Iulia își au sediul Arhiepiscopia Romano-Catolică de Alba Iulia,
înființată în anul 1009, cu jurisdicție asupra întregii Transilvanii, și
Arhiepiscopia Ortodoxă de Alba Iulia, înființată în anul 1600, unită la
sfârșitul secolului al XVII-lea cu Biserica Romei, reînființată în 1975, cu
jurisdicție asupra județelor Alba și Mureș.

Principala zonă istorică a orașului este Cetatea Alba Carolina, dezvoltată
foarte mult de Carol al VI-lea. Habsburgii au redenumit orașul în Karlsburg în
onoarea sa. Fortăreața în stil Vauban cu 7 bastioane, în formă de stea, a fost
construită în perioada 1716-1735, dupa un plan al arhitectului italian Giovanni
Morando Visconti, fiind cea mai impresionantă de acest tip din sud-estul
Europei, în special datorită porților triumfale ce asigurau accesul, inițial în
număr de șase.

Principalele obiective turistice care sunt situate în interiorul fortificației
sunt: Catedrala Romano-Catolică, Catedrala Încoronării, Muzeul și Sala Unirii,
Grupul Statuar al Corifeilor Unirii, Biblioteca Batthyaneum, Celula lui Horea,
Cloșca și Crișan, situată în ansamblul arhitectural al porții a 3-a a cetății,
Palatul Apor, Palatul Principilor, Universitatea 1 Decembrie, Obeliscul ridicat
în memoria lui Horea, Cloșca si Crișan, Traseul Celor Trei Fortificatii -
incluzand Poarta Castrului Roman, Statuia Ecvestra a Voievodului Mihai Viteazul,
Monumentul inchinat memoriei lui Avram Iancu, Monumentul Custozza, Biserica de
lemn a primei mitropolii ortodoxe a Ardealului ctitorita de voievodul Mihai
Viteazul, Busturile Regelui Ferdinand si al Reginei Maria etc.

În interiorul Catedralei Încoronării se află două importante lucrări de artă
care au scăpat de teroarea și prigoana comunismului, reprezentându-i pe regele
Ferdinand și pe regina Maria. În interiorul Catedralei Romano-Catolice este
îngropat guvernatorul Ioan de Hunedoara. Pe partea laterală stânga a Catedralei
Romano-Catolice, deasupra unui vitraliu se poate vedea o interesantă poziționare
a trei capete de cal cu trei urechi, fiecare cap cu câte doua urechi, sculptură
realizată și poziționată într-un mod interesant. În cripta catedralei se află
înmormântat episcopul Áron Márton.

Catedrala romano-catolică Sf. Mihail este o remarcabilă operă de arhitectură
religioasă în stil romanic tarziu, cel mai valoros monument de arhitectura din
Transilvania, de aceasi varsta cu celebra Catedrala Notre-Dame de Paris, 1247 -
1291. A fost construită în perioada 1247-1291, dezvoltând o basilică din sec. 9,
distrusă parțial de mongoli la marea invazie din anul 1241, și se pare că la
elaborarea planurilor inițiale a contribuit și arhitectul francez Villard de
Honnecourt.



https://ro.wikipedia.org/wiki/Vasile_Alecsandri

Vasile Alecsandri (n. 21 iulie S.N. 2 august 1821, undeva în ținutul Bacăului,
Moldova — d. 22 august S.N. 3 septembrie 1890, Mircești, județul Roman, România)
a fost un poet, dramaturg, folclorist, om politic, ministru, diplomat, membru
fondator al Academiei Române, creator al teatrului românesc și al literaturii
dramatice în România, personalitate marcantă a Moldovei și apoi a României de-a
lungul întregului secol al XIX-lea.

Vasile Alecsandri a fost fiul medelnicerului Vasile Alecsandri și al Elenei
Alecsandri, născută Cozoni. După unii cercetători, anul nașterii ar putea fi
1821, 1819 sau chiar 1818. Locul nașterii sale este incert, deoarece nașterea
s-a petrecut în timpul refugiului familiei Alecsandri în munți din calea armatei
lui Alexandru Ipsilanti. Se consideră că s-a născut undeva pe raza județului
Bacău. A avut un frate, Iancu Alecsandri și o soră, Catinca Alecsandri,
căsătorită cu Constantin Rolla, boier și om politic român, militant înfocat
pentru Unirea Principatelor Române (1859) și ministru în mai multe rânduri în
guvernele Moldovei.

Alecsandri și-a petrecut copilăria la Iași și la Mircești, unde tatăl său avea o
moșie și unde a revenit pe întreaga durată a vieții sale să-și găsească
liniștea. A început învățătura cu un dascăl grec, apoi cu dascălul maramureșean
Gherman Vida.

Între anii 1828 și 1834, s-a deschis la Iași pensionul lui Victor Cuenim.
Spătarul Alecsandri l-a înscris pe fiul său la pensionul francez, unde a studiat
alături de Mihail Kogălniceanu și de Matei Millo, actorul de care l-a legat o
mare prietenie și admirație și pentru care a scris Chirițele și o mare parte din
Cânticelele comice.

În anul 1834, împreună cu alți tineri boieri moldoveni, printre care viitorul
domn Al. I. Cuza și pictorul Ion Negulici, a fost trimis la studii la Paris,
unde și-a dat bacalaureatul în anul 1835. În 1837 s-a pregătit pentru un
bacalaureat în științe, urmând cursurile Facultății de Inginerie, pe care nu a
terminat-o.

În 1838 apar primele încercări literare în limba franceză: Zunarilla, Marie, Les
brigands, Le petit rameau, Serata. În anul următor s-a întors în țară și a
ocupat un post în administrație până în 1846. Împreună cu Costache Negruzzi a
făcut o călătorie în Italia, care a devenit motiv de inspirație pentru nuvela
romantică Buchetiera de la Florența.

În 1840, împreună cu Mihail Kogălniceanu și Costache Negruzzi a luat conducerea
teatrului din Iași și și-a început activitatea de dramaturg care i-a adus cele
mai constante succese. Opera sa dramatică însumează circa 2000 de pagini,
rămânând cel mai rezistent compartiment al activității sale literare și va
constitui baza solidă pe care se va dezvolta dramaturgia românească în
principalele sale direcții tehnice: comedia străină și drama istorică. În
noiembrie s-a jucat Farmazonul din Hârlău iar în februarie 1841, Cinovnicul și
modista, ambele preluate după piese străine.

Din 1842 datează importanta sa călătorie în munții Moldovei, în urma căreia
descoperă valoarea artistică a poeziei populare. Scrie primele sale poezii în
limba română pe care le va grupa mai târziu în ciclul Doine și care sunt foarte
strâns legate de modelul popular din care au luat naștere.

În 1844, împreună cu Mihail Kogălniceanu și Ion Ghica scoate săptămânalul
Propășirea, în care poetul va publica versuri ce vor fi incluse în ciclul Doine
și lăcrimioare, iar în 11 ianuarie se reprezintă piesa Iorgu de la Sadagura,
comedie de rezistență în dramaturgia scriitorului.

În 1845 cu ocazia seratelor literare de la Mânjina o cunoaște pe Elena, sora
prietenului Costache Negri, de care se îndrăgostește și căreia, după moartea
timpurie din 1847 (la doar 2 ani după ce a cunoscut-o), îi dedică poezia Steluța
și apoi întreg ciclul de poezii Lăcrămioare.

Vasile Alecsandri a fost unul dintre fruntașii Revoluției de la 1848. Mișcarea
revoluționară din Moldova a avut un caracter pașnic (fiind denumită în epocă
„revolta poeților”). La 27 martie 1848, la o întrunire a tinerilor revoluționari
moldoveni care a avut loc la hotelul Petersburg din Iași, a fost adoptată o
petiție în 16 puncte adresată domnitorului Mihail Sturdza, petiție redactată de
catre Vasile Alecsandri.

După înfrângerea mișcării pașoptiste Vasile Alecsandri este exilat. După ce
călătorește prin Austria și Germania se stabilește la Paris, unde se întâlnește
cu alți militanți pașoptiști munteni; din perioada exilului datează poeziile
Adio Moldovei și Sentinela română.

În mai 1849 pleacă, împreună cu ceilalți exilați, la Brașov, apoi în Bucovina,
iar în toamna aceluiași an, la Paris.

Scrie primele „cântecele comice” (Șoldan Viteazul, Mama Anghelușa) și câteva
scenete comice și muzicale. Se întoarce în țară în luna decembrie.

Nicolae Bălcescu, prietenul lui Vasile Alecsandri, moare la Palermo în 1852.
Între anii 1852-1853, Alecsandri rămâne pentru mai multă vreme în Franța. În
vara anului 1853, pornește spre sudul Franței, într-o călătorie spre Pirinei,
Marsilia, Gibraltar, Tanger, Africa, Madrid, o călătorie care va lăsa urme în
creația sa poetică, în gustul pentru exoticul mauro-hispanic.

În 1855 s-a îndrăgostit de Paulina Lucasievici, cu care a avut o fată, Maria, în
noiembrie 1857. S-au căsătorit nouăsprezece ani mai târziu, pe 3 octombrie 1876.
Din 1860 se stabilește la Mircești, unde rămâne până la sfârșitul vieții, chiar
dacă lungi perioade de timp a fost plecat din țară în misiuni diplomatice.

În 1882 este ales președinte al secției de literatură a Academiei. Călătorește
în Franța pentru a primi premiul oferit de felibrii; este sărbătorit la
Montpellier. Îl vizitează pe ambasadorul României la Londra, prietenul său Ion
Ghica. Pleacă la Paris în 1885, ca ministru al României în Franța. În 1889,
primește vizita poeților francezi Sully Prudhomme și Leconte de Lisle.

Vasile Alecsandri s-a stins din viață la 22 august 1890, după o lungă suferință,
fiind înmormântat cu toate onorurile la conacul său de la Mircești.

A fost unul dintre fruntașii mișcării revoluționare din Moldova, redactând
împreună cu Kogălniceanu și C. Negri Dorințele partidei naționale din Moldova,
principalul manifest al revoluționarilor moldoveni.

În 1854 - Apare sub conducerea sa România literară, revistă la care au colaborat
moldovenii C. Negruzzi, M. Kogălniceanu, Al. Russo, dar și muntenii Gr.
Alexandrescu, D. Bolintineanu, Al. Odobescu.

În 1859 - Este numit de domnitorul Al. I. Cuza ministru al afacerilor externe;
va fi trimis în Franța, Anglia și Piemont pentru a pleda în scopul recunoașterii
Unirii.

În 1863 ia naștere la Iași societatea Junimea, al cărui membru onorific a fost
până la sfârșitul vieții. În anul 1867 este ales membru al Societății literare
române, devenită Academia Română.

Cu ocazia serbărilor de la Putna din 1871, poetul trimite două cântece care au
însuflețit marea masă de oameni: Imn lui Ștefan cel Mare și Imn religios cântat
la serbarea junimei academice române. În același an Titu Maiorescu publică în
Convorbiri literare studiul Direcția nouă în poezia și proza românească în care
spune: „În fruntea noii mișcări e drept să punem pe Vasile Alecsandri. Cap al
poeziei noastre literare în generația trecută, poetul <Doinelor și
lăcrimioarelor>, culegătorul cântecelor populare păruse a-și fi terminat
chemarea literară (...). Deodată, după o lungă tăcere, din mijlocul iernei
grele, ce o petrecuse în izolare la Mircești, și iernei mult mai grele ce o
petrecuse izolat în literatura țării, poetul nostru reînviat ne surprinse cu
publicarea Pastelurilor ... “

În 1843 apare, în Albina Românească, Tatarul, prima poezie care va face parte
din ciclul Doine și lăcrămioare. Tot acum scrie poeziile Baba Cloanța, Strunga,
Doina, Hora, Crai nou. În 1848 scrie poezia Către români, intitulată mai târziu
Deșteptarea României.

În 1850, după o absență de aproape doi ani, Vasile Alecsandri se întoarce în
țară; publică în revista Bucovina poeziile populare Toma Alimoș, Blestemul, Șerb
sărac, Mioara, Mihu Copilul. Începe sa lucreze la ciclul Chirițelor cu Chirița
în Iași. Aceasta va fi urmată de Chirița în provincie (1852), Chirița în voiagiu
(1864) și Chirița în balon (1874). La Teatrul Național se joacă Chirița în Iași
sau Două fete ș-o neneacă.

În 1852 apare volumul Poezii poporale. Balade (Cântice bătrânești). Adunate și
îndreptate de d. V. Alecsandri. Tipărește primul volum de teatru Repertoriul
dramatic, care conține piesele Iorgu de la Sadagura, Iașii în carnaval, Peatra
din casă, Chirița la Iași, Chirița în provincie. În 1853 apare volumul Poezii
poporale. Balade adunate și îndreptate de V. Alecsandri, partea a II-a. Publică
la Paris primul volum de poezii originale: Doine și lăcrimioare. În 1856 apare
în Steaua Dunării, revista lui Kogălniceanu, poezia Hora Unirii.

În 1874 publică Boieri și ciocoi, una dintre cele mai importante comedii, o
frescă socială de dimensiuni considerabile. Tot în Convorbiri literare publică
nuvela Călătorie în Africa. În 1875 se editează Opere complete, cuprinzând
Poezii (I-III) și Teatru (IV). În 1876 se publică volumul Proza. În 1877, odată
cu poezia Balcanul și Carpatul începe seria Ostașilor noștri. În 1878 apare
volumul Ostașii noștri, închinat eroismului românilor în războiul din 1877. În
1881 apare ultimul volum din Opere complete, care cuprinde ciclurile Legende
nouă și Ostașii noștri. Tot în anul 1881, cu prilejul încoronării regelui Carol
I, Vasile Alecsandri a scris textul „Imnului regal român”.

Debutul său stă sub semnul unui romantism tipic, entuziast, liric (Buchetiera de
la Florența, Doine și lăcrimioare) dar și al unei necruțătoare critici a
ridicolului social în piesa Iorgu de la Sadagura sau în ciclul "Chirițelor".
Acest romantism tipic, caracteristic literaturii române din perioada pașoptistă,
are în literatura lui Alecsandri cea mai înaltă măsură în Balta albă și în
Deșteptarea României și, de cele mai multe ori se prelungește prin unele texte
până după Unire.

O a doua etapă, așa-zisă de limpezire, de obiectivare a viziunii și a
mijloacelor artistice, se poate observa începând cu prozele călătoriei în Africa
și terminând cu expresia artistică matură din pasteluri și din unele legende.

Cea de-a treia etapă îl face să revină spre teatru, cu o viziune în general
romantică, viziune filtrată însă printr-un echilibru al sentimentelor, printr-o
seninătate a înțelegerii care îl apropie de clasicism. Epoca în care trăiește
Alecsandri este fundamental romantică, dar fără îndoială că a vorbi despre
clasicism și romantism la modul concret (implicând așadar o conștiință și
practică concretă), e o aventură la fel de mare ca aceea de a descoperi marile
curente europene într-o literatură cu altă evoluție culturală și istorică decât
cele din vestul Europei.

După 1840, când psihologia romantică pătrunde mai adânc, poetul începe să sufere
de ceea ce s-a numit <<sentimentul incomplenitudinii, dar, în aceeași măsură,
suferă de teama de dezordine în lumea fizică și morală. Haosul îi provoacă
viziuni negre. Lângă senzația de axfisie și dorința de expansiune stă, mereu, un
treaz sentiment al ordinei, stă voință (la Grigore Alexandrescu, Heliade, mai
ales) de a împăca elementele în <<sfadă>>.

Marile convulsii istorice modelate de marile modele culturale imprimă
începuturilor poeziei românești o configurație dialogică. Pe de-o parte revolta
și idealurile, transfigurate în așa zisele universuri compensative: revoltă,
erotică, sentimente ale individualului raportat la lume, tipic romantice,
construite pe marile modele ale literaturii occidentale (Lamartine, Victor Hugo
etc), iar pe de altă parte tentația de a imprima acestei mișcări de emancipare o
ordine, o coerență, care nu putea fi găsită decât în marile modele ale
literaturii clasice, adică în încercarea de a obiectiva viziunea și mijloacele
artistice, inițial, iar mai apoi în luciditatea interogării lumii, în gustul
contrastelor tragice născute de interacțiunea dintre epoci, de ruptura dintre
ele.

Alecsandri începe să publice pasteluri în 1868, în diverse numere ale
Convorbirilor literare.

Astfel de încercare de obiectivare a viziunii sunt pastelurile lui Alecsandri.
Pastelul este o specie a genului liric cunoscută - în această formă - numai în
literatura română, creată și dusă la celebritate de Alecsandri însuși, într-un
ciclu de versuri care i-a dat numele: "Pasteluri", publicate în revista
Convorbiri literare, în cea mai mare parte între 1868 și 1869.

Pastelul preia de la poezia descriptivă a primilor romantici nu numai ideea
corespondenței dintre sentiment și tabloul de natură, ci și pe aceea a privirii
unui peisaj sub unghiul mișcător al marilor cicluri naturale, al anotimpurilor,
care îl luminează și-l însuflețesc mereu de altă viață, în alte nuanțe; pe de
altă parte, supune descrierea unui proces de obiectivare caracteristic poeziei
post romantice, încercând să o apropie de trăsăturile unei opere plastice.
Pastelul este mai degrabă un tablou realizat cu ajutorul limbajului (la origine
pastelul însemna un desen în creion moale, ușor colorat). Acest tip de poezie
manifestă preocupare pentru satisfacerea unor exigențe specifice: compoziție,
colorit, echilibru.

Alecsandri a dat formă concretă unei tendințe care preexista în poezia
românească (găsim elemente de pastel la Asachi, Heliade, Alexandrescu). El va fi
urmat de mai toți poeții sensibili la elementul pictural, la peisaj, indiferent
de orientare estetică: Alexandru Macedonski, George Coșbuc, Ion Pillat, Vasile
Voiculescu.

Pastelurile lui Alecsandri evocă natura așa zis domestică, adică tot ce
constituie cadrul obișnuit al unei vieți patriarhale, idilice. Elementele
descriptive apar aici nu incidental, ca un cadru al unui conflict de natură
romantică, ci sunt scopul elementar al acestei poezii. Natura nu mai este un
refugiu, ca în marea poezie romantică, ci cadrul natural privit cu obiectivitate
descriptivă. Pastelurile devin în acest sens imnul plin de încredere adresat
adevăratei țări, satului și adevăratelor valori ale acestuia: munca, rodnicia,
robustețea și sănătatea morală. Melancolia romantică este înlocuită aici cu
încredere în armonia naturală, cu o adevărată credință naturistă (vezi poeziile
dedicate primăverii: Câmpia scoate aburi; pe umedul pământ / Se-ntind cărări
uscate de-al primăverii vânt. Căldura pătrunde în inimi și natura iese din
amorțeală, sosesc cocorii din țările calde, țăranii muncesc câmpul. Universul
generat va fi unul al armoniei și al ciclurilor firești ale naturii.

În perioada 1878 - 1879, la conacul sau de la Mircești, scrie drama istorică
romantică Despot-Vodă. Premiera a avut loc în octombie 1879 pe scena Teatrului
Național din București. Piesa fusese citită în cenaclul Junimii din 8 mai 1879,
printre auditori aflându-se Mihai Eminescu, Ioan Slavici, Ion Luca Caragiale. Pe
data de 30 septembrie 1880, i s-a jucat drama Despot Vodă. La Montpellier este
premiat pentru poezia Cântecul gintei latine. Scrie feeria națională Sânziana și
Pepelea.

Începe să lucreze în 1882 la piesa Fantâna Blanduziei, pe care o va termina anul
următor. Sunt celebre epistolele pe care Ion Ghica i le trimite. În 1884 piesa
Fântana Blanduziei este reprezentată la Teatrul Național din București.

Scrie și citește în cenaclul Junimea drama Ovidiu. În 1885, Teatrul Național
prezintă drama Ovidiu a lui Vasile Alecsandri.

În 1886, Titu Maiorescu a publicat în Convorbiri literare articolul Poeți și
critici; acesta se încheie cu o privire sintetică asupra operei lui Alecsandri:

„A lui liră multicoloră a răsunat la orice adiere ce s-a putut deștepta din
mișcarea poporului nostru în mijlocia lui. În ce stă valoarea unică a lui
Alecsandri? În această totalitate a acțiunilor sale literare“.



https://ro.wikipedia.org/wiki/Lag%C4%83rul_de_concentrare_Auschwitz

Auschwitz (în polonă Oświęcim) sau Auschwitz-Birkenau (nume oficial complet
Konzentrationslager Auschwitz, KL Auschwitz (Stammlager), KL Birkenau (Auschwitz
II), scurt Konzentrationslager Auschwitz-Birkenau) este numele unui complex de
lagăre de concentrare și exterminare al Germaniei naziste.

Cunoscut drept cel mai mare lagăr de exterminare nazist, Auschwitz a devenit
locul emblematic de implementare a soluției finale, un element major în punerea
în practică a Holocaustului; se estimează că cel puțin 1,1 milioane de persoane
au fost omorâte acolo, din care peste 90% au fost evrei.

Auschwitz este numele german al orașului din apropiere, Oświęcim, situat la
aproximativ 60 kilometri vest de Cracovia, în sudul Poloniei. Unul din motivele
pentru care a fost aleasă această localitate îl constituie faptul că era un nod
de cale ferată foarte dezvoltat, având 44 de linii paralele, ceea ce facilita
transportul unui atât de mare număr de evrei și alte naționalități din întreaga
Europă.

După cotropirea Poloniei, armata germană a preluat, sub conducerea ei, cazărmile
orașului Oswiecim, transformându-l în cel mai mare complex de lagăre al
perioadei naziste. Din vara anului 1940, Auschwitz a fost declarat lagăr model
și pus la dispoziția delegațiilor internaționale, iar când au fost întrebați de
ce au înființat acest lagăr, naziștii au spus că este singura măsură aptă să
asaneze această lume de elementele ei precare. La momentul construirii acestui
lagăr, Heinrich Himmler a pus problema încercuirii acestuia cu garduri de sârmă
ghimpată, sub tensiune electrică, cu ziduri imposibil de trecut și turnuri de
observație dotate cu pistoale mitralieră. Doi ani mai târziu, capacitățile de
"cazare" ale lagărului Auschwitz I nemaifiind încăpătoare, s-a procedat la
construirea altor două asemenea lagăre, respectiv Birkenau (Brzezinka și
Auschwitz II). Aceste două noi capacități de ucidere în masă și-au arătat foarte
curând productivitatea, dimensiunile crimelor din această perioadă, depășind
orice limită a imaginabilului. Aceste crime se executau sub deviza "munca
eliberează", înscrisă pe frontispiciul porții de la intrare, cu litere de fier
forjat - dovadă a cinismului conducătorilor naziști. Semnificația acestui slogan
urma să fie prea curând înțeleasă de către deportații aduși cu forța în lagărele
respective. Atât înainte, cât și după transportul lor, efectuat cu trenuri de
marfă, că niște vite, deportații erau dispuși în rânduri compacte și sortați pe
peroane.

În iulie 1947, Parlamentul polonez a hotărât transformarea lagărului de
concentrare în muzeu. Sculptori italieni și polonezi, ajutați de comitetul
internațional Auschwitz, au ridicat un monument impresionant, dedicat victimelor
holocaustului. Printre aceștia se numără și înaltul prelat franciscan Maximilian
Kolbe, care, în semn de protest față de aceste atrocități, a declarat greva
foamei și ca urmare a acesteia a și murit. În amintirea călugăriței și
filosoafei evreice Edith Stein, convertită la catolicism și ucisă la Auschwitz
în anul 1942, o mânăstire carmelită ce funcționa într-o veche hală a unei
fabrici îi poartă numele, începând cu anul 1984. Nemăsurata durere ce se consuma
între pereții barăcilor, unde mai mult de 1000 de persoane erau înghesuite ca
animalele, nu poate avea nici un corespondent în interpretarea actuală a
evenimentelor ce s-au petrecut acolo. Pentru ca asemenea atrocități să rămână
vii în amintire, iar victimele terorii naziste să nu fie uitate niciodată,
UNESCO a declarat lagărele de la Auschwitz, în 1979, ca parte a moștenirii
culturale universale a omenirii. Printre barăcile care compun acest teritoriu al
groazei, acum crește iarba. Unele locuri sunt frumos amenajate cu adevărate
covoare de flori. Cu toate acestea, prezența crematoriilor, a furnalelor, a
barăcilor de triere și a zidului morții, obligă la o permanentă rememorare a tot
ce s-a întâmplat atunci. S-a amenajat o expoziție în fiecare bloc al morții ce
prezintă posterității obiecte și spații încărcate de suferința oamenilor ce
le-au populat.

Ca toate lagărele de concentrare naziste, lagărele de la Auschwitz au fost
operate de trupele SS conduse de Heinrich Himmler. Comandanții complexului au
fost SS-Obersturmbannführer Rudolf Höß (sau Hoess) până în vara anului 1943, iar
după aceea Arthur Liebehenschel și Richard Baer. Höß a oferit o descriere
detaliată a activităților din lagăr în timpul interogărilor sale de după război
și în autobiografia sa. El a fost spânzurat în 1947 în fața intrării
crematoriului de la Auschwitz I.

Aproximativ 802 de deținuti au încercat să evadeze de la Auschwitz, din care
aproximativ 144 au reușit. Soarta a 331 de evadați este încă necunoscută. O
pedeapsă obișnuită pentru încercările de evadare era moartea prin înfometare.
Familiile celor care reușeau să evadeze erau uneori arestate și trimise la
Auschwitz pentru a opri alte încercări. Dacă un prizonier evada, 10 deținuți
erau aleși la întâmplare și erau omorâți.



https://ro.wikipedia.org/wiki/Klaus_Iohannis

Klaus Werner Iohannis (ortografiat în germană Johannis, n. 13 iunie 1959, Sibiu)
este din 21 decembrie 2014 președintele României.

Iohannis a fost profesor de fizică și inspector școlar înainte de a deveni
primar al municipiului Sibiu în anul 2000, funcție în care a fost reales în
2004, 2008 și 2012, de fiecare dată din partea Forumului Democrat al Germanilor
din România. În 2007 Sibiul a fost Capitală Culturală Europeană, lui Iohannis
fiindu-i atribuit meritul de fi modernizat infrastructura și pus în valoare
potențialul economic și turistic al orașului.

În 2009, după căderea primului guvern Emil Boc, Iohannis a fost propus de către
Partidul Național Liberal (PNL) și Partidul Social Democrat (PSD) pentru funcția
de premier, însă președintele Traian Băsescu a refuzat să-l nominalizeze.

În 2013 Iohannis a devenit membru al PNL, dobândind funcția de
prim-vicepreședinte, iar pe 28 iunie 2014 a devenit președintele partidului. În
scurtul său mandat de președinte al partidului, a format o alianță cu Partidul
Democrat Liberal (PDL) și a pus bazele unei viitoare fuziuni între cele două
partide. Alianța, denumită Alianța Creștin Liberală (ACL), l-a promovat drept
candidat la alegerile prezidențiale din 2014, pe care le-a câștigat în al doilea
tur de scrutin, în care a obținut 54,43% din voturi, învingându-l pe candidatul
PSD, prim-ministrul în funcție Victor Ponta.

Părinții săi sunt Susanne și Gustav Heinz Johannis, amândoi sași transilvăneni.
Aceștia au emigrat în 1992, ca pensionari, din Sibiu în Germania, unde s-au
stabilit la Würzburg, în Bavaria. Klaus Iohannis a declarat într-un interviu că
familia Iohannis este atestată în Cisnădie din secolul al XVI-lea. Tot el a
declarat că, atunci când tatăl său l-a înregistrat ca nou-născut, funcționarul
de la primărie a refuzat să-i scrie numele cu „J“, așa cum a fost scris în
familia sa de cinci sute și ceva de ani.

Klaus Iohannis a absolvit în anul 1983 studiile de fizică la Universitatea
Babeș-Bolyai din Cluj. După terminarea facultății a fost mai întâi profesor de
fizică la Agnita, apoi la unele școli din Sibiu, iar din 1989 la Liceul Samuel
von Brukenthal. În anul 1997 a devenit inspector școlar general adjunct, iar
între 1999 și 2000 a fost inspector școlar general al județului Sibiu.

Este căsătorit din 1989 cu Carmen Iohannis, născută pe data de 2 noiembrie 1960,
profesoară de limba engleză la Colegiul Național Gheorghe Lazăr din Sibiu.
Carmen Iohannis, născută Lăzurcă, este descendenta unei familii române unite
(greco-catolice) din satul Sântu, aflat în apropiere de Reghin. În perioada de
interzicere a Bisericii Române Unite de către autoritățile comuniste, Carmen
Iohannis participa la slujbele clandestine oficiate de protopopul Pompeiu
Onofreiu în locuința sa din strada Șelarilor, slujbe la care a fost prezent și
Klaus Iohannis.

În anul 1990 s-a înscris în Forumul Democrat al Germanilor din România, al cărui
președinte a devenit 12 ani mai târziu.

În anul 2000 FDGR a decis să participe cu un candidat propriu la alegerile de
primar al municipiului Sibiu și l-a desemnat în această poziție pe Klaus
Iohannis. Pe 18 iunie 2000 Klaus Iohannis a fost ales primar, obținând 69,18%
din voturile valabil exprimate. Contracandidatul său în al doilea scrutin a fost
Ioan Cindrea (PSD). Klaus Iohannis este primul etnic german în funcția de primar
al Sibiului, după Albert Dörr, care a condus orașul în perioada 1940–1945. În
timpul primului mandat de primar, între 2000–2004, a lucrat în consiliul
municipal cu o majoritate constituită de Partidul Social Democrat.

În anul 2004 a fost reales primar cu 88,7% din voturi, obținând unul dintre cele
mai mari scoruri din țară. La alegerile locale din 2008 a obținut un nou mandat
de primar, întrunind 83,26% din voturi, iar la alegerile locale din 2012 a fost
ales din nou primar cu 77,89% din voturi.

A inițiat numeroase contracte cu investitori străini și a primit multiple
sponsorizări pentru proiectele sale de la Uniunea Europeană. În timpul celui
de-al doilea mandat de primar, în anul 2007, Sibiul a fost Capitală Europeană a
Culturii (împreună cu orașul Luxemburg). La 28 decembrie 2007 președintele
Traian Băsescu i-a conferit lui Iohannis Ordinul național „Steaua României” în
grad de cavaler, cea mai înaltă distincție oferită de statul român.

În data de 13 octombrie 2009 Klaus Iohannis a fost propus de PNL pentru funcția
de prim-ministru al României după ce guvernul Boc a fost demis în urma unei
moțiuni de cenzură în ziua precedentă. Această propunere a fost susținută și de
PSD, PC și UDMR, dar nu și de PDL. Pe data de 14 octombrie, Iohannis a acceptat
candidatura, dar a doua zi, președintele Traian Băsescu l-a nominalizat pe
Lucian Croitoru pentru funcția de prim-ministru al țării. Traian Băsescu a
declarat că nu a refuzat candidatura lui Iohannis, dar este nevoit să numească
un prim-ministru din cel mai mare partid din Parlament (PDL la acea vreme).

Opoziția a criticat decizia președintelui țării de a nu-l numi pe Iohannis
prim-ministru. Liderul social democrat, Mircea Geoană, l-a acuzat pe Traian
Băsescu că încearcă să influențeze alegerile prezidențiale din acel an,
avându-le organizate de un guvern care îl susține drept candidat. Liderul
național liberal, Crin Antonescu, a declarat că partidul său va refuza orice
candidatură în afară de Klaus Iohannis. După nominalizarea lui Lucian Croitoru,
Antonescu, el însuși fiind un candidat pentru alegerile prezidențiale, a
declarat că îl va numi pe Iohannis prim-ministru dacă ajunge președinte.

În data de 21 octombrie 2009 Parlamentul a adoptat cu peste 252 de voturi o
declarație prin care cerea retragerea candidaturii lui Croitoru și suport pentru
Iohannis. Pierzând suportul în Parlament pentru Croitoru, președintele Traian
Băsescu l-a numit pe Liviu Negoiță prim-ministru, dar acesta nu a reușit să
primească votul de încredere al Parlamentului. În urma acestui vot, guvernul Boc
a asigurat interimatul până la alegerile prezidențiale din decembrie.

În turul doi al alegerilor prezidențiale au candidat fostul președinte, Traian
Băsescu, și liderul social democrat, Mircea Geoană. PNL și PSD au semnat o
înțelegere politică prin care susțineau candidatura lui Iohannis la funcția de
prim-ministru al țării în cazul în care Mircea Geoană este ales președinte.
Alegerile din 6 decembrie sunt însă câștigate de Traian Băsescu. Pe 7 decembrie,
Klaus Iohannis a declarat că parcursul său de posibil premier s-a încheiat.
Ulterior, Emil Boc a fost din nou desemnat candidat la funcția de prim-ministru
și reînvestit în funcție pe 23 decembrie, cu 275 de voturi pentru și 135
împotrivă.

La data de 20 februarie 2013 Klaus Iohannis s-a înscris în PNL la invitația lui
Crin Antonescu. O zi mai târziu, noii colegi de partid au votat în unanimitate o
derogare de vechime, care să-i permită să candideze la o funcție în conducerea
partidului. La congresul extraordinar al PNL din data de 23 februarie 2013,
Iohannis a candidat pe lista lui Crin Antonescu și a fost ales
prim-vicepreședinte al PNL.

În februarie 2011 PNL, PSD și PC au constituit Uniunea Social-Liberală (USL). În
luna mai 2012, în urma căderii Guvernului Ungureanu ca rezultat al adoptării
moțiunii de cenzură propusă de USL, Victor Ponta, liderul PSD, este numit în
funcția de prim-ministru al României și pus în fruntea guvernului. În august
2012, UNPR s-a alăturat de asemenea USL.

Până la începutul anului 2014 în USL au izbucnit multiple scandaluri și
neînțelegeri atât pe plan local, cât și la nivel județean și național. De
asemenea, național-liberalii îi suspectau pe social-democrați că ar încerca să
atragă unii miniștri PNL de partea PSD și să își construiască o majoritate în
Parlament fără ei. Astfel, PNL a hotărât schimbarea unor miniștri liberali ai
guvernului USL, dar și numirea lui Iohannis ca ministru de Interne și
vicepremier. Liderul PNL și președintele Senatului României, Crin Antonescu, a
declarat „este timpul să intrăm la guvernare”, sugerând că, în cei doi ani de
guvernare de până atunci, partidul său a avut o influență limitată asupra
guvernării. Premierul Victor Ponta nu a fost de acord cu numirea lui Iohannis ca
vicepremier. A urmat o serie de neînțelegeri între cele patru partide ale
uniunii, neînțelegeri ce au început procesul de disoluție al alianței, deși la
început premierul Victor Ponta s-a arătat foarte încrezător că USL va rezista.
În ciuda declarației premierului, PSD și PNL au continuat să se acuze reciproc
pentru ruptura care s-a creat în USL, iar alianța nu mai funcționa nici în
Parlament.

Pe 25 februarie 2014 USL s-a rupt oficial. Delegația Permanentă a PNL a votat cu
o majoritate covârșitoare retragerea de la guvernare și a cerut demisia
premierului Ponta. Premierul a refuzat să-și dea demisia și a susținut că se va
prezenta cu un nou guvern, fără miniștrii PNL, în fața Parlamentului. Pe data de
4 martie 2014, liderul PNL, Crin Antonescu, și-a dat demisia din funcția de
președinte al Senatului și a cerut încă o dată demisia premierului Ponta, dar
acesta a refuzat din nou. Astfel drumul lui Klaus Iohannis spre funcția de
vice-prim-ministru ia sfârșit.

După eșecul în alegerile din 26 mai 2014 pentru Parlamentul European în care PNL
a obținut doar șase mandate de europarlamentar, Crin Antonescu, Klaus Iohannis
și restul conducerii PNL și-au anunțat demisia din fruntea partidului. În urma
demisiei președintelui partidului, Biroul Politic Național al PNL a decis
conform statutului ca Iohannis, ca fost prim-vicepreședinte, să asigure
interimatul funcției eliberate de Antonescu până la alegerea unui nou
președinte.

Pe data de 28 iunie 2014 Iohannis a fost ales președinte al PNL. Iohannis a
obținut 95% din voturile delegaților la congres (1.334 de voturi), iar
contracandidatul său, Ioan Ghișe – 144 de voturi.

PNL nu a fost singurul partid care a înregistrat un eșec în alegerile din 26 mai
2014 pentru Parlamentul European. PDL a obținut doar cinci mandate de
europarlamentar, iar Forța Civică (FC) nici unul. PNL și PDL au hotărât să
înceapă un proiect de unificare a dreptei și să se alieze. Klaus Iohannis a
condus negocierile cu liderul democrat liberal, Vasile Blaga, în privința unei
alianțe politice, iar apoi chiar a unei fuziuni între cele două partide. La
negocieri a participat și Mihai Răzvan Ungureanu, președintele FC. În urma
negocierilor s-a decis că:

Pentru candidatul ACL la prezidențiale, PNL l-a susținut pe Klaus Iohannis, iar
PDL pe Cătălin Predoiu. Ambele partide au făcut sondaje de opinie, din fiecare
rezultând că Iohannis este candidatul cu cele mai bune șanse. Pe 11 august, la
congresul reunit al celor două partide, Iohannis a fost desemnat candidatul ACL
pentru alegerile prezidențiale din 2014, iar Cătălin Predoiu candidatul pentru
funcția de prim-ministru după alegerile parlamentare din 2016. Vasile Blaga a
fost numit șef de campanie pentru candidatura lui Iohannis, el fiind și șeful de
campanie al președintelui în exercițiu, Traian Băsescu, la alegerile din 2004 și
2009, pe care acesta le-a câștigat.

La data de 27 septembrie 2014, Klaus Iohannis și-a lansat candidatura pentru
alegerile prezidențiale din 2 noiembrie. Această lansare a avut loc printr-un
miting în fața Palatului Victoria (sediul Guvernului României), sub sloganul
„România lucrului bine făcut”.

În primul tur de scrutin, pe 2 noiembrie, Klaus Iohannis a strâns un număr de
2.881.406 voturi, reprezentând 30,37% din totalul voturilor exprimate, prezența
la vot fiind de 9.723.232 persoane (53.17% din populația cu drept de vot) și
existând 14 candidați înscriși în cursă. Astfel, primarul Sibiului s-a clasat pe
locul doi, după prim-ministrul Victor Ponta, care a strâns 3.836.093 de voturi,
reprezentând 40,44% din totalul voturilor exprimate.

În campania pentru al doilea tur de scrutin, Iohannis a decis să nu negocieze
susținere condiționată cu niciunul dintre candidații eliminați în primul tur,
deoarece „nu concep[e] să fie tranzacționate voturile românilor ca o marfă”. Cu
toate acestea, când Monica Macovei i-a cerut să semneze un document prin care se
angaja să protejeze statul de drept, el l-a semnat, afirmând că programul său
conține deja tot ce conține și documentul. După ce Iohannis a semnat, Macovei a
declarat că ea personal îl va vota în turul al doilea, sugerând că nu are
căderea să indice votanților ei dacă și cu cine să voteze în turul al doilea. În
campania pentru turul al doilea, pe lângă sloganul „România lucrului bine
făcut”, a apărut în spațiul on-line, pe rețelele sociale, o mișcare de campanie
negativă la adresa lui Victor Ponta, contracandidatul lui Iohannis, coagulată în
jurul sloganului „Puie Monta”, motivată în special de obstrucționarea de către
guvern a exprimării votului în diaspora. Iohannis l-a atacat și el pe Ponta pe
aceeași temă, cerând suplimentarea și mărirea secțiilor de votare din diaspora,
precum și prelungirea orarului de vot. Veștile venite de la rudele și prietenii
din străinătate, despre problemele de la vot, au influențat prezența la urne și
opțiunea de vot și a alegătorilor din țară, Iohannis beneficiind astfel în turul
al doilea atât de voturile persoanelor care în primul tur au votat candidați
eliminați, cât și de cel al multor alegători care nu au votat.

Al doilea tur de scrutin s-a desfășurat în data de 16 noiembrie 2014. Deși
sondajele de opinie efectuate la ieșirea de la urne indicau un scor strâns,
Iohannis a câștigat detașat, obținând 54,43% din voturi.

La alegerile prezidențiale din noiembrie 2014 Klaus Iohannis l-a învins pe
Victor Ponta (PSD), premierul în funcție la acea vreme. Pe 21 noiembrie 2014
Curtea Constituțională a validat rezultatul alegerilor prezidențiale. La
ceremonia solemnă de validare a participat și președintele în funcție, Traian
Băsescu, al cărui mandat s-a încheiat pe 21 decembrie 2014. Rezultatul a fost
schimbat de scandalul legat de modul în care premierul Ponta a gestionat votul
românilor din străinătate, după ce mii de oameni nu au reușit să voteze. Klaus
Iohannis este al cincilea președinte al României. Este al patrulea președinte de
origine germană din Europa de Est, în perioada post-comunistă, după Rudolf
Schuster (Slovacia) și Pál Schmitt și Ferenc Mádl (Ungaria).

Iohannis și-a început mandatul cu o consultare rapidă a partidelor politice în
urma căreia s-a și născut un pact național pentru susținerea financiară a
Armatei. O a doua realizare ce poate fi pusă cumva pe seama lui Iohannis, dar nu
numai a lui, a fost respingerea legilor amnistiei, idee preluată de învinsul
Victor Ponta în alegeri și trecută imediat după aceea prin Parlament. În
aprilie, Iohannis a invitat partidele la consultări referitoare la stadiul
legislației electorale și procedurile parlamentare de încuviințare a cererilor
justiției. După consultări, șeful statului a anunțat că există un acord pe
legislația privind alegerile locale, finanțarea partidelor, alegerile
parlamentare și pe votul din diaspora. În mai, președintele Iohannis a promulgat
pachetul de legi privind finanțarea activității partidelor și campaniilor
electorale, legea partidelor politice și cea pentru alegerea autorităților
administrației publice locale, deși a afirmat că acestea nu sunt perfecte, însă
a admis că reprezintă un câștig. Legea votului prin corespondență, care vizează
însă doar alegerile parlamentare, a fost adoptată abia în octombrie și a fost
promulgată în noiembrie de șeful statului, după ce CCR a respins sesizarea ALDE
și UDMR pe acest proiect de lege. În mai, președintele a discutat cu partidele
și formațiunile parlamentare despre cadrul juridic privind prelucrarea datelor
cu caracter personal și protecția vieții private în sectorul comunicațiilor
electronice. Liderii partidelor politice au semnat, în urma acestor discuții, o
inițiativă legislativă de modificare și completare a Legii 506/2004 privind
prelucrarea datelor cu caracter personal și protecția vieții private în sectorul
comunicațiilor electronice.

În prima parte a mandatului, șeful statului și-a exprimat dorința pentru un alt
guvern, dar a anunțat că va colabora „instituțional” cu premierul Victor Ponta.
În această perioadă, relația dintre cei doi a fost una rece. Ruptura dintre
președinte și premier părea definitivă abia în luna iunie, când DNA a început
urmărirea penală a lui Victor Ponta, pentru fapte pe care le-ar fi săvârșit pe
vremea când era avocat. Șeful statului nu avea însă pârghii pentru a-l înlătura
din funcție pe șeful Guvernului. Constituția prevede posibilitatea suspendării
unui membru al Guvernului de către președinte doar dacă este urmărit penal
pentru fapte comise în timpul mandatului. În aceste condiții, PNL, partidul care
l-a sprijinit pe Iohannis în alegeri, a depus două moțiuni de cenzură împotriva
Guvernului Ponta, ambele eșuate (în 5 iunie și 21 septembrie). Liberalii nu au
reușit să atragă de partea lor UNPR, partid de care depindea schimbarea
majorității. Deși a purtat negocieri cu președintele Iohannis, și l-a sprijinit
punctual în câteva cazuri, cum ar fi instalarea șefilor serviciilor secrete,
Oprea a blocat dărâmarea Guvernului Ponta în Parlament. Demisia lui Victor Ponta
a venit abia la începutul lunii noiembrie, după ce a fost cerută de zeci de mii
de români ieșiți în stradă în urma tragediei de la clubul Colectiv.
Manifestațiile de stradă au schimbat și agenda președintelui. Consultările de la
Cotroceni, pentru formarea unui nou Executiv, au inclus în premieră și discuții
cu reprezentanții societății civile, pe lângă cele cu partidele politice. Chiar
dacă a afirmat, pe parcursul lui 2015, că vrea un guvern PNL, condus de Cătălin
Predoiu, Iohannis a nominalizat un tehnocrat, pe Dacian Cioloș.

Președintele și Parlamentul au avut puncte de vedere diferite asupra anumitor
proiecte, fie că a fost vorba de pensiile speciale, de modificările aduse
Codului fiscal sau votul prin corespondență. Klaus Iohannis nu a ezitat să
retrimită Parlamentului sau să conteste la Curtea Constituțională proiecte de
acte normative sau hotărâri asupra cărora viziunea sa era alta decât a
Legislativului sau a Executivului.

În timpul protestelor din iarna lui 2017, Iohannis a coborât în mijlocul
protestatarilor, arătându-și susținerea față de cauza lor. Acesta a fost un
opozant vocal al controversatei Ordonanțe 13 care prevedea dezincriminarea unor
acte de corupție. De asemenea, este promotorul unui referendum național privind
continuarea luptei anti-corupție, temă activ dezbătută și în timpul campaniei
prezidențiale din 2014.

Primul an de mandat a fost marcat de un adevărat turneu internațional al
președintelui, care a vizitat aproximativ 15 state, precum și SUA. Ritmul nu a
fost continuat și în 2016, Iohannis preferând să se concentreze pe câteva țări
din UE.

Prima criză majoră a fost cea a migrației și introducerea cotelor obligatorii de
imigranți, unde președintele a fost criticat pentru că nu a avut o reacție
promptă, apoi pentru că s-a aflat într-o „contra-poziție” față de Comisia
Europeană. Inițial, România a respins ideea cotelor obligatorii, alăturându-se
unui grup de state care nu a avut însă câștig de cauză. Ulterior, România a
precizat că aceste cote pot fi atinse și acceptate, în pofida faptului că
numărul avansat de Comisia Europeană a tot crescut.

Al doilea an de mandat a marcat și momentul schimbării de atitudine, odată cu
venirea la Palatul Cotroceni și a noului consilier prezidențial pe politică
externă, Bogdan Aurescu, cel care l-a înlocuit pe Lazăr Comănescu, devenit
ministru. Noul scop declarat al României a fost ca țara să devină un pol
regional, atât politic, cât și în domeniul securității.

Nu au lipsit însă controversele, cum a fost în cazul propunerii României de a
înființa un grup naval NATO la Marea Neagră pentru exerciții. El trebuia parafat
odată cu vizita președintelui în Bulgaria, însă vecinii de la sud s-au retras
chiar cu o zi înainte ca documentele să fie semnate. Mai mult succes a avut însă
Brigada multinațională, care va avea sediul la Craiova, și la care și-au anunțat
deja participarea mai multe state. Scopul este ca România să devină principalul
partener NATO și SUA în zona Flancului estic, amenințată acum de o atitudine
expansionistă a Rusiei.

În privința Republicii Moldova, principala modificare de politică externă a fost
schimbarea de atitudine, Iohannis anunțând că România nu va mai susține persoane
anume din rândul politicienilor moldoveni, asa cum s-a întâmplat până acum, ci
va susține instituțiile statului, pentru ca ele să devină mai puternice. La
acest comportament a contribuit și instituirea unei liste de obligații pe care
autoritățile de la Chișinău trebuie să le îndeplinească pentru a putea accesa în
continuare banii veniți din partea României ca ajutor.

În ceea ce privește Brexit, odată cu referendumul din Marea Britanie, România a
încercat să transmită ideea că rezultatul nu este o „tragedie”, ci este un
eveniment care poate oferi țării diferite oportunități, pentru a-și întări rolul
în Uniunea Europeană.

Președintele Klaus Iohannis este un susținător declarat al luptei împotriva
corupției în România. De la venirea la putere în noiembrie 2014, a transmis mai
multe mesaje de susținere pentru activitatea DNA, organismul care se ocupă de
lupta anticorupție în țară, și a declarat în nenumărate rânduri că nu își
dorește să lucreze cu un premier acuzat de fapte de corupție.

În 2016, președintele Klaus Iohannis a fost distins de Fundația germană „Hermann
Ehlers” cu un premiu pentru sprijinirea statului de drept și a luptei împotriva
corupției.

Pe 13 februarie 2017, Parlamentul a adoptat, cu unanimitate de voturi, aviz
favorabil pentru referendumul anticorupție cerut de președintele Iohannis.

În timpul campaniei prezidențiale, unirea României cu Republica Moldova a fost o
temă intens dezbătută. La acel moment, Klaus Iohannis era de părere că „unirea
este un lucru pe care doar Bucureștiul poate să-l ofere și numai Chișinăul poate
să-l accepte”, reiterând că statul român are obligația istorică de a sprijini
parcursul european al Republicii Moldova. Poziția acestuia s-a nuanțat între
timp. În noiembrie 2016, Iohannis a declarat că o unire cu Republica Moldova
este posibilă, dar nu în viitorul apropiat. Totodată el a afirmat că mișcările
unioniste au îndepărtat moldovenii de România.

În octombrie 2016, președintele Klaus Iohannis s-a declarat împotriva
fanatismului religios, în chestiunea interzicerii căsătoriei între persoane de
același sex. De asemenea, Iohannis a făcut o pledoarie la toleranță și
acceptarea tuturor minorităților. Pentru prima dată un președinte în funcție al
României lasă să se înțeleagă că minoritățile sexuale n-ar trebui să fie
discriminate. Ambasadorul SUA la București, Hans Klemm, a declarat că a fost
foarte impresionat de declarația președintelui Iohannis privind căsătoria
persoanelor de același sex, în timp ce publicații străine precum Deutsche Welle,
The Washington Post și The New York Times au lăudat „curajul remarcabil de a
opta pentru modernitate” într-o țară „încă grav înapoiată”.

În iunie 2014, Klaus Iohannis a fost acuzat de ziarul Evenimentul zilei că s-ar
fi îmbogățit folosindu-se de falși moștenitori și de acte fabricate în timp ce
era primar al Sibiului.

În octombrie 2014, întrebat ce gândește un profesor când aude că un alt cadru
didactic a putut cumpăra din salariu șase case, Iohannis, a răspuns „ghinion”.
Și a completat ulterior: „ghinion pentru mine”.

În noiembrie 2015, Klaus Iohannis a pierdut în instanță o casă în centrul
Sibiului.

În ianuarie 2015, Klaus Iohannis, a câștigat procesul cu Agenția Națională de
Integritate, care l-a acuzat că a fost în incompatibilitate în perioada în care
a reprezentat Primăria Sibiu în Adunările Generale ale Acționarilor de la
societățile Apă Canal și Piețe. Dosarul se afla pe rol în timpul alegerilor
prezidențiale din noiembrie 2014.



https://ro.wikipedia.org/wiki/Istoria_lumii

Istoria lumii reprezintă memoria experienței din trecut a lui Homo sapiens, până
în zilele noastre, de pe întreaga planetă, păstrată în vestigii arheologice,
documente scrise sau în memoria individuală/colectivă.

Originea omului rămâne încă necunoscută, fiind subiect a numeroase controverse
istorice,filozofice sau religioase. Încă din zorii apariției Omului, istoria
omului primitiv este marcată de o lungă perioadă de invenții (care se continuă
de fapt și în zilele noastre chiar la o scară mai amplă). Una dintre cele mai
vechi invenții o constitutie scrisul, care a creat infrastructura menținerii și
transmiterii informațiilor, a cunoștințelor umane și comunicarea acestora la
mari distanțe. Societatea complexă la care s-a ajuns astăzi nu ar fi fost
posibilă fără artă scrisului.

Istoria lumii este marcată de o serie de descoperiri și invenții, de mișcări
sociale și revoluții, reprezentând salturi calitative ce deschid noi ere și
epoci. Un astfel de salt îl constituie Revoluția Agrară. Între anii 8.500 și
7.000 î.Hr., în acel Corn al Abundenței din zona Mesopotamiei, Feniciei și
Egiptului Antic, oamenii au început o sistematică îmblânzire a animalelor și
cultivare a plantelor: agricultura. Aceasta s-a răspândit și în regiunile
învecinate și, în mod independent, și în alte zone îndepărtate, acolo unde Homo
sapiens va locui sedentar în mijlocul unor culturi permanente ca agricultor. Nu
toate societățile umane au abandonat stilul de viață nomad, mai ales în
regiunile izolate sărace în plante care puteau fi cultivate. Acele societăți
care au devenit sedentare constau în locuințe răzlețe, situate, în special,
lângă ape (râuri sau lacuri), dar care, cu timpul, încep să se grupeze în
formațiuni (așezări) tot mai extinse o dată cu evoluția mijloacelor de
transport. Viața tot mai sigură, datorată unei agriculturi tot mai productive
conduce la creșterea populației. Surplusul de hrană implică apariția schimbului
de mărfuri, diviziunea muncii, apariția și dezvoltarea primelor orașe și astfel
a civilizației. Complexitatea crescândă a relațiilor sociale implică necesitatea
calculelor și a contabilizării și astfel, începând cu epoca bronzului, apare
scrierea. Istoria universală, din perspectiva ei globală, privește inventarea
scrisului ca un factor-cheie ce a dus la formarea civilizațiilor. Această
invenție a creat bazele păstrării și transmiterii informațiilor, la răspândirea
și dezvoltarea cunoștințelor.

Toate sistemele de scriere nu au apărut dintr-o dată, s-au bazat pe anumite
simboluri. Scrisul a apărut independent în mai multe regiuni ale planetei, care,
astfel, pot fi numite leagăne ale culturii și civilizației (Mesopotamia, Levant,
Egiptul de Jos, Anatolia, Platoul Persan, regiunea fluviului Indus sau a
Fluviului Galben ș.a.). Civilizațiile s-au dezvoltat mai ales pe malurile
râurilor. Una dintre primele care au apărut a fost cea sumeriană (între anii
4.000 și 3.000 î.Hr.), în ținutul dintre cele două râuri Mesopotamia din
Orientul Mijlociu. Alte civilizații au evoluat pe malurile Nilului, în Egiptul
Antic, pe valea Indusului sau de-a lungul marilor fluvii ale Chinei. Istoria
Lumii Vechi se împarte în Antichitate, având ca zone principale: Orientul
Mijlociu, bazinul mediteranean, China antică și India antică, ajungând până în
secolul al VI-lea; Evul Mediu, între secolele al VI-lea și al XVI-lea; Epoca
modernă timpurie sau Renașterea, și Epoca modernă, de la Epoca Luminilor și
Revoluția Industrială, ce începe din 1750 și până în prezent.În Europa, căderea
Imperiului Roman de Apus (476 d.Hr.) este, în general, considerată ca marcând
sfârșitul antichității și începutul Evului Mediu.O mie de ani mai târziu, în
mijlocul secolului al XV-lea, tiparul cu caractere mobile, invenția lui Johannes
Gutenberg, a revoluționat comunicarea, anunțând sfârșitul Evului Mediu și
începutul Renașterii și al Revoluției științifice Prin secolul al XVIII-lea,
dezvoltarea științei și a tehnologiei au condus la un salt calitativ numit
Revoluția industrială. De atunci și până astăzi, timp de un sfert de mileniu,
știinta, tehnologia, comerțul și, o dată cu acestea, și potențialul distructiv
al războaielor și al altor pericole cu care se confruntă locuitorii planetei au
crescut într-un ritm accelerat.

La începuturile timpului, pe o planetǎ albastrǎ dintr-un sistem solar , Pământul
nostru, singura planetǎ cunoscutǎ care poate întreține atmosfera și apa lichidǎ,
s-au format condițiile necesare apariției vieții.La 4 miliarde de ani de la
formarea acestei planete, o specie unicǎ a luat naștere. Acum 10 milioane de
ani, formarea lanțurilor muntoase (ca Himalaya) sau formarea Marelui Rift
African au perturbat tiparele meteorologice, provocând o rǎcire sistematicǎ a
planetei, ceea ce avea să devină o situație favorabila pentru apariția aceste
noii specii care va domina planeta. Acum 7 milioane de ani, strǎmoșii noștri,
primatele , trǎiau în liniște, in copaci, la tropice, în junglele dese africane.
Dar zona lor avea sǎ fie invadatǎ.Acest nou venit avea să aiba un efect profund
asupra istoriei: iarba. În Africa de Est, pajiștile au invadat habitatul
tradițional de pǎdure al primatelor.Cu copaci tot mai puțini și spații cât mai
întinse între ei, primatele au fost nevoite să se adapteze.Fiind tot mai multe
primate în copaci și cât mai puținǎ hranǎ, primatele au fost nevoite sǎ meargǎ
de la o sursǎ de hrană la alta, separate de pajisti.Căutând hrană disponibilă,
multe primate coboară din copaci și se adapteazǎ noului habitat, adoptând,
treptat și lent, mersul biped, având membrele superioare cu care vom putea
modela istoria și construi civilizația.

Acum 3,2 milioane de ani, o creatură unică și deosebită de celelalte specii de
animale, pǎșea în ținuturile Etiopiei de azi. Numele ei era Lucy și provenea din
specia Australopithecus afarensis. Avea 25 ani, o înălțime redusă de 1,07 m (cam
cât un copil modern de 6-7 ani), cântărea în jur de 28 de kilograme și avea un
volum cranian redus (3–400 cm³). Principalele caracteristici ale ei erau poziția
bipedă, putând sǎ-și foloseascǎ membrele superioare ca balansier. Nu avea
habitat amenajat sau unelte; probabil, avea comportamentul unui vânător de talie
redusă, cu o puternică înclinație spre vânătoarea cooperativă și era culegătoare
de fructe, ciuperci sau rǎdǎcini. Este consideratǎ a fi adevărata "Eva"- mama
tuturor oamenilor. Primii ei pași bipezi reprezintǎ începutul unei lungi
călătorii a umanității.

Acum 2,4 -1,5 milioane de ani, primii proto-oameni sau hominizi pǎșesc pe un
pǎmânt ale cǎrui roci sunt pline de elemente din siliciu (al doilea element
chimic de pe scoarța planetei), prin contactul cu oxigenul având capacitatea de
a forma cristale, care s-au combinat creând roci solide, roci ce puteau fi
cioplite și ajustate fǎrǎ a se sparge. Indivizii ce proveneau din specia Homo
Habilis ( al cǎrui volum cranian varia acum între 500 și 800 cm³ si care avea în
jur de 127 cm înălțime și cântărea aproximativ 45 kg) puteau obține muchii
ascuțite ce au fost folosite pe post de unelte de construit sau ca arme de vânat
sau pentru ciopârțirea prazii. S-a declanșat, astfel, prima revoluție
tehnologicǎ: Paleoliticul sau Epoca de piatră.

În perioada paleoliticului, oamenii au trăit în grupuri ca vânători și
culegători nomazi. Acum 800.000 de ani, într-o noapte furtunoasǎ din Africa , un
fulger lovește un copac ce îl incendiazǎ sub ochii înspǎimântați ai hominizilor
din specia Homo erectus (care aveau o talie de peste 1,50 m și un volum cranian
de 1000 cm3 în medie).Treptat, vor învǎța sǎ-l stǎpâneascǎ, învǎțând tehnici de
aprindere a focului prin izbirea rocilor de silex cu alte obiecte ascuțite.
Stǎpânind focul, oamenii stǎpâneau planeta. Folosind focul pentru gǎtit, e ca și
cum ar fi avut un stomac extern pentru a descompune alimentele, eliberând mai
multe calorii și obținând mai multă energie, ceea ce va produce o mărire a
creierului. Focul nu era numai o sursǎ de încălzire și o modalitate pentru
gătit, dar și o armǎ ce îi apǎra de prǎdǎtori și va deschide calea spre noi
tehnologii de confecționare a unor arme și mai puternice. Stǎpânirea focului
avea sa fie un factor important pentru colonizarea regiunilor reci din nord, în
Europa sau Asia preistoricǎ.

Acum 230.000 de ani, specia oamenilor de Neanderthal care s-a desprins din
hominizi a ajuns în Europa și Asia de Vest.

În paleoliticul mijlociu, acum 200.000 de ani, omul modern (Homo sapiens) luase
pe deplin formã . Laringele coboarǎ, oamenii având posibilitatea de-a scoate
sunete mai complexe, dezvoltându-și limbajul. Informațiile puteau fi, astfel,
împǎrtǎșite între indivizi și peste generații. Oamenii au câștigat, astfel, un
avantaj enorm față de oricarei creatură de pe planetă. Fǎcând schimb de
informații, oamenii puteau sǎ nu mai depindǎ de propria experiențǎ, ci puteau sǎ
se foloseascǎ de experiențele personale ale celorlalți, putând comunica. Ca
specie, oamenii devin exponențial mai inteligenți. Odată cu apariția limbajului,
oamenii practică muzica, arta și, de asemenea, acel mod specific de înhumare al
celor decedați. Apariția ritualului funerar dovedește capacitatea de a prevedea
– mormântul ascunzând trupul în descompunere – și o înțelegere superioară a
conceptului de moarte. Acum 100.000 de ani, având membre superioare agile, un
mers biped, stǎpânind focul și comunicând, cu un creier dezvoltat și unelte
primitive, oamenii s-au putut deplasa dincolo de continentul african.

Acum 80-60 de milenii, oamenii s-au răspândit din Africa de Est în aproape toată
Africa, apoi spre Orientul Apropiat și, mai departe, către Asia și regiunea
Australiei de azi, spre nord ajungând în Europa, iar spre est în Asia Centrală,
cu 40 de milenii în urmă, și, în sfârșit, spre cele două Americi acum 30 de
milenii. Tot acum 40 de milenii este considerată ca fiind datată apariția
paleoliticului superior, caracterizat printr-o acea cultură superioară
paleoliticului mijlociu.

Expansiunea către America de Nord și Oceania a avut loc în cea mai recentă
glaciație de acum 40-50 mii de ani, mai ales în perioada de apogeu a acesteia,
atunci când, în condițiile de viață din emisfera nordicǎ, în zonele pe care,
astăzi, le numim temperate, erau extrem de nefavorabile. Lipsa hranei în timpul
glaciațiunii a dus, de multe ori, la acte de canibalism .

Timp de 10-15 mii de ani, două specii și-au disputat supremația, conviețuind în
Europa: Homo sapiens și Homo Neanderthalensis. Oamenii de Neanderthal erau
evoluați cultural, la fel de inteligenți ca oamenii de Cro-Magnon, capabili de
realizǎri artistice și tehnologice. Practicau rituri funerare complexe, dețineau
arme primitive și tehnici cu care puteau vâna animale mari (ca mamutul lânos, de
exemplu) și își construiau colibe din oase de mamut. Erau organizați în grupuri
mai mici, în favoarea oamenilor moderni, care aveau un sistem de comunicare mai
complex și care erau mult mai bine organizați și adaptabili. Oamenii de
Neanderthal au dispărut acum 30.000 de ani, fie datorită glaciațiunii, fie
datorită încrucișǎrii cu oamenii moderni. În timp, oamenii din specia Homo
Sapiens au început sǎ-și confecționeze haine din blănuri de animale cusute cu
ace din os pentru a se încălzi în peșterile reci și au domesticit anumiți lupi
ce au fost strǎmoșii câinilor de azi. Lupul, care a fost unul dintre inamicii
săi în timpul erei glaciare, avea să devinǎ cel mai bun prieten al omului, pe
care îl va sprijini la vânǎtoare.

La sfârșitul acestei glaciațiunii, odatǎ cu dispariția mamiferelor mari ca
mamuții, acum 12.000 de ani, oamenii au colonizat aproape toate regiunile
neînghețate ale globului. Oamenii din această perioadă își ornamentau corpul cu
diverse obiecte (podoabe) pentru a-și îmbunătăți înfățișarea. Grupurile sociale
erau, în general, mici și egalitariste, totuși, în acelea caracterizate prin
abundență de resurse și tehnici avansate de stocare a alimentelor, s-a dezvoltat
un stil de viață sedentar, cu structuri sociale complexe, cu ierarhizare și în
care erau posibile contactele la distanțe mari, ca în cazul aborigenilor
australieni. În acea perioadă, populația abia dacǎ număra câteva zeci de mii de
oameni pe întreaga planetǎ.

Mezoliticul sau Epoca Mijlocie a Pietrei a fost acea perioada a evoluției
tehnologiei umane cuprinsă între paleolitic și neolitic, toate fiind perioade
ale Epocii Pietrei.

Mezoliticul începe la sfârșitul pleistocenului, acum vreo 10.000 de ani și se
sfârșește cu introducerea agriculturii, dată care variază cu fiecare regiune
geografică. În anumite zone, cum ar fi Orientul Apropiat, agricultura a rămas,
la sfârșitul pleistocenului, într-un stadiu oarecum incipient și acolo
mezoliticul este scurt și indefinit. Pentru zonele în care glaciațiunile au avut
un impact mai puternic, este preferat termenul epipaleolitic.

Regiunile, în care ultima glaciațiune a avut un efect mai puternic asupra
mediului au cunoscut o epocă mezolitică mai îndelungată, durând chiar milenii.
În nordul Europei, grupurile sociale au avut condiții de trai favorabile, cu
rezerve de hrană mai bogate, doar în jurul acelor ținuturi mlăștinoase și
împădurite datorită unui climat mai călduros. Stau mărturie vestigiile
arheologice ale culturilor Maglemozian (zona Danemarcei de azi) și Azilian (la
granița dintre Spania și Franța). În aceste condiții, apariția neoliticului în
nordul Europei a fost amânată cam pe la 4.000 de ani î.Hr. (sau acum 6.000 de
ani).

Vestigiile arheologice ale acestei perioade sunt limitate la resturile menajere
descoperite și la defrișările regiunilor împădurite. Aceste defrișări vor fi
practicate la scară mai extinsă în neolitic, fiind necesar tot mai mult spațiu
pentru agricultură.

Mezoliticul este caracterizat prin apariția uneltelor de piatră mai fin
prelucrate și de dimensiuni mai mici (vârfuri de lance, de săgeți), denumite
microliți, prezente în majoritatea regiunilor. De asemenea, s-au mai descoperit
unelte de pescuit, topoare de piatră și obiecte de lemn (canoe, arcuri cu
săgeți) dovedind existența unor tehnologii mai avansate în zone ca: Africa, cele
asociate culturii aziliene, ca apoi sa se răspândească în Europa, prin
intermediul culturii ibero-maurusiene și Palestina (cultura Kebaran). Nu este
exclusă posibilitatea unor invenții și descoperiri independente în cadrul
acestor societăți aflate în plină dezvoltare.

Neoliticul, această "nouă epocă a pietrei", care a debutat acum 12.000 de ani, a
fost o perioadă de dezvoltare a tehnologiilor și a societăților primitive aflată
la sfârșitul Epocii Pietrei. Începutul acestei perioade este marcat de
instituirea modului de viață sedentar, introducerea creșterii animalelor, a
agriculturii și apariția prelucrării metalelor. Cea mai importantă schimbare
comparativ cu perioadele precedente este apariția agriculturii. Cultivarea
grâului a adus un nou aliment de bazǎ în viețile oamenilor: pâinea. În zonele în
care s-a introdus cultivarea plantelor se produc mari schimbări economice și
sociale: are loc un proces de sedentarizare, așezările cresc ca urmare a nevoii
de forță de muncă pentru cultivarea terenurilor, locuințele devin mult mai
solide și cresc, uneori, în dimensiuni. Această tendință se va menține și în
mileniile următoare, prin apariția orașelor și a satelor, unde o mare parte a
populației se află implicată în producția agricolă. Un alt beneficiu al
practicării agriculturii a fost apariția unui surplus de produse care a putut fi
păstrat sau oferit la schimb unor alte comunități. Sunt construite primele orașe
în Asia Micǎ (Turcia de azi)-Çatalhöyük, în Palestina-Ierihon sau așezǎri
tribale permanente ori sate conduse de proto-cǎpetenii în Europa megaliticǎ.
Dezvoltarea orașelor a fost sinonimǎ cu apariția civilizației. Au fost
domesticite bovinele, pǎsǎrile, porcinele și ovinele. Animalele au fost folosite
ca o importantă sursă de hrană, dar și la schimbul de produse. Dejecțiile
animale s-au folosit ca îngrășământ natural, combustibil solid sau material de
construcții. În sânul comunităților în care creșterea animalelor a devenit
ocupația preponderentă, ca urmare a păstoritului, apar noi schimbări sociale.
Domesticirea animalelor a dus la creșterea demografiei, populația umanǎ numǎrând
un milion de indivizi în anii 10.000 î.e.n., dar și la creșterea inegalitǎții
între oameni. Viața grea de fermier le-a adus oamenilor un inamic nou: bolile ce
se rǎspândeau cu repeziciune în mediul satelor și orașelor. Neajunsurile,
foametea și competiția au iscat jafuri reciproce sau conflicte violente între
triburi. Mumia omului zăpezilor, Ötzi, găsit în Alpi indicǎ semne cǎ a murit
într-o luptă, din cauză că a fost străpuns de săgeți adverse, la fel cum indică
și scheletele cu urme de vǎtǎmări ael fermierilor neolitici, ceea ce dovedește
faptul cǎ, în Neolitic, conflictele violente erau la ordinea zilei. La fel ca în
paleolitic, oamenii au continuat să folosească unelte cioplite din silex. În
schimb, populațiile neolitice au creat o serie de unelte necesare agriculturii,
cum ar fi, spre exemplu, seceri sau pietre de moară folosite la măcinat; au
perfecționat tehnicile de vânătoare și pescuit, prin apariția unor diverse
tipuri de săgeți, harpoane etc. Pentru păstrarea și gătitul produselor una din
cele mai importante evoluții tehnologice este apariția vaselor ceramice. Pentru
construcția locuințelor s-au folosit cărămizi de lut, cum este cazul în Levant,
Anatolia, Siria, nordul Mesopotamiei și în Asia Centrală. În Europa locuințele
au fost construite, în general, din lut amestecat cu materii organice pe
structuri solide din lemn.

Odată cu apariția primelor așezări permanente, se produce un nou salt cultural:
religia organizatǎ. În sudul Angliei, un monument megalitic, Complexul circular
din piatră de la Stonehenge , care înglobează și construirea celebrului calendar
al solstițiilor, va avea un rol importat pentru celebrarea morților, strǎmoșilor
și zeilor. Credința în Viața de apoi îi va inspira pe oameni în realizarea unor
construcții monumentale și grandioase și practicarea ceremoniilor dedicate
divinitǎților.

În aceeași perioadǎ când se înalțǎ complexul de la Stonehenge, la câteva mii de
mile depǎrtare, în sud-est, un alt monument dedicat cultului morților era
ridicat, fiind cea mai înaltǎ construcție ridicatǎ de om pentru urmǎtoarele 4
milenii. Pe malurile fluviului Nil, egiptenii ridicau cel mai mare mormânt
dedicat Faraonului Keops (Khufu), regele-zeu al Egiptului. Prin mǎreția și
grandoarea sa, trebuia sǎ se evidențieze că monumentul era înǎlțat de un "zeu"
pe pǎmânt. Zeci de mii de muncitori care nu aveau nici unelte din fier, nu
cunoscuserǎ nici roata, ciopleau pietrele de calcar cu unelte din cupru. Un
întreg oraș a fost construit pentru a-i adǎposti pe aceștia. Nu erau sclavi, ci
meșteșugari pricepuți plătiți și bine hrăniți, supravegheați de marele arhitect,
Hemiunu, unul dintre primii mari ingineri cunoscuți din istorie de la Imhotep
încoace (arhitectul primei piramide în trepte dedicatǎ faraonului Djoser,
construite la Saqqara ). Organizarea, ordinele și comenzile se fǎceau prin
intermediul uneia dintre cele mai mari inovații: scrisul dezvoltat cu 2 milenii
înainte în Orientul Mijlociu. Hemiunu avea sǎ conducǎ unul dintre cele mai
megalomanice proiecte, cu o forțǎ de muncitori nemaivǎzutǎ: 30.000 la numǎr,
împǎrțiți în echipe concurente, care trebuiau sǎ transporte câte un bloc la
fiecare 2 minute, în 10 ore de muncǎ pe zi. În cimitirele de lângǎ piramidǎ,
scheletele multor muncitori aratǎ cǎ au suferit evidente leziuni. Mulți
lucrători au fost trimiși în cariere ca sǎ extragă blocurile de granit și calcar
și să le prelucreze meșterii pietrari. Blocurile erau apoi transportate pe Nil,
pe un canal special construit. La debarcare, blocurile erau trase de sănii,
împinse pe rampe (fǎcute din cărămizi de lut) cu rulouri de lemn sub ele. A fost
nevoie de timp cca 20-30 de ani pentru ca cele 2 milioane de blocuri de granit
și calcar să fie pregătite pentru a construi piramida. Partea exterioară a
piramidei a fost acoperită cu calcar alb strălucitor, vârful era înfășurat cu o
folie de aur, iar în interiorul piramidei, în camera funerară, odihnea mumia
faraonului Keops, ce avea să ajungă printre zei.

Revoluția neolitică a condus la schimbări majore cu consecințe importante. Este
vorba, în primul rând, de creșterea demografică, datorată evoluției
agriculturii.Populațiile tot mai dense s-au organizat în state. Pornind din
stadiul de vânǎtori și culegǎtori de fructe și semințe, oamenii au învǎțat,
treptat, să cultive plante și să crească animale domestice. În urmǎtoarele 3
milenii au apǎrut principalele îndeletniciri, precum olǎritul, navigația,
mineritul, construcțiile, prelucrarea cuprului, cusutul și făurirea armelor.
Primele orașe complexe au fost construite, nu mai devreme de 3000 î.en., pe
malurile râurilor, în Egipt, Mesopotamia , India și China. Civilizația luase
ființǎ. Cele mai timpurii comunități de agricultori cunoscute au fost întemeiate
in Mesopotamia, la întretǎierea drumurilor dintre Europa și Asia prin anii
7000-8000 î.en. Comunitǎțile și satele de agricultori s-au rǎspandit în
sud-estul Europei prin 6000 î.en.

În Sumer de prin 3400 î.en., așezǎrile de negoț s-au transformat în orașe ca Ur,
Uruk, Eridu, Nippur, Umma sau Lagaș.De-a lungul fluviului Nil, s-a dezvoltat o
civlizație avansatǎ, ce a durat 2500 de ani. În alte pǎrți ale Africii, oamenii
duceau o viațǎ mai simplă. Prin 2600 î.en. au fost ridicate construcții de mari
dimensiuni, ca piramidele din Egipt, ziguratele din Mesopotamia, monumentele
megalitice circulare din Europa și primele temple din Peru. Cam în aceeași
perioadă, populația regatului Kuș, din estul Africii, învǎța să prelucreze
metalele, iar astronomii chinezi urmăreau pentru prima oară o eclipsă de soare.

În Asia, au existat patru nuclee de dezvoltare.Pe valea Indusului, prin 2600
î.en., s-a dezvoltat o civilizație avansată ce a cuprins orașe ca Harappa sau
Mohenjo-daro, clădirile lor din cărămizi fiind aliniate de-a lungul unor străzi
care se întretaie în unghi drept. Un sistem perfecționat de canalizare permitea
alimentarea lor cu apă curentă. În China, deși primele comunități agricole
luaserǎ amploare prin 4000 î.en., tradiția chinezească susține cǎ bazele
civilizației au fost puse de Împǎratul Galben prin 2700 î.en.Celelalte douǎ
nuclee au fost delta fluviului Mekong, în sud-estul Asiei, unde se cultiva orez,
și Noua Guinee, cu o populație de agricultori.

Pe coasta Atlanticului, în jur de 4000 î.en., o culturǎ avansatǎ a început sǎ
ridice movile și construcții circulare din piatră și lemn.Cele mai vechi
monumente se găsesc în Irlanda, Anglia, Scoția și în provincia franceză de azi,
Bretagne. Mai târziu, spre 500 î.en., Europa a fost dominatǎ de celți, deși cele
mai avansate civilizații care au construit orașe au fost cea din Creta, Micene,
în Grecia și cea etruscǎ, în Italia.

Agricultura era cunoscutǎ și în America Centralǎ înaintea anului 3000 î.en., iar
prin 2000 î.en., peruvienii din munții Anzii Cordilieri formaserǎ comunitǎți de
agricultori.Populația în continuǎ creștere locuia în sate stabile care, în sute
de ani, s-au mărit treptat, devenind orașe. Prin 2600 î.en., pe coasta peruvianǎ
se construiserǎ temple mari, cam in aceeași perioadă în care începuserǎ sǎ apară
construcțiile megalitice circulare din Europa și piramidele din Egipt. În Mexic,
s-a dezvoltat civilizația olmecilor, civilizația zapotecilor, precum și
culturile Moche și Nazca. Prin 500 î.en., și maiașii din Mexic construiau
piramide. În America de Nord, populația vâna animale și rǎtǎcea în cǎutarea
hranei pe un continent vast, unde nu existau nici orașe, nici civilizație.
Acești oameni care trǎiau din resursele pe care le oferea pǎmântul, aveau
legende și credințe, leacuri, unelte și locuințe simple. Primii pași spre
civilizație au fost fǎcuți prin 700 î.en., de cǎtre populația Adena, ce trăia în
pădurile din statul Ohio de azi.Aceștia înǎlțau temple pe movile, trǎiau în sate
mari și confecționau obiecte din cupru.

O schimbare majoră ca Revoluția neolitică, a avut loc prin mileniul al X-lea, o
dată cu adoptarea agriculturii, când comunitățile renunță la nomadism și trec la
sedentarism. Cele mai vechi dovezi descoperite ale practicǎrii agriculturii
datează de la sfârșitul ultimei ere glaciare, aproximativ acum 11.000 de ani în
urmă. Dovezile sugerează că cei mai timpurii agricultori au fost
vânǎtori-culegǎtori bogați, care au avut la dispoziție o mulțime de produse
alimentare la indemână. În faza incipientă, dezvoltarea agriculturii a fost un
proces lent și ciclic. Semințele erau semănate primăvara, apoi, terenurile erau
întreținute și adăpate până când culturile erau gata pentru a fi recoltate.
Deoarece foarte puține locuri aveau un climat potrivit pentru producția
agricolă, pe tot parcursul anului, fermierii aveau să înmagazineze produsele
alimentare pentru lunile de iarnă, sau cumpǎrau de la pescarii și vânǎtorii care
procurau hrana. Fermierii au fost întotdeauna la mila naturii și vremii: dacă nu
ploua sau dăunători le distrugeau recoltele, familiile puteau, pur și simplu,
muri de foame. Sumerienii sunt printre primii care trec la acest mod de viață
stabilă prin 9.500 î.en. Prin 7.000, agricultura se răspândește și în India,
prin 6.000 în Egipt, iar prin 5.000 ajunge și în zona Chinei. Prin 2.700 î.Hr.,
agricultura este adoptată și în America Centrală. Deși atenția specialiștilor
este concentrată în zona Orientului Mijlociu și a Cornului Abundenței,
descoperirile arheologice efectuate în cele două Americi, Asia de Est și Asia de
Sud-Est au dovedit ca și aici, agricultura a cunoscut o aceeași continuă
dezvoltare .

O etapă importantă în evoluția agriculturii o constituie apariția și dezvoltarea
irigațiilor și utilizarea forței de muncă specializate la Sumerieni prin 5.500
î.en. Agricultorii din Semiluna Fertilǎ săpau șanțuri prin care apa ajungea pânǎ
la culturi. Cu ajutorul iazurilor și stǎvilarelor se puteau fertiliza terenuri
situate la mare depǎrtare de râuri. În Egipt și China, revǎrsǎrile anuale erau
folosite în vederea irigǎrii. Leagănele vechilor civilizații au fost râurile,
văile, fluviile precum Tigrul, Eufratul în Mesopotamia, valea Nilului în
regiunea Egiptului, valea Indului în India și văile fluviilor Yangtze și Fluviul
Galben pe teritoriul Chinei actuale. Unele popoare nomadice, cum ar fi indigenii
australieni și boșimanii din sudul Africii nu au practicat agricultura până
aproape de zilele noastre. În Mesopotamia, grâul și orzul au fost încrucișate cu
alte graminee, pentru a se obține varietǎți noi, din care se preparau pâine și
plăcinte. Egiptenii cultivau grâu și orz pentru pâine și bere, și in pentru
țesǎturi. Culegeau trestii de papirus pentru a fabrica foile de papirus pe care
scriau hieroglifele. Pe valea Indusului, agricultorii cultivau orz, grâu,
bumbac, pepeni și curmale. Munca la câmp se fǎcea cu elefanți și bivoli indieni
îmblânziți. În China, sub Dinastia Shang, oamenii au tras cu plugul și au
cultivat mei, grâu și orez, precum și duzi pentru hrǎnirea viermilor de mǎtase,
din care produceau mǎtase. Olmecii din Mexic cultivau porumb, fasole și dovleci.
Agricultura este cea care a făcut posibilă apariția societăților umane complexe,
denumite civilizații; apar piețele de schimb și se formează statele.
Tehnologiile încep să faciliteze controlul asupra naturii și dezvoltarea
transportului și a comunicațiilor.

Creșterea animalelor pare să fi avut loc la aproximativ în același timp cu
inventarea agriculturii. Câinele a fost cel mai vechi animal domesticit, crescut
pentru a ajuta la vânătoare. Dovezile sugereazǎ cǎ aceștia au fost mai întâi
domesticiți și crescuți în China - în fapt, geneticienii cred că aproximativ 95%
dintre câinii care trăiesc azi se trag din câțiva strǎmoși canini comuni din
China. Hrǎnindu-se cu orice tip de aliment, maturizându-se rapid, ușor de
instruit, util și rapid, apǎrǎtor și loial, câinele a reprezentat "prietenul
ideal al omului", împreunǎ cu oamenii, devenind o forțǎ de neoprit. Caprele,
vitele, porcii și oile au fost domesticite în Orientul Mijlociu, în anii 10.000
î.e.n., de la care întrebuințau carnea, laptele, pieile și lâna; le foloseau la
cǎratul poverilor. Calul a fost domesticit în regiunea Ucraina , în anii
4000-3500 î.e n. și a fost adus în zona Mǎrii Mediterane de cǎtre hitiți. Este
posibil ca primii cai sǎ fi fost crescuți pentru carnea lor, mai degrabă decât
ca animale de lucru. De abia după o jumătate de secol, calul devine animal de
lucru în Europa și Asia. Calul a devenit cel mai important animal domesticit din
istoria omenirii, fiind utilizat în transport și în rǎzboaie. De-a lungul
antichitǎții, oamenii au continuat sǎ vâneze, folosind tehnici de capcane tot
mai eficiente.

Epoca bronzului este o parte a sistemului celor trei epoci, urmând epocii
neoliticului. Materialul rezultat este mai greu și mai durabil decât oricare
dintre metalele originale și este mai ușor să de topit. Cuprul a fost probabil
folosit pentru prima dată în Egipt, înainte de 5000 î.en. Primii topitori de
metale utilizau foale pentru a înteți focul pânǎ la atingerea temperaturii de
topire a unui metal, cum este cuprul. Metalul topit era turnat în forme, iar
dupǎ rǎcire, obiectul de metal era finisat prin lustruire și ascuțire. Mai
târziu, cuprul a fost mestecat cu staniu, rezultând bronzul-un metal mai tare.

Primele dovezi de utilizare a bronzului apar 1.300 de ani mai târziu, sub forma
unei tije de bronz gasite intr-o piramida, datând din 3700 î.en.. Bronzul a
apărut în Asia mult mai târziu, în jurul anului 1500 î.en., și în America încă
mai târziu, între 100-200 . În Eurasia, sculele de bronz și de cupru capătă o
largă utilizare în perioada anilor 3.000 î.en.

Metalurgia s-a dezvoltat întâi în Anatolia, Turcia de astăzi. Munții din zonele
înalte ale Anatoliei aveau bogate depozite de cupru si staniu. Cuprul era, de
asemenea, minat în Cipru, Egipt, Deșertul Negev, Iran, și în jurul Golfului
Persic. Cuprul era, de obicei, amestecat cu arsenic, însa cererea crescândă a
dus la stabilirea de rute comerciale la mare distanță în și din Anatolia. Cuprul
era importat pe rute maritime către marile regate ale Egiptului Antic și
Mesopotamiei. La începutul epocii bronzului au apărut orașele state organizate,
și a fost inventată scrierea (Perioada Uruk în mileniul al patrulea î. en.). La
jumătatea epocii bronzului, migrațiile au schimbat parțial situația politică din
Orientul Apropiat (amoriții, hittiții, hurrienii, hiksoșii și, posibil,
israelițiii). Sfârșitul epocii bronzului e caracterizat de regate puternice
aflate în competiție, și statele lor vasale (Egiptul Antic, Asiria, Babilonia,
Hittiții, Mitanni). Au existat contacte prelungite cu civilizațiile egeene
(Ahaia, Alashiya), în care comerțul cu cupru a jucat un rol important. Această
perioadă a avut drept finalitate așa-numita prăbușire a epocii bronzului, care a
afectat o mare parte a Mediteranei de Est și a Orientului Mijlociu. Prelucrarea
fierului a început încă din perioada târzie a bronzului în Anatolia. Trecerea
către epoca fierului, aproximativ 1200 î.Hr., a fost mai mult politică decât
determinată de noi descoperiri în domeniul prelucrării metalelor. Civilizațiile
epocii bronzului din zona Mării Egee au creat o rețea comercială la mare
distanță. Această rețea exporta cositor și cărbune în Cipru, unde era minat
cuprul și aliat cu cositorul pentru a produce bronzul. Obiectele din bronz erau
apoi exportate peste tot, încurajând comerțul. Analiza izotopică a cositorului
din unele obiecte din bronz din zona mediteraneeană a arătat că acesta provenea
din surse îndepărtate precum Marea Britanie.

Arta prelucrării lutului este foarte veche. De exemplu, într-o peșteră din
provincia Hunan, China, au fost descoperite mai multe piese de ceramicǎ cu o
vechime estimată la 17.500 - 18.300 de ani. Ceramica a fost folosită prima dată
acum 26.000 de ani, de vânătorii-culegători din Moravia.Obiectele erau modelate
din lut și apoi plasate într-un cuptor și supuse unor temperaturi extrem de
ridicate. Produsul rezultat este extrem de fragil, dar este, de asemenea, etanș
și practic impermeabil la coroziune, oxidare, infestare si altor forțe
distructive care ar distruge elementele din metal, lemn sau pânză. Cele mai
vechi obiecte de ceramica cuprind căni și recipiente pentru lichide sau boabe,
precum și vase de gătit, boluri, farfurii, pahare etc. Primul tip de ceramică
descoperita a fost din lut, datând de 9.000 de ani, fiind poroasǎ. Ceramica este
extrem de durabilă și rămâne utilizată la scară largă si în prezent. Gresia din
ceramica, care a fost "trasǎ" la temperaturi extrem de ridicate până la
transformarea in argila se numeste proces de "vitrificate" - ce rezulta ceramica
transparentǎ și neporoasǎ. Acest proces a fost descoperit în China în jurul
anului 1400 î.en.. Porțelanul a fost inventat în China, în jurul secolului VI.

Există foarte multe opinii care consideră roata una dintre cele mai vechi și
importante invenții care își are originea în anticul Sumer în Mesopotamia
ulterioară acestuia (acum circa 7.000 de ani), în forma inițială de roată a
olarului. Invenția roții s-a propagat spre zona unde astăzi se găsesc Pakistan
și India, în timpul mileniul al III-lea î.e.n., fiind folosită de locuitorii a
ceea ce numim civilizația Văii fluviului Indus. În partea nordică a Caucazului
au fost descoperite mai multe morminte, datând din jurul datei de 3.700 î.e.n.,
în care s-au găsit oameni îngropați în vehicule cu roți, cu o axă. Cea mai veche
reprezentare a unui vehicul cu patru roți și două axe a fost descoperită în
Polonia, fiind datată aproximativ acum 5.500 de ani.

Primele roți au fost din lemn masiv, iar primele spițe pentru roti apar în jurul
anului 2000 î.Hr., în Asia Mică, unde au fost folosite pentru carele trase de
cai, care au fost ulterior utilizate in războaie. Roata a fost folositǎ la
scripeți, pentru ridicarea greutǎților. În spațiul european, roata începe să fie
folosită prin 4.000 î.Hr. Extinderea acesteia este condiționată de construirea
unor drumuri pe care vehiculele cu roți sa poata fi folosite pe distante lungi.

Multi istorici plasează apariția religiei în perioada neoliticului.Primele
credințe religioase constau în adorația Mamei-Zeiță, a Tatălui-Cer, precum și a
Soarelui și Lunii ca zeități.Apar altare care se dezvolta în așezăminte de tip
templu, la care se asociaza o multitudine de preoți și preotese și persoane cu
alte funcții sacerdotale.Tipică pentru perioada neoliticului este adorarea
zeităților antropomorfe. Religiile indigene din Africa erau bazate pe credința
comună în forțele naturii și ale strămoșilor tribului. Indigenii australieni
intrau în contact cu spiritele mereu prezente, cu strămoșii și cu entitățile
mitologice prin meditație și ceremonii.Credeau că viețile lor erau strând legate
de perioada Visǎrii, foarte îndepărtată în care au fost create lumea, plantele,
animalele și oamenii. Amerindienii, fiind vânǎtori și culegǎtori, organizau
ceremonii de vânǎtoare în care spiritele animalelor îi cǎlǎuzeau spre pradǎ sau
îi protejau de pericol. Șamanii au existat în toate culturile de
vânǎtori-culegǎtori, având rolul de preoți sau vraci ori interpreți ai viselor,
ce intrau în contact cu lumea cealaltă a spritelor , strămoșilor și animalelor
totemice. Cele mai vechi scrieri religioase care există și astăzi sunt textele
de la Piramide, realizate de vechii egipteni și având o vechime de circa 4.500
ani.Antichitatea strǎveche abunda de legende despre geneza lumii, eroi și zei,
cronici și anale ce consemnau lacunar evenimentele rǎspândite în Orientul antic
S-au remarcat opere mitice ca Epopeea lui Ghilgameș (scrisǎ în mileniul III
î.e.n., poem păstrat, lacunar, pe 12 tăblițe de lut, în biblioteca regelui
asirian Assurbanipal, de la Ninive); Mahābhārata și Ramayana (secolele VIII-IV
î. e.n., scrise în India în limba sanscrită ),Teogonia (Originea zeilor) și
Munci și zile de Hesiod, Iliada și Odiseea, epopeei atribuite lui Homer, (pe
care le-a scris în Ionia, secolul al VIII-lea î.e.n.) sau Vechiul Testament- o
serie de cărți ebraice, având între 100 și 150 de autori, scrisă de-a lungul
mileniului I î.e.n. Oamenii din antichitate apelau la mituri și zei pentru a
gǎsi îndrumare și inspirație. Venerarea unui numǎr mare de zei era un lucru
obișnuit în Orientul Mijlociu și Apropiat.Pe la mijlocul mileniului III î.en.,
listele zeilor mesopotamieni ajunseserǎ sǎ cuprindǎ sute de nume, organizate
sistematic, zugrǎviți ca figuri umane, plante, animale, simboluri și corpuri
cerești sau fenomene naturale, cǎrora li se atribuiau puteri enorme. Egiptenii
au creat o religie vastǎ, incluzând un panteon complex, cu peste o mie de zei și
zeițe, cu infǎțișǎri mixte de oameni-animale , cu abilități și defecte,ce
vegheau asupra feritilității, agriculturii și asupra mijloacelor de trai.Religia
era celebrată la temple, conduse de preoți ce acționau în numele faraonului și
zeilor, ce se ocupau de întreținerea obiectelor de cult și indeplineau
ritualurile, unde muritorii de rând aduceau ofrande zeilor pentru a le îndeplini
rugǎciunile și a-i feri de spiritele demonice și de vremurile grele. Credința
puternicǎ în viața de apoi i-a fǎcut pe egipteni sǎ pregǎteascǎ corpurile
decedaților pentru cǎlǎtoria de dincolo, supunând-ule corpurile procesului de
îmbălsămare și mumificare. În 1344 î.en. , faraonul egiptean Akhenaten a
consolidat o nouǎ religie, Atonismul, declarând ca Aton va fi zeul suprem, , o
zeitate universala, și interzice închinarea la toate celelalte, inclusiv la
venerarea idolilor. Atenismul a pus astfel bazele monoteismului, credința
într-un singur Dumnezeu. Ulterior, succesorul sǎu, Tutankhamon renunțǎ la cultul
sǎu și se reîntoarce la vechii zei.Totuși, cultul monoteist a lui Akhenaten nu
avea sǎ fie ultimul.

Hinduismul, poate în măsură mai mare decât orice altă religie, reprezintă o
colecție de mai multe credințe religioase. Conceptele spirituale ale triburilor
ariene nomade ce au invadat continentul indian, s-au amestecat cu dogmele ce
prevalau în Valea Indusului, formând o religie unică, în sensul că, spre
deosebire de altele, nu are un întemeietor singular, bazându-se în schimb pe o
confederație de zeități locale. Hinduismul a apărut pe parcursul mileniului al
doilea precreștin, în jurul anului 1500 i.Hr., fiind fondat de casta
brahmanilor, formată din preoți. Potrivit credinței hinduse, casta reprezintă un
atribut înnăscut, fără de care un om nu-și poate găsi locul în societate și nu
se poate căsători. Chiar și în prezent, brahmanii sunt singurii hinduși care au
dreptul de a citi din Vede imnurile, versetele, incantațiile și tratatele ce
datează din perioada invaziilor ariene și care sunt fundamentul învățăturilor
hinduse. Upanișadele, lucrări elaborate pe baza Vedelor, reprezentau un compediu
de speculații metafizice și filozofice puse în circulație în jurul anului 900
i.Hr.Potrivit textelor Vedice, destinul unui hindus este determinat de toate
acțiunile sale și de consecințele acestora de-a lungul fazelor succesinve ale
existenței. Destinul său este numit Karma. O viață corectă în prezent constituie
garanția unei existențe mai bune mai târziu. O viață vicioasă în prezent va avea
drept consecințe reâncarnarea într-un animal inferior. Acest ciclu continuu al
nașterii și morții este încheiat doar atunci când sufletul atinge o stare de
perfecțiune, printr-o viață ideală.

Calendarul a fost utilizat ca metodă de a ține evidența zilelor. În multe
culturi antice calendarele au servit în ​​scopuri religioase și practice:
anumite zile ale anului au fost dedicate cultului unor divinități . Calendarele
le-au permis oamenilor să urmărească vremea într-o zonă pentru a afla cand era
vremea recoltei sau vremea revǎrsǎrilor. Egiptenii, babilonienii și maiașii au
dezvoltat primele calendare practice, fiind însușite și rafinate în continuare
de către romani în calendarul iulian.

Monarhii erau priviți ca reprezentantii divini pe pǎmânt, având subordonați care
îndeplineau funcții de ambasadori, funcționari sau mesageri, înconjurați de
familie și curteni.Sistemul era sclavagist.Sclavii erau prizonieri de rǎzboi sau
oameni ce nu și-au plătit datoriile și erau folosiți în minerit, agriculturǎ sau
în servicile de servitudine aduse palatului regal. Instrumentele cu care
monarhii dețineau control asupra maselor și stabilitatea erau religia, gărzile
de soldați ce patrulau orașele, pedepsele dure, aparatul administrativ etc.
Familia deținea un rol important în viața economică, socială, religioasă și
educativă a lumii antice, iar autoritatea tatălui era sacră.Căsătoriile se
încheiau în baza unor contracte și erau însoțite de aducerea unui dar de
căsătorie din partea mirelui și a zestrei din partea miresei. Un statut aparte
avea primul născut care deseori devenea moștenitorul puterii tatălui. În
Mesopotamia și în Egipt scribii erau privilegiați și considerați superiori celor
care nu știau a scrie și a citi. Reprezentau un grup privilegiat și restrâns de
experți. Ei aveau sarcina de a redacta și de a citi textele. Codul lui Hammurabi
(sau Hammurapi sau Codex Hammurapi) este cea mai veche culegere de legi, din
timpul regelui babilonian Hammurabi. Codul, scris probabil în jurul anului 1760
î.Hr., cuprindea un Prolog, 282 de articole de lege și un Epilog. Textul a fost
săpat pe o stelă din diorit lungă de 2,25 metri. Codul diferențiază trei tipuri
de oameni: omul liber, subalternul (omul care se prosternează) și sclavul
(juridic fiind asimilat unui bun mobiliar). Drepturile femeii sunt protejate
juridic. Femeia dispune de bunurile sale pe care le administrează liber,
practică numeroase meserii și uneori poate avea răspunderi importante în
societate.Pedeapsa cu moartea se aplica criminalilor, infractorilor și celor
acuzați de adulter. Spre deosebire de statele din Mesopotamia unde femeile erau
lipsite de drepturi (bărbații le puteau vinde ca sclave), femeile beneficiau de
un statut egal cu cel al bǎrbaților (ocazional, au existat și femei-faraon care
au avut autoritatea supremǎ).

Primele sisteme alfabetice au aparut încă din perioada mijlocie a Epocii
bronzului (2.000 - 1.500 î.Hr.).Pe atunci a apărut alfabetul fenician, strămoșul
celor mai multe sisteme de scriere cunoscute astăzi.Fenicienii au fost cel de-al
doilea popor care a adoptat alfabetul , având numai 22 de consoane, dar nici o
vocalǎ.

Agricultura dezvoltându-se, crea condiții pentru obținerea unui surplus de
hrană, mai mult decât populațiile puteau consuma. Astfel au apărut orașele,
centre ale comerțului, mesteșugurilor și ale puterii politice și care nu mai
aveau nicio legătura directă cu producția agricolă. Totuși orașele au realizat
simbioza cu zonele periferice înconjurătoare absorbind produsele agricole în
exces și returnând în schimb produse manufacturiere și asigurând acestora
protecție militară.

Dezvoltarea orașelor este în deplina concordanță cu propria evoluție a
civilizațiilor: mai întâi civilizația sumeriană, din Mesopotamia de Jos (3.500
î.Hr.), urmata de cea a Egiptului antic de-a lungul Nilului (3.300 î.Hr.) și cea
de pe valea Indusului (3.300 î.Hr.). Organizarea socială și economică a
civilizațiilor este tot mai complexă, apar orașe dezvoltate, cu un înalt nivel
social și economic. Având origini diferite, fiecare civilizație a evoluat
complet diferit de celelalte. Ca o consecință, dar și ca o necesitate a acestei
evoluții, apar și se dezvoltă scrisul și comerțul devine tot mai extensiv,
astfel este atestata existența unui negustor asirian la Kanesh în Cappadocia ce
a trǎit prin anii 1900 î.en, care comercializa cositor, un metal rar întâlnit în
antichitatea strǎveche.Comercializau cositor și textile în schimbul aurului,
argintului și cuprului.Încǎ din antichitate, negustorii erau expuși frecvent
jafurilor comise de bandiți.

Primele drumuri comerciale cunoscute au apărut în estul Mării Mediterane în
mileniul al IV-lea î.Hr . Rutele de mare întindere au apărut însă în mileniul al
III-lea î.Hr., când sumerienii din Mesopotamia efectuau comerț cu localnicii
civilizației de pe valea Ind usului. Celebrele Drumuri ale Mătăsii dintre China
și Siria au apărut în al doilea mileniu î.Hr. Orașele din Asia centrală și de pe
teritoriul Imperiului Persan au fost inițial puncte de răscruce pe aceste
drumuri. Primul sistem monetar a fost introdus în jurul lui 625 î.Hr. în Lidia
(Anatolia de Vest), pe teritoriul Turciei actuale. Monumentele funerare
dinastice de tip Silla au fost descoperite în Coreea; acestea conțineau relicve
precum pocaluri de vin produse în Iran În primul mileniu î.Hr., vechile
civilizații ale Greciei și Feniciei au fondat adevărate imperii comerciale în
zona bazinului mediteran.

În jurul anului 1.000 , arabii au dominat rutele comerciale din zonele Oceanului
Indian, Asiei de Est și Saharei, domesticind cǎmilele pentru a aduce condimente
și mǎtase din Orientul Îndepartat. Astfel, la sfârșitul primului mileniu d.Hr.,
arabii și evreii dețineau controlul asupra rutelor mediterane. La începutul
mileniului următor, italienii au preluat controlul, iar orașele flamande și
germane erau adevărate centre comerciale în nordul Europei dominat de Liga
Hanseatică. În toate aceste zone, s-a dezvoltat o adevarată civilizație a
punctelor de intersecție de-a lungul rutelor comerciale, unde apar o multitudine
de orașe.

Comerțul a deschis noi frontiere, conectând lumea cum n-a mai fost
înainte.Rutele comerciale au conectat Orientul Mijlociu de India și Europa.Însǎ
comercializarea bronzului și dorința de dominație și control asupra resurselor
va duce la primele rǎzboaie.În Meghido, pe teritoriul de azi al Israelului, la
16 aprilie 1457 î.en., noul, tânǎrul si ambițiosul faraon egiptean , Tutmes al
III-lea, isi conduce fortele de 20.000 de oameni recruti (fermieri condusi la
arme) si mercenari nubieni profesionisti, impotriva cetatii ce reprezenta un nod
comercial vital în aceea vreme, stǎpânitǎ de o coaliție rǎzvrātită formată din
forțe canaanite conduse de regele Kadeshului.A fost prima bǎtǎlie istoricǎ
înregistratǎ. Carele egiptene, cu o viteză de 25 km pe oră, reprezentau arma
supremă a antichității.După lupte confuze și haotice, umbrite de șiroaiele de
săgeți, faraonul Thutmose obține gloria mult râvnitǎ.Ei au urmărit rămășitele
armatelor ce au fugit din valea Megiddo, risipiți în munții din jur. Regele de
Kadesh a reușit să-și evite moartea și captivitatea, fiind adăpostit în cetate.
După victorie, egiptenii au asediat orașul cetate Megiddo. Thutmose și-a extins
imperiul la cea mai mare scalǎ pe care a cunoscut-o vreodatǎ Egiptul; pentru
prima datǎ, un rege-zeu conducea destinele a milioane de oameni de la Sargon al
Akkadului încoace.

Douǎ secole mai târziu, un alt faraon, Ramses al II-lea, cu cele patru divizii
ale sale, va ataca orașul Kadesh pentru cǎ râvnea la Ammuru aflat sub ocupatie
hititǎ.Dar hitiții îi vor întinde o cursa lui.Ramses scapǎ datoritǎ întǎririlor
trimise de aliații sǎi canaaniți.Ajunge la un armistițiu și renunță la ambițiile
asupra Siriei, ambele tabere dobândindu-și victoria , iar 20 de ani mai tarziu,
va încheia cu hitiții primul tratat de pace cunoscut din istorie, gravat pe o
mare tăbliță de argint, statuând „fraternitatea frumoasă și pacea frumoasă
pentru eternitate”, cu clauze de neagresiune, de asistență mutuală (alianță
defensivă) și privind extrădarea refugiaților politici.

Apogeul epocii bronzului nu avea sǎ ținǎ prea mult timp.În decursul sec. al XIII
- lea î.Hr. "Popoarele mării" au invadat Anatolia și estul Mediteranei. În
decursul migrației lor, au atacat și distrus orașe din Asia (Ugarit), Cipru
(Enkomi) și probabil Imperiul hittit, care era în declin la acel moment. Singură
armata egipteană, mai numeroasă și mai bine organizată, a reușit să le facă
față, în pofida renumelui de slabi marinari pe care îl aveau egiptenii.
Popoarele mării s-au aliat cu diverse popoare asiatice și începând cu sfârșitul
celei de-a XIX-a Dinastii au început atacarea sporadică a gurilor Nilului.
Egiptenii au respins două valuri masive de invazie în vremea Faraonilor
Merneptah și Ramses al III-lea. Chiar și așa, civilizația piramidelor avea sǎ
intre într-un lung declin, nemaiputând sǎ-și recapete gloria de altǎdatǎ.

În timp ce unele civilizatii mor, altele iau naștere.În bazinul oriental al
Mǎrii Mediterane, o noua civilizație a bronzului ia naștere pe insula Creta,
întemeiatã de legendarul rege, Minos.Era o civilizație opulentă, ce cuprindea
palate splendide, orașe mari și prospere.Dar a fost distrusǎ de erupția
vulcanului Thera din Santorini și de invazia micenianǎ. Între anii 1194–1184
î.en., rǎpirea Elenei din Sparta de cǎtre Paris, fiul regelui Troiei, Priam, a
dus la izbucnirea unui rǎzboi mitic de 10 ani, binecunoscut ca Războiul troian.
Troia era situată într-un punct care controla strâmtoarea Hellespontului și în
plus poseda și un teritoriu foarte bogat,renumit și pentru creșterea berbecilor
și cailor.O coaliție de 28 de state aheene,totalizând un număr de aproximativ
100.000 de luptători, îmbarcați pe 1200 de corăbii,cele mai mari ducând câte 120
de oameni,sub comanda regelui Micenei, Agamemnon, Menelau din Sparta, Ahile și
Ulise au asediat timp de zece ani Troia.După ce au cucerit orașul printr-un
șirletic, infiltrând un cal de lemn cu soldați bǎgați în interior și l-au jefuit
și distrus, micenienii s-au retras. Civilizația miceniană n-a durat nici șase
secole. Rând pe rând palatele și cetățile miceniene au fost jefuite și distruse
de dorieni, ultimul val de indo-europeni, ce vor aduce în Europa un nou element
ce va deschide o noua epoca de idei, rǎzboaie și imperii: Epoca Fierului.

Dupǎ mii de ani de progres, civilizațiile epocii bronzului au înfruntat
colapsul. Egiptul se afla în declin lent, Imperiul Hitit se dezintegrase, iar
Grecia intra într-un "Ev Întunecat". În urma invaziei popoarelor mǎrii și
popoarelor indo-europene, haosul a cuprins lumea mediteraneanǎ, comerțul fiind
în declin, iar armele din bronz nu mai puteau face față invaziilor. Dar undeva
în est, un nou element va deschie cheia spre viitorul umanitǎții ce va
îmbunǎtǎți armele, va naște noi idei și va forma noi imperii, transformând
planeta-Epoca Fierului, epoca în care trǎim și în prezent. Primele semne ale
utilizării fierului provin din Sumer și Egiptul Antic, unde în jurul anului 4000
î.en. s-au creat primele obiecte din fier meteoric. Între 3000 î.en. și 2000
î.en. crește numărul obiectelor realizate din fier topit în Anatolia, Egipt,
Mesopotamia, Indus, Pakistan. Topirea fierului și extragerea metalului din
minereu de fier pare să fi fost descoperite în secolul al XII-lea î.en., în
Munții Caucaz, Asia Mică, sau, India. Producția de fier forjat dateazǎ din
aproximativ 1.000 î.en.În acestă perioadă se pare că fierul era utilizat în scop
ceremonial, fiind un metal extrem de scump, mai scump decât aurul. Pentru prima
oară o metalurgie sistematică a fierului apare în cadrul Imperiului Hitit în
secolul al XIV-lea î.en. iar în India începând cu 1800 î.en. În jurul anului
1200 î.en. utilizarea fierului a devenit uzuală în Orientul Apropiat însă pentru
o lungă perioadă de timp metalul dominant ramâne bronzul

Dupǎ moartea regelui, Asiria a fost cuceritǎ de babilonieni sub comanda regelui
caldeean, Nabopolassar. Fiul sǎu, Nabucodonosor, a extins imperiul, cucerind
Palestina, Siria și Iudeea, unde a distrus Ierusalimul și a luat poporul evreu
în captivitate. Și-a dedicat cea mai mare parte a timpului înfrumusețǎrii
Babilonului, fortificând orașul cu ziduri imense și costruind Grǎdinile
Suspendate, Poarta lui Ishtar și Ziguratul lui Marduk, devenind o metropolǎ cu
prǎvǎlii și ateliere, unde se vindeau mărfuri din toate colțurile orientului.
Orașul având ieșire la fluviul Eufrat, se construiau bǎrci de stuf, care
cǎlǎtoreau pânǎ în India și estul Africii.Dar prosperitatea nu avea sǎ dureze
mult.

În anul 539 î.en., regele Cirus al II-lea cel Mare, cu o armatǎ de cǎlǎreți și
arcași perși și mezi iscusiți proveniți din Iranul de azi, au cucerit Babilonul,
Palestina, Siria, Lidia și Asia Micǎ . Fiul sǎu Cambyses, a invadat Egiptul.
Succesorul sǎu, Darius I, a extins imperiul pânǎ în India și Grecia și l-a
reorganizat, numind satrapi care sǎ guverneze fiecare provincie. A construit
drumuri și orașe comerciale, palate mǎrețe ca cel de la Persepolis, a încurajat
comerțul prin introducerea unei monede unice. El și cu Xerxes I au încercat sǎ
cucereasca Grecia, dar armatele lor de "nemuritori" n-au rǎzbit în fața
armatelor de hopliți spartani și atenieni ce luptau pentru libertate. Mǎcinat de
revolte și probleme economice, imperiul intră în declin, tocmai un moment
oportun pentru noul cuceritor.

Dupa terminarea rǎzboiului peloponesiac, macedonenii conduși de Filip au cucerit
întreaga Grecie în 359 î.en. Dar a fost asasinat, fiind urmat de noul lider,
tânarul și ambițiosul Alexandru cel Mare, ce și-a propus sǎ anihileze
amenințarea persană asupra Greciei și sǎ punǎ stǎpânire pe bogǎțiile orientului.
În campania din 334 î.en., a cucerit Asia Mică, apoi Siria și Egiptul. Cu
ajutorul disciplinei și organizǎrii falangelor macedonene, l-a învins pe Darius
al III-lea în bǎtǎliile de la Issos și Gaugamela.Falanga macedoneană era formată
din 16 rânduri de soldați infanteriști care mărșăluiau. Soldații din aceste
rânduri țineau în mâini sulițe de 5 sau 6 metri lungime, numite sarissa. Cu
ajutorul acestor sulițe, dușmanii erau ținuți la distanță. În 331 î.en., a
anexat Babilonul, în numai 13 ani formând un imperiu vast din Grecia pânǎ în
Afghanistan. A impus răspândirea culturii grecești în orient și a fondat orașe
pe care le-a denumit după numele sǎu, cea mai celebrǎ fiind Alexandria din
Egipt. Alexandru a mǎrșăluit cǎtre Asia Centralǎ și India, de unde soldații sǎi
au refuzat sǎ meargǎ mai departe. Alexandru s-a retras la Babilon, unde în 323
î.en., la 32 de ani, a murit de febrǎ. Generalii sǎi s-au luptat între ei pentru
împǎrțirea imperiului, conflictul luând sfârșit în 281 î.Hr., cu înființarea a
trei state principale: Regatul Ptolemeic în Egipt cu capitala la Alexandria;
Imperiul Seleucid în Siria și Mesopotamia cu capitala la Antiohia și Regatul
antigonid în Macedonia și Grecia centrală. La apogeul epocii elenismului, s-au
ridicat realizări monumentale ca Farul din Alexandria sau Colosul din Rhodos.

În India, la doi ani de la moartea lui Alexandru, Chandragupta a ajuns la putere
în Magadha și a invadat în 10 ani India de nord, formând Imperiul Maurya.
Nepotul acestuia, Așoka, a extins imperiul și inițial, hindus fiind, a adoptat
legile morale budiste de corectitudine și non-violențǎ. A trimis misionari
budiști în Indonezia, Egipt și Asia Centrală. A ridicat un numǎr mare de stâlpi
de piatrǎ inscripționați cu reguli morale și religioase pentru popor, precum și
sisteme de iazuri, irigații și fântâni. A avut o poliție secretǎ cu ajutorul
cǎreia își conducea imperiul diversificat în peste 60 de limbi și credințe
diferite. Nu a reușit sǎ unifice imperiul, deosebirile dintre hinduși și budiști
adâncindu-se tot mai mult, iar dupǎ moartea sa, Imperiul Maurya s-a dezembrat,
iar India s-a fragmentat în mici regate.

În Orientul Îndepărtat, împǎratul Qin Shi Huang, care a creat imperiul Qin unind
cele șapte state chineze, cǎuta elixirul nemuririi. Ironic, un nou aliaj casant
de fier este obținut prin topirea și reducerea minereurilor de fier în furnale -
fonta, din care se vor produce sǎgețile din metal ce vor menține imperiul
veșnic. Producerea sǎgeților va da naștere procesului de fabricare în masǎ și la
inventarea unei noi arme-arbaleta, ce va menține urnirea celor sapte state
chineze într-un singur imperiu de 1 milion de km² și cu o populație de 27 de
milioane de persoane. Cu un antrenament de doar câteva zile, arcașii chinezi ce
trǎgeau cu arbaleta erau adevǎrați ucigași profesioniști. Pentru a-și apǎra
imperiul, împǎratul inițiazǎ cel mai ambițios proiect din istorie-construirea
Marelui Zid Chinezesc, ce-i va ține departe pe invadatorii nomazi din Asia
centralǎ. În ciuda realizǎrilor sale, împǎratul s-a îmbolnǎvit, iar
prescripțiile medicilor sǎi, printre care consumarea mercurului, avea sǎ-i aduca
moartea. A fost înmormantat într-un mormânt de 20 km², dar nu a plecat în viața
de apoi de unul singur, fiind îngropat cu suita sa de curtezane sacrificate și
mesteșugarii și constructorii mormântului blocați în interior pentru a menține
secret locul mormântului, pǎzit de o extraordinarǎ forțǎ de 8000 de soldați de
teracota, fiecare soldat având trǎsǎturi unice.

Pe plaiurile elene, epoca fierului va deschide o noua epocǎ în istoria
umanitǎții- cetǎțeni ce își exercitau puterea prin vot și soldați pregătiți
să-și apere micile orașe-stat. Doua state de câteva mii de km² aveau să înfrunte
un imperiu de 8 milioane de km², acestea fiind Atena și Sparta. Cetǎțile
grecești se rivalizau reciproc, însă o dată la patru ani, făceau pace când se
desfǎșurau Jocurile Olimpice. Grecii, fiind negustori, aventurieri și buni
navigatori, au influențat multe culturi din regiunile îndepǎrtate, înființând
colonii pe coasta Mǎrii Negre, in Libia și în Sicilia și pe țǎrmurile sudice ale
Franței, Italiei și Spaniei. Filosofii, doctorii și savanții au adus un mod de
gândire nou, bazat pe observații și discuțiile publice din Agora. În secolul V
î.Hr., grecii au creat teatrul.

În 594 î.en., Solon ajunge in fruntea Atenei, un poet și om politic care oferǎ o
nouǎ organizare Atenei, punând bazele timocrației. Solon impune Adunarea
Poporului (alcǎtuitǎ din stǎrile privilegiate) .Puternica Adunare a Poporului
(exceptând femeile, sclavii și strǎinii)se întrunea pe dealul Pnyx sub Acropole
pentru a vota deciziile. Între anii 508-507 î.en., Clistene desființeazǎ
împǎrțirea pe baza censului și impune o nouã reformǎ administrativǎ și creeazǎ
ostracismul pentru apǎrarea regimului politic democratic , fiind exilați din
Atena toți cei care erau considerați potențiali tirani. Spartanii, care erau
antrenați de la vârste fragede, erau considerați ca fiind cei mai feroci și
disciplinați soldați ai antichitǎții. Se opuneau luxului și se dedicau
antrenamentelor grele și pedespelor dure.Hopliții spartani erau înarmați cu
sǎbii, scuturi grele și sulițe din fier. Atena era dedicatǎ culturii,
Confruntarea avea sǎ decidǎ viitorul lumii occidentale în lupta dintre
democrația atenianǎ și despotismul persan. Pentru cǎ Atena a sprijinit cetǎțile
grecești din Asia Micǎ în revoltele ionice, regele-zeu, Darius I, decide sǎ
pedepseascǎ polisurile. A trimis soli în orașele grecești cerându-le supunere,
precum și “pământ și apă”.Atena și Sparta au fost printre singurele care au
refuzat. Flota persană a debarcat pe coasta de nord a Aticii , la golful de la
Marathon pentru obiectivul final din campania de pedepsire: Atena, iar
câștigarea bătăliei la Marathon avea să reprezinte un drum liber spre oraș.
Însă, o armată de 9000 de atenieni și 1000 de plateeni, fără cavalerie și
arcași, aflați la comanda strategului Miltiades și polemarhului Callimachus, au
declanșat atacul în pas alergător spre tabăra persană unde perșii își descărcau
proviziile din corăbiile acostate. Văzându-i pe hopliții greci înaintând
nebunește spre sinucidere, “nemuritorii”, 20-30 000 de pedeștri și infanteriștii
perși, 1000 de călăreți și miile de arcași s-au aliniat. Arcașii perși își
lansează săgețile întunecând cerul, dar hopliții au rezistat șiroaielor de
săgeți datorită scuturilor lor masive. Dupa încleștări strânse, perșii, înfrânți
fiind, s-au îmbarcat în corabiile lor și s-au retras înapoi în Asia Mică.
Victoria grecilor a fost anuntață de Filipide care a alergat 42 kilometri de la
Maraton la Atena. Proba olimpică, maratonul, i-a fost dedicată lui și armatei
grecești care a luptat pentru libertate.

Zece ani mai târziu, în primăvara anului 480 î.e.n., succesorul lui Darius,
regele Xerxes I inițiază o nouă campanie de pedepsire. Xerxes inițiază
construirea podului de vase la Hellespont pe care îl va traversa spre Grecia
centrală prin Tracia si Macedonia,sprijinit de o flotă puternică și cu armata
numeroasă de 800.000, fiind cea mai mare armată de până atunci . Generalul
atenian, Temistocle a inițiat blocarea strâmbtoarei Artemisium de către flota
grecească pentru a opri înaintarea flotei persane. În vara aceluiași an, o
armată formată din 7000 de greci din orasele-state aliate au mărsăluit spre nord
pentru a bloca trecătoarea Termopile ținând piept timp de 3 zile armatei masive
invadatoare, pânǎ când au fost încercuiți. Generalul spartan, Leonidas, a
ordonat retragerea contingentului grec spre sud. Rămas cu o forță redusă
numeric, formată din 300 de spartani, 700 de thespieni și 400 de thebani, toți
au fost răpuși eroic.În septembrie 480 î.e.n., în bătălia navală de la
strâmbtoare Salamina, flota grecească, inferioară numeric (300-400 de trieme)
învinge flota persană de 700 de corăbii datorită sirleticului si ingeniozitătii
strategice a lui Temistocle de care a dat dovada.

La o generație dupa bǎtǎlie, atenienii au votat pentru construirea unui monument
ce va comemora lupta lor pentru libertate: Partenon. Monumentul, a cǎrei
construcție a durat 50 de ani, a fost un templu dedicat Atenei, zeita
intelepciunii, ce a devenit simbolul democrației. Tot atunci, atenienii îl vor
alege pe Pericle, general, orator și om de stat atenian, drept conducător între
443 și 429 î.en., timp în care a inițiat numeroase reforme democratice, care au
transformat orașul într-un centru politic, cultural și artistic al lumii
grecești. Atena a atins o mare dezvoltare, devenind centrul comercial, politic
și cultural al întregii Greciei antice , iar Pericle, șef al partidului
democrat, mare protector al științelor și artelor. Pentru strălucirea
intelectuală pe care a dat-o Greciei, secolul în care a trăit (secolul V î.en.)
a fost supranumit "Secolul lui Pericle". Dar pacea nu a durat mult timp. În 431
î.en, cele douǎ coaliții, Liga Peloponesiacǎ (conducătoare fiind Sparta) și Liga
de la Delos (Atena aflându-se în fruntea Ligii) au intrat într-un lung conflict
sub pretexte teritoriale. Ambele tabere au utilizat toate rezervele materiale și
umane de care dispuneau, ceea ce va duce la secătuirea potențialului lor militar
și economic. Distrugerile au fost amplificate de marea epidemie de ciumă, care
afectează grav Atena (429 î.Hr.), liderul atenian Pericle numărându-se și el
printre victime. Conflictele interne din Atena, dar și gravele neînțelegeri ale
acesteia cu aliațele sale din Liga de la Delos au amplificat dezastrul. După o
ultimă înfrângere , Atena este obligată să-și predea flota spartanilor și să-și
dărâme fortificațiile în anul următor. Imperiul atenian format în secolul al
V-lea î.Hr. era definitiv distrus, toate posesiunile maritime ale atenienilor,
fiind pierdute și instaurându-se regimului celor 30 de tirani la Atena.

Înainte sǎ formeze un imperiu, Roma era doar o comunitate formatǎ din mai multe
așezǎri etrusce situate între dealurile Palatin, Capitoliu, Quirinal și Esquilin
în secolele VIII-VII Î.en. Legenda spune cǎ Romulus este considerat fondatorul
Romei. Dupǎ ce a fost condusǎ de o serie de șapte regi, în anul 509 î.en.,
ultimul rege etrusc este înlăturat de aristocrați numiți patricieni care preiau
puterea și formeazǎ Senatul. Ia naștere Republica Romanǎ. În secolul V î.en.,
sunt create funcțiile de tribun și Adunarea Poporului-Plebeii. Roma își lǎrgește
sfera de influență spre centrul Peninsulei Italice și cucerește orașul etrusc
Veii, punând capǎt supremației etrusce. Dar izbucnește lupta de clasǎ dintre
patricieni și plebeii lipsiți de drepturi politice. În anul 450 î.en., este
redactat astfel primul cod roman de legi și cele 12 table. Echilibrul politic
între plebei și patricieni este garantat prin crearea consululilor și acordarea
accesului plebeilor în viața politicǎ, adoptând modelul grecesc. În secolul IV
î.en., este construit primul apeduct din Roma, Aqua Appia, pentru a furniza apa
proaspǎtǎ orașului. Dar în anul 387 î.en., galii, conduși de Brennus atacǎ Roma.
Atacul îi va motiva pe romani să inițieze o politică militarǎ defensivǎ și de
expasiune teritorială. Prin numeroase rǎzboaie împotriva damniților, etruscilor
și latinilor, Roma devine nucleul puterii în centrul Peninsulei Italice.

Între 264-241 î.en., se desfǎșoara Primul Rǎzboi Punic pentru controlul Siciliei
și se încheie cu înfrângerea Cartaginei. Odată cu ascensiunea Romei de la
oraș-stat la putere mondială se remarcā generali care devin un pericol pentru
echilibrul dintre pozițiile supreme din domeniul politic și militar. Prǎzile
bogate de rǎzboi și aprecierea publică transformă arta războiului într-o afacere
atractivǎ și aducǎtoare de profit. Sunt create provincile Sicilia, Sardina și
Corsica ce presupune trimiterea unor administratori și magistrați care scapǎ de
controlul Romei și conduc asemeni regilor, beneficiind de bogățile locale. În
218 î.en., regele cartaginez, Hannibal, inițiază o campanie spre peninsula
italică, traversând Alpii cu armata sa cu zeci de elefanți africani. La capătul
a 16 ani de lupte , Hannibal părăsește neînfrânt pământul Italiei. La Zama însă,
în Tunisia, în ultima bătălie a celui de-al doilea război punic (202 î.Hr.)
Hannibal este înfrânt de Scipio, Cartagina semnând, în anul următor, tratatul de
pace. Roma se confruntǎ cu Filip V al Macedoniei în cele două războaie
macedonene. Îi alungă pe macedoneni din Grecia și anexează Macedonia dupǎ cel
de-al treilea rǎzboi macedonean. În 146 î.en., Roma asediază și distruge
Corintul și Cartagina. Primește Pergamul și înființeazǎ provincia Asia.

În 133 î.en., Tribunul Tiberius Gracchus pune presiune asupra Senatului prin
solicitǎrile sale fǎcute cu sprijinul plebeilor, amenințând monopolul politic al
oligarhilor din Senat. Moartea sa împarte Senatul în douǎ facțiuni: Optimates și
Populares. În 81 î.en., consulul-general, Sylla conduce o campanie împotriva
regelui Mitridade VI din Pont. Marius, care a cucerit Numidia și i-a învins
teutoni și cimbri, inițiazǎ o reformǎ militarǎ, înlocuind serviciul militar
obligatoriu cu o armată de soldați profesioniști. Grație reformelor lui Marius,
Sylla își formeazǎ o armatǎ de soldați . Dar este destituit din funcția de
consul, fiindu-i acordată lui Marius. Rǎzboiul civil se declanșeazǎ când Sylla
îl alungǎ pe Marius și uzurpează funcția de consul, devenind dictator. După ce
se retrage, romanii conduc un al doilea război mitridatic. Între anii 73-71
î.en., la Capua, un mercenar trac,Spartacus, ajuns sclav-gladiator, se revoltă,
cu 70.000 de sclavi și traverseazǎ Italia. Rǎscoala sa este înăbușită de trupele
romane conduse de Crassus.

Zece ani mai târziu, Iulius Cezar, Cneus Pompeius Magnus și Marcus Licinius
Crassus își împart puterea printr-un prim Triumvirat, iar constituția republicii
este anulatǎ, marcând declinul republicii. Pompei cucerește Siria, Palestina și
Iudeea și ocupă Imperiul Seleucid, iar Cezar conduce o campanie în Galia și o
transformă în provincie romană. Traversează Rubiconul, fǎrǎ sǎ predea trupele și
pornește o luptă cu Pompei (sprijinit de Senat) pentru putere. Îl învinge pe
Pompei la Bătălia de la Pharsalus. Cezar este ales consul pe viațǎ, ulterior
dictator în anul 44 î.en, dar este asasinat de un complot senatorial, fiind
considerat dușman al idealurilor republicane.

Antoniu, Lepidus și Octavian formeazǎ un al doilea triumvirat. Îi anihileazǎ pe
ucigașii lui Cezar la Phillipi și își împart sferele de influență. Dupǎ ce
Antoniu se cǎsǎtorește cu regina Egiptului Ptolemeic, începe un conflict dintre
el și Octavian, care degenerează într-un rǎzboi civil. Marc Antoniu este învins
în bǎtǎlia navalǎ de la Actium și se sinucide, ulterior și Cleopatra . Octavian
cucerește Alexandria și transformǎ Egiptul în provincie romanǎ.

Octavian înființeazǎ Principatul și devine împǎrat sub titlul de Augustus, Roma
ajungând la stadiul de Imperiu. Romanii au construit imperiul cu ajutorul
legiunilor sale disciplinate și bine organizate din soldați profesioniști
înarmați cu sǎbii gladium, sulițe pilum și scuturi pentru apǎrare și atac. În
asedii utilizau catapulte și turnuri de asedii. Legionarii erau grupați în lupte
în formația de luptǎ testudo, devenind mașini de rǎzboi mult mai puternice decat
falangele macedonene. Cucereau teritorii pentru metale prețioase ca plumbul
utilizat în construirea apeductelor; fier, bronz și staniu pentru arme și
unelte; lemn pentru construcții, sclavi pentru forțǎ de muncǎ în minerit și
construcții; și aur și argint pentru a-și plǎti soldații. Modelul economic roman
consta în cuceriri si bǎtǎlii și exploatarea resurselor din teritoriile
cucerite. Peste 50% din trezoreria Romei era investita în armata romanǎ, dublu
peste bugetul militar al SUA de azi. Soldații romani nu erau doar mașini de
ucis, ci constructori de drumuri, castre și poduri. Drumurile romane erau căi de
comunicație ale rețelei rutiere create de romani. Deoarece erau cel mai adesea
construite în linie dreaptă, ele permiteau parcurgerea mai rapidă a distanțelor
decât pe vechile drumuri sinuoase din Imperiul Roman, pornind de la
Roma.Drumurile legau între ele cetățile din toate punctele Italiei, apoi ale
Imperiului, cu centrele de decizie politice sau economice. Ele permiteau
deplasările ușor practicabile pentru epocă, ale trupelor sau negustorilor și
curierilor. Marea acoperire oferită de drumurile romane a condus la crearea
dictonului popular: „Toate drumurile duc la Roma” . Rețeaua de drumuri a permis
expansiunea economică a Imperiului, apoi, în perioada de decădere a acestuia, a
ușurat marile invazii.

Roma nu s-a remarcat numai datorita luptelor, ci și datoritǎ ingeniozitǎții
sale. Romanii beneficiau de aprovizionare cu apa și canalizare în casele lor
daca plǎteau o taxǎ în funcție de dimensiunea conductelor și de utilizare. 11
apeducte aduceau 200 milioane de litri de apa în oraș,in fiecare zi, alimentând
1300 de fântâni și 144 de toalete publice, 850 de bǎi termale și doar 11
publice,cea mai mare acoperind 32 de acri.Romanii utilizau apele pentru
evacuarea deșeurilor. Marele canal de evacuare a deșeurilor din Roma antică se
numea „Cloaca maxima” care este utilizata si azi.Monte Testaccio care a fost
primul depozit de gunoaie,avea 115 metri înǎlțime și cuprindea 53 de milioane de
piese de gunoaie.Hipocaustul a fost primul sistem de încălzire centrală bazat pe
încălzirea în pardoseală, utilizat în Roma antică, în special în terme. Roma
angaja curățători de străzi, gardieni de trafic, pompieri și directori funerali
ca să-i îngroape pe romanii decedați în afara zidurilor orașului. Cetățenii
romani beneficiau de servicii poștale și chiar de ziare cotidiene. Roma a fost
unul dintre cele mai mari și dezvoltate orașe din antichitate, devenind primul
mega-oraș din istorie. Roma a avut 1 milion de locuitori în anul 1 . A trebuit
sǎ treacǎ 1800 de ani ca populația acesteia sǎ fie depǎșitǎ de numărul
locuitorilor Londrei. Primele apartamente romane aveau 5 etaje. Forul lui Traian
a fost primul "Shopping Mall",care avea 4 etaje înălțime și cuprindea 150 de
magazine și birouri.

Prima formă de ciment a fost descoperită de către romani.Înlocuind calcarul cu
marne și marnocalcare în cuptoarele de obținere a varului și crescând
temperatura de ardere, au obținut un material care, fin măcinat și amestecat cu
cenușă vulcanică, este considerat primul ciment din istorie („caementum”).
Amestecul s-a numit și ciment puzzolanic după numele localității Pouzzolli de
lângă Vezuviu, de unde s-a exploatat prima dată cenușa vulcanică. Rețeta
cimentului a fost uitată după decăderea Imperiului Roman pânǎ în secolul
XVI.Pânǎ în secolul XIX,Panteonul din Roma a rǎmas cea mai mare clǎdire din
ciment din lume, fiind o clădire din Roma (Italia), comandat de Marcus Agrippa
ca un templu pentru toți zeii din Roma antică. Circus Maximus a fost cea mai
mare arenǎ sportiva din istorie,fiind destul de largǎ cât sǎ cuprindā 5
stadioane Yankee.Colosseum, marele amfiteatru construit în anul 80 în care se
organizau luptele dintre gladiatori putea găzdui 50 000 de spectatori,care
puteau ieși afarǎ în numai 15 minute dupa încheierea spectacolelor.
Ocazional,arena era umplutǎ cu apă și se desfasurau simulările bătăliilor
navale.

Gladiatorii erau sclavi fortați și antrenați sǎ lupte, dar mulți erau oameni
liberi în căutare de faimă și glorie. Gladiatorii erau considerați și favorizați
de spectatori ca fiind " celebrități" antice. Mulți mureau inainte sa
indeplineasca 30 de ani. Cei care câștigau luptele dupǎ o vreme nu erau numai
eliberați, ci deveneau faimoși. Imperiul Roman menținea relații comerciale cu
Imperiul Han în mod indirect, romanii fiind mari amatori de mătase, după ce ei o
achiziționaseră, pe la începutul erei creștine, de la parți și indieni care o
cumpǎrau de la negustorii ce cǎlǎtoreau prin îndepǎrtatul Orient. Secretul
producerii mǎtǎsii avea sǎ rǎmânǎ în continuare ascuns. Numeroase alte produse
erau transportate pe aceleași rute: pietre prețioase și semiprețioase,
porțelanuri, stofe de lână sau de in, ambră, fildeș, lac, mirodenii, sticlă,
coral, metale prețioase și arme etc. Perioada de glore a lui Augustus este
urmatǎ de o perioadă de agitație: în anul 9, trei legiuni romane sunt distruse
de o ambuscadǎ a triburilor germanice. Timp de patru ani, Roma a fost supusǎ
regimului sadic a lui Caligula.

În vremea împăratului Claudius (41-54) imperiul s-a extins în Britania, iar după
o scurtă criză în vremea împăratului Nero (54-68) și Anul celor patru împărați,
imperiul și-a atins maxima întindere în vremea împăratului Traian (98-117).
Traian a cucerit Dacia, Mesopotamia și părți din Arabia. Împăratul Hadrian
(117-138), succesorul lui Traian, a decis însă să abandoneze Mesopotamia și
părțile Daciei de est (care fuseseră incluse în provincia Moesia Inferior).După
aceasta a urmat o perioadă de pace, cu excepția unor conflicte militare din
vremea împăratului Marcus Aurelius (161-180).

În anul 212 împăratul Caracalla (211-217) a oferit cetățenia romană tuturor
oamenilor liberi din imperiu. În pofida acestor măsuri, secolul III a fost
dominat de o perioadă de anarhie militară, în timpul căreia unele legiuni își
proclamau comandanții ca împărați, și au avut loc foarte multe războaie civile.
În această perioadă împăratul Aurelian (270-275), care a avut meritul să
restaureze integritatea imperiului (deoarece în urma conflictelor civile se
formase în vest un imperiu galo-roman și în est unul palmyrean), a decis să
abandoneze, în 271, provincia Dacia. Aceasta se justifica strategic, prin ideea
scurtării frontului plin de conflicte cu populațiile migratoare barbare de pe
linia Dunării de Jos.

Criza secolului III se consideră că a luat sfârșit cu Dioclețian (284-306).
Acesta a inițiat o serie de reforme care au schimbat fata imperiului. Cu el se
consideră că începe perioada dominatului (marcând sfârșitul perioadei
principatului, care începuse cu Augustus), împăratul devenind în mod oficial un
monarh autocrat. A reorganizat administrația in mai multe prefecturi și dioceze,
și va împarți imperiul (în 286), el luând răsăritul (linia de împărțire fiind
între Italia și Dalmația), având capitala la Nicomedia. Va instaura și
Tetrarhia, prin care, imperiul va fi condus în continuare de 2 Auguști și 2
Cezari, câte un August și un Cezar pentru fiecare parte (apus și răsărit).

În urma unor războaie civile împăratul Constantin I (306-337) va reunifica
imperiul. În 313, el va da un edict de toleranță religioasă, la Mediolanum, în
urma căruia creștinismul va deveni o religie favorizată (până atunci fusese
persecutată de foarte multe ori, în special în vremea lui Dioclețian), iar în
325 la Niceea, s-a ținut primul sinod ecumenic, la care arianismul a fost
recunoscut ca erezie (deși se pare ca la acea vreme, Constantin îi favoriza mai
mult pe arianiști). În 330 el va înființa de asemenea o noua capitală, pe locul
vechiului oraș Bizanț, aceasta capitala va avea inițial numele oficial "Roma
Secunda" (a doua Roma), mai târziu va deveni "Roma Nova" (Noua Romă), însă
orașul va deveni cunoscut popular cu numele de "Constantinopol" (orașul lui
Constantin). În 332, Constantin va duce o campanie contra vizigoților la nord de
Dunăre, restaurând pentru o vreme niște părți din fosta provincie romană Dacia.

În 364, imperiul a fost iar împărțit de Valentinian I (364-375) care a luat
occidentul și a dat orientul fratelui sǎu Valens (364-378). În vremea lui
Valens, vizigoții fiind atacați de huni, au cerut azil în imperiu, dar apoi
datorită modului migrant de viață și dificultăților de adaptare la condițiile
grele de aprovizionare de la sud de Dunăre, s-au revoltat contra romanilor,
învingându-i în 378 în bătălia de la Adrianopol. Ultimul împărat care va conduce
o scurtă vreme întreg imperiul, va fi Theodosius I (379-395), numai din anul
394. Acesta va proclama Creștinismul ortodox (adică nearianist), ca religie
oficială în 380, iar în 381, va fi ținut la Noua Romă, Constantinopol, al doilea
sinod ecumenic. În 395, imperiul va fi împărțit fiilor lui Theodosius, Arcadius
(395-408) în Răsărit), iar Honorius (395-423) în Apus . În vara anului 410,
vizigoții la comanda lui Alaric I au jefuit Roma.

În lumea greco-romanǎ, mitologia și-a elaborat un panteon aproape exclusiv
antropomorfic, amoral, sacralizând defecte umane capitale (viclenia, adulterul,
incestul, paricidul și fratricidul și în genere crima, vanitatea, trufia,
lăcomia, nedreptatea).Zeii greci-romani nu sunt numai prin excelență
antropomorfi, nu au numai firi omenești, dar de fapt nu dispun de atribute
divine în sens major (departe de absolutul concept ulterior din filozofia
greacă); în miturile timpurii, acești zei au chiar puteri limitate (mai ales în
epopeile homerice).Aceștia au nevoie de informatori și crainici, ca să afle
despre mersul lumii; sunt supuși surprizelor și manevrați de certuri, ambiții,
orgoliu, capricii, fiind impulsivi și răzbunători (deși unii "teologi" antici,
ca Hesiod, au încercat să justifice aceste trăsături). Tot panteonul olimpian -
lipsit de măreție -duce o viață de clan certăreț lipsit de norme morale,
incestuos, excesiv în actele erotice. Lumea mitologiei grecești este complexă:
monștrii, războaie, intrigi și zei indiscreți sunt numeroși, iar genealogia lor
se încrucișează deseori.Este important de reținut că grecii antici amestecau
evenimentele din mitologia lor cu cele din istorie. De asemenea Iliada și
Odiseea sunt considerate istorice. În mitologie existǎ eroi semizei care
înfruntǎ destinul și chiar zeii însiși, specific caracterului civilizației
grecești în care s-au pus bazele rațiunii și ideii că omul poate să fie
răspunzător de acțiunile sale și să-și schimbe destinul.

Noi filozofii și religii au apărut atât în vest cât și în est, în special cam
prin secolul al VI-lea î.en, rǎspândite pe calea cuvintelor scrise sau pe cale
oralǎ. Cu timpul, o mare varietate de religii s-au dezvoltat in întreaga lume,
din care cele mai importante fiind hinduismul și jainismul în India ,
budismul-cuvântul lui Gautama Siddhartha , predicatǎ ca filozofie orientală în
Himalaya și zoroastrismul în Persia.În est, trei școli de gândire urmau să
domine China până iîn zilele noastre: taoismul, legalismul și confucianismul.
Concepția confucianistă, care avea să dobândeasca supremația, se îndrepta către
politica și moralitate nu prin forța legii, ci prin tradiție și puterea
exemplului. Confucianismul avea sa se răspândeasca mai târziu în peninsula
Coreea și Japonia .

În vest, tradiția filozofică a Greciei antice, reprezentată prin Socrate, Platon
și Aristotel, s-a răspândit în întreaga Europă și Orient Mijlociu, în secolul al
IV-lea î.Hr., prin cuceririle realizate de Alexandru cel Mare. Presocraticii au
cǎutat noi modalitǎți de a explica lumea fǎrǎ a recurge la mitologie ori la
divinitate. Thales din Milet și Pitagora din Samos, dupa ce au facut descoperiri
cruciale în matematicǎ, au stabilit paralele cu natura lucrurilor. Parmenide a
fǎcut diferența între lumea empiricǎ inaccesibilǎ rațiunii și lumea intelectului
în care se regǎsește adevǎrul existenței. Heraclit vedea lumea în continuǎ
schimbare; Empedocle susținea cǎ erau patru elemente de baza puse în mișcare de
forțele iubirii și urii, aflate în opozitție. Atomiștii Leucip și Democrit au
încercat să armonizeze aceste teorii contradictorii. Sofiștii ca Protagoras,
și-au orientat gândirea cǎtre viața de zi cu zi, vǎzutǎ din perspectiva
individului și nu din cea generalǎ, îndoindu-se cǎ omul va cunoaște adevǎrul
suprem. Socrate, spre deosebire de sofiști, nu a studiat natura, ci viața umanǎ
și a argumentat că omul nu poate poseda înțelepciunea absolutǎ, ci numai sǎ
tindǎ spre ea. Credea cǎ scopul suprem al acțiunilor umane reprezentau binele și
dreptatea și cǎ omul le va putea practica când își va extinde cunoașterea în
sine însuși. Platon, discipolul acestuia, îl prezenta pe Socrate ca pe un
partener de discuție. Socrate a nemulțumit autoritǎțile ateniene, fiind acuzat
de impietate și coruperea tinerilor și este nevoit sǎ se sinucidǎ. În filosofia
lui Platon, ideile formeazǎ un tǎrâm al adevǎrului la care omenirea nu va avea
acces direct. Ca în peștera alegoricǎ, realitatea îi învǎluie pe oameni în
feflecțiile imperfecte ale ideilor. Cu ajutorul rațiunii, putem recupera din
inconștientul nostru cunoașterea înnǎscutǎ, dar uitatǎ, cunoașterea fiind
rememorare. A examinat natura iubirii platonice în dialogul sǎu Symposion,
spunând cǎ iubirea este cǎutarea nemuririi. Aristotel, ca dișcipol al lui
Platon, a considerat metafizica ca cea mai importantǎ dișciplinǎ filosoficǎ și
vedea omul ca pe o ființă politică, o entitate socială capabilă să își gǎseascǎ
fericirea numai în cadrul unei comunitǎți. Diogene din Sinop a cǎutat fericirea
în izolare de toate convențiile și nevoile, iar Epicur a promovat rațiunea
contra pasiunii, poftelor trupești și credinței.

În India secolului VI î.en., la 29 de ani, Gautama Siddhartha, un prinț, era
nesatisfăcut de viața sa. În timpul unei ieșiri s-a întâlnit cu cele patru
imagini: un bătrân suferind, un om bolnav, un cadavru în descompunere și un
ascet. Acesta este momentul în care el decide să-și părăsească familia , să
renunțe la lume și să caute o cale de eliberare de suferință . După o perioadă
de ascetism de 6 ani , Gautama a descoperit cele 4 adevăruri (nașterea ,
bătrânețea , boala și moartea ) pentru eliberarea de suferință și calea spre
Nirvana (eternitatea) . Acest lucru s-a petrecut după 49 de zile de meditație la
umbra unui smochin din Bodhgaya , timp în care a făcut față încercărilor la care
l-a supus demonul Mara . După aflarea celor 4 adevăruri atinge Nirvana sau Bodhi
(iluminarea) și devine cunoscut sub numele de Buddha , în limba sanscrită
înseamnă cel luminat . Buddha a predicat timp de 40 de ani , prima dată la
Sarnath , iar ultima dată la Kushinagara unde intrat în Parinirvana (s-a stins).

Religiile monoteiste (creștinismul și islamismul) au evoluat din iudaism,
religie formată cam prin 1.800 î.Hr. Evreii s-au stabilit în sudul Palestinei,
intrând frecvent în conflict cu popoarele canaanite locale. După ce pun bazele
Regatului Israel, iar sub domnia lui David își stabilesc capitala la Ierusalim,
regele Solomon va construi templul unicului zeu, Yaweh. În secolul VII-VI î.en.,
evreii care au fost deportați la Babilon au scris Vechiul Testament de-a lungul
mai multor generații de 150 de autori.Ajunși în robie, iudeii nu se vor simți
abandonați de Dumnezeul lor-Yaweh. Exilul babilonian a durat aproape 50 de
ani.În 538 primii exilați se întorc în țară cu vasele templului. Acolo vor
reorganiza viața religioasă și politică și de refacerea zidurilor Ierusalimului.
Este reconstruit cel de-al doilea templu. Crizele politice și suferințele pe
care poporul le trăiește îl determină să reflecteze mai mult asupra sensului
vieții și suferinței și produce în popor o așteptare a intervenției lui
Dumnezeu.Războaiele din ultimele trei secole precreștine produc în inima
poporului o profundă așteptare. Israelul așteaptă intervenția lui Dumnezeu în
favoarea poporului său și nimicirea dușmanilor. Nu a existat niciodată o atât de
mare așteptare a unui salvator ca în această perioadă: atunci rolul său căpăta
tot mai mult o culoare politică, salvator al destinelor Israelului, restaurator
al vechiului regat al lui David.

În Ierusalimul stǎpânit de romani , în anul 30 e.n. de Paștele evreiesc, Isus
din Nazaret , este executat prin crucificare, o pedeapsǎ dedicatǎ sclavilor
rǎzvrǎtiți și tâlharilor. Motivul: s-a declarat Mesia-"Fiul lui Dumnezeu",
predicând despre "Împǎrǎția lui Dumnezeu" și "iubirea aproapelui" . Pentru
romani era considerat un afront adus împǎratului Romei care era considerat
unicul împǎrat. Dar moartea sa va da naștere unei noii religii-creștinismul,
care în prezent are 2,2 miliarde de adepți, aproximativ o treime din Populația
lumii.Cei doisprezece adepți ai sǎi îi vor continua lucrarea. La Damasc, inițial
unul din persecutorii adepților creștini, ulterior convertit, Pavel, continuă să
predice și să scrie în , epistolele pauline despre "mesajul lui Christos".
Pentru preoții iudei, era considerat un eretic, iar pentru romani, un mare
pericol. Pleacă de la Damasc și timp de 20 de ani, va predica noua religie
întreprinzând trei cǎlǎtorii misionare prin imperiu, despre "iertare", "iubirea
față de aproape", "egalitatea dintre sclavi și bogați în fața lui Hristos".
Epistolele sale vor fi rǎspândite de-a lungul imperiului, mulțumitǎ drumurilor
și rutelor navale care au fǎcut posibilǎ comunicarea la depǎrtare. Încă de la
apariția creștinismului și până în secolul IV, s-a perpetuat persecuția
creștinilor. Misionarii creștini, cât și neofiții pe care aceștia i-au convertit
la Creștinism au fost ținte ale persecuțiilor, de multe ori până într-acolo
încât au devenit martiri ai credinței lor.Creștinismul timpuriu era persecutat
atât de evreii din a căror religie a apărut, cât și de Imperiul Roman care
controla cea mai parte a spațiului unde creștinismul timpuriu era distribuit.
Cei mai mulți adepți erau plebeii și sclavii, inferiorizați de puterea
imperialǎ, aveau sǎ-și găsească alinarea în creștinism, sperând că vor duce o
viață mai bună în Rai. Dar odatã convertiți, aceștia deveneau automat inamici ai
Romei, aducând ofensǎ împǎratului Romei și zeilor. Imperiul Roman, ca imperiu
globalist, tolera credințele indiferent de zei, dar adepții erau nevoiți sǎ se
supunǎ autoritǎții imperiale și sǎ onoreze zeii romani, ceea ce creștinii nu
acceptau. În timpul domniei împǎratului roman, Nero, mii de creștini au fost
torturați și uciși prin cele mai brutale metode. Sunt consemnǎri care atestǎ cǎ
în timpul domniei lui Nero, creștinii sfârșeau crucificați, arși pe rug sau
sfâșiați de lei, în urletele mulțimii din arenele arhipline. Toți apostolii ca
Petru, Iacov, Andrei, Matei, Toma sau chiar Pavel au sfârșit martirizați. La 40
de ani de la moartea lui Isus, au fost scrise multe evanghelii din care doar
patru au fost acceptate în Noul Testament. În anul 203, în timpul prigoanei lui
Septimius Severus, la Cartagina, o patriciană, căsătorită de tânără, pe nume
Perpetua, predica mesajul lui Hristos. Pentru cǎ a refuzat sǎ aducǎ ofrande
zeilor romani, a fost arestatǎ și condamnatǎ la moarte.Tatăl ei, în vârstă, a
vizitat-o în închisoare și a vrut să o îndemne la apostazie, amintindu-i de
copilul ei, de numai un an. Dar refuzǎ, doriind sǎ fie martirizată în numele lui
Hristos.Este aruncatǎ pradă fiarelor din amfiteatru. Curajul ei a inspirat unul
din gardienii închisorii, pe nume Pudens.

Marile migrații ale "barbarilor" s-au intensificat. De pe urma extinderii
imperiului, cheltuielile pentru apǎrare au crescut. A urmat o crizǎ economicǎ,
ducând la stagnare și revolte interne. Imperiul se afla într-un proces de
distrugere lentă din interior și din exterior. În 375, împǎratul Valens a fost
ucis în Bătălia de la Adrianopol, în lupta cu vizigoții. În 395, marele imperiu
fiind imposibil de administrat, dupa moartea împǎratului Teodosiu I, a fost
împǎrțit între cei doi fii ai sǎi, Honorius (partea de apus) si Arcadius (partea
de rǎsǎrit). Rând pe rând, teritoriile Imperiului Roman de Apus sunt cucerite.
În 410, Britania este cuceritǎ de Anglo-saxoni. În 486, Galia este prǎdatǎ de
Franci. Vizigoții cuceresc Spania dupǎ 455, iar Vandalii au nǎvǎlit în Africa de
Nord.

Pe 24 august 410, vizigoții au jefuit Roma timp de trei zile. Multe dintre
clădirile mari ale orașului au fost devastate, inclusiv mausoleele lui Augustus
și Hadrian . A fost pentru prima dată când orașul a fost jefuit si a căzut în
mâinile unei armate străine în ultimii 800 de ani, iar cetățenii au fost
distruși moral. Mulți romani au fost luați captivi, inclusiv sora împaratului
Honorius, Galla Placidia, care s-a căsătorit ulterior cu Ataulf. Zeci de mii de
romani au fugit ulterior din orașul în ruine, mulți dintre ei cautând refugiu în
Africa. În 451, dupǎ ce hoardele de huni sub conducerea lui Attila au format un
imperiu ce cuprindea teritorii vaste în Europa Centrală și de Est și nǎvǎlind
deseori în Imperiul Bizantin, aceștia au devastat Galia. Dar au fost respinși în
Bǎtǎlia de la Câmpiile Catalaunice, în apropiere de Châlons, de catre generalul
roman, Flavius Aetius . În Roma anului 455, Genseric, regele vandalilor,
asediazǎ, devasteazǎ și jefuieste orașul, luând-o pe însǎși împǎrǎteasa Licinia
Eudoxia ca ostaticǎ . Roma, mǎrețul oraș antic era în ruine. Pe 4 septembrie
476, Ostrogoții sub comanda lui Odoacru, preiau puterea la Roma, detronându-l pe
ultimul împǎrat roman de apus, Romulus Augustus. Odatǎ cu colapsul Romei, Europa
intrǎ într-o epocǎ numitǎ "Epoca Întunecatǎ", o epocǎ de rǎzboaie, foamete,
ciumǎ și moarte dupǎ cum considerǎ mulți istorici. Multe elemente din viața
romanǎ sunt pierdute pentru veacuri: tehnologia construirii apeductelor,
drumurilor și termelor, cunoștintele medicale, scrisul, sistemul monetar,
tehnicile de producere a cimentului sau a sticlei etc.

Între timp, Imperiul Roman de Rǎsǎrit (sau Imperiul Bizantin), a continuat sǎ
prospere. împǎratul bizantin, Iustinian I (cel Mare), care dorea să
reconstruiască Imperiul Roman (creștinat) prin unirea celor două imperii, de
apus și de răsărit, a reușit în parte prin generalul său Belisarie care a
cucerit Peninsula Italică și nordul Africii. Evenimentul intern cel mai
important a fost răscoala Nika din Constantinopol. Opozanții lui Iustinian au
proclamat un alt împărat, pe Hepatius, nepotul fostului împărat Anastasiu I. În
timp ce Iustinian vedea situația ca și pierdută, soția sa, Teodora, Împărăteasă
bizantină, o fostă artistă de circ, s-a opus retragerii din capitală. Prin
negocieri purtate de Narses cu revoltații și prin atacul surprinzător al lui
Belisarie cu trupele loiale împăratului în hipodrom, unde s-au adunat
revoltații, răscoala a fost înǎbușită.

Una dintre cele mai mari realizări ale lui Iustinian este codificarea dreptului
roman începută în 529. Iustinian a încercat să revitalizeze societatea romană,
aflată în ultimul stadiu al descompunerii, printr-o uriașă operă de
sistematizare a dreptului clasic și postclasic, astfel încât să poată fi aplicat
la realitățile secolului al VI-lea din Imperiul Roman. Iustinian, un creștin
convins, a jucat un rol important în istoria Bisericii. El însuși a întocmit
tratate religioase, a condus adunări bisericești (sinoade), a întemeiat
episcopia Iustiniana Prima si a construit Catedrala Sfânta Sofia din
Constantinopol, un monument remarcabil al arhitecturii universale. Dupǎ moartea
lui Iustinian, Lombarzii au invadat și au cucerit cea mai mare parte a Italiei,
avarii și, mai târziu, bulgarii au cucerit cea mai mare parte a Balcanilor iar
la începutul secolului al VII-lea, perșii sasanizi au invadat și au cucerit
Egiptul, Palestina, Siria și Armenia. Perșii au fost învinși și teritoriile
cotropite de ei au fost recucerite de împăratul Heraclius I în 627, recuperând
și "crucea lui Hristos" . Dar apariția neașteptată a triburilor unite de arabi
musulmani în 630, proaspăt convertiți la Islam, i-au luat prin surprindere pe
bizantini, care erau epuizați de eforturile uriașe făcute în războaiele cu
perșii. În Bǎtǎlia de la Yarmuk, arabii i-au învins pe bizantini și le-au ocupat
teritoriile Siria și Palestina.

Anul 950: o mare civilizație se prǎbușește. Dar supraviețuiesc câțiva indivizi
în ținuturile înalte ale Americii Centrale, ce poartǎ urmele unei civilizații
prospere. Maiașii trǎiau în America Centralǎ din mileniul II î.en. Drenau
terenurile mlǎștinoase și construiau sisteme de irigații. Din 300 î.en., timp de
600 de ani, au construit orașe-state independente în Guatemala, Belize și în
sudul peninsulei Yucatan. Erau organizați în clase sociale de nobili, preoți,
regi, funcționari și rǎzboinici, precum și oameni de rând agricultori,
meșteșugari care sculptau în jad și piatră sau care realizau vase de ceramicǎ
decoratǎ, picturi, unelte, bijuterii , sau negustori ce organizau târguri.
Maiașii au inventat un alfabet de 800 de hieroglife-pictograme, studiau
matematica al cǎrui sistem se baza pe numǎrul "20", astronomia și formau sisteme
calendaristice. Dupǎ o erupție vulcanicǎ din anul 230, deși orașele din sud au
fost abandonate, dupǎ anul 300 pânǎ în anul 800, civilizația a atins apogeul în
timp ce în lumea veche, Imperiul Roman era în declin.

Se construiau orașe ca Tikal (în 450, trǎiau aici 100.000 de oameni), Palenque,
Yaxchilan, Copan sau Calakmul. Între orașe-state existau conflicte, iar
prizonierii de rǎzboi luați dintr-un oraș din neplata unui tribut erau
sacrificați în scopuri religioase, pentru ca zeii sǎ le ofere locuitorilor
prosperitate și feritilitate. Pentru construcții ambițioase ca piramidele și
templele au trebuit să asigure mai multă hrană și forță de muncă. Sacrificile
intense au redus numeric populația, ducând la stagnare economicǎ și la colapsul
orașelor. Schimbǎrile climatice au dus la o reducere modestă a precipitațiilor
ce a contribuit la colapsul acestei civilizații.

Într-o peșterǎ, un negustor pe nume Mahomed, care medita, a avut o revelație. Un
înger i-a apǎrut în fațǎ și i-a spus: "Citeste". Profetul s-a speriat foarte
tare de ce i s-a întâmplat (el nu știa sǎ scrie și sǎ citeascǎ) și s-a întors
acasǎ și i-a povestit soției sale ciudata întâmplare. Mahomed a început sǎ
predice, întâi în familie și printre cunoștințe, apoi publicului larg. La
început el este ignorat de majoritatea oamenilor, iar mai apoi ridicularizat.
Totuși, a reușit sǎ atragă din ce în ce mai mulți converți la noua sa religie.

Predicile sale erau scrise în Coran. Pe mǎsurǎ ce numǎrul adepților a
crescut,Mahomed devenise o amenințare la adresa conducǎtorilor societății sale
și este persecutat, alǎturi de cei care îl urmau. A fost nevoit sǎ își
pǎrǎseascǎ orașul natal, Mecca, și sǎ meargǎ cu un grup de musulmani devotați în
orașul Yatrib(Medina) în 622, unde fusese invitat de două triburi rivale, care
acceptaseră să-l recunoască ca profet și se așteptau ca el să le arbitreze
disputele.Fuga s-a numit Hejira și a marcat începutul calendarului islamic.
Mahomed devine liderul orașului și în scurt timp Medina devine capitala primului
stat islamic. Medina a fost atacatǎ de vecinii mai puternici din Mecca, însǎ
Mahomed a reușit sǎ câștige câteva bǎtǎlii importante, asigurând securitatea
statului sǎu. Acesta continuǎ sǎ sa se extindǎ și în cele din urmǎ Mahomed
cucerește Mecca fǎrǎ vǎrsare de sânge în 630, alungând evreii de acolo ,
distruge idolii păgâni din jurul Kaabei , și proclama Kaaba ca fiind Altarul
Principal al Islamului și Qibla (direcția de rugăciune) comună a tuturor
musulmanilor din întreaga lume . De asemenea construiește și o moschee în jurul
Kaabei , Al-Masjid al-Haram (Moscheea Sfântă) , la ora actuală fiind cea mai
mare moschee din lume . La moartea sa, toatǎ peninsula Arabicǎ era unitǎ pentru
prima datǎ în istorie, în noul stat islamic, însǎ are loc scindarea religioasă a
șiițiilor din majoritatea șunnitǎ.Cele douǎ ramuri din cadrul aceleiași religii
se vor afla într-o continuǎ rivalitate de-a lungul istoriei. Succedat de "cei
patru califi drepti", are loc o extindere foarte rapidǎ a islamului. Musulmanii
dominau întreaga regiune a fostului Imperiul Sasanid (Irak si Iran),
extinzându-se spre Asia Centralǎ și Vesticǎ, cucerind și ocupând teritorile
bizantine ca Siria, Palestina, Egiptul, Africa de Nord și Spania, ajungând pânǎ
în sudul Franței, formându-se imperii: Califatul Omeiad care practica sunnismul
, urmat de Califatul Abbasid care practica șiismul (ulterior sunnit).
Constantinopolul a fost invadat în douǎ etape, dar fara succes. Orașe precum
Cordoba sau Bagdad devin centre culturale și științifice, unde se construiau
biblioteci în care cǎrturarii preluau textele grecilor antici, dezvoltând ramuri
ale medicinei, ingineriei, astronomiei și matematicii , creând algebra și
numerele arabe pe care le utilizǎm și in ziua de azi. Abbas Ibn Firnas, un
inginer, fizician și poet din Cordoba, a fabricat un planor cu care a încercat
sǎ zboare. Islamul deschide un nou capitol în istoria omenirii. Folosirea
zǎcǎmintelor de aur din Arabia pentru a uni triburile arabe și a forma armate de
rǎzboinici ce vor conduce Jihadul (Rǎzboiul Sfânt împotriva necredincioșilor) a
dus la rǎspândirea noii religii în Orientul Apropiat și Mijlociu și în Nordul
Africii. Arabii au fost și comercianți profesioniști, dominând bazinul
mediteranean și deschizând noi rute cu extremul Orient, dar și cu Europa
nordicǎ. În secolul VIII, în timpul dinastiei abbasizilor, guvernarea lui Harun
al-Rashid a marcat începutul unei perioade prospere pentru califat și capitala
sa, Bagdad. A devenit celebru în istoriorafia medievalǎ pentru cǎ i-a dǎruit
împǎratului franc, Carol cel Mare, un elefant alb.Francii tranzacționau lemn,
blănuri, săbii și sclavi, în schimbul mătăsurilor , mirodenilor și metalelor
prețioase de la arabi. În secolul IX, imperiul islamic s-a destrǎmat fiind
împǎrțit în califate rivale în Califatul Córdoba(Spania) și Califatul
Fatimid(Egiptul).

Ahmad ibn Fadlan, un cǎrturar arab, diplomat și secretar al califului de la
Bagdad, a explorat ținuturile Rusiei pentru a cǎuta noi rute, oferind informații
esențiale despre o populație total necunoscutǎ, pe ai cǎrei membri îi numește
Rus sau Rusyyah, nimeni alții decât vikingii originari din Suedia descriindu-i
ca pe niște oameni înzestrați fizic, înalți ca niște palmieri, blonzi, cu piele
roșcatǎ, purtând la brâu un topor, o sabie și un cuțit lung, de care nu se
despǎrțeau niciodata.Diplomatul va asista la niste scene de neimaginat la curtea
Bagdadului, acela al întreținerii relațiilor intime între bǎrbați și sclave, în
vǎzul mulțimii.Ibn Fadlan avea sǎ fie uimit de apetitul sexual deosebit de
ridicat al vikingilor . Una dintre cele mai elocvente relatǎri ale lui Ahmad ibn
Fadlan este cea a funeraliilor unei cǎpetenii vikinge. Vikingii le-a oferit
vizitatorilor arabi blǎnuri, iar în schimb, primeau aur arab.De asemenea, a
asistat la o ceremonie funerară de incinerare al unui șef viking. Dupǎ ce era
depus în mormânt timp de 10 zile, trupul sǎu era așezat pe o corabie, împreunǎ
cu bunurile sale , iar o preoteasǎ numitǎ " Îngerul Morții" sacrifica o sclavǎ
tânǎrǎ pentru a-l însoți în viața urmǎtoare în Valhalla. Corabia era incendiatǎ
de cǎtre o rudǎ apropiatǎ a decedatului. Vikingii construiau ambarcațiuni
superbe, cu o carenǎ rezistentǎ ce susținea întregul vas. Corǎbiile lungi
navigau cu viteze mari și erau stabile, navigând cu ajutorul velelor și
vâslelor. Puteau fi ridicate de echipaj și transportate pe uscat pe distanțe
mari de la un râu la altul sau puteau fi aduse cu ușurințǎ pe plaje, nefiindu-le
necesare porturi amenajate. Capul de dragon de la prora avea menirea sǎ
înspǎimânte spiritele rele, monștrii marini și inamicii. În secolul VIII,
vikingii au început sǎ pǎrǎseascǎ Scandinavia în cǎutarea aventurii, bogǎțiilor
și pǎmânturilor fertile. La început desfǎșurau incursiuni de jaf în mânǎstirile
bogate și în orașele de pe coastǎ, dar mai târziu navigau în susul fluviilor Rin
,Sena și Loara, atacând orașele din continentul european. Conducǎtorii locali
își rǎscumpǎrau siguranța cu aur și argint. Vikingii erau nu numai jefuitori, ci
și agricultori în cǎutare de pǎmânturi, negustori în cautare de afaceri și
excelenți marinari și neguțǎtori care se aventurau pânǎ la Constantinopol si
Bagdad în cǎutare de cuceriri și schimburi comerciale.S-au stabilit în Anglia și
în Irlanda, Normandia, sudul Italiei și Sicilia și Islanda distrugând mânǎstiri
și au acaparat Marea Balticǎ, întemeind orașe comerciale ca Visby în Suedia,
Kiev în Ucraina, Dublin în Irlanda, York în Anglia,Rouen în Franța și Novgorod
în Rusia, unde au întemeiat formațiuni statale. Au organizat incursiuni în
bazinul mediteranean, cei înfrânți de bizantini punându-se în slujba acestora ca
negustori și mercenari varegi. Au nafigat pânǎ în Groenlanda și America de Nord.
Dupǎ anul 1000, formațiunile vikinge s-au convertit la creștinism, devenind
regate creștine. Influența lor asupra Europei de nord a fost imensǎ, deoarece au
stabilit rute comerciale și au fondat orașe. Urmașii acestora din Franța,
Normanzii, care ulterior se vor stabili în Anglia, vor conduce Cruciade
împotriva musulmanilor.

Polinezienii erau un popor deosebit, izolat de restul lumii, navigatori
remarcabili care se aventurau în oceanul Pacific la mari depărtări în căutarea
unor noi teritorii, orientându-se după stele, curenții oceanici, vânturi, floră
și faună. Legendele lor spun că au venit din ceruri și că au poposit într-un
ținut mistic, în Hawaii-ul de azi. Istoricii consideră că polinezienii sunt
orginari din Taiwan și au migrat în canoe spre Filipine acum cinci milenii spre
Arhipelagul Bismarck în apropiere de Nouă Guinee. Au luat cu ei animale
domesticite: câini, găini, porci, , fructe și legume, rizomi de taro și de yam,
fucte de arbore-de-pâine și banane. Au pus bazele culturii Lapita. Își făceau
unelte din cochilii de scoici și ceramică decorata cu modele complicate. În anii
1000 i.en., au ajuns în insulele Noua Caledonie, Vanuatu , Fiji, Samoa și Tonga,
în Tahiti și Insulele Marchize. Spre 850, au migrat în Noua Zeelandă unde au
devenit cunoscuți că Māori. Au navigat și spre Americi de unde au adus cartofi
și au făcut comerț cu aborigenii din Australia. În insulele din Pacific au
întemeiat societăți tribale. Erau experți în sculptură în lemn și în piatră,
utilizând unelte din piatră. Pe Insula Paștelui au ridicat sculturi remarcabile
Moai, capete de piatră și rocă vulcanica înalte de până la 12 metri și având
peste 50 de tone, reprezentându-i pe strămoșii acestora . După ce erau
sculptate, erau așezate pe role din lemn de palmieri și transportate pe distante
lungi .Statuile erau amplasate în sanctuare ahu, zone în aer liber, destinate
ceremoniilor religioase. 900 de statui moai au fost construite pentru că
spiritele strămoșilor lor să le asigure protecția. Din păcate pentru ei, le-au
adus sfârșitul. Pentru a produce rolele de palmier care să transporte statuile,
au trebuit să tăie păduri întregi, provocând un dezastru ecologic pe insulă
respectivă.

Vezi și: Feudalism,Normanzi,Imperiul Carolingian,Regatul Angliei, Regatul
Franței, Sfântul Imperiu Roman

În Europa ia naștere sistemul feudal inițiat de franci și introdus și în Anglia
de cǎtre normanzi. Oamenii dețineau pǎmânturi în schimbul serviciilor.Nobilii
care primeau titluri și domenii, plǎteau regelui taxe, își trimiteau cavalerii
și adunau armate. Nobilii le ofereau terenuri cavalerilor în schimbul
serviciilor militare și plǎtirii taxelor. Cavalerii îi puneau pe țǎranii din
sate sǎ le lucreze pǎmânturile în schimbul unei gospodǎrii sau al unei case,
oferindu-i o parte din recoltă sau bani. Primele castele erau din lemn, dar mai
târziu au fost înlocuite cu piatră care erau mai durabile. Constructorii sperau
că astfel, palatele, bisericile și catedralele erau mai durabile. Castelele erau
construite pe înălțimi și împrejmuite cu un zid de apărare la mare distanță. Mai
târziu, zidurile exterioare ale castelelor erau construite să închidă o așezare,
uneori un oraș întreg. Normanzii erau maeștri în construirea castelelor din
blocuri mari bine îmbinate. Coloanele și arcadele cu vârf ascuțit susțineau
greutatea catedralelor mari, iar pilonii erau mai zvelți și ferestrel mai înalte
cu vitralii.Catedralele erau concepute în stil gotic.

Dupǎ ce francii s-au stabilit în Galia, în secolul V, conducatorul lor, Clovis,
a unit triburile francilor, i-a învins pe gali și pe vizigoți și a creat regatul
franc. S-a creștinat și a beneficiat de susținerea Romei. În 732, Carol Martel,
i-a condus pe franci în Bătălia de la Tours, împotriva invadatorilor musulmani
și a pus bazele dnastiei carolingiene. În 771, Carol cel Mare a devenit rege. A
cucerit restul Franței, teritoriile actuale ale Germaniei, Italiei și Olandei,
învingându-i pe lonobarzi în Italia și supunându-i pe saxoni și pe avari sǎ se
creștineze, creându-se un imperiu european. În ziua de Crǎciun, în anul 800,
Papa l-a încoronat la Roma pe Carol ca cel dintâi împǎrat al Sfântului Imperiu
Roman. A fǎurit legi, a impus alfabetizarea , a fondat școli, a clǎdit catedrale
și mânǎstiri conduse de cǎlugǎri irlandezi, britanici și italieni. A invitat la
curtea sa invǎțați, scriitori, arhitecți și filosofi. Dupǎ moartea sa din 814, a
fost succedat de fiul sǎu Ludovic cel Pios.Prin Tratatul de la Verdun din 843
cei trei fii rămași în viață ai lui Ludovic cel Pios, nepoții lui Carol cel
Mare, și-au împărțit teritoriile sale, Imperiul Carolingian, în trei regate din
care se vor forma doua țǎri: Germania și Franța. În Franța, Hugo Capet
întemeiazǎ dinastia Capețienilor, uniind Franța în 987.În Germania, dupa ce i-a
invins pe maghiari, i-a unit pe conducǎtorii vasali lui și a cucerit Boemia,
Austria și nordul Italiei, Otto a fost încoronat de Papa ca Imperator Augustus
în 962. Împǎrații germani erau în strânsǎ colaborare cu papii, însǎ deseori se
iscau conflicte, cum a fost cel dintre împǎratul Henric al IV-lea al Sfântului
Imperiu Roman și Papa Grigore al VII-lea în 1075 din cauza disputei numirii
episcopilor. Henric al IV-lea a fost excomunicat și dupǎ ce a stat la Canossa
trei zile in frig, a fost iertat de papa. Treptat, s-a ajuns la o separație
între stat și biserica. În secolul VIII, în Britania anglo-saxonǎ au debarcat
primii vikingi și au început sǎ se stabileascǎ în secolul IX. Regele de Wessex,
Alfred cel Mare a purtat bǎtǎlii împotriva acestora, ulterior încheind un tratat
prin care împǎrțea Anglia în douǎ: vestul aparținea saxonilor, iar estul
danezilor. Sub domnia lui Alfred, textele latine au fost traduse în limba
englezǎ timpurie și a început scrierea Cronicii Anglo-Saxone. Pânǎ în 940,
teritoriile din est au fost recucerite , Anglia fiind unificatǎ de Edgard, dar
în 1013, danezii condusi de Knut cel Mare, au revenit, formând un mare regat
nordic, cooperarea dintre danezi și saxoni menținându-se pânǎ în timpul domniei
lui Edward Confesorul. Deși îl numise moștenitor pe William, ducele de
Normandia, l-a succedat Harold Godwinson. În 1066, ca rǎzbunare, invadatorii
normanzi i-au învins pe anglo-saxoni în Bătălia de la Hastings. Ducele Wilhelm
Cuceritorul a fost încoronat ca rege al Angliei în ziua de crǎciun. A înǎbușit
revoltele, a confiscat pǎmânturile englezilor și le-a dǎruit nobililor normanzi
și bisericii, a încurajat stabilirea meșteșugarilor și negustorilor francezi în
Anglia și a ordonat clǎdirea castelelor, bisericilor, mânǎstirilor și
catedralelor impunǎtoare, împrejurul cǎrora luaserǎ ființǎ numeroase orașe. A
înființat o administrație centralǎ și un sistem de impozitare de evaluare a
pǎmânturilor și averilor sub forma unei cǎrți numite "Domesday Book". În 1154,
Henric de Anjou, primul rege din Dinastia Plantagenet, a avut domenii în Franța,
fiind printre cei mai puternici regi din Europa. În timpul regelui Ioan al
Angliei "fără de Țară”, lupta dintre rege și lorzi și baroni s-a acutizat. În
1215, regele a fost forțat să-și punǎ sigiliul pe documentul Magna Carta, care
va menține prerogativele reprezentanților regali, drepturile oamenilor liberi,
iar Marele Consiliu al nobililor putea contesta ordinele regelui. În 1265, va fi
convocat primul parlament din istorie, care era format din Camera Lorzilor și
Camera Comunelor.

În estul și centrul Europei, triburile slave creștinate și alfabetizate de
Chiril și Metodiu, se vor stabili spre sec. VII-IX, ce vor pune bazele statelor
slave ca Țaratul Bulgar sau principate și cnezate ca Novgorod și Kiev (create de
vikingi),și ulterior, Cnezatul Moscovei.

La începutul mileniului II, lumea veche era împărțitǎ în douǎ religii:
Creștinismul și Islamul. Creștinismul avea sǎ fie împǎrțit în Marea Schismă din
1054 în douǎ ramuri: Catolicismul în vest condus de Papalitatea de la Roma și
Ortodoxismul în est condus de Patriarhia de la Constantinopol. Creștinii
practicau pelerinajele cu mari dificultăți în orașele ocupate de musulmani,
declarate sfinte(ca Ierusalim) dupǎ năvălirea turcilor selgiucizi în Orientul
Apropiat. Evreii din Ierusalim revendicau Ierusalimul ca pe capitala lor antică,
musulmanii ca locul unde Mahomed a comunicat cu Allah și a urcat pe scara
cerului, iar creștinii ca locul unde a provǎduit și a murit Isus; toate cele
trei mari religii având multe elemente în comun. Canalizarea spiritului
războinic al cavalerilor în afara Europei a reprezentat toate beneficiile
spirituale , inclusiv acordarea de indulgențe de iertare a pacatelor pentru
participanți sau de martiriu pentru cei care cădeau în luptă. Cruciații, în
calitate de pelerini, puteau să se bucure de ospitalitatea și protecția vieții
și avutului asigurate de Biserică si "intrare liberǎ în rai" dupǎ moarte. Pe
multi i-au motivat spiritul de aventura si dorinta de inavutire. Determinat de
expansiunea rapida a islamului, în 1095 , Papa Urban al II-lea a inițiat la
Conciliul de la Clermont prima cruciadǎ pentru a recâștiga controlul asupra
orașului sfânt Ierusalim și a Țării Sfinte creștine stăpânite în acel moment de
musulmani, declarând "nimicirea dușmanilor creștinitǎții și iertarea eternă a
păcatelor celor care vor participa". Cavaleri și oameni de rând, țǎrani și
meșteșugari, chiar și hoți și cǎlugǎri , au pornit la drum, conduși de Petru
Eremitul și Walter cel Sǎrac. Cea mai mare parte dintre ei n-au ajuns niciodata
în Palestina, iar ceilalți au devenit hoarde de sǎlbatici și flǎmânzi.

În vara anului 1099,Ierusalimul este asediat de o armatǎ de 1300 de cǎlǎreți
cavaleri și 12 000 de infanteriști cruciați englezi, francezi și germani conduși
de cavalerii nobili ca Raimond al IV-lea de Toulouse (Conte de Toulouse, marchiz
de Provența și conte de Tripoli),Tancred de Taranto( cavaler normand,Principe de
Galileea și regent al Antiohiei) , Robert al II-lea de Flandra, Robert Curthose
și Godefroy de Bouillon( Senior de Bouillon, Duce al Lotharingiei Inferioare și
viitor suveran al regatului Ierusalimului). Cetatea era apǎratǎ de doar 400 de
cǎlǎreți fatimizi , trupe musulmane și mercenari nubieni conduși de guvernatorul
fatimid Iftikhar ad-Dawla.După ce creștinii au năvălit peste zidurile exterioare
și au intrat în oraș, aproape toți locuitorii au fost uciși în acea după-amiază,
în noaptea care a urmat și a doua zi dimineața. Musulamnii, evreii și chiar
câțiva creștinii care mai erau în oraș au fost masacrați fără nicio deosebire.
70.000 de civili au fost măcelăriți. Mulți musulmani s-au refugiat în Moscheia
Al-Aqsa, unde, în conformitate cu o însemnare din Gesta, "...măcelul a fost așa
de mare, că oamenii noștri se bălăceau în sânge până la glezne..." După cum
scria Raymond de Aguilers "...oamenii călăreau în sânge până la genunchi și la
brida frâielor." Tancred a cerut ca pradă de război cartierul templului și a
oferit aici protecție celor câțiva musulmani de aici, dar nu a putut împiedica
uciderea lor de camarazii săi de arme.După masacru, Godfrey de Bouillon a fost
numit Advocatus Sancti Sepulchri (Protector al Sfântului Mormânt) pe 22 iulie,
el refuzând să fie încoronat rege în orașul în care Cristos a purtat cununa de
spini. Raymond a refuzat să primească vreun titlu. Dar victoria bătăliei de la
Ascalon le-a permis creștinilor să fondeze Regatul Latin al Ierusalimului,
Godfrey devenind doar suveran. Cruciații au întemeiat patru regate
latino-creștine în Palestina și Siria. Cruciadele au mai continuat încǎ douǎ
secole de pe urma cǎrora aprox sute de mii sau chiar milioane de oameni și-au
pierdut viețile.

Cruciada a doua a fost organizată în Europa, care avea în 1145 ca obiectiv
eliberarea Comitatului Edessei, care fusese cucerit de musulmani în 1144. O
armată franceză, condusă de regele Ludovic al VII-lea al Franței și o oaste
germană, în frunte cu regele Conrad al III-lea al Germaniei, în vara anului
1148, au condus expeditii in Asia Mică, dar armatele lor au fost respinse si
risipite de turci, iar Ludovic și Conrad, cu resturi din armată, și-au sfârșit
expediția ca simpli pelerini.Cruciada a II-a s-a sfârșit cu recucerirea Edessei
de către musulmani.

În 1187, sultanul Saladin a initiat jihadul, i-a înfrânt pe cruciați în Bătălia
de la Hattin si a recucerit Ierusalimul. În 1191, Richard Inimă de Leu al
Angliei , Filip al II-lea al Franței și Frederic I al Sfântului Imperiu Roman,
au plecat spre Țara Sfântǎ cu armatele lor în Cruciada a III-a. Frederick I n-a
apucat să ajungă fiindcă a murit înecat pe drum. Richard a cucerit Ciprul și
cetatea Acra, dar nu a putut recâștiga Ierusalimul. Lupta s-a încheiat cu
încheierea unui tratat dintre el și Saladin de împǎrțire a Țǎrii Sfinte.

A patra cruciada a început în 1202, dar cruciații nu au putut sǎ-și plǎteascǎ
transportul. Ca despǎgubire, au cǎzut de acord sǎ jefuiascǎ Constantinopolul ce
a dus la împǎrțirea temporarǎ a Imperiului Bizantin în patru regate latine. În
1212 a avut loc Cruciada copiilor sau puerilor, ai cǎrei participanți au murit
de foame sau au sfârșit ca sclavi. A cincea Cruciadǎ spre Egipt a fost un eșec
fiind o încercare de recucerire a Ierusalimului și a restului Țării Sfinte prin
cucerirea mai întâi a regatului Egiptean ayyubid.

Papa Honorius al III-lea a organizat armatele cruciate conduse de Leopold al
VI-lea al Austriei și Andrei al III-lea al Ungariei și o incursiune militară
care a lăsat până în cele din urmă Orașului Sfânt în mâinile musulmanilor.După
ocuparea portului Damietta, cruciații s-au îndreptat spre Cairo în iulie 1221,
dar au fost obligați să-și întrerupă înaintarea din cauza epuizării stocurilor
de hrană. Egiptenii au executat un atac de noapte, care a dus la moartea a
numeroși cruciați și în cele din urmă, la capitularea întregii armate. Sultanul
egiptean Al-Kamil a căzut de acord asupra unui armistițiu de opt ani cu
europenii.

Dupǎ ce Papa Grigore al IX-lea îl excomunicase în anul 1227, din cauza vieții
imorale pe care o ducea și a raporturilor sale prietenești cu sultanul Malin
al-Kamil, Frederic al II-lea organizeazǎ cea de-a șasea Cruciadǎ.Frederic al
II-lea al Sfântului Imperiu Roman întreprinde un fel de expediție armată de la
Acra la Jaffa.Intors din Cipru, Frederic al II-lea cere sultanului Malin
al-Kamil cedarea Ierusalimului în schimbul altor teritorii. Se ajunge la
încheierea tratatului din 1229, prin care Ierusalimul era cedat cruciaților
(acum împăratul german fiind și rege al Ierusalimului ), împreună cu orașele
Bethleem și Nazareth. În martie 1229, Frederic al II-lea intră în Ierusalim unde
este încoronat ca rege al Ierusalimului. El se întoarce la Acra deoarece baronii
se răsculaseră împotriva sistemului său centralizat de conducere. Nereușind să
ajungă la o înțelegere cu baronii, Frederic al II-lea se întoarce în Italia, în
mai 1229.

În 1244, după recucerirea Ierusalimului de către musulmani, Ludovic al IX-lea al
Franței, făgăduise că va organiza el însuși a șaptea Cruciadă. El nu urmărea
altceva decât să acapareze pământuri și pradă bogată în răsărit. În vara anului
1248 Ludovic al IX-lea părăsi Parisul îmbarcându-se pentru insula Cipru, unde
trebuia să aibă loc adunarea generală a trupelor. Ajuns în fața Damiettei, în
1249, dupǎ o bǎtǎlie, cruciații au pătruns în Damietta, pe care o găsiseră
deschisă, goală și neatinsă. Trupele cruciate se aleseseră cu o pradă
bogată.Vestea morții sultanului ajunse și în tabăra cruciaților, care pornira
marșul de la Damietta spre Cairo. Ludovic al IX-lea va mai conduce si Cruciada a
VIII-a si porneste spre Tunisia. Dar Ludovic al IX-lea, moare de ciuma în luptă,
iar puținii cruciați rămași în viață s-au întors în Franța.Cativa ani mai tarziu
va fi canonizat. Cu această ultimă încercare așa-numitele "cruciade clasice" au
luat sfârșit. Rând pe rând statele din Orient au fost recucerite de
musulmani.Castele in stil normand construite de cruciati, ca Krak des Chevaliers
din Siria ridicat de cavalerii ospitalieri, a fost asediat in 1271 de musulmani,
infometandu-i pe cruciatii din interior si facandu-i sa se predea. În 1268 a
fost recucerită Antiohia, în anul 1289 Tripoli, iar în anul 1291, după un asediu
violent Acra, ultimul centru de rezistență al cruciaților.

În nordul Chinei, în 1211, hoarde de mongoli nomazi cǎlǎreți conduși de unul
dintre cei mai nemiloși, cruzi și sângeroși rǎzboinici, Ginghis Han , se
îndreaptǎ spre Beijing, un ultim obstacol pentru supunerea Chinei , un oraș
împrejmuit de ziduri înalte de 12 metri și lungi de 30 kilometri cu 900 de
turnuri de pază, ce cuprindea un oraș de mari palate, temple aurite și piețele
abundente de mătase și condimente, în care locuiau 350.000 de oameni. Pentru o
mare armata nomadă condusă de Genghis Han, ce era obișnuit să lupte pe câmp
deschis, orașul înconjurat de ziduri era de nepătruns. Prima tactică: au
așteptat și și-au așezat tabara, izolând orașul. I-au capturat pe inginerii
chinezi, obligându-i să construiască catapulte, scuturi mobile și berbeci de
lupta. În timp ce mongolii jefuiau mărfurile și proviziile aduse de neguțătorii
chinezi, locuitorii orașului au flămânzit, consumându-si caii si ulterior,
recurgând la canibalism. După luni de zile, gata de atac, Genghis Han a ordonat
atacarea orașului. Însa, avea să întâmpine o rezistență condusă de comandantul
militar chinez al orașului, cu o garnizoană de mii de soldati și un arsenal de
lupta. Genghis Han a ordonat catapultarea bolovanilor spre oraș în timp ce
armata chineză răspundea cu aruncarea unor bombe unse cu ulei, umplute cu
chimicale și excremente incendiate spre armata mongolă ce le asedia orașul.
Genghis Han a ordonat ca prizonierii chinezi să transporte scările de asediu și
berbecii de lupta spre zidurile orașului, aflați în prima linie. Mulți au fost
nimiciți de sǎgețile conaționalilor lor care erau asediați. În cele din urma,
după o luptă crâncena, apărarea orașului a căzut, armata chineză a fost
nimicită, comandantul chinez al orașului s-a sinucis, iar mongolii au intrat și
devastat, jefuind, incendiind și masacrând populația. Multe femei de teamă că
vor fi violate, s-au sinucis aruncându-se de pe zidurile înalte ale orașului.
Cruzimea mongolilor a devenit legendară după ce s-au consemnat descrierile
masacrelor care au constat în decapitări sau piramide formate din cranii, precum
și violurile. Lui Genghis Han îi sunt atribuite moartea a 40 milioane de oameni.
Într-o serie de campanii remarcabile, a cucerit Turkistanul, nordul Chinei și
Coreea, îndreptandu-se spre apus unde a subjugat Afghanistan, Persia și pǎrți
ale Rusiei. A stabilit noi rute comerciale și a trimis ambasadori în Persia,
înființând primele postalioane, situate fiecare la 40 de kilometri Schimbǎrile
climatice și deșertificarea Mongolei i-au împins pe mongoli sǎ nǎvǎleascǎ în
orașele chineze prospere din sud. Cheia formǎrii celui mai mare imperiu pe uscat
a fost domesticirea cailor și utilizarea acestora de către arcași în rǎzboi. În
luptǎ, mongolii purtau armuri ușoare, din piele și fier. Erau atât de iuți și de
cruzi încât mulți adversari se predau de groazǎ. Arcurile lor bateau mai departe
decât oricare altele, caii lor erau iuți parcurgând 440 km în 3 zile, iar
tacticile lor îi induceau în eroare pe mulți inamici. Sub Kublai Khan, Imperiul
Mongol a avut cea mai mare întindere, ajungând de la Oceanul Pacific la Marea
Neagra. Dupǎ moartea lui Kublai Khan, puternicul imperiu s-a dezembrat în
Hanate.Timur Lenk a supus brutal Persia, Armenia, Georgia, Mesopotamia,
Azerbaidjanul și Hoarda de Aur. Mongolii au sǎrǎcit China și Rusia, au agitat
lumea musulmanǎ și țǎri europene ca Polonia și Serbia. Dupǎ moartea lui
Tamerlan, sângeroasa stǎpânire mongolǎ a luat sfârșit.

Extremul Orient le-a dǎruit europenilor prin intermediul rutelor comerciale
mǎtase, hârtie, praful de pușcǎ precum și alte tehnici și inovații care vor
iniția marele salt tehnologic spre era modernǎ. Dar prin intermediul rutelor, se
va infiltra un ucigaș nevǎzut care va decima populația Europei.

Scrierile occidentale ale vremii susțin aducerea de către mongoli a „ciumei
neagre” din anul 1340, care a înjumătățit populația Europei Centrale. Hanul Jani
Beg a comandat forțe tǎtare ce au atacat portul crimeean Kaffa în 1343. Dupǎ ce
asediul i-a fost respins de forțele italiene, a revenit în 1345. Dar mongolii au
fost cuprinși de ciumă, boală provocată de lipsa de igienă și răspândită prin
intermediul șobolanilor, căpușelor, puricilor etc., dânduși seama că nu mai pot
continua asediul au folosit pentru prima dată în istorie arma bacteriologică,
aruncând cadavrele în descompunere ale victimelor ciumei în interiorul cetății.
Marinarii genovezi infectați care au navigat din Kaffa spre Genova, au introdus
"Moartea Neagrǎ" în Europa , ajungând la Paris și la Londra în 1348 ,
Scandinavia și Rusia în 1349. Oamenii credeau cǎ ciuma era o pedeapsǎ divinǎ ,
cǎ provenea din aer sau apǎ, neavând nici cea mai vagǎ idee cǎ ar proveni de la
șobolani.Epidemia a fost rǎspânditǎ de puricii de pe șobolani care s-au înmulțit
în condițile favorabile datoritǎ orașelor aglomerate, strǎzilor pline de gunoaie
și excremente și lipsei de igienǎ. Treptat, bacteria care inițial se transmitea
de la animal la om a dezvoltat mutații genetice transmițându-se de la om la om
pe calea aerului, extinzându-se rapid și ucigând în timp scurt. Boala se
manifestǎ prin apariția petelor de sânge ce se formau sub piele și se înnegreau
și umflǎturi bubonice spre interiorul articulațiilor coapselor și la subsori.
Victimele sfârșeau îngrozitor la câteva ore sau zile dupǎ apariția simptomelor.
Tratamentele medicale de atunci erau ineficiente și primitive. Ciuma Neagrǎ a
devastat regiuni întregi: sate, gospodǎrii și orașe au fost abandonate,
bisericile și mânǎstirile erau pustite (cǎci mulți bolnavi de ciumǎ se duceau
pentru a cere ajutor), meșteșugarii au fost nimiciți, negustorii panicați au
evitat multe regiuni, ducând Europa la stagnare economica totalǎ. Cadavrele erau
lǎsate pe câmpuri, deoarece toți doctorii, preoții și groparii erau morți, fie
erau înhumate în gropi comune. La Avignon, însuși Papa Clement al VI-lea a
ordonat aruncarea cadavrelor în râul Ron. Disperarea și lipsa raționamentului
i-au fǎcut pe mulți oameni sǎ ajungǎ sǎ comitǎ fapte nebunești, ajungând sǎ
învinovățeascǎ comunitǎțile evreiești, persecutând și masacrând mii de evrei
care nu doreau sǎ se converteascǎ. Sistemul feudal se prǎbușise.25 de milioane
de europeni au fost uciși de ciumǎ-un sfert din populația Europei de atunci.
Marile orașe erau pustiite. În acest timp, Franța și Anglia erau mǎcinate de
rǎzboaie.Sfârșitul lumii pǎrea cǎ sosise.

În 1328, Carol al IV-lea al Franței a murit fǎrǎ sǎ lase un moștenitor pentru
tron. Baronii l-au propus pe vǎrul sǎu, Filip al VI-lea al Franței, dar nepotul
lui Carol, Eduard al III-lea al Angliei s-a opus, drept pentru care Filip a
confiscat posesiunile engleze din Franța. În 1337 a izbucnit Războiul de 100 de
Ani. Englezii au învins flota francezǎ în Canalul Mânecii la Sluys, apoi au
invadat Franța, obținând victoria în Bătălia de la Crécy, unde arcașii englezi,
cu arcurile lor, i-au doborât pe cavalerii francezi bine înarmați. Au capturat
portul Calais și dupǎ ce ambele tabere au rǎmas fǎrǎ fonduri, au încheiat un
armistițiu care a durat pânǎ în 1355. În 1355, englezii conduși de Eduard
Prințul Negru au invadat Franța și au obținut o victorie în Bătălia de la
Poitiers (1356). Au semnat un tratat prin care Angliei îi reveneau mari
teritorii din Franța. În 1360, Franța și Anglia erau conduse de niște
copii-Carol VI și Richard II. Rǎzboiul a fost reluat în 1415 când Henric al
V-lea al Angliei a pretins tronul Franței și a capturat Harfleur și i-a învins
pe francezi în Bătălia de la Azincourt, ocupând nordul Franței. În 1428, unchiul
lui Henric a asediat orașul Orléans, dar a fost respins de forțele franceze
conduse de o adolescentă de 17 ani, Ioana d'Arc, care susținea cǎ a avut viziuni
și a auzit voci divine care îi porunceau să elibereze Franța. L-a sprijinit pe
noul rege francez încoronat, Carol al VII-lea al Franței. A fost învinsă la
Paris și capturată de burgunzi și vândutǎ englezilor, care au ars-o pe rug sub
acuzația de vrǎjitorie. Dupǎ ani de lupte, francezii și-au recuperat teritoriile
în 1453 punând capǎt rǎzboiului de 116 ani , doar portul Calais rǎmânând sub
stǎpânire englezǎ.

În timp ce Europa și Asia erau mǎcinate de Moartea Neagrǎ, în Americi, izolarea
nu numai cǎ proteja civilizațiile, dar le ajuta sǎ prospere.Dar lumea aceasta
era lipsitǎ de cai, unelte de fier și roatǎ. Însǎ se practica agricultura
intensivă pe versanții abrupți și la poalele Anzilor cu unelte de lemn ,
producând legume nemaintâlnite în Europa: cartofi, dovleci, fasole, roșii și
porumb și creșteau lame și alpaca. Incașii construiau poduri, drumuri și orașe
în zone montane înalte. Demnitarii regali supravegheau orașele și se asigurau cǎ
în atelierele de ceramicǎ, textile și obiecte decorative din metal se lucra
eficient. Regele sau Sapa Inca conducea țara din Cuzco.Incașii nu cunoșteau
scrierea, pǎstrau tot ce era de reținut pe quipu-sfori cu noduri ce reprezentau
informații referitoare la populație sau la impozite. Undeva în munții Anzi din
America Centralǎ, în 1438, un tânǎr conducǎtor incaș (Sapa Inca), pe nume
Pachacuti, credea cǎ se descinde din Inti, zeul Soarelui, care îi dǎruise
dreptul sǎ fie conducǎtor. Era adorat aidoma zeilor. Când tribul rival Chankas
din Peru a invadat Cuzco , în timp ce tatăl și fratele său au fugit de la locul
faptei, Pachacuti și-a adunat armata și pregătit pentru o apărare disperată a
țǎrii sale natale. În lupta , Chankas își aduceau craniile inamicilor și mumia
regelui lor mort . Au fost învinși încât legenda spune cǎ chiar și pietrele s-au
ridicat pentru a lupta de partea lui Pachacuti. În realitate, soldații incași
utilizau bolas-prǎștii din pietre legate cu curelușe din piele, lǎnci de lemn și
ghioage cu capete în formǎ de stea. S-a hotǎrât sǎ-și extindǎ imperiul. În 1450,
a cucerit bazinul Titicaca, iar în 1463 a pornit rāzboi împotriva triburilor
lupaca și colla.Sub comanda lui Topa, fiul lui Pachacuti, armata incașǎ a
înfrânt în 1466, imperiul învecinat Chimu, iar Topa a continuat expansiunea dupǎ
ce a devenit Sapa Inca în 1471. În 15 ani, a cucerit îndepǎrtatele ținuturi
sudice, ulterior stǎpânind și teritoriile nordice și vestice. Huyana Capac a
extins imperiul și a construit a doua capitalǎ la Quito. În 1525, imperiul se
întindea pe 3000 de km de-a lungul vestului Americii de Sud. În același an,
imperiul a fost împǎrțit între fii lui, Huascar care a luat sudul, iar Atahulpa
a luat nordul. Divizarea a dus la rǎzboi civil, iar în 1532-1535, profitând de
conflictul acestora, spaniolii au cucerit și distrus imperiul. Cea mai
importantǎ rǎmǎșițǎ rǎmasǎ a imperiului este Machu Picchu, un oraș sistuat în
vârf de munte și camuflat atât de bine încât a fost descoperit în 1911. A fost
una dintre ultimele bastioane de apǎrare a incașilor împotriva invadatorilor
spanioli. Construitǎ din pietre îmbinate cu precizie, fǎrǎ mortar, Machu Picchu
a fost centru spiritual, cu un observator astronomic și temple.

În cel mai larg deșert al planetei, Sahara, o caravanǎ de negustori și cǎlǎtori
musulmani cu cǎmile strǎbǎteau deșertul.În fruntea expediției era Ibn Battuta ,
marocan de origine, care a cǎlǎtorit toatǎ viața și și-a descris amǎnunțit
cǎlǎtoriile din Africa,Rusia, Maroc și India, iar pe mare, în China de sud.

În Deșertul Sahara sunt temperaturi medii ridicate (38 °C), deosebit de
fierbinte și uscată. Un loc periculos pentru cǎlǎtori, dar conține cele mai
vitale resurse ,precum sarea, care înaintea apariției frigiderelor, menținea
hrana uscatǎ, absorbind apa și prevenind bacterile. Caravanele traversau
Deșertul Sahara și înfruntau cāldura arida, lipsa apei și furtunile de nisip
pentru a transporta sarea în orașele din Mali, ca Koumbi, Saleh, Djenne sau
Tombouctou. Djenne și Timbuktu erau centre de învǎțǎmânt unde musulmanii se
amestecau cu africanii. Mali a atins apogeul civilizației sale în timpul lui
Mansa Musa, unul dintre cei mai bogați oameni din istorie datoritǎ aurului
abundent din Mali. Când a fǎcut un pelerinaj la Mecca în 1324, a luat cu el 500
de sclavi și 90 de cǎmile încǎrcate cu aur. Tot el, ca un musulman devotat, a
clǎdit Marea Moschee din Djenne care a fost terminată abia în 1907. În Mali,
sarea era așa de cerutǎ încât era plǎtitǎ în aur. Orașele comerciale din Mali
exportau fildeș, aur și sclavi cǎtre lumea musulmanǎ și cãtre orașele Veneția și
Genova din Europa. Aurul african va sta la bazele Renașterii și saltului
cultural al Europei.

În estul Africii, dupǎ colapsul regatului Axum, Etiopia, întemeiatǎ de dinastia
iudaicǎ Zagwe în 1137, s-a dezvoltat, extinzându-și teritoriul în munții din
estul Africii, înglobând multe teritorii. Majoritatea etiopenilor se
convertiserǎ la creștinism. În 1270 a fost întemeiatǎ dinastia solominicǎ, ai
cǎrei membri pretindeau deșcendența din regele Solomon și regina din Saba.

Benin din pǎdurile tropicale din vestul Africii, era un centru de extragere al
aurului din savanele de pe podișurile înalte. Capitala sa, Benin, avea strǎzi
largi, mǎrginite de case de lemn și împrejmuit de un zid lung de 40 de km.
Palatul regelui oba era bogat ornamentat cu plǎci de bronz și sculpturi.
Negustorii din oraș fǎceau comerț cu țesǎturi, fildeș, metale, ulei de palmier
și piper. Iar Zimbabwe a prosperat datoritǎ zǎcǎmintelor de cupru și aur,
exploatând peste o mie de mine. Zimbabwe a devenit celebru pentru Marele
Zimbabwe, cetatea palatului, împrejmuit de ziduri.

Între 1424 și 1434, prințul Henric Navigatorul, fiul regelui Portugaliei, dupǎ
ce a descoperit în Maroc obiecte de preț aduse din vestul Africii, din Songhai
și Senegal, curiozitatea l-a împins sǎ întreprindă o expediție navală și sǎ
exploreze coasta africanǎ, ajungând în zona actualului stat Sierra Leone.
Expediția lui Henric i-a motivat pe portughezi sǎ navigheze mai târziu și mai
departe pe lângǎ coasta vesticǎ africanǎ, în cǎutarea unor rute maritime spre
India și Extremul Orient.

Dupǎ ce au creat statul Chen-la în sec. IV, din sec. VII în Cambodgia de azi ,
au adoptat budismul. Dupǎ o perioadǎ de declin, timp în care au fost ocupați de
javanezi, în 802, rajahul Jayavarman a creat un nou stat khmer, devenind un rege
zeu sau devarajah.Armatele sale cuprindeau sute de elefanți cu care a cucerit
Thailanda și sudul Vietnamului. Își avea sediul la Angkor Thom de lângǎ lacul
Tonle Sap. Khmerii și-au scris cǎrțile pe hârtie, frunze de palmier și pe piele
de vițel, scrieri ce n-au rezistat. Dar aflǎm numeroase informații despre
civilizația acestora din legendele chineze și din ruinele și sculpturile de la
Angkor Thom și Angkor Wat. Khmerii fǎceau comerț cu India și China schimbând
mirodenii și coarne de rinocer pentru porțelan . Imperiul a atins apogeul sub
Suryavarman I și Suryavarman II. Dupǎ secolul XIII, muncitorii s-au sǎturat de
munca forțatǎ în favoarea devarajahilor și societatea a intrat în declin. În
1444, armatele invadatoare thai i-au silit pe khmeri sǎ-și abadoneze orasul
Angkor. Cambodgia a fost astfel anexatǎ de regatul Thai al Siamului.

Ca și mongolii, turcii erau nomazi ce au luat în stǎpânire Asia Micǎ din secolul
al XIV-lea. În 1450, otomanii dețineau controlul asupra unor mari pǎrți din
Grecia, Bosnia, Albania și Bulgaria și încercau sǎ cucereascǎ Ungaria. Din
Imperiul Bizantin nu mai rǎmase decât Constantinopolul, ca ultimul bastion al
strǎvechiului Imperiu Roman. În 1453, turcii, conduși de sultanul Mahomed al
II-lea, care visa de la 13 ani sǎ cucereascǎ Constantinopolul și sǎ formeze un
nou imperiu islamic, au lansat asaltul final asupra orașului. Preluând
Constantinopolul, Mehmed avea sǎ deținǎ cheia rutelor comerciale dintre est și
vest, Constantinopolul importând mirodenii din India. Ultimul împǎrat bizantin,
Constantin al XI-lea Paleologul, avea 10.000 de soldați, Mehmed avea 150 000 de
soldați și ieniceri cu care a transportat pe uscat 70 de corǎbii, ocolind
fortificațiile dinspre mare ale Constantinopolului, pentru a ataca prin
surprindere. Apǎrați de ziduri solide lungi de 4 kilometri cu înǎlțime de 100 de
metri, bizantinii au rezistat 54 de zile pânǎ când în final.

Căderea Constantinopolului duce la descoperirea Lumii Noi , formarea unor noi
imperii coloniale europene, apariția unor noi tehnici militare moderne și în
final, la apariția unei noi superputeri mondiale în America, marcând începutul
unei noi ere.

Europenii s-au desprins de Evul mediu și au început să călătorească pe alte
continente. În 1461, marinarii, negustorii și coloniștii europeni au plecat în
căutare de noi rute spre Extremul Orient și ajung în America, unde aveau să
întemeieze primele colonii . În Europa, orașe că Florența și Amsterdam se aflau
la apogeu, dezvoltându-se noi afaceri. Spania, inițial fragmentată în regate mai
mici, după Reconquista, a devenit un regat unitar urmând să se dezvolte de pe
urmă descoperirii Americii într-un glorios imperiu colonial. Pe lângă noi
resurse din ținuturile descoperite, se aduceau și idei noi. Apare și o nouă
religie-protestantismul care va caută să răstoarne vechea autoritate catolică.
Conflictele religioase aveau să ducă la devastatorul război de 30 de ani și la
războiul civil din Anglia. Dar conducătorii au devenit mai bogați și patroni ai
artelor. Mulți oameni s-au mutat la oraș, iar gradul de alfabetizare a crescut.
În Asia, China trimite expediții năvale în India, Arabia și Africa, însă
împărații Ming au interzis contactul cu alte continente și au intrat în
izolaționism. În Asia de Sud-Est și India, europenii au întemeiat agenții
comerciale și porturi. Rușii au coloniat Siberia, mogulii au cucerit India.
Otomanii au atins apogeul în cuceriri, devenind forță dominantă în Orientul
Mijlociu, dar s-au ciocnit cu safavizii persani. În Africa, triburile africane
au devenit națiuni. În urmă venirii coloniștilor, continentul a devenit o sursă
pentru aur și pentru slăvi. În urmă contactului cu europenii, civilizațiile din
Mexic și America de Sud au fost devastate, milioane de băștinași murind în urmă
conflictelor și bolilor. Spaniolii și portughezii au creat primele imperii
coloniale, construind plantații, mine și orașe, unde îi forțau pe sclavii
africani să le muncească. În America de Nord, cultură din bazinul Mississippi a
intrat în declin, iar civilizațiile de pueblo au trecut la apogeu. Australia și
insulele polineziene se aflau încă în izolare, dar aveau să fie explorate de
europeni.

În 1455, la Mainz, Germania, Johannes Gutenberg , un metalurgist și inventator
german, a fost renumit pentru contribuția sa remarcabilă la tehnologia
tiparului.Este creditat cu inventarea unui nou tip de presă tipografică ce
folosea, pentru prima dată în Europa, litere mobile, cu crearea aliajului
folosit pentru acest tip de matrițe și cu realizarea unei întregi serii de
cerneluri pe bază de uleiuri.Conform impactului avut, inventarea de către
Gutenberg a presei cu litere mobile în Europa reprezenta o substanțială
îmbunătățire a presei fixe, care era deja utilizată. Presa fixă în care foile de
hârtie erau presate de blocuri de lemn în care fuseseră gravate textul și/sau
ilustrațiile, a apărut pentru prima oară în China, și a fost folosită în Asia de
Est cu mult timp înaintea lui Gutenberg. Coreenii și chinezii cunoșteau tiparul
cu litere mobile, dar din cauza complexității sistemului de scriere folosit,
tiparul cu litere mobile nu a fost atât de utilizat ca în Europa
Renașterii.Combinând aceste elemente într-un sistem de producție, invenția sa a
permis tipărirea rapidă a materialelor scrise și o explozie a informației în
Europa renascentistă. Înainte de Gutenberg, doar călugării și cronicarii aveau
acces la informații, iar păstrarea scrierilor antice și religioase se fǎcea prin
copiere anevoioasǎ.Gutenberg a introdus în mod sigur metode eficiente pentru
producerea în masă a cărților, ducând la o creștere masivă a numărului de texte
scrise în Europa — în mare parte datorită popularității Bibliei lui Gutenberg,
prima sa lucrare produsă în masă, începând cu 23 februarie 1455. Tiparul a fost
promotorul erei informației. O variantǎ tipǎritǎ a cǎrții lui Marco Polo îl va
motiva pe Cristofor Columb sǎ cǎlǎtoreascǎ spre Orient.Fără invenția sa, nu doar
Reforma Protestantă, care pe atunci bătea la ușă, dar și toate celelalte mari
evenimente ale istoriei poate nu ar fi avut loc

În anul 1271, Marco Polo , un comerciant venețian de 17 ani,a pornit la drum în
lunga călătorie către China împreună cu tatăl și cu unchiul său. Cei trei au
traversat podișul Anatoliei și Armenia, apoi Kurdistanul, coborând în valea
râului Tigru, urmând firul apei, prin Mosul și Bagdad, până la Basra. De aici,
s-au îndreptat spre Tabriz, străbătând Iranul până la Ormuz, în Golful Persic.
Renunțând la călătoria pe mare, venețienii au revenit spre nord și, după Iran și
desertul Dash-i-Lut, de-a lungul coastelor sudice ale munților Hindukush, au
ajuns până la poalele Pamirului, de unde au coborât spre oaza Kashgar, ocolind
apoi pe la sud deșertul Takla-Makan și ajungând în nord-vestul Tibetului. De
aici, pe valea râului Sulehe, sosesc în portul Ganzu sau Giazu. După un popas
lung de un an, venețienii trec prin ținuturile tanguților (populații tibetane
din nord-estul podișului) și pătrund în Kai-Ping Fu, reședința de vară de la
Hanbalâk (Beijing)a marelui han Kubilai , nepotul de fiu al lui Genghis Han și
întemeietorul dinastiei Yuan . Acolo a câștigat rapid încrederea conducătorului
mongol , executând în misiunea sa călătorii de afaceri. Cei trei italieni au
intrat în slujba lui Kubilai-Han și au rămas în China din 1275 până în 1290,
Marco Polo fiind numit guvernator regional și ambasador al hanului . Se întorc
la Veneția pe mare, urmând ruta maritimă care ocolea Asia pe la sud, cu popasuri
în insula Sumatra (cinci luni), apoi insulele Nicobar și Andaman, Ceylon și
țărmurile sudice ale Iranului, până la Ormuz. 1295 a fost anul reîntoarcerii la
Veneția, dar a fost capturat de către genovezi și trimis în 1298 în închisoare.
În închisoare, l-a rugat pe colegul său de celulă, scriitorul Rustichello din
Pisa să noteze trăirile lui Marco din China. Când a fost eliberat, “Cartea
Minunilor” a devenit una dintre marile scrieri de călătorie din Evul Mediu și
prima care dezvăluie Occidentului european lumea imensă și fabuloasă a Chinei și
a Asiei.

Interesul pentru explorarea lumii a fost încurajat de Renaștere, dar a fost
datorat și asediului Constantinopolului. Poveștile lui Marco Polo le-a trezit
exploratorilor interesul pentru explorarea Chinei, dar trebuia ocolită zona
islamica. Mirodeniile erau aduse pe uscat, fiind costisitoare pe vremea
otomanilor, dar indispensabile europenilor. Nefiind metode de congelare, carnea
era pǎstrata cu ajutorul sării, iar mirodeniile atenuau gustul sărat.
Portughezii au explorat coasta de vest a Africii în 1460, clǎdind porturi și
forturi, cumpǎrând de la africani aur, fildeș și argint. Bartolomeu Diaz a
explorat coasta africanǎ. Furtunile i-au împins corǎbiile (de mici dimensiuni, o
variantǎ a caravelei tradiționale, prevǎzute cu vele triunghiulare latine și
vele dreptunghiulare, ușor de manevrat și adaptat la condițile oceanice) dincolo
de Capul Bunei Speranțe, atingând extremitatea sudicǎ în 1488. Un deceniu mai
târziu, l-a sprijinit pe Vasco da Gama sǎ-și planifice cǎlǎtoria în jurul
Capului Bunei Speranțe spre Calicut, India. Pedro Cabral a revenit din India cu
piper.

Cristofor Columb, un navigator genovez, era pasionat din tinerețe sǎ exploreze
extremul orient citind cartea lui Marco Polo.La mijlocul anului 1470 a efectuat
prima sa călătorie spre insula Chios, situată în Marea Egee. În 1476, Columb a
navigat cu un convoi spre Anglia. În timp ce se afla în dreptul coastei
Portugaliei convoiul a fost atacat de pirați și nava pe care se afla Columb s-a
scufundat, însă acesta a înotat până la țărm și a găsit adăpost la Lisabona,
stabilindu-se acolo, unde fratele său Bartolomeu era cartograf . Bazându-se pe
informațiile acumulate de-a lungul călătoriilor sale și studiind cărțile și
hărțile din vremea sa, Cristofor a ajuns la concluzia că Pământul este cu 25%
mai mic decât se credea până atunci. Pornind de la această premiză, Columb
credea că se poate ajunge în Asia mai repede, navigând spre vest. În anul 1484,
și-a prezentat ideile lui João al II-lea, regele Portugaliei, cerând finanțare
pentru o călătorie spre vestul Oceanului Atlantic. Propunerea sa a fost respinsă
de către o comisie regală maritimă.Puțin timp după aceasta, Columb s-a mutat în
Spania unde planurile sale au câștigat suportul unor persoane foarte influente,
aranjându-se astfel o audiență în 1486 la Isabella I, regina Castiliei.

Regina Isabela l-a finanțat pe Columb pentru a gǎsi o rutǎ vesticǎ spre India.
Prima expediție pleacă din portul Palos de la Frontera cu navele Santa Maria ,
Pinta și Nina . Dupǎ douǎ luni de călătorie, la 12 octombrie 1492, la ora 2
noaptea, Rodrigo de Triana - un marinar de pe Pinta zărește pământul,
descoperind astfel Lumea Nouă (America). Columb credea că se află în fața
Chinei. În realitate, se afla în fața insulelor Bahamas și Insulele Caraibe.
Peste câteva zile, el descoperi insula Cuba pe care o luă drept Cipangu, apoi
insula Haiti pe care, din cauza climei sale asemănătoare Spaniei, o botează
Espanola. Toate aceste insule erau locuite de băștinași bruni, aproape goi, dar
împodobiți cu obiecte de aur. Convins că a ajuns în Indii, Columb i-a numit
indieni. După ce, din resturile uneia din corăbiile sale naufragiate, a
construit prima tabără spaniolă în Haiti, Columb a ordonat întoarcerea și în
martie 1493, a sosit în Spania, cu doi haitieni și câteva mostre de aur,
încredințat că a descoperit țara aurului, fiind primit ca un erou.Columb a mai
făcut încă trei călătorii în America. Amerigo Vespucci a ajuns în America de Sud
în 1499, și abia dupǎ doi ani, aflat în a doua călătorie, și-a dat seama că a
descoperit un continent nou pe care o va numi dupǎ numele sǎu.

În 1519, Fernando Magellan a ocolit America de Sud și a traversat Pacificul.A
fost ucis în Filipine în timpul unei lupte cu băștinașii. în Filipine, doar
câțiva membri ai echipajului său revenind în Spania în 1522, fiind primii
exploratori care au navigat în jurul lumii.

Veneția, care a fost întemeiatǎ de tribul veneților, prin 1100, devenise o
așezare prosperă, iar bogații negustori venețieni locuiau în palate somptuase.
Apǎrat de mare, orașul nu a investit în fortificații. Corǎbiile navigau în tot
bazinul mediteranean, fǎcând comerț cu bizantinii și arabii, care aveau la
rândul lor rute comerciale cu Rusia, Asia și Africa. Adtfel, venețienii importau
mǎtase din China, mirodenii din India și aur din Africa. În secolul XIV, Veneția
și-a înlǎturat rivalul, Genova, corǎbiile venețiene dominau astfel transportul
dintre Europa și Asia. Controla afaceri încât dinarii ei de argint și ducații ei
erau monede acceptate pretutindeni. Conducǎtorul orașului se numea doge (dux),
fiind ales pe viațǎ și care provenea din cele mai puternice familii nobiliare.
Avea puteri asupra guvernului, armatei și bisericii. După 1140, prerogativele au
fost transferate unui Mare Consiliu. Dupǎ asediul Constantinopolului, populația
cosmopolită a Veneției-evrei, germani, francezi, italieni, arabi, greci
bizantini-au adus idei noi ce stau la baza Renașterii. Florența a ajuns la
apogeu în secolul XV, sub conducerea familiei de Medici, o familie ce s-a
îmbogǎțit de pe urma atelierelor de manufacturǎ și din comerț, din activitǎți
bancare și camǎtǎ. Lorenzo de' Medici a fost cel mai cunoscut reprezentant al
familiei, devenind conducǎtor al Florenței, aceasta devenind dintre cele mai
frumoase și prospere orașe ale Italiei, devenind cǎminul unor mari artiști,
scritori, savanți ai Renașterii și una dintre principalele centre de afaceri
bancare din Europa. Familia Borgia a devenit celebrǎ pentru domnia coruptă în
timpul papalității lui Alexandru al VI-lea (Rodrigo Borgia). Ei au fost acuzați
de o multitudine de crime: adulter, simonie, furt, viol, mituire, incest și
crimă, iar Papa Alexandru al VI-lea , avea mulți copii nelegitimi. O altǎ
familie nobilǎ din Milano era Sforza, iar reprezentantul ei, Ludovico Sforza, ca
regent al ducelui de Milano, a atras la curtea sa artiști ca Leonardo da Vinci.

Influența Renașterii s-a manifestat în artă și știință, arhitecturǎ și
sculptură. Ideile au devenit realiste, umane și laice. Picturile și statuile
reprezentau mai fidel realitatea, muzica explora senzații noi, iar cǎrțile
puneau întrebǎri legate de viața obișnuitǎ. Familiile bogate italiene ca Medici
sau Borgia, și negustorii din burgurile olandeze, au devenit patroni ai artelor
și științelor. Cărțile tipărite contribuiau la răspândirea noilor idei.
Renașterea a atins apogeul în secolul XVI, în orașe ca Veneția, Florența,
Antwerp și Haarlem. Savanții cercetau lumea mai amǎnunțit, efectuau observații
științifice, colecționau obiecte exotice și se interesau de ideile noi. Unii
învǎțați studiau plantele și animalele, alții fǎceau investigații astronomice și
geologice. Rezultatele cercetǎtorilor îi fǎceau sǎ intre în conflict cu
biserica.Nicolaus Copernicus a ajuns la concluzia că Pământul se mișca în jurul
Soarelui, dar nu a avut curajul să-și publice lucrarea decât pe patul de moarte.
S-a temut de reacția bisericii, care continua să susțină cǎ Pǎmântul este
centrul universului. Noul spirit de cercetare și interesul fațǎ de aspectele
umane au fǎcut ca unii oameni ca Desiderius Erasmus să pună la îndoială
autoritatea bisericii. Thomas Morus a scris "Utopia" în care critica societatea
în care contrasta viața socială contențioasă a statelor europene, cu
aranjamentele sociale ordonate și rezonabile ale Utopiei și ale ținuturilor din
jurul ei, unde proprietatea privată nu există, și se practică o toleranță
religioasă aproape absolută. Gânditori ca Jan Hus din Boemia, și John Wycliff
din Anglia, au avut curajul de a-și exprima îndoielile asupra bisericii.
Pǎrerile oamenilor cǎpǎtaserǎ mai multa importanțǎ, iar conducǎtorii bisericii
nu mai puteau acționa după bunul plac. Nevoia de schimbare a dus la progrese în
știința și arta, iar pe unii i-a determinat să ridice ancora în cǎutare de
ținuturi neatinse. Noile universitați încurajau ideile noi. Banii și comerțul au
capatat mai multa importanță. Alimente și produse ca pudra de cacao, tutunul,
zahărul , cartoful, ananasul, porțelanul și bumbacul au fost aduse în Europa din
Africa, America, India și China. Nemaifiind legați de glie ca în evul mediu,
oamenii au început să călătorească, mutându-se în orașe și târguri în căutare de
noroc și oportunități.Puterea a trecut de la nobili și clerici la bancheri și
politicieni. Schimbările au marcat începutul epocii moderne, lumea
dezvoltându-se cu rapiditate în urmǎtoarele cinci secole. Artele-pictură,
sculptură, teatrul, muzică, arhotectura au evoluat, iar religia și învățământul
au cunoscut o perioadă de înflorire. Și-au desfășurat activitatea artiști că
Tiziano Vecellio, Hans Holbein cel Bătrân sau Hans Holbein cel Tânăr, Rafael,
Albrecht Dürer, Leonardo da Vinci, Brueghel sau Michelangelo Buonarroti, care au
conceput noi viziuni și modalități realiste de a le reprezenta. În Anglia au
luat avânt literatură și dramaturgia datorită oprerelor lui William Shakespeare,
în 1599 fiind construit teatrul "The Globe" la Londra, unde erau reprezentate
piesele pe teme politice și sociale. Publicul a început să aibă acces la arte și
să le aprecieze, nemaifiind un apanaj al regelui și clerului. Noi clase de
mijloc că negustorii și meseriașii plăteau sume mari pentru operele de artă, iar
a fi un patron al artelor precum era Lorenzo de' Medici era o chestiune mondenă.
Orgă, lăută, vioară și clavecinul erau instrumente larg accesibile. Compozitorii
au scris primele concerte pentru orchestră, sonate, opere și oratorii. Se
fabrică mobilă tapițată, lustruită și bogat împodobită. Cultură de masă s-a
extins datorită apariției tiparului ,teatrului și vieții citadine. În Italia a
apărut un nou tip de pantomimă-commedia dell'arte. Europenii au creat un nou
stil numit baroc. Pictorii, sculptorii și arhitecții l-au folosit pentru a creă
efecte spectaculoase. Artiști că Peter Paul Rubens, Rembrandt și Antoon van Dyck
din Țările de Jos și Diego Velázquez din Spania , erau căutați pentru portretele
pictate în stil fotografic. Ruisdael din Țările de Jos, Salvador Rosa din Italia
și Claude Lorraine din Franța erau pictori peisagiști. Autori că Miguel de
Cervantes, Milton, Pepys și Bunuan au scris cărți de succes despre viață
cotidiană. Renașterea artistică nu s-a manifestat doar în Europa. Pe
continentele americane, aztecii și incașii au creat noi tipuri de podoabe de aur
și argint și au creat noi forme arhitectonice și obiecte de ceramică migălos
modelate și decorate. Turcii otomani au realizat o apropiere dintre stilurile
islamice și europene, încurajând artiștii din Spania, Italia și Egipt să
dezvolte o nouă arhitectură și o nouă literatură. Rusă, abia formată, a preluat
stilurile bizantin, european și tătar în bisericile noi construite. În Persia
safavida și în India mogulilor, s-au dezvoltat și combinat stilurile persan,
hindus și musulman. În China și Japonia au fost mai puține inovații artistice
din cauza izolaționismului. În Japonia dinastiei Tokugawa a apărut teatrul
Kabuki și române. În Africa, civilizațiile timpurii și-au pierdut impetuozitatea
în urmă venirii coloniștilor. Nobilimea construia palate confortabile și case
impunătoare cu etaje în locul castelelor fortificate medievale, deși incendiul
încă reprezenta un factor de risc, iar canalizarea și colectarea gunoiului nu
apăruseră. Se realizau planuri geometrice, grădinile erau apreciate cu plante
aromate. Catedralele italiene precum Domul din Florența, clădirile tudoriene din
Anglia că Hampton Court , castelele japoneze că Himeji, moscheile, parcurile,
palatele și clădirile mogulilor din India că Taj Mahal, arhitectură otomană a
moscheilor că Moscheea Albastră și bazarurilor din Instanbul și construcțiile
persane din Isfahan au atins noi culmi ale eleganței. În America de Sud, era
clădită cetatea Machu Picchu la înălțimile Anzilor, folosindu-se unelte
primitive. La Versailles, a fost construit un oraș regal în stil baroc, în Rusia
a fost construită nouă capitală Sankt Petersburg proiectată de cei mai buni
arhitecți europeni, la Berlin, în Branderburg, Amsterdam, Stockholm, Koln și
Viena au fost ridicate palate, clădiri guvernamentale și academii. Tot mai multe
locuințe erau construite din cărămizi, având ferestre mari, camere mai spațioase
și fațade proiectate îngrijit.

Europenii au preluat de la asiatici tehnică de tipărire, iar asiaticii au
preluat armele de foc, ceasurile, uneltele și noi metode de construire a
corăbiilor. Călătoriile lungi pe mare au necesitat instrumente de navigate
pentru calcurarea poziției și direcției, că astrolabul arab, teodolitul și
busolei. Morile de vânt au fost îmbunătățite și erau întrebuințate pentru
măcinarea porumbului și pomparea apei, iar olandezii desecau și recuperau
terenurile mlăștinoase cu ele. Leonardo da Vinci, care a fost artiști și
inventator, a proiectat schițe pentru construirea unor aparate de zbor,
aeroplane, elicoptere, submarine și vehicule blindate. Galileo Galilei, inspirat
după teoria lui Copernicus că Pământul se rotește în jurul Soarelui, în 1615, a
inventat termometre și telescoape și și-a expus ideile în domeniile graviatiei,
astronomiei și matematicii, intrând în conflict cu biserică. Primul ceas mecanic
a fost inventat în 1504, iar în 1590-croscopul. Ticho Brahe a studiat și
înregistrat pozițiile a 777 de stele. A fost studiată anatomia corpului uman, în
1543, Andreas Vesalius publicând descrieri precise ale anatomiei umane. În
domeniile astrologiei, geometriei, medicinei și alchimiei s-au remarcat
gânditori că Paracelsus,Johannes Kepler și Nostradamus. În 1600, Gilbert scria
despre electricitate și magnetism. Francis Bacon consideră știință că studiul
creației divine prin experimentare.

Spania catolicǎ era divizatǎ în regatele Leon, Castilia, Navarra și Aragon. Leon
s-a unit cu Castilia, regatele dominante fiind Castilia și Aragon. În 1469,
Ferdinand al II-lea de Aragon, s-a cǎsǎtorit cu Isabela I a Castiliei, conducând
împreunǎ regatul spaniol. Sub domnia lor a fost impusǎ Inchiziția spaniolă, un
tribunal religios ce îi pedepsea cu asprime pe eretici și evrei. Oamenii erau
judecați în secret și torturați pânǎ mǎrturiseau sau se converteau la religia
creștină, ori erau închiși sau arși pe rug. A urmat campania de cucerire de zece
ani a Granadei care se afla sub stǎpânirea maurilor și musulmanilor. Forțele
conduse de Gonzalo Fernández de Córdoba au utilizat archebuze- o veche armă de
foc, predecesoare a muschetei. În ciuda lungimii sale, distanța de tragere era
scurtă , dar letală, putând perfora armuri. Era ușor de manevrat și a înlocuit
în scurtă vreme folosirea arbaletei, care a dispărut din uz pe la mijlocul
secolului al XVI-lea. A fost un război de asedii și apărare de castele și orașe
și ambuscade în defileuri ale munților. Mult distinsul Córdoba a fost la
apărarea avanpostului de Illora. Datorită abilității de a vorbi araba berberă,
limba emiratului, a făcut să fie ales ca unul dintre ofițeri care vor aranja
capitularea și pacea din 1492, fiind recompensat cu un teren în orașul Loja, în
apropierea orașului Granada. A reorganizat armata spaniolă în curs de dezvoltare
și tacticile sale și a ajuns să fie cunoscut sub numele de Tatăl războiului de
tranșee. La 2 ianuarie1492, ultimul conducător musulman din regiune, Abu 'abd
Allah Muhammad XII (sau Boabdil din Granada), s-a predat lui Ferdinand al II-lea
de Aragon și reginei Isabela a Castiliei ("Regii Catolici"). Prin aceasta s-a
ajuns la crearea statului Romano-Catolic unit care a cuprins aproape tot
teritoriul Spaniei de astăzi. Regatul Navarei a rămas separat până în 1512. La
14 ani de la înființarea Inchiziției, Granada maurǎ a fost cuceritǎ, numeroși
evrei și musulmani fiind alungați sau forțați să se converteascǎ. În același an,
Ferdinand și Isabela au finanțat expediia lui Columb pentru a gǎsi o rută
maritimǎ spre India sau China. În 1515, Navara s-a alipit regatului, regele
Ferdinand devenind rege peste Spania unitǎ. În 1516, Carol Quintul de Habsburg a
devenit rege al Spaniei și împǎrat al Sfântului Imperiu Roman în 1519. A
moștenit Burgundia și Țǎrile de Jos. Francis I al Franței i-a devenit rival și
s-au rǎzboit în conflicte costisitoare. De asemenea, Carol s-a rǎzboit și cu
protestanții. Epuizat de rǎzboaie, s-a retras la mânǎstire și i-a cedat coroana
imperiala germanǎ fratelui sǎu și regatele Spania, Țǎrile de Jos și coloniile
americane fiului sǎu, Filip al II-lea.

Înainte de venirea lui Columb, Mexicul era stǎpânit de imperul aztec. Capitala
lor, Tenochtitlan, avea circa 300 000 de locuitori și ajunsese la apogeu sub
domnia lui Montezuma al II-lea, fiind strǎbǎtut de o rețea de canale, palate,
grǎdini, temple și piramide. Pentru hrǎnirea populației, s-au construit insule
artificiale pe lacul Texcoco-chinampas, utilizate pentru agriculturǎ. Din
ținuturile cucerite se aduceau porumb, fasole, cacao, bumbac și aur, argint și
jad. Negustorii cumpǎrau turcoaze de la indienii pueblo din nord, iar din sud
eru aduse pene colorate pentru confecționarea unor cape, evantaie, podoabe de
cap, scuturi ornamentate etc. Serviciul militar era obligatoriu, iar
îndatoririle armatei era sǎ captureze cât mai mulți prizonieri de rǎzboi pentru
a fi sacrificați la Tenochitlan în imensele piramide din centrul orașului,
deoarece aztecii credeau cǎ zeii cereau sânge uman pentru a le asigura
fertilitatea. Prizonierii erau sacrificați cu forța de cǎtre preoți în cadrul
unor ceremonii, folosind pumnale condecționate din calcedonie, cremene sau
obsidian.

La scurt timp dupǎ descoperirea continetelor americane de cǎtre navigatori,
aventurierii spanioli-conchistadorii, au cucerit multe insule din Caraibe, au
început explorarea Americii continentale fiindcǎ sperau sǎ descopere comori. În
1519, 500 de soldați spanioli, conduși de Hernán Cortés, au ajuns la
Tenochtitlan, unde au fost bine primiți. Împǎratul aztec, Montezuma al II-lea a
crezut cǎ este regele-zeu Quetzalcoatl care s-a întors. Spaniolii au abuzat de
încrederea și l-au luat ostatic, Cortes luându-i locul. Când Cortes a fost
plecat, aztecii s-au rǎsculat și i-au înfrânt pe spanioli și l-au ucis pe
Montezuma pentru coabitare cu inamicii. Cortes a cerut ajutorul triburilor
învecinate care au fost subjugate de azteci, iar în 1521, s-a întors la
Tenochtitlan cu o armată de băștinași și a distrus orașul, mǎcelǎrind populația.
În scurt timp, supraviețuitorii rǎmași s-au îmbolnǎvit de ciuma adusǎ de
europeni. Un alt conchistator, Francisco Pizzaro,a debarcat în 1532 în Peru,
nimerind rǎzboiul civil dintre Huascar și Atahulpa. Atahualpa l-a ucis pe
Huascar cu ajutorul spaniolilor. Apoi, Pizzaro, cu doar 159 de oameni împotriva
armatei incașe, l-a rǎpit pe Atalhulpa și l-a executat. Incașii s-au predat, iar
în 1533, vastul imperiu incaș a cǎzut în mâinile spaniolilor.

Spaniolii au cucerit Mexicul numindu-l Noua Spanie și Peru . Au cucerit pǎrți
din California, Arizona și New Mexico. Locuitori ai Spaniei au emigrat pentru a
se stabili în coloniile imperiului. Coloniile erau conduse de Consiliul Indiilor
din Spania pentru a se asigura cǎ bǎștinașii nu vor fi supuși unor tratamente
rele. Dar n-au putut împiedica cruzimea, mulți băștinași fiind forțați să
lucreze în minele de argint ca sclavi. Milioane au murit fiindcǎ nu erau imuni
la bolile aduse de europeni, ca pojarul sau variola. Coloniștii au fost urmați
de misionari care au distrus idolii și templele și le-au înlocuit cu biserici
catolice, dorind sǎ-i converteascǎ pe bǎștinași. Spaniolii au adus în Europa noi
fructe și legume: ananas, roșii, cartofi, boabele de cacao, ardei,
floarea-soarelui și tutun, precum și curcani.

Imperiul Spaniol a continuat expansiunea sub Filip al II-lea al Spaniei, care a
cucerit Filipinele, care dupǎ uciderea rudei sale apropiate, regele Sebastian al
Portugaliei, a moștenit Imperiul Portughez, în 1600, Imperiul Spaniol devenind
cel mai mare din lume. Dar rǎzboaiele costisitoare ale lui Filip cu protestanții
din Europa au epuizat rezervele de aur și argint aduse din Americi. Exploratorii
portughezii au ajuns în Indiile de Est-Indonezia, unde au gǎsit scorțișoara din
belșug, cuișoare și nucșoarǎ. Au cucerit Moluccele și au preluat numeroase
porturi din Oceanul Indian. Cu aurul și sclavii din Africa, portughezii au
înființat primele plantații de trestie de zahǎr din insula Sao Tome și Brazilia.
Au transportat sclavii africani în America de Sud, debutând comerțul
transatlantic cu sclavi. Au pus bazele unui imperiu ce cuprindea Angola,
Mozambic, insulele Capului Verde, Madeira, Azore, Ormuz din Persia, Goa, Calicut
din India, Colombo din Sri Lanka, Macao din China, insulele Sulawesi, Insula
Java și Malacca.

Dupa Rǎzboiul civil al celor douǎ Roze, familia Tudor din Țara Galilor a venit
la conducerea Angliei. Henric al VII-lea și-a ridicat o armatǎ proprie și i-a
învins pe toți lorzii și a întǎrit casa regala.Henric al VIII-lea al Angliei,
celebru pentru cǎ a avut opt neveste, a rupt relațiile cu Roma și s-a
autoproclamat cap al Bisericii Anglicane. A închis 800 de mânǎstiri, a alungat
10 000 de cǎlugari și a vândut altora domeniile mânǎstirești.

Elisabeta I a Angliei a executat-o pe Maria , regina catolicǎ a Scoției și a
stabilit un armistițiu dintre catolicii și protestanții din Anglia. I-a
sprijinit pe protestanții din Europa și a trimis pirați englezi sǎ lupte
împotriva corǎbiilor și coloniilor spaniole. În 1588, Filip a trimis Armada
Spaniola de la Lisabona ca sǎ atace Anglia. Armada a fost urmaritǎ și hǎrțuitǎ
de englezi conduși de Francis Drake, aventurier, pirat și cǎpitan care prǎda
galioane spaniole în Caraibe. Armada fiind învinsǎ și de vremea nefavorabilǎ și
de îndemânarea marinarilor englezi, a fost nevoitǎ sǎ se retragǎ. Anglia a
lansat acțiuni pe alte continente, iar pe plan intern, industria și economia au
luat avânt. A fost perioada lui William Shakespeare, când cultura și societatea
au înflorit , pregǎtind terenul pentru o perioadǎ de mǎreție imperialǎ.

În 1629, Carol I al Angliei de Stuart închide Parlamentul. Apar conflicte, iar
curtea lui Carol se dezbinǎ. Se declanșeazǎ un rǎzboi civil în 1642, Carol fiind
executat în 1649. Timp de 12 ani, Anglia nu a avut rege. Dupa executarea lui
Carol, Parlamentul a abolit monarhia și Anglia a devenit republicǎ Coomonwealth.
În 1653, Oliver Cromwell a condus țara în calitate de lord protector și a intrat
în conflict cu unii parlamentari , guvernând cu ajutorul generalilor. A purtat
rǎzboi împotriva olandezilor pentru controlul comerțului și rutelor mari, și-a
impus dominația în Irlanda . A introdus reforme în învǎțǎmânt și a conferit
englezilor drepturi egale. A murit în 1658, iar monarhia a fost restauratǎ. Dupǎ
rǎzboiul civil, Londra a trecut prin Marea Ciuma, iar în 1666, o mare parte a
orașului a fost distrusǎ de Marele Incendiu. Londra a fost reconstruită pe
același plan al străzilor ca și înainte de incendiu. Prin Legea Uniunii din
1707, Anglia și Scoția se unesc de drept sub un singur monarh, formând Regatul
Marii Britanii.

La începutul secolului XVI, noile idei renașcentiste i-a fǎcut pe unii sǎ ridice
obiecții împotriva Bisericii Catolice. Preoții și cǎlugării nu-și mai duceau
viața în sǎrăcie, celibat și simplitate, iar papii și episcopii se îmbogățeau.
Oamenii aveau nevoie de o transformare a bisericii. Reforma a primit un puternic
impuls în 1517 când preotul german Martin Luther a bătut în cuie pe ușa
bisericii din Wittenberg o listă cu 95 de teze care critica rolul Bisericii,
detestând vânzarea de indulgențe.A fost acuzat de erezie și excomunicat în 1521.
Dar și-a câștigat susținǎtori în Germania și Elveția unde și-a întemiat o
bisericǎ proprie-Biserica Luteranǎ. În Elveția, reforma a fost condusă de Ulrich
Zwingli care a fost ucis într-un rǎzboi civil, iar succesorul sǎu, Jean Calvin,
și-a câștigat adepți în Franța, Germania și Olanda și l-a influențat pe John
Knox in Scotia. Grupǎrile și-au unit proprietǎțile formând comunitǎți și ocupând
orașe întregi. Dar în 1522, Papa Paul al III-a a inițiat Contrareforma,
încurajând activitǎțile de predicare și misionarism, înființând Societatea
iezuiților în scopul rǎspândirii catolicismului. Disputa religioasǎ s-a
transformat într-una politicǎ când Filip al II-lea a încercat sǎ restaureze cu
forța catolicismul în Anglia, Franța și Olanda. În Franța a izbucnit un rǎzboi
civil, protestanții olandezi s-au rǎsculat împotriva dominației spaniole, iar în
1618 a fost declanșat Războiul de Treizeci de Ani în urma unei escaladǎri ale
tensiunilor dintre catolicii și protestanții din Boemia. Acțiunea violentă
cunoscută ca "Defenestrarea de la Praga", în care protestanții i-au aruncat pe
oamenii împǎratului de la o fereastrǎ din castelul Hradcani a fost scânteia care
a aprins rǎzboiul. Pe durata acestui rǎzboi îndelungat s-au folosit tunuri de
calibru mare și trupe de mercenari, costând extrem de mult, dar producând pagube
uriașe. Habsburgii și-au pierdut puterea, Sfântul Imperiu Roman a ieșit slǎbit
și s-a fragmentat în 300 de stǎtulețe. Franța , Suedia și Olanda au ieșit
întǎrite din rǎzboi, iar Țǎrile de Jos și Elveția s-au declarat independente.
Pacea de la Westfalia, care a pus capǎt rǎzboiului, a fost primul tratat
european de importanțǎ majorǎ a epocii moderne.

Țările de Jos, formate din 17 provincii care cuprind Belgia, Luxemburg și
Olanda, s-au fragmentat în domenii ale unor familii nobiliare, stăpânite de
ducii de Burgundia până când Carol al V-lea le-a trecut în posesia Spaniei în
1516. Luptă pentru independența când a început în timpul domniei lui Filip al
II-lea care l-a trimis pe Ducele de Albă că guvernator care s-a opus curentului
protestant și s-au declanșat revolte ale olandezilor, conduși de Wilhelm de
Orania. După ce Ducele de Albă a ordonat execuții publice, spolierea orașelor și
masacrarea populației, olandezii au inceptut să utilizeze tactici de gherilă ca
inundarea terenurilor joase. Trupele spaniole au devastat orașul Antwerp. Mulți
negustori și bancheri s-au mutat la Amsterdam pe care l-au reconstruit, devenind
un oraș prosper, apărat de canale și o flotă și au pus bazele activităților
comerciale, bancare și industriale, Amsterdam devenind un mare centru
protestant. Fiindcă Spania era implicată în războaie cu Franța, Anglia și
Imperiul Otoman și în plin faliment sub domnia lui Filip al III-lea al Spaniei,
olandezii s-au declarat Republică a Provinciilor Unite ale Țărilor de Jos.
Armistițiul a fost încheiat în 1609, dar Spania nu le-a recunoscut independența
decât după 1648.

În cea de-a două jumătate a secolului al XVI-lea, lalelele din Turcia au fost
aduse în Europa.Câteva semințe de lalele i-au fost expediate prefectului
Clusius, care îngrijea Grădinile Medicinale Regale din Praga. Câțiva ani mai
târziu, în 1593, Clusius a fugit în Olanda, cerând azil pe motive religioase și
devenind curatorul Grădinii Botanice din Leiden. Lalelele au fost inițial o
curiozitate și o preocupare pentru oamenii foarte bogați. Fascinația pentru
lalele, mutațiile sale și misterul nemăsurat le-au dat acestor flori o valoare
din ce în ce mai mare.Nu a durat mult până majoritatea olandezilor au devenit cu
adevărat obsedați de aceste flori. Cei care nu își permiteau să cumpere bulbi de
lalele sau chiar lalele, se mulțumeau cu lucrări de artă, piese de mobilier,
broderii și obiecte de ceramică pe care apărea siluetă delicată a florii. Multe
acuarele ce reprezintă lalele au fost pictate în această perioadă și sunt
considerate acum adevărate opere de artă; pe vremea aceea însă, erau numai foi
de catalog menite să îi facă pe cumpărători să ia flori scumpe, pentru că numai
acestea erau reprezentate. În perioadă dintre 1634 și 1637, prețurile bulbilor
de lalea au crescut uimitor de mult, pentru că "febră" lalelelor s-a răspândit
și mai mult. Atât de absurdă devenise situația, că la apogeul ei, un singur bulb
să valoreze cât o casă . Inevitabilă scădere a prețului lalelelor a avut loc în
1637, când un grup de vânzători nu a putut să obțină sumele de bani pe care le
doreau pentru vânzarea unor bulbi - a fost momentul în care parcă toată lumea
și-a dat seamă de situație. Toți au văzut că prețul lalelelor erau "artificiale"
și că valoarea lor era trecătoare. Țările de Jos au urmat exemplul Angliei și au
înființat Compania Olandeză a Indiilor de Est.Olanda a devenit o puternică
națiune de comercianți. Portul Amsterdam devenise cel mai aglomerat din Europa,
dotat cu antrepozite, bănci și birouri comerciale și o flotă de mari dimensiuni.
Au colonizat ținuturi din Orient: Java , Moluccele de la portughezi, Ceylonul,
au înființat o agenție comercială în Japonia, au ocupat Capul Bunei Speranțe din
sudul Africii, având posibilitatea de a se îndreptă spre Indiile de Est, apoi în
1621 au înființat Compania Olandeză a Indiilor de Vest, 800 de vase făcând
comerț cu zahăr, tutun, piei și sclavi în Caraibe. Au colonizat Guyana, Curaçao,
nord-estul Braziliei, iar în America de Nord, au întemeiat Nouă Olanda.
Ulterior, olandezii au pierdut supremația năvală în favoarea englezilor,
pierzând Ceylonul, Malacca și Cape Town.

În timpul domniei sale, regele Ludovic al XIII-lea al Franței l-a numit
prim-ministru pe Cardinalul Richelieu. Richelieu a unificat , Fransa și a extins
frontierele și a sprijinit Suedia, Țările de Jos și Danemarca în luptă împotrivă
habsburgilor în Războiul de 30 de ani. În timpul cardinalului Mazarin, Franța a
devenit o mare putere europeană, mai puternică, întinsă și bogată, având cele
mai bune armate.Ludovic al XIV-lea al Franțeia devenit rege în 1643, la vârstă
de 5 ani. După înăbușirea revoltei Fonda, Ludovic a preluat puterea în 1661 și a
transformat Franța într-un stat absolutist, condus în exclusivitate de rege. În
1665, Ludovic l-a numit pe Jean Colbert în funcția de controlor general al
finanțelor, Franța fiind mult mai bine administrată, impozitele fiind
reorganizate. Au fost inițiate reforme legislative, s-au creat noi ramuri
industriale, s-au construit drumuri, canale și poduri, s-au extins marină
militară franceză și flotă comercială. În 1682, Ludovic și familia să s-au mutat
într-un palat nou, magnific, grandios și somptuos, la Versailles. Pentru
terminarea să, 36 000 de muncitori au lucrat 47 de ani, iar regele și curtea
erau slujiți de 15 000 de gardieni, curteni și servitori. Toți nobilii au fost
obligați să locuiască pentru a fi permanent supravegheați, căci "Regele-Soare"
era Statul. Franța a devenit și un mare centru cultural, stimulând dezvoltarea
artelor că baletul, înființând Academia Regală de Dans, unde însuși a l-a
întruchipat pe Apollo la Baletul Nopții din 1653 ce a durat 12 ore. Acordând mai
multă importantă convingerilor sale catolice, au izbucnit conflicte religioase,
iar în Edictul de la Nantes nu a mai manifestat tolerantă față de hughenoți.
După numeroase războaie costisitoare, Ludovic a pierdut multe teritorii cucerite
și a murit în 1715, lăsând o administrație rigidă și falimentară.

Rusia s-a dezvoltat dintr-un grup de mici principate, devenind o țara mare în
timpul lui Ivan al III-lea. Ivan al IV-lea al Rusiei cel Groaznic a fost primul
țar încoronat în 1547. Avea un caracter aspru, violent și imprevizibil. A
îmbunătățit sistemul de legi și a format legături comerciale cu Anglia și alte
state europene, Rusia ieșind din izolare. A extins Rusia până în Siberia, a
redus puterea boierilor, a instituit poliție politică pentru a-și întări
controlul și a stabilit un sistem centralizat. Și-a ucis în mod stupid pe fiul
și moștenitorul sau. A construit palate, biserici și catedrale, Kremlinul
devenind centrul Moscovei și simbolul puterii centralizate a țărilor. Catedrală
Sfântului Vasil din Moscova a fost construită pentru a celebra victoriile
militare ale lui Ivan al IV-lea, devenind una dintre marile centre ale credinței
ortodoxe. În 1682, Petru I al Rusiei a urcat pe tron . Ambiția să: să aducă
Rusia la rangul de putere europeană. În 1697, a călătorit deghizat că un om
simplu în Europa de Vest, în Olanda și Anglia pentru a învață metodele și
tehnicile occidentale. A vizitat fabrici, spitale, aziluri și muzee. A lucrat
chiar că dulgher pe diverse șantiere năvale pentru a cunoaște tehnică de
construire a corăbiilor. Exploratorii ruși au ajuns până în Siberia. Munții
Urali, bogați în minereuri, au fost cuceriți și furnizau resurse noi. Petru a
văzut că Rusia avea potențial pentru a se integra în occident. Petru a diminuat
puterea boierilor, i-a pus să-și tăie bărbile în semn de supunere. A cucerit
teritorii de coastă și a pornit un război împotrivă Suediei în 1700. Bătălia de
la Poltava a pus capăt dominației suedeze în regiune. A cucerit Estonia și
Livonia. A centralizat guvernarea și a adus biserică ortodoxă sub controlul
statului. A reorganizat administrația publică după modelul european și a obligat
adoptarea veșmintelor și manierelor occidentale. A construit o flotă militară și
o nouă capitală la Sankt Petersburg angajând meseriași și arhitecți europeni.
Realizările sale au transformat Rusia într-o superputere a lumii moderne mai
târziu.

Cucerirea Constantinopolului a marcat epocă de aur a Imperiului Otoman, fostă
capitală bizantină fiind redenumită Instanbul, devenind centrul unui imperiu
imens care se întindea din Algeria până în Persia și din Ungaria până în Arabia.
Mehmed al ÎI-lea a cucerit Anatolia și Balcanii, iar Selim I a ocupat Siria,
Arabia și Egiptul. Soliman IMagnificul a devenit sultan în 1520. A cucerit
Mesopotamia, Armenia și Caucaz. Și-a impus controlul asupra bazinului estic al
Mediteranei și a Mării Negre, afectând comerțul venețienilor și genovezilor. A
reformat administrația și sistemul juridic, a îmbunătățit arhitectură. Că poet,
învățat și patron al arelor, a reconstruit Istanbulul. În 1522 i-a alungat pe
cavalerii ioaniți din Rodos. A cucerit Belgradul și Ungaria prin Bătălia de la
Mohács (1526) , dar a fost învins când asedia Viena. În 1538 a ocupat Mecca. A
desfășurat campanii împotrivă Persiei Safavide, cucerind Bagdadul. După moartea
acestuia, a urmat începutul unui declin lent. În Bătălia de la Lepanto din 1571,
o flotă a Ligii Sfinte, o coaliție de state maritime catolice, a învins decisiv
principala flotă a Imperiului Otoman.

China, aflată sub stăpânirea mongolilor și dinastiei Yuan, a traversat prin
perioade de foamete, ciumă și greutăți. Ultimul împărat, Yuan Sun Ți, era crud,
iar poporul era satul să fie condus cu cruzime. Și-au găsit un conducător pe Zhu
Yuanzhang, călugăr-cerșetor. Că șef de bandiți rebeli pregătise o armată. S-a
dovedit un general excelent încurajând utilizarea armelor cu praf cu pușcă. După
13 ani de campanie, a capturat Beijingul și a devenit împărat după ce i-a
alungat pe mongoli. A întemeiat strălucitoarea Dinastia Ming. A mutat capitală
la Nanjing și a condus 30 de ani restaurând ordinea și prosperitatea și a
construit Orașul Interzis în care avea acces doar familia imperială. China și-a
recăpătat măreția. Drumurile, orașele și canalele au fost reconstruite, capitla
s-a mutat la Beijing, unde au fost construite săli, palate și temple.
Învățământul și artele au înflorit, comerțul și industira au fost încurajate,
China exportând bunuri și și-a extins sferă de influența. Amiralul musulman
Zheng He a fost trimis în lungi călătorii năvale în India, țările arabe și
Africa. Mulți chinezi s-au implicat în comerțul cu porțelan. Începând din 1517,
pe coastă au sosit portughezii care făceau comerț la Guangzhou. După o lungă
serie de împărați slăbi și risipitori, comerțul a decăzut, corupția a sporit, au
reapărut foametea și revoltele. În 1592, japonezii au devenit o mare amenințare
după ce au invadat Coreea.Rebelii au cucerit o mare parte din China și în 1644,
dinastia Ming a căzut.

În 1504, mogulii musulmani ocupă orașul Kabul, iar Delhi devine capitală mogula
a Indiei. În timpul împăratului Jalaluddin Muhammad Akbar, nordul Indiei a fost
ocupat, iar frontierele au fost extinse până la Gujarat în vest și la Bengal în
est, unde se produceau orez și mătase. Deși era musulman, s-a căsătorit cu o
prințesa hindusa pentru a menține pacea și tolerantă dintre musulmani și
hinduși. A creat un imperiu bine organizat. India desfășura comerț profitabil cu
Africa, Imperiul Otoman, Europa și China.

În 1628, Shah Jahan, devine împărat. Acesta a construt palatul Taj Mahal lângă
Agra, că mormânt dedicat lui Mumtaz Mahal, soția favorită a împăratului.
Eleganță și grandioasă clădire a fost construită din marmură albă, cu modele
încrustate din pietre semiprețioase și a fost finalizată după 11 ani.

Familia Fugiwara deținea puterea în Japonia de trei secole. Dar influența ei a
scăzut când nu s-au mai născut fiice-nevestele împăraților japonezi. Clanul
Taira a domnit scurt timp, până când a fost înlocuit de un alt clan rival,
Minamoto, . Minamoto Yoritomo și-a luat titlul de shogun-mare general cuceritor
al barbarilor. A întemeiat în 1192 Shogunatul Kamakura. De atunci, Shogunii au
condus Japonia că dictatori militari până în secolul al XIX-lea. În 1199, Hojo a
preluat puterea. Împăratul avea rol reprezentativ, dar shogunii dețineau
adevărată putere, chiar și regenții și nobilii daimyos aveau influența și se
înghesuiau să obțină poziții privilegiate. În urmă conflictelor pentru pământ,
au apărut samuraii care luptau pentru nobilii daimyos. Aveau armuri migălos
ornamentate și erau înarmați cu un arc și două săbii cu un singur tăiș. Erau
cavaleri care luptau până la moarte și credeau în onoare. Erau nevoiți să
studieze artele, religia și bushido, un cod de reguli stricte. Samuraii luptau
corp la corp, nu înainte să îndeplinească multe ritualuri și rugăciuni. Luptele
păreau să fie un dans sau un șah ceremonial. Dacă erau învinși sau capturați,
trebuia să comită suiciul ritual (hara-kiri). În 1333, clanul Ashikaga a
înlăturat shogunatul Kamakura. În 1467, a izbucnit războiul civil Onin care a
durat 10 ani, iar în urmă luptelor pentru pământuri, Japonia s-a fărâmițat în
400 de domenii ale clanurilor. Împărații din Kyoto au sărăcit. Dar comerțul s-a
dezvoltat și cultură a înflorit, însă mărirea taxelor și războaiele dintre
daymio au distrus viețile oamenilor de rând. În perioadă această, exploratorii
europeni, marinarii portugezi și misionari iezuiți au început să viziteze țara,
răspândind o noura religie și arme de foc. Nobunaga Oda și-a echipat samuraii cu
mușchete și a ocupat capitală Kyoto în 1568. După ce a fost învins și s-a
sinucis, Toyotomi Hideyoshi, că prim-ministru imperial kapaku, a ridicat un
măreț imperiu japonez, invadând Coreea, dar fără succes. Ieyasu Tokugawa și-a
învins rivalii și în 1603 a devenit primul shogun din dinastia Tokugawa și
împreună cu Hideyoshi, s-au opus comerțului cu străinii și relațiilor cu
aceștia, marcând începutul unei epoci de izolare.

Europenii au fondat primele colonii în America de Nord în Virginia și Quebec.
Prin 1700, coloniile au devenit stabile, iar populația era în creștere. Au avut
loc înfruntări armate dintre nativi și coloniști. Nativii au fost deposedați de
pământ și măcelăriți. Omul alb avea să traverseze continentul, ajungând și în
vestul continentului. Secolul al XVIII-lea a fost martorul apariției SUA și
Canadei. Revoluția din anii 1780 a avut drept cauze nemulțumirile guvernării
coloniale britanice și asta a dus la apariția primului stat cu adevărat
democratic , guvernat constituțional. Orașele americane, comerțul și cultură au
prins formă, au luat amploare și au prosperat. După Războiul Civil, SUA avea să
se extindă spre vest spre California și sud spre Texas, "vestul sălbatic" fiind
deschis de căi ferate. dar extinderea va culmina cu multe conflicte sângeroase
cu nativii americani. În sud, pe plantațiile de bumbac și tutun, încă munceau
sclavii, alimentând apetitul Europei. America de Sud a fost ocupată de
portughezi și de spanioli, numărul și dimensiunile plantatilor, minelor și
orașelor creșteau, iar guvernele coloniale erau neîndurătoare, iar misionarii
subminau și distrugeau civilizațiile băștinașilor. Abia în secolul XIX, au
apărut mișcări pentru independența coloniilor. Nouă Zeelandă a fost vizitată de
marinarii olandezi. În urmă explorărilor Căpitanului James Cook, Australia și
Noua Zeelandă au devenit ținte ale colonialismului britanic. Primii coloniști au
sosit în secolul al XIX-lea. Maorii s-au ridicat la luptă, dar fiind lipsiți de
apărare, au fost subjugați. În Africa, populații ca zulu și asanti au avut o
atitudine agresivă față de vecini, iar datorită dezbinării acestora, europenii
i-au învrăjbit la conflicte. Va debuta o acerbă competiție pentru Africa dintre
marile imperii coloniale europene. În Asia, manciurienii au invadat China și au
întemeiat Dinastia Qing. Negustorii europeni au folosit proprietatea de a induce
dependența a opiului pentru a forma legături comerciale cu China, dar
oficialitățile chineze distrug stocurile de opi, fapt ce va duce la izbucnirea
celor două războaie ale opiului. Europenii veniți acolo au stabilit legături
comerciale. Japonia se află încă în perioadă de izolaționism, dar în secolul
XIX, va adopta modernizarea occidentală, devenind una dintre cele mai
industrializate țări din lume. În India, conflictele dintre musulmani și hinduși
au escaladat, iar Imperiul Mogul era în declin. Astfel, India a fost cucerită
treptat de britanici. Din 1857 aveau să aibă loc multe răzmerițe. În Europa,
imperiul Austriac și Prusia erau la apogeu. Dar valul de revoluții din 1848
cauzate de nemulțumirile sociale aveau să ducă la efecte pe termen lung. În
timpul lui Ecaterina cea Mare, Imperiul Rus și-a mărit teritoriul dincolo de
Siberia până la porțile Chinei. În Caraibe, pirații că Francis Drake, Căpitanul
Kidd, Edward Teach-Barbă Neagră sau Căpitanul Morgan jefuiau așezările și
galioanele spaniole. Superputerea secolului XIX a fost Imperiul Britanic, care
cuprindea vaste teritorii: Australia și Noua Zeelandă, India, teritorii din
Africa, Egipt, Guyana Britanică, insule din Caraibe,Oceanul Pacific, Oceanul
Atlantic și Oceanul Indian și Canada. Aflat la apogeu în timpul domniei reginei
Victoria a Regatului Unit, Imperiul Britanic îngloba un sfert din suprafața și
din populația lumii.

Epoca Luminilor ( Iluminismul sau Epocii Rațiunii ), a fost o mișcare culturală
condusǎ de intelectuali ce a început la sfârșitul secolului XVII în Europa
subliniind individualism și promovând gândirea științifică , scepticism și
schimb intelectual. Scopul iluminismului era să reformeze societatea prin
intermediul rațiunii ,prin idei științifice în contradicție cu tradiția și
credința. S-a superstiției și intoleranței Bisericii Catolice . Unii filosofi
iluminiști au colaborat cu despoți luminați , care erau conducători absoluți și
au încercat sǎ implementeze unele dintre noile idei guvernamentale în
practică.Ideile iluminismului au avut un impact major pe termen lung cu privire
la cultura și politica lumii occidentale . Iluminismul a fost declanșat în
1650-1700 , de către filosofii Baruch Spinoza , John Locke , Pierre Bayle
,Voltaire și fizicianul Isaac Newton. Oamenii începeau să cerceteze și să pună
la îndoială cuvintele din Biblie sau operele filosofilor greci. Oamenii doreau
să aibă încredere în judecată proprie. Exploratorii intrepindeau călătorii în
Asia, Orientul Mijlociu, Africa și America pentru a desfășura cercetări și a
publică descoperirile lor. Medicamente noi au fost aduse din ținuturile
îndepărtate. Doctorii disecau corpurile pentru a studia organismul uman, iar
botaniștii colecționau plante și le clasificau, pe când chimiștii făceau
experimente cu compuși noi. Au fost inventate telescoape mai performanțe,
barometre, ceasuri cu pendul, mașinile de calculat și pompele cu aer. În 1675 a
fost fondat Observatorul regal de la Greenwich. Sir Issac Newton a realizat un
telescop cu reflexie cu ajutorul căruia imaginile stelelor îndepărtate se vedeau
mai clar și mărite și a studiat gravitația. Leibniz și René Descartes au
elaborat lucrări în domeniul geometriei, Johannes Kepler s-a preocupat de
mișcările planetelor, Tycho Brahe a catalogat stelele, Snellius, Huygens și
Grimaldi au cercetat comportarea luminii, Boyle a studiat gazele, Anders Celsius
concepe scară de temperatură care îi poartă numele, Francis Bacon a dezvoltat
ideea statului perfect, iar alții au scris despre drepturile omului, iar
Jean-Jacques Rousseau a scris despre contractul social dintre conducători și cei
conduși. În 1635 a fost fondată Academia Franceză a Cardinalului Richelieu.
Primii membri ai Societății Regale din Anglia au fost Robert Boyle, Issac
Newton, Samuel Pepys și Christopher Wren. În 1652 a fost deschisă prima cafenea
din Londra unde oamenii discutau despre afaceri și politică unde făceau schimb
de informații.

Filosoful german Immanuel Kant a încurajat folosirea inteligenței proprii. Mării
reprezentanți de frunte ai iluminismului au mai fost filosofi că David Hume,
economistul capitalist Adam Smith, compozitorii Joseph Haydn și Wolfgang Amadeus
Mozart, și gânditori sociali că Kocke și Paine. Economistul scoțian Adam Smith a
descris căile de acțiune ale economiilor miderne și ale piețelor libere. Thomas
Paine a scris "Drepturile Omului". Literatură a devenit mai realistă cu apariția
primelor române moderne. Mai mulți oameni erau alfabetizati, ideile noi
răspândindu-se cu repeziciune.

Revoluția științifică este strâns legată de Iluminism.Descoperirile sale au
răsturnat multe concepte tradiționale și au introdus noi perspective asupra
naturii și locul omului în ea . Iluminismul a înflorit până în aproximativ
1790-1800 , urmat de romantismul care a pus accentul pe emoție . În Franța ,
Iluminismul a culminat cu marea Enciclopedia , editatǎ de Denis Diderot și de
Jean le Rond d' Alembert , cu contribuții a sute de filosofii intelectuali , cum
ar fi Voltaire , Rousseau și Montesquieu . Circa 25.000 de copii ale setului de
35 volum au fost vândute , jumătate din ele în afara Franței . Noile forțe
intelectuale au răspândit ideile iluministe în centrele urbane din Europa , în
special în Anglia , Scoția , statele germane , Țările de Jos , Polonia , Rusia ,
Italia , Austria și Spania , apoi au traversat Oceanul Atlantic în coloniile
americane , fiind influențate personalitǎți ca Benjamin Franklin și Thomas
Jefferson , care au jucat roluri importante în Revoluția Americană . Idealurile
politice ale Iluminismului au influențat Declarația de independență a Statelor
Unite ale Americii , Bill of Rights , Declarația franceză a drepturilor omului
și ale cetățeanului , și Constituția Uniunii Polono-Lituaniene din 3 mai 1791 .

Mayflower a fost corabia care i-a transportat pe așa-zișii "pǎrinții
pelerinajului" din centrul Angliei în America de Nord pentru a incepe o nouǎ
viață pe aceste meleaguri. Corabia a părăsit pe 6 septembrie 1620 portul
Plymouth și a atins Capul Cod la 21 noiembrie 1620.La bordul navei Mayflower se
aflau 102 pasageri și echipajul de 30 de persoane, printre care și Edward
Winslow, care împreună cu familia să, s-a hotărât să plece în Lumea Nouă pentru
a-și menține convingerile religioase departe de "Europa păcătoasă și coruptă".
El a fost unul dintre lideri navei și, mai târziu, asistent-guvernator al
coloniei Plymouth.Capitanul vasului era Christopher Jones. Pentru urmǎtoarele
câteva luni, mulți dintre coloniști au rǎmas pe Mayflower în timpul debarcării
pe țărm pentru a construi nouă așezare. În martie, s-au stabilit permanent pe
țărm . Mai mult de jumătate din locuitorii s-au îmbolnăvit și au murit în prima
iarnă, victime ale unei epidemii de boală care a cuprins nouă colonie. Curând,
după ce s-au mutat la țărm, pelerinii au integrat un om nativ american pe nume
Tisquantum, sau Squanto, care va deveni un membru al coloniei.Squanto, care a
fost răpit de către exploratorul John Smith și luat in Anglia, a acționat că un
interpret și mediator între liderii Plymouth și nativi americani locali,
inclusiv șeful Massasoit al tribului Pokanoket. Nativii i-au învățat pe
coloniștii puritani să folosească peștele că îngrășăminte pentru creșterea
recoltelor.În schimbul cunoștiințelor oferite, coloniștii pelerini au fost
rugați să-i ajute pe nativii tribului Pokanoket să confrunte un trib rival.În
toamnă anului 1621, pelerinii au împărtășit celebra sărbătoare a recoltei cu
Pokanoketii, masă care este acum considerata bază pentru Ziua Recunoștinței.
Toți bărbații adulți de la bordul Mayflower au semnat așa-numită "Înțelegerea
Mayflower ", un document care va deveni temelia guvernării Plymouth, prin care
făgăduiesc să formeze o comunitate autonomă.

Urmează fondarea celor 13 colonii. Sclavia s-a raspandit în coloniile americane
pentru a ajută la producerea culturilor profitabile de tutun. Deși sunt
imposibil de estimat cifrele exacte, unii istorici au estimat că 6-7 milioane
sclavi au fost importați in Lumea Nouă în secolul al XVIII-lea, lipsind
continentul african de cei mai mai sănătoși și mai capabili bǎrbati și
femei.Sclavia a fost practicată de-a lungul coloniilor americane din secolele
XVII și XVIII, sclavi afro-americani ajutând la construirea fundamentelor
economice ale noii națiuni. Olandezii erau preocupați mai puțin de colonizare.Se
stabilesc în New Yorkul de azi, înființând în 1624 colonia Nouă Olanda, cu
capitală la New Amsterdam.Însă, când britanicii cuceresc regiunea de la olandezi
în 1664, Carol III i-o atribuie fratelui sǎu Iacob, duce de New York, iar
teritoriul este redenumit în New York.Puterea economică le sporise încrederea în
forțele proprii, iar legăturile cu țara-mamă slăbiseră cu fiecare nouă generație
de coloniști născuți în America. Pentru a plăți datoria înregistrată după luptă
cu Franța din America de Nord, regele George al III-lea al Regatului Unit
încearcă să sporească finanțele prin mărirea impozitelor în cele 13 colonii
engleze.Coloniile cereau în schimb să fie reprezentate de delegați proprii în
Parlamentul britanic, dar Londra nu era pregătită să le acorde.Coloniilor li se
limită libertatea și în alte domenii.Taxele de import ridicate pentru toate
bunurile din Marea Britanie erau considerate ofensatoare și conduc la boicoturi
de proporții, care vor fi succedate de Revoluție.

Războiul de independență al Statelor Unite ale Americii , un război care a durat
între 1775 și 1783 , s-a desfășurat în părțile estică și nord-estică ale
teritoriului de azi al Statelor Unite, respectiv în sud-estul Canadei de azi,
fiind purtat între Regatul Marii Britanii și revoluționarii celor treisprezece
colonii britanice din America de Nord, care au declarat independența acestora
formând entitatea statală numită Statele Unite ale Americii în 1776. Anterior
declanșării războiului propriu-zis, cele 13 colonii au declarat oficialii
monarhului britanic personae non grata, au format Cel de-al Doilea Congres
Continental , au format o armată, Continental Army, un "embrion" de marină,
Continental Navy, și, apoi, la 4 iulie 1776, au declarat independența celor 13
foste colonii britanice din America de Nord prin care declara : că toți oamenii
sunt egali, că ei sunt înzestrați de Creator cu anumite Drepturi inalienabile,
că printre acestea sunt Viața, Libertatea și căutarea Fericirii. Războiul de
independență a fost culminarea mișcării de emancipare politică a coloniștilor,
Revoluția Americană, prin care puterea britanică a fost răsturnată. După circa
trei ani de la începutul confictelor armate propriu-zise, în 1778, puteri
europene majore se alăturaseră coloniștilor împotriva britanicilor, înclinând
ulterior decisiv balanța în favoarea americanilor. Diferite triburi de nativi
americani au luptat de ambele părți. În timpul primei părți a războiului,
datorită superiorității navale a Marii Britanii, orașele și zonele de coastă
s-au aflat sub controlu britanicilor. După victoria trupelor americane de la
Saratoga din 1777, Franța, având ca națiuni aliate Republica olandeză și Spania,
a intrat în război de partea americanilor. Intrarea Franței în război s-a
dovedit a fi în timp decisivă pentru soarta acestuia întrucât după victoria sa
navală de la Chesapeake împotriva flotei britanice a urmat capitularea armatei
britanice la Yorktown din 1781. Încheierea efectivă a războiului de independență
al Statelor Unite, deși după victoria americană de la Yorktown nu au mai urmat
alte bătălii, a avut loc la Versailles în decembrie 1783. Tratatul de pace
încheiat atunci recunoștea Statele Unite și suveranitatea acestora între Canada
la nord, Florida la sud și Fluviul Mississippi la vest.

Germenii revoluției au încolțit când guvernarea defectuoasă și enormele
diferențe dintre bogați și săraci i-au făcut pe oameni să adopte ideile
iluministe pentru drepturile omului. Franța era în plină criză economică,
prețurile mari, iar guvernul falimentat. Ludovic al XVI-lea al Franței s-a
împrumutat și a crescut impozitele pentru a face rost de mai mulți bani. Dar
pentru a fi aprobate noile măsuri, avea nevoie de aprobarea și susținerea unei
adunări tradiționale a Stǎriilor Generale. Reprezentanții claselor muncitoare
s-au răsculat împotrivă nobilimii și clerului și au decis să formeze o nouă
Adunare Națională, elaborând o nouă constituție, în care domeniile bisericii
erau naționalizate, iar guvernarea reorganizata la nivel local. Ludovic a trimis
trupe încercând să dizolve adunarea. Cetățenii Parisului s-au răsculat, la 14
iulie 1789 luând cu asalt închisoarea regală Bastilia. Răscoală a marcat
începutul unei revoluții sângeroase în care rebelii cereau "Libertate ,Egalitate
și Fraternitate". Ludovic a fugit, dar a fost capturat și întemnițat, în 1792,
monarhia a fost abolită, iar el și cu soția să au fost judecat și ghilotinați.
S-a creat haos și a început luptă pentru putere, începând o nouă luptă dintre
două grupări: iacobinii și girondinii. Iacobinii au ieșit învingători și au
instaurat domnia Terorii. 18 000 de oameni au fost ghilotinați, iar Robespierre
a exerrcitat o putere dictatorială. În 1794 a fost acuzat de trădare și
ghilotinat. În 1785 a fost elaborată o nouă constituție sub un alt
guvern-Directorat. Armatele franceze revoluționare au cucerit Țările de Jos și
Germania, iar tânărul general ambițios, Napoleon I, a preluat comandă armatei și
a ocupat Italia, Elveția și Egiptul. A câștigat susținerea populară și puterea,
în 1799, înlăturând Directoratul și va conduce că prim-consul. În 1804 se
încoronează că împărat și a introdus reforme durabile, legi noi, un sistem de
învățământ îmbunătățit, un guvern reorganizat și o nouă bancă națională. Cu
masivă să armată, a încercat să cucerească Europa. A învins Rusia și Austria în
Bătălia de la Austerlitz în 1805 printr-o victorie tactică și strategică
strălucită. Dar flotă franceză a fost învinsă la Trafalgar de către flotă
engleză condusă de amiralul Horatio Nelson, impedicand invazia Angliei. Napoleon
a ocupat Spania și Rusia. Invadarea Rusiei în 1812 pe timp de iarnă s-a dovedit
un dezastru însă, 500.000 de francezi murind de frig sau de foame, iar trupele
franceze au fost alungate din Spania. În 1813, Napoleon a fost învins la Leipzig
de o coaliție de forțe europene.Franța a fost invadată, iar el exilat. A evadat,
a preluat comandă, dar a fost învins la în Bătălia de la Waterloo în 1815. A
fost exilat pe insulă Sf. Elena unde a murit.

Războiul Civil American a fost un conflict politic și militar de patru ani
(1861–1865) dintre Uniunea statelor din Nord ale Statelor Unite ale Americii și
Statele din Sud ale acesteia, care au părăsit pe rând Uniunea în 1860–1861,
alcătuind entitatea statală federală denumită Statele Confederate ale Americii .

În timpul alegerilor prezidențiale din anul 1860, Partidul Republican, în frunte
cu Abraham Lincoln, a purtat o campanie politică împotriva expansiunii sclaviei
în afara statelor în care aceasta exista deja. Victoria republicană în alegeri a
avut ca rezultat declarația de secesiune din partea a șapte state din Sud, chiar
înainte de învestitura lui Lincoln, care a avut loc la 4 martie 1861. Atât
administrația aflată la finalul mandatului, cea a președintelui James Buchanan,
cât și cea nouă, a președintelui ales, Abraham Lincoln, au respins secesiunea,
privind-o ca pe un act de rebeliune. Ostilitățile au început la 12 aprilie 1861,
când forțele confederate au atacat postul militar federal de la Fort Sumter, din
Carolina de Sud. Lincoln a răspuns chemând o armată de voluntari din fiecare
stat și ordonând mobilizarea generală, ceea ce a condus la declararea secesiunii
a încă patru state sclavagiste din Sud. Ambele părți și-au constituit armate de
război, iar Uniunea a preluat controlul statelor de graniță încă din prima
perioadă a războiului și a efectuat o severă și eficientă blocadă navală de-a
lungul întregului conflict.

În septembrie 1862, Proclamația de emancipare a lui Lincoln a transformat
desființarea sclaviei din Sud într-un scop al războiului și i-a determinat pe
britanici să nu intervină. Comandantul confederat Robert E. Lee a repurtat
câteva victorii pe frontul estic, dar în 1863 înaintarea sa spre nord a fost
oprită în Bătălia de la Gettysburg, iar pe frontul vestic Uniunea a preluat
controlul râului Mississippi după Bătălia de la Vicksburg, separând Confederația
în două. Avantajele materiale și numerice ale Nordului s-au concretizat în 1864
când Ulysses S. Grant a măcinat armata lui Robert E. Lee în mai multe bătălii de
uzură, iar generalul unionist William Sherman a ocupat orașul Atlanta, capitala
statului Georgia, pentru ca apoi să se deplaseze spre Oceanul Atlantic.
Rezistența Confederației s-a prăbușit după ce Lee s-a predat lui Grant la
Appomattox pe 9 aprilie 1865.

Pe când Europa luptă împotrivă lui Napoleon, coloniile din America Latină au
început o serie de frământări și a prins contur o mișcare pentru independența.
Simón Bolívar i-a alungat pe spanioli din Columbia și Venezuela și i s-a
alăturat lui San Martin pentru a eliberă Peru . José de San Martín s-a alăturat
mișcării argentiniene și a eliberat Chile și Lima din Peru. Argentina și-a
câștigat independența în 1810, Brazilia și-a câștigat independența în 1822,
Venezuela și-a câștigat independența în 1830, 13 colonii câștigându-și
independența până în 1830. În 1848, în Europa, s-a declanșat un văl de
revoluții. Naționalismul a luat amploare. În Franța a fost fondată cea de-a două
republică condusă de Napoleon al III-lea al Franței că prim-președinte, ulterior
că împărat. Revoltele s-au răspândit în statele dezbinate ale Italiei, dar au
fost înăbușite. În Austria, cancelarul austriac, prințul Klemens Wenzel von
Metternicha demisionat, iar împăratul Ferdinand a abdicat. Au avut o serie de
revolte în Berlin, Viena, Praga, Budapesta, Londra (unde oamenii au cerut drept
de vot și au publicat Carta Poporului). În Germania , Adunarea Națională s-a
reunit la Frankfurt, iar Olanda a adoptat o nouă constituție, în Belgia a fost
publicat Manifestul Comunist scris de Karl Marx și Friedrich Engels. În Prusia
s-au înăbușit revoltele. Majoritatea revoltelor nu și-au atins obiectivele, dar
s-au făcut unele reforme. În 1860 însă, Giuseppe Garibaldi cucerește Sicilia și
se întrunește primul parlament național italian. Statele italiene se unesc
într-un singur stat. În 1862,Otto von Bismarc devine premier al Prusiei, iar în
urmă războiului franco-prusac și după încheierea păcii de la Frankfurt, la
Versailles, în 1871, este proclamat al doilea Reich German. Balcanii au
reprezentat de-a lungul secolului XIX butoiul de pulbere al Europei.

Începută în Marea Britanie în industria textilă, a adus multe schimbări
nemaivăzute-o dezvoltare rapidă a orașelor, canalelor navigabile și fabricilor.
Asta datorită faptului că țara nu a fost devastată de războaiele europene și
datorită zăcămintelor bogate de minereuri de fier și cărbune și profiturile
coloniale. În 1712,Thomas Newcomen a construit un motor cu abur pentru pomparea
apei din mine. În 1776, James Watt și Matthew Boulton au construit motoare cu
abur pentru acționarea utilajelor. În 1709, Abraham Darby a topit fierul într-un
furnal cu insuflare de aer, folosind cocsul. În 1752, Benjamin Franklin
recunoaște electricitatea printr-un experiment cu fulgerul. În 1785, Edmund
Cartwright a obținut patentul și a construit primul război de țesut mecanizat,
la care suveica, ițele și vatala erau acționate mecanic. În 1815, producția de
cărbune,textile și metale a Mării Britanii era egală cu cea a restului Europei.
Au fost introduse metode de lucru noi și mai eficiente în agricultura. Bunurile
puțeau fi produse cu mai multă ușurință pe scară largă. Utilajele pentru textile
și turnătorii produceau mai ieftin cantități mai mari de țesături și articole de
metal. Invenții că bateriile, vapoarele cu abur și locomotivele au deschis căi
noi. Patru factori au favorizat schimbarea: extragerea cărbunelui din mine, un
sistem de canale navigabile, capitalul și mână de lucru ieftină. Spre mijlocul
secolului XIX, afacerile au explodat, sistemele de canale și căile ferate legau
orașele industriale, investitorii depuneau la bănci micile lor economii, iar
băncile împrumutau sume mari industriașilor. Dar pentru muncitori: bărbați,
femei și chiar copii care munceau multe ore pe zi pe salarii mici, viață în
fabrici și în mine era grea și expusă pericolelor. Multe zone din orașele abia
extinse nu erau dotate cu canalizare și apa potabilă, ducând la apariția
firească a unor boli că holeră. S-au impus reforme pentru scurtarea zilei de
muncă, angajarea copiilor a fost prohibită, iar sindicatele militau pentru
salarii mai mari și condiții de muncă mai bune pentru muncitori. Charles Darwin
a plecat în expediție în 1831, la bordul navei Beagle, voiaj în decursul căruia
avea să înceapă formularea teoriei evoluționiste.Cercetarea științifică
amănunțită pe care a efectuat-o asupra speciilor de animale și a fosilelor a
constituit punctul de reper în scrierea unor cărți, precum „Originea speciilor”
sau „Originea omului”. În 1850, utilajele erau acționate de motoare cu cărbune
și abur, dar la începutul secolului XX au început să fie utilizate
electricitatea și petrolul. În 1859, Edwin Drake a descoperit un mare zăcământ
de petrol la Oil Creek, care avea să furnizeze combustibil pentru motorul cu
ardere internă,fiind inventate primele automobile. Gottlieb Daimler a inventat
motorul cu ardere internă , Frank și Charles Duryea au produs primele vehicule
în 1892, iar Henry Ford a realizat primul automobil în 1893. Standard Oil
Company , o companie de prelucrare și distribuție a petrolului, a fost
înființată în anul 1870 în Ohio, SUA de John D. Rockefeller și asociații lui.
Standard Oil Company a fost cea mai mare firmă de prelucrare din lume , fiind
totodată una din primele și cele mai mari companii multinaționale din lume.
Petrolul a dus la crearea unor game lărgi de materiale că măsele plastice,
detergenții, îngrășămintele, vopselele, pigmenții, nailonul, cauciucu artificial
și explozivii. Inventatorul Alexander Graham Bell a inventat telefonul , iar
Thomas Alva Edison a realizat fonograful, becul electric și kinetoscopul, fiind
finalizată ulterior prima centrală electrică de mare capacitate. Alfred Nobel a
inventat dinamita în 1867.Samuel Morse a inventat telegraful în 1844, cu
sprijinul lui inginerului Alfred Vail , cu care realizează prima legătură
telegrafică între Washington și Baltimore.Sistemul a fost rapid adoptat de
serviciile poștale și de căi ferate din S.U.A. Frații Wright au testat primele
planoare , realizând primul zbor cu motor al omenirii în 1903.

Anul 1905(Annus mirabilis) - anul miraculos al lui Albert Einstein, când se
dezvoltă teoria relativității, bazată pe principiul relativității și principiul
invariabilității vitezei luminii. Numai viteza luminii este constantă în orice
sistem de referință. Apare pentru prima data celebra sa formulă:

Asasinarea arhiducelui austriac Franz Ferdinand, moștenitorul Imperiului
Austro-Ungar, la Sarajevo pe 28 iunie 1914, a aprins scânteia "marelui război".
Dar nu această a fost cauza. Încă cu mult înainte de secolul XX, există o
concurență acerbă între marile imperii coloniale care doreau supremația.
Germania, care avea armată cea mai numeroasă, invidia comerțul și coloniile
Imperiului Britanic. Ambiția Kaiserului Wilhelm al II-lea al Germaniei era
acapararea unui număr cât mai mare de colonii pe alte continente, iar politică
să agresica îngrijora alte state europene. Și-a construit o flotă militară care
rivaliza cu cea a Mării Britanii. Puterile europene s-au grupat în alianțe
defensive: Puterile Centrale -Germania, Italia(care ulterior a părăsit alianță)
și Austro-Ungaria, iar țelul alianței era blocarea expansiunii agresive a Rusiei
în Balcani și apărare reciprocă. O altă alianță, Antanta, a fost încheiată între
Marea Britanie, Franța și Rusia. Trebuiau să coopereze pentru a se apăra în față
oricărei agresiuni din partea Germaniei.

Războiul a izbucnit când un sârb l-a asasinat pe arhiduce. Ca urmare, o luna mai
târziu, Austria i-a declarat război Serbiei. Țarul Nicolae al ÎI-la a mobilizat
armată pentru a apăra Serbia de Austria. Germania a declarat război Rusiei.
Armatele rusești au fost învinse de germani în Bătălia de la Tannenberg (1914)
și în Bătălia de la Lacurile Mazuriene. Dar armatele austro-ungare au fost
învinse de ruși în sud. Germania s-a pregătit de război pe două fronturi,
declarând război Franței. Germanii au pătruns în Belgia neutră, dar fiind
încetiniți de o rezistentă puternică, timp în care Franța și-a reorganizat
forțele. Britanicii au intervenit, iar în trei luni, între Canalul Mânecii și
frontieră elvețiană a fost săpată o linie de tranșee.

Frontul de vest se află între Germania și nordul Franței, iar frontul de est
între Germania și Rusia. S-au purtat bătălii navale în Orientul Mijlociu.
Forțele Antantei au atacat Imperiul Otoman, iar în Africa, trupele britanice și
franceze au atacat coloniile germane. Pe frontul de vest au murit milioane de
oameni în bătălii că Ypres, Bătălia de la Verdun și Bătălia de pe Somme (1916).
În Bătălia de la Passchendaele din 1917, soldații înotau în noroi până la brâu
și se luptau pe o ploaie torențială. Aliații au avansat doar 8 km în 102 zile cu
prețul a 400.000 de vieți. Liniile de apărare cu sârmă ghimpată , mitraliere și
artilerie făceau inutil orice atac. Tancurile, echipate cu mitraliere, utilizate
pentru prima data în 1916, striveau sârma ghimpată de mitraliere. La 12 ani de
la zborul frațiilor Wright, aviația a avut succes și a fost utilizată pentru
spionaj, dirijarea focului de artilerie și lansarea bombelor. Ambele tabere au
intrat într-o cursă de producere de cât mai multe arme noi, ca gazele toxice. În
1915 au avut loc dezastre ca cel de la Gallipoli, unde forțele Aliaților au
bombardat forturile turcești, dar au subestimat forța turcilor, pierderile în
rândul australienilor britanici fiind de aproape 9000 de morți și 20 000 de
răniți. În 1916 a avut loc bătălia năvală de la Iutlanda, unde și Marea Britanie
și Germania s-au declarat învingătoare. Submarinele germane U-boot, atacau
vasele Antantei, până când în 1917, au scufundat USS Housatonic, iar SUA, aflată
în izolaționism și neutralitate, a declarat război Germaniei.

În 1917, în Rusia, economia se îndreptă spre colaps, iar orășenii sufereau de
foame. Au izbucnit răscoale, iar armata a trecut de partea răsculaților. Țarul
Nicolae al II-lea al Rusiei a abdicat, iar bolșevicii conduși de Vladimir Ilici
Lenin, au preluat puterea. După războiul civil dintre bolșevici și menșevici și
după execuția familiei țariste, Rusia și-a schimbat numele în Uniunea
Republicilor Sovietice Socialiste - URSS. Totodată, sosirea trupelor americane
în Europa de partea Antantei a înclinat balanța în favoarea acestora. După lupte
crâncene la frontiera germană, pe 11 noiembrie 1918, Germania a semnat
armistițiul, iar Kaiserul a abdicat. Dispariția a multor bărbați tineri în
război a dus la câștigarea cât mai multor drepturi și libertăți pentru femei, în
unele țări, acestea obținând drept de vot.

Prin Tratatul de la Versailles, Germania a fost aspru sancționată prin reducerea
armatei, renunțarea la colonii, ducând la prăbușirea economiei germane. Harta
Europei a fost redesenată, imperiul German, cel Austro-Ungar, cel Rus și otoman
fiind desființate. A fost înființată Ligă Națiunilor pentru menținerea păcii în
conformitate cu Cele 14 puncte ale președintelui Wilson, dar SUA a refuzat să
adere.

După încheierea Primului Război Mondial au apărut stiluri artistice noi. S-a
născut arta suprarealistă din mișcarea dadaistă, arta abstractă și Cubismul.
Muzică occidentală clasică a parcurs o perioadă de prefaceri și experimente.
Muzică ușoară occidentală a fost dominată de SUA, unde artiștii de culoare au
jucat un rol important datorită folclorului din care s-a desprins jazz-ul.
Filmele au evoluat rapid după război, iar Hollywood devenise capitală
cinematografică a lumii. Treptat, au apărut primele filme cu sunet și color.
Divertismentul în marile orașe luase amploare.

Utilizarea betonului armat a adus o schimbare esențială în arhitectură, aspectul
clădirilor devenind mai simplu și mai puțin decorativ. S-au dezvoltat stiluri de
arhitectură modernă, ca Art Nouveau. Folosind oțel, sticlă și beton armat, au
fost proiectate clădiri ce aparțin stilului internațional. Lipsă de spațiu în
orașele mari americane a determinat construirea unor zgârie-nori, în 1931,
Empire State Building devenind cea mai înaltă clădire. Au fost dezvoltate
proiecte grandioase ca Podul suspendat Golden Gate sau Barajul Hoover.

Nivelul de trai a crescut calitativ în mod considerabil. În 1922 este dezvoltat
vaccinul împotriva turbeculozei. În 1928, Alexander Fleming descoperă
penicilina. Prin anii '20 piloții au zburat în mod regulat de-a lungul
continentelor, și în 1927, Charles Lindberg a finalizat primul zbor peste
Oceanul Atlantic. Au fost dezvoltate electrocasnice: frigidere, mașini de
spălat, aspiratoare, fier electric termostatat, ce au ușurat viețile oamenilor,
fiind utilizate la scară largă. Dupǎ inventarea radioului de cǎtre Marconi, prin
anii '20 a început dezvoltarea radioului cu unde scurte, care devenise bază
pentru căile moderne de comunicație radio pe distante lungi. Primul program de
radio a fost difuzat în ajunul Crăciunului, 1906. Primul buletin de știri a fost
făcut in 1920, în Detroit, Michigan. Până la sfârșitul anilor '20 , radiourile
au devenit omniprezente.Aparate de radio a jucat un rol important în al doilea
război mondial. În plus, comunicarea între avioane și nave au permis, guvernelor
combatante de a difuza știri și propagandă propriilor cetățeni și dușmanilor
deopotrivă. După ce în 1859 au apărut fibrele vulcanizate, în 1909, belgianul
Leo Baekeland brevetează prima materie plastică sintetică, care avea să îi
poarte numele: bachelita ce va pune bazele masei plastice . Bachelita este mai
ieftinǎ, flexibilǎ și durabilǍ. A fost utilizatǎ pentru a construi aparate de
radio, telefoane, mânere, ustensile, clape de pian, și bile de biliard. Deși
destul de grea, bachelită este, de asemenea, destul de fragilǎ. Aceasta a fost
înlocuitǎ în mare măsură cu plastic mai ieftin și mai flexibil , cum ar fi
polistiren, PVC, nailon . În luna august al anului 1917 , inventatorul Nikola
Tesla a proiectat primele unități radar primitive, permițând utilizatorului să
"determine poziția relativă sau cursul unui obiect în mișcare, cum ar fi un vas
pe mare, distanța parcursă sau viteza sa." Tehnologia Radarului va fi un sistem
capabil de detectare a avioanelor naziste aflate la distanță mare de orașele
britanice în timpul celui de-al doilea rǎzboi mondial. În domeniul militar, în
1915 este proiectat sistemul sonar pentru detectarea submarinelor, în 1919,
Ernest Rutherford realizează fisiunea atomică, în 1926 este lansată prima
rachetă cu combustibil lichid, iar în 1937, Frank Whittle proiectează primul
motor cu reacție, iar în 1940, este realizat sistemul radar.

După semnarea pactlui de neagresiune-Ribbentrop-Molotov dintre Germania și URSS
prin care împărțeau Europa de Est, forțele naziste au invadat Polonia la 1
septembrie 1939, iar trupele sovietice au atacat partea estică a Poloniei. Marea
Britanie și Franța i-au declarat război. În aprilie 1940, trupele germane au
invadat Danemarca, Norvegia, Belgia, Olanda și Franța. Cu cea mai mare parte a
Europei sub controlul fascist, Hitler a plănuit să invadeze Marea Britanie și a
trimit avioane Luftwaffe să atace obiectice din Marea Britanie. Dar rezistentă
puternică a englezilor și curajul premierului Winston Churchill l-au determinat
pe Hitler să abandoneze. S-a orientat spre bombardamente nocturne asupra
industriei, orașelor și șantierelor năvale. Nu a reușit să înfrângă moralul
britanicilor, care primeau provizii și echipament de la SUA. Italienii au
invadat Grecia și Africa de Nord, dar forțele britanice i-au respins. Trupele
lui Hitler au ocupat Grecia și Iugoslavia, i-au alungat pe britanici și a trimis
o armată numeroasă sub comandă lui Rommel, respingându-i pe britanici din Egipt.
Pentru a acapara sursele vaste de petrol, Hitler a lansat un atac masiv asupra
Uniunii Sovietice. Germanii au împins armatele sovietice până la Leningrad,
Moscova și Kiev. Dar înfruntând iarnă sovietică, au pierdut o mare parte din
bătăliile cucerite. În 1941, Churchill, premierul britanic, și Roosevelt ,
președintele american, au semnat Carta Atlantică, un manifest pentru libertatea
tuturor oamenilor. SUA au intrat în război după atacul japonez asupra bazei de
la Pearl Harbour.După atacul japonez asupra flotei americane de la baza navală
Pearl Harbour, pe 7 decembrie 1941, SUA a intrat în război, preluând conducerea
Aliaților împotriva Axei, Dwight David Eisenhower fiind Comandatul Suprem al
Aliaților. Cinci portavioane americane au zădărnicit speranțele de expansiune
ale japonezilor în 1942 în două bătălii navale importante. Bătălia din Marea
Coralilor din 4-8 mai a fost prima luptă din istorie în care vasele implicate nu
s-au aflat în raza vizuală a adversarului, lupta desfășurându-se între avioanele
lansate de portavioane. Nu a fost clar cine a învins, însă bătălia a zădărnicit
planurile japonezilor de-a invada Australia. În iunie, japonezii au plănuit să
atace mica insulă strategică Midway și Insulele Aleutine. N-au reușit să
distrugă aviația americană amplasată acolo, SUA descifrând codurile radio
japoneze ce așteptau atacul. În Bătălia de la Midway, din 4-6 iunie, marina
japoneză a fost lovită de aviația americană de pe portavioane, ulterior, s-a
retras. Bătălia de la Midway a fost o victorie decisivă a forțelor SUA și un
punct de cotitură a războiului din Pacific. În următorii trei ani, SUA au
recucerit insulele Gillbert, Marshall, Caroline și Mariane. Au bombardat orașe
și obiective industriale japoneze, inclusiv pe cele din Tokyo. Trupele Aliaților
au fost trimise în Africa de Nord pentru a-i respinge pe germani, ieșind
învingători în urmă bătăliei de la El Alamein din 1942. În est, rușii au lansat
la Stalingrad un contraatac împotrivă forțelor germane. În decursul aniilor 1942
și 1943 submarinele germane au atacat vapoarele ce aprovizionau Marea Britanie.
În 1943, SUA și Marea Britanie au bombardat industria și orașele germane.
Aliații au debarcat în Sicilia și au ajuns în Italia, unde l-au înlăturat pe
Mussolini. Pe frontul de est , sovieticii îi împingeau pe germani în patria lor.
Pe 6 iunie 1944-Ziua Z, Aliații au deschis un al doilea front, debarcând în
Normandia. 1200 de nave de război și 4100 de nave de desant au adus pe țărm 132
000 de soldați, în timp ce 10 000 de avioane atacau pozițiile germane. Datorită
debarcării în Ziua Z, trupele Aliaților au putut să-i alunge pe germani din
Franța.În septembrie 1944, forțele americane au început lupta pentru
redobândirea Filipinelor, în timp ce Armata a Patra britanică făcea același
lucru în Filipine. După lupte grele, trupele americane au cucerit insulele
japoneze Okinawa și Iwo Jima la începutul anului 1945, în care au pierit 100 000
de soldați japonezi și 12 000 de soldați americani. Până în 1945, Aliații au
traversat Rinul după ce au oprit contraofensiva germană. Forțele generalului
american George S. Patton n-au putut ajunge la Berlin, acesta fiind deja asediat
de sovietici. Gemanii au fost siliți să se retragă, iar în aprilie 1945,
Berlinul a fost ocupat de sovietici. Hitler s-a sinucis, iar pe 7 mai, Germania
a capitulat.

Războiul Rece (1947-1989) a fost o perioadă de tensiuni și confruntări politice
și ideologice, o stare de tensiune întreținută care a apărut după sfârșitul
celui de-al Doilea Război Mondial și a durat până la revoluțiile din 1989.

În războiul rece s-au confruntat două grupuri de state care aveau ideologii și
sisteme politice foarte diferite. Într-un grup se aflau URSS , sateliții
sovietici ca Polonia, Ungaria, Iugoslavia, Cehoslovacia și aliații ei unde
comunismul abia s-a extins și a fost impus, precum: Cuba, China și Coreea de
Nord , grup căruia i se spunea uzual „Blocul răsăritean” (sau oriental).

Celălalt grup cuprindea SUA și aliații săi, fiind uzual numit „Blocul apusean”
(sau occidental). La nivel politico-militar, în Europa, cele două blocuri erau
reprezentate de către două alianțe internaționale. Blocul apusean era
reprezentat de către Organizația Tratatului Atlanticului de Nord (NATO, North
Atlantic Treaty Organization), iar cel răsăritean de către Pactul de la
Varșovia. Războiul Rece fiind însă un conflict la scară planetară, SUA și URSS
mai aveau și multe alte state aliate în afara Europei, ce nu făceau parte din
cele două alianțe militare oficiale. La nivel economic, războiul rece a fost o
confruntare între capitalism și comunism. Pe plan ideologico-politic, a fost o
confruntare între democrațiile liberale occidentale și regimurile comuniste
totalitare. Ambele tabere se autodefineau în termeni pozitivi: statele blocului
occidental își spuneau „lumea liberă” sau „societatea deschisă”, iar statele
blocului oriental își spuneau „lumea anti-imperialistă” sau „democrațiile
populare”.

Înfruntarea dintre cele două blocuri a fost numită „Război Rece”, deoarece nu
s-a ajuns la confruntări militare directe dintre cele două superputeri (care ar
fi constituit un „Război Cald” sau „Război Fierbinte”), cu toate că perioada a
generat o cursă a înarmării.SUA și URSS se angajează într-o cursă a înarmării
pentru a-și arăta superioritatea tehnologică militară și pentru a intimida, prin
intermediul fabricării și testării armelor de distrugere în masă. Din punctul de
vedere al studiilor strategice există opinia că nu s-a ajuns și nu se putea
ajunge la un „Război Cald”, la o confruntare militară convențională, datorită
faptului că ambele superputeri, SUA și URSS s-au dotat cu arme nucleare, ceea ce
a creat o situație militară strategică de „deterrence”, adică de descurajare și
blocare reciprocă. În cazul unui război real, s-ar fi ajuns la o distrugere
reciprocă totală și totodată la o catastrofă mondială. Un rol important l-au
jucat serviciile secrete, confruntându-se în primul rând cele americane (CIA,
NSA) cu KGB-ul sovietic. Au fost implicate însă și serviciile secrete
vest-europene (britanice, vest-germane, franceze, italiene, etc.) și
est-europene (Securitatea, STASI, etc.). Denumirea de „Război Rece” mai provine
și din faptul că a fost purtat între foștii aliați din războiul împotriva
regimului totalitar nazist, între două forme de regimuri politice care aveau
aceleași rădăcini ideologice.

Din punct de vedere al mijloacelor utilizate, Războiul Rece a fost un conflict
în care s-au utilizat presiunea diplomatică, militară, economică, ajutorul pe
scară largă pentru statele-client, manevrele diplomatice, spionajul, curse ale
înarmărilor convenționale și nucleare, coaliții militare, rivalitate la
evenimentele sportive, competiție tehnologică, campanii masive de propagandă,
asasinatul, operațiunile militare de intensitate mică și iminența unui război pe
scară mare.

Un moment în care Războiul Rece putea să devină unul "cald" îl reprezintă anul
1962, când sovieticii au plasat în Cuba, devenită comunistă sub Fidel Castro,
rachete cu rază medie de acțiune. Americanii au răspuns prin instalarea unei
blocade maritime, ajungând foarte aproape de a declanșa o bătălie navală cu
sovieticii. În cele din urmă, însă, prin intervenția președintelui american
Kennedy, s-a ajuns la normalizarea relațiilor cu sovieticii. A urmat o perioadă
de destindere, marcată de întâlnirea dintre Kennedy și Nichita Hrușciov în 1963,
când au stabilit ca în viitor pentru comunicări urgente și de importanță majoră
între Casa Albă și Kremlin să folosească "telefonul roșu" (care era de fapt un
telex).

Alte momente tensionate ale Războiului Rece au fost Blocada Berlinului
(1948–1949), Războiul din Coreea (1950–1953), Criza Berlinului din 1961, Criza
Suezului (1962), Războiul din Vietnam (1959–1975), Războiul de Iom Kippur
(1973), Războiul Afgano-Sovietic (1979–1989), Doborârea cursei KAL 007 (1983) și
Exercițiul militar NATO „Able Archer” (1983). În 1950, nord-coreeni comuniști au
invadat partea de sud. Americanii s-au alăturat sud-coreenilor pentru a-și
menține pozițiile strategice. S-a stabilit o graniță la paralelă 47 între cele
două state. Coreea de Nord și Coreea de Sud au încheiat un armistițiu, dar se
află în conflict și în ziua de azi.

În SUA, discriminarea rasială constituia încă o problemă. Martin Luther King ,
un pastor baptist nord-american, activist politic, cunoscut mai ales ca luptător
pentru drepturile civile ale persoanelor de culoare din Statele Unite ale
Americii.A organizat și a condus marșuri în favoarea dreptului la vot, pentru
desegregare rasială și alte drepturi civice elementare pentru cetățenii de
culoare nord-americani. Cele mai multe astfel de legi, și anume Civil Rights
Act, Voting Rights Act, au fost promulgate sub președinția lui Lyndon B.
Johnson. În timpul unui marș pentru libertate (28 august 1963) a pronunțat unul
dintre cele mai celebre discursuri:I have a dream (Am un vis).Martin Luther King
a fost cel mai tânăr laureat al premiului Nobel pentru Pace în 1964 pentru lupta
împotriva segregației rasiale și discriminării rasiale. A depus eforturi în
lupta împotriva sărăciei precum și a opririi războiului din Vietnam.

Dar SUA s-a aflat cu un pas în față. Au trimis echipajul Apollo 11 pe Lună. Dacǎ
acum 4 milioane de ani, Lucy era unul dintre primii indivizi umani care pǎșeau
pe Pǎmânt, pe data 20 iulie 1969, astronautul american Neil Armstrong a fost
primul om care a pășit pe Lună . Cu ocazia coborârii pe suprafața Lunii,
Armstrong a rostit "Un pas mic pentru om, un salt uriaș pentru omenire", citat
devenit ulterior celebru. La aselenizare a participat și astronautul Buzz
Aldrin. Evenimentul a fost urmărit de milioane de oameni din întreaga lume. În
anii 70, SUA a lansat două misiuni spațiale Voyager, iar în 1990, a lansat
telescopul Hubble. În 1998, s-a lansat Stația Spațială Internațională.

Războiul Rece s-a încheiat odată cu prăbușirea regimurilor comuniste din Europa
Centrală și de Est, urmată doi ani mai târziu și de destrămarea Uniunii
Sovietice. Zidul Berlinului , un simbol al Războiului Rece, a fost demolat în
săptămânile de după 9 noiembrie 1989. Lumea care a rămas este dominată de o
singură superputere, SUA. Această situație este de regulă descrisă drept
hegemonie globală a SUA într-o lume unipolară, deși unii autori consideră că
lumea actuală este multipolară.

Orientul Mijlociu este cuprins de conflicte: în 1990, Irakul condus de
dictatorul Saddam Hussein a invadat Kuweitul pentru a avea o deschidere largă la
mare. Atunci, o forță multinațională condusă de SUA au respins trupele irakiene,
fără că acestea să incendieze puțurile petrolifere din Kuweit. Îngrijorarea
stârnită că Irakul producea arme de distrugere în masă a dus la formarea unei
coaliții conduse de SUA, care a invadat Irakul în 2003 și a înlăturat regimul
militar al lui Saddam. Armele n-au fost găsite, iar invazia a dus la apariția
insurgentei. Conflictele dintre Israel și grupările palestiniene care nu-l
recunosc continuă.



https://ro.wikipedia.org/wiki/Euro

Euro (ISO EUR, cu simbolul €) este moneda oficială a 19 din cele 28 de state
membre ale Uniunii Europene. Aceste state, cunoscute colectiv ca „Zona euro”,
sunt Austria, Belgia, Cipru, Estonia, Finlanda, Franța, Germania, Grecia,
Irlanda, Italia, Letonia, Lituania, Luxemburg, Malta, Olanda, Portugalia,
Slovacia, Slovenia și Spania. Euro mai este folosit cu acordul comunității în
Andorra, Monaco, San Marino și Vatican, iar două alte state — Kosovo și
Muntenegru — utilizează moneda europeană fără să aibă acordul UE. Estimările
arată că moneda euro este folosită zilnic de aproximativ 334 de milioane de
europeni.

Numele euro a fost adoptat oficial la 16 decembrie 1995, iar moneda însăși a
intrat pe piețele internaționale la 1 ianuarie 1999, înlocuind așa-numita
unitate monetară europeană (ECU), iar apoi, la 1 ianuarie 2002, a fost introdusă
în circulație înlocuind în cele din urmă monedele naționale din Zona euro.

Un euro este subdivizat în 100 de cenți, numiți și centime în țările vorbitoare
de limbi romanice, sau leptó (λεπτό) în Grecia.

La sfârșitul anului 2010, proporția euro în cazul rezervelor valutare globale
era de 26,3% cu o valoare de aproximativ 5.120 miliarde de dolari, fiind a doua
monedă de rezervă a lumii după dolar.

În prezent statele membre participante la euro sunt Austria, Belgia, Cipru,
Estonia, Finlanda, Franța, Germania, Grecia, Irlanda, Italia, Letonia,
Luxemburg, Malta, Olanda, Portugalia, Slovacia, Slovenia și Spania. Aceste țări
sunt numite frecvent „Zona euro” sau „Euroland”.

Andorra, Monaco, San Marino și Vatican folosesc de asemenea euroul, deși nu sunt
în mod oficial membri euro, și nici membri ai UE. (Au folosit înainte monede
proprii care însă au fost înlocuite prin euro.) Dintre acestea, Monaco, San
Marino și Vatican și-au creat propriile monede, cu propriile simboluri statale
pe revers. Andorra folosește monede franceze și spaniole, de vreme ce au folosit
francul francez și peseta spaniolă drept monede ale sale. Aceste țări folosesc
euroul datorită unor înțelegeri cu statele membre UE (Italia în cazul
principatului San Marino și al orașului Vatican, precum și Franța în cazul
principatului Monaco), aprobate de către Consiliul Uniunii Europene.

Muntenegru și Kosovo, care au folosit drept monedă marca germană, au adoptat de
asemenea moneda euro, deși, spre deosebire de cele trei state de mai sus, nu au
intrat în nicio înțelegere legală explicită cu UE care să le permită acest
lucru.

Alte locuri în care se folosește moneda euro sunt Departamentele Franceze de
peste mări: Guyana Franceză, Réunion, Sfântul Pierre și Miquelon, Guadeloupe,
Martinica, Sfântul Bartolomeu, Sfântul Martin, Mayotte, și insule nelocuite
Clipperton și Teritoriile Australe și Antarctice Franceze; Regiunile autonome
portugheze Azore și Madeira precum și Insulele Canare (care țin de Spania).

Țările care au avut moneda națională fixă în raport cu marca germană, de exemplu
Bulgaria și Estonia, și-au fixat și ele ratele de schimb în raport cu euroul.

De la 2 februarie 2002, litasul lituanian (LTL) a intrat în ERM II, rata de
schimb fiindu-i fixată în raport cu euroul în locul dolarului american.

Danemarca și Regatul Unit au obținut o derogare, nefiind obligate să adopte
moneda euro. Suedia nu are nicio derogare în acest sens, dar, totuși, a decis în
1997 să nu se alăture zonei euro, așa că nu a făcut niciun efort spre a
îndeplini criteriul necesar, de a avea o rată stabilă de schimb. Suedia a făcut
un referendum pe tema monedei unice europene la 14 septembrie 2003,
participanții votând împotriva adoptării euro, cu 56,1 % voturi contra și numai
41,8 % voturi pentru. Această decizie a fost luată pentru o perioadă de minimum
cinci ani.

În Danemarca un referendum pe tema aderării la euro a avut loc la 28 septembrie
2000, rezultând un procent de 53,2 % împotriva aderării.

La reuniunea Consiliului European de la Madrid din luna decembrie 1995, șefii
statelor europene au stabilit denumirea noii monede: euro. Alte propuneri au
fost respinse din cauza conotațiilor naționale. Printre aceste propuneri s-au
numărat „ducat”, „ecu”, „florin”, „franc” sau cea de utilizare a euro ca prefix
la valute existente (de exemplu „euromarca”). S-a căzut de acord ca denumirea
monedei să fie aceeași în toate limbile oficiale ale Uniunii Europene (UE),
ținând seama de alfabetele diferite, și să fie ușor de pronunțat. În primul
rând, denumirea trebuia să fie simplă și reprezentativă pentru Europa.
Documentele oficiale ale UE utilizează termenii euro și cent atât la singular
cât și la plural. În funcție de variațiile limbilor statelor membre ale uniunii
se mai folosesc și alte nume, în timp ce cuvântul grecesc pentru „centimă” este
lepto, pl. lepta (λεπτο, pl. λεπτα). În limba română, atât la singular, cât și
la plural, denumirea corectă este euro.

Toate monedele au o față comună (1, 2 și 5 eurocenți: Europa în lume; 10, 20 și
50 eurocenți: Europa ca alianță de state; 1 și 2 euro: Europa fără frontiere),
iar cealaltă față este specifică țării emitente a monedei (chiar și pentru
Monaco, San Marino și Vatican care și-au realizat propriile monede). Toate
bancnotele sunt realizate după o machetă comună pentru toată zona euro. Toate
monedele sunt utilizabile în toate țările membre, de exemplu o monedă cu
portretul lui Juan Carlos are valoare circulatorie nu doar în Spania ci și în
Finlanda, Irlanda etc. Data finală de valabilitate a monedelor naționale variază
de la un stat la altul. Prima monedă care a dispărut a fost Deutsche Mark (marca
germană), la 31 decembrie 2001, ultimele monede dispărând la 28 februarie 2002,
data la care toate monedele ar fi trebuit să-și înceteze valoarea legală în
statele respective. În luna iunie 1997, Consiliul European de la Amsterdam a
ales seriile grafice câștigătoare concepute de Luc Luycx de la Monetăria Regală
a Belgiei, graficianul care a conceput fața europeană a monedelor euro. Totuși
băncile centrale ale statelor din zona euro vor continua să accepte bancnotele
și monedele vechilor devize pentru a fi schimbate în euro (de exemplu în Franța
pentru bancnote, până în 2012).

În afara monedelor din circulație, au mai fost emise pentru scopuri numismatice
monede cu valoarea nominală de 1/4 euro, 5 euro, 8 euro, 10 euro, 12 euro, 20
euro, 25 euro, 50 euro, 100 euro și 200 euro. De asemenea, fiecare stat are
dreptul să emită anual o monedă de 2 euro, cu scop comemorativ, dar cu putere
circulatorie obișnuită, în întreaga Zonă Euro.

Cu ocazia unui eveniment internațional, statele din Zona Euro mai pot emite
anual și câte o monedă comemorativă suplimentară (dacă este emisă de toate
statele). Bancnotele aflate în circulație se regăsesc în bilanțurile BCE și ale
BCN conform grilei de repartiție, indiferent de țara în care se află efectiv în
circulație. De fapt, numărul de bancnote aflate în circulație într-o țară nu mai
poate fi determinat, având în vedere fluxurile transfrontaliere de numerar
neînregistrate în zona euro, provenind, de exemplu, din turism. Despre bancnote
(și monede) se poate afirma că se află „în circulație“ după ce acestea au fost
emise de către băncile centrale naționale, fiind destinate de obicei băncilor
comerciale. Întrucât bancnotele euro urmau să circule și în teritoriile situate
în apropierea și în afara zonei geografice a Europei, harta trebuia poziționată
astfel încât să cuprindă și aceste zone. Africa de Nord a fost reprodusă în așa
fel încât posesiunile africane ale Spaniei, respectiv Ceuta și Melilla, precum
și Insulele Canare, să poată fi redate pe hartă. În cazul Franței,
departamentele de peste mări Guyana Franceză, Guadelupa, Martinica și Réunion au
fost plasate în casete de dimensiuni reduse.

Într-o primă etapă, BCN au furnizat bancnote și monede băncilor comerciale care,
la rândul lor, au distribuit numerarul magazinelor, sucursalelor bancare etc.
Noua serie de numerar nu dobândise încă statutul de monedă oficială, astfel că
circulația acesteia era interzisă. Circulația în paralel a monedelor naționale
și a euro, a fost limitată la cel mult opt săptămâni. Bancnotele euro furnizate
băncilor au rămas în proprietatea băncilor centrale până la ora 00:00 a datei de
1 ianuarie 2002 din fiecare țară. Există aproximativ 11 miliarde de bancnote
euro în circulație.

Simbolul euro a fost inspirat de litera grecească epsilon, ca o reflectare a
faptului că Grecia este leagănul civilizației europene. „E“ este, desigur, și
prima literă din cuvântul „Europa“. Cele două linii orizontale paralele puternic
marcate intenționează să simbolizeze stabilitatea valutei. Abrevierea oficială a
euro, EUR, a fost înregistrată la Organizația Internațională pentru
Standardizare (ISO).

Criteriile de la Maastricht sunt reguli (criterii de convergență) pe care
trebuie să le îndeplinească o țară pentru a putea adopta moneda euro. Scopul
acestora este de a proteja stabilitatea monedei. Țările respective trebuie de
asemenea să implementeze legi specifice referitoare la funcționarea băncilor
naționale și la alte aspecte monetare.

La zece ani după apariția pe piață a bancnotelor euro, Banca Centrală Europeană
(BCE) a anunțat, la 8 noiembrie 2012, că urmează să introducă în circulație, în
mod treptat, începând cu luna mai 2013, a doua serie de bancnote euro intitulată
„Europa”, după numele personajului din mitologie, care a dat numele
continentului. La 10 ianuarie 2013, a fost dezvăluită publicului noua bancnotă
cu valoare nominală de 5 euro, iar în cursul lunii mai 2013, primele bancnote cu
această valoare nominală vor fi distribuite prin bancomate și la ghișeele
băncilor. Bancnotele din prima serie vor fi retrase treptat din circulație, însă
vor putea fi schimbate, pe termen nelimitat, la ghișeele băncilor.

Moneda unică europeană promovează comerțul și creșterea economică. Consumatorii
pot compara mai ușor prețurile din țările care fac parte din zona euro, ceea ce
conduce la o competiție corectă între firme. Prin eliminarea riscurilor și a
nesiguranței la ratele de schimb, euro reduce costurile asociate desfășurării de
activități economice în altă țară.

De asemenea, managementul solid al monedei euro a determinat scăderea inflației
și a ratei dobânzilor. Această stabilitate și dimensiunea zonei euro nu numai că
atrag mai multe investiții străine, dar fac și economia să fie mai rezistentă la
șocurile externe.

Criza economică globală care a început în anul 2008 a zdruncinat și moneda euro
în mod puternic. În plus, a apărut și criza Greciei , care pe de o parte
falsificase datele sale economice și monetare cu scopul de a primi aprobările
pentru Zona euro, și pe de altă parte în anul 2010 a ajuns în pragul
falimentului statal. Dar și alte state din Zona euro nu-și îndeplinesc
obligațiile prescrise de a-și limita datoriile bugetare anuale noi la maximum
3 % din PIB-ul anual și cele totale la 60 % din PIB, așa cum ar fi Spania,
Portugalia, Italia, Irlanda ș.a.

Drept consecință, în perioada martie-iunie 2010 statele Zonei euro au hotărât o
serie de măsuri financiare cu scopul de a sprijini euroul, printre care garanții
și credite în valoare totală de 750 miliarde euro (inclusiv o participare din
partea FMI). Aceasta este o sumă exorbitantă, iar această hotărâre încalcă grav
propriile principii ale Băncii Centrale Europene, care până acum și-a dorit să
fie independentă de orice stat și orice politică.



https://ro.wikipedia.org/wiki/Basarabia

Basarabia (în ucraineană Бессарабія, în rusă Бессарабия, în bulgară Бесарабия,
în turcă Besarabya, în germană Bessarabien) este denumirea dată de Imperiul Rus
în 1812 teritoriului voievodatului Moldovei dintre Prut și Nistru anexat prin
Tratatul de la București din 1812, odată cu raiaua Hotinului și cu Basarabia
istorică (în limba turcă Bugeac) cedate de Imperiul Otoman după semnarea
tratatului de pace de la București din anul 1812 în urma încheierii războiului
ruso-turc (1806-1812). Faptul că a fost cedat Rusiei și o parte din teritoriul
voievodatului, în ciuda tratatului româno-otoman care garanta integritatea
Moldovei, se datorează dibăciei negociatorului francez Gaspard Louis de Langeron
care slujea interesele țarului.

Suprafața Basarabiei este de 44.422 km², dintre care 33.846 km²
(inclusivTransnistria) aparțin Republicii Moldova, iar 10.579 km² aparțin
Ucrainei. Distanța de la punctul cel mai nordic la cel mai sudic este de 350 km,
iar de la cel mai apusean la cel mai răsăritean este de 150 km.

Inițial numele Basarabia a fost dat Țării Românești, datorită dinastiei
întemeietoare a acestui voievodat, familia Basarabilor. Aceștia, în luptele lor
împotriva Tătarilor între 1328 și 1342, au luat în stăpânire stepa cuprinsă
între Carpații Vrancei - Dunăre - Marea Neagră și o linie mergând de la
confluența Trotușului cu Siretul la capul Codăești (la sud de Cetatea Albă, nu
departe de gura Nistrului). Ulterior, acest teritoriu a fost cedat în secolul al
XIV-lea de Alexandru Basarab voevodatului Moldova, în cadrul căruia i-a rămas
numele de Basarabia. În 1484, Turcii cuceresc malurile Dunării și Mării Negre cu
cetățile-porturi Chilia și Cetatea Albă, iar în 1538 cuceresc Tighina și restul
teritoriului de acum încolo numit de ei Bugeac, dar de restul Europei și de
români Basarabia. Aceasta a fost Basarabia istorică până în 1812. În 1713,
Turcii iau în stăpânire și cetatea Hotinului cu ținutul dimprejur, dar acest
ținut nu făcea încă parte din Basarabia atunci, numele acesta limitându-se încă
la ceeace numim astăzi Bugeac.

Abia în 1812, când Rusia a ocupat teritoriul de est al Moldovei dintre Prut și
Nistru, pe care l-a alăturat ținutului Hotin și Basarabiei/Bugeacului luate de
la Turci, a fost acest ansamblu numit Basarabia, cu prilejul transformării sale
într-o gubernie împărțită în zece ținuturi (Hotin, Soroca, Bălți, Orhei,
Lăpușna, Tighina, Cahul, Bolgrad, Chilia și Cetatea Albă, capitala guberniei
fiind stabilită la Chișinău. Teritoriul Basarabiei astfel extins spre nord până
la Hotin coincide parțial cu teritoriul Republicii Moldova, în timp ce partea de
sud (Bugeac) și cea de nord (cea mai mare parte a fostului județ Hotin) intră
astăzi în componența Ucrainei.

În urma războiului ruso-turc din 1806–1812, câștigat de Imperiul Țarist, rușii
cereau „ambele țări românești” (Țara Românească și Moldova). Doar iminența
atacului lui Napoleon a făcut ca pretențiile rusești să se reducă treptat, de la
ambele țări române, la toată Moldova, apoi la teritoriul Moldovei dintre Nistru
și Siret, pentru ca până la urmă pretențiile să se limiteze la ținuturile
turcești dintre Nistru și Prut: ținutul Hotin și Bugeacul (Basarabia pe hărțile
europene). Iscusința negociatorului francez Gaspard Louis Andrault, conte de
Langeron (1763-1831), care servea interesele țarului, a permis însă și anexarea
părții răsăritene a Moldovei care nu făcuse parte din vilayeturile (provinciile)
otomane, prin extinderea frauduloasă a denumirii de Basarabia la toate
ținuturile dintre Dunăre și Hotin, mulțumită complicității primului dragoman al
Porții, Dumitru Moruzi care și-a trădat suveranul în schimbul unui latifundiu și
al unui inel foarte prețios. (Ulterior primul dragoman a fost executat pentru
trădare din ordinul Porții.)

Tratatul de la București din 16/28 mai 1812, încălca astfel practica
internațională și normele de drept existente la moment, devreme ce Imperiul
otoman ceda ținuturi care nu-i aparțineau și care făceau parte dintr-un stat
vasal, dar autonom, anume Moldova, cu care imperiul avea un tratat garantând
frontierele de atunci.

Au urmat schimburi importante de populații cu Imperiul otoman, musulmanii Turci
și Tătari din Bugeac, precum și un număr de peste 30.000 de moldoveni, părăsind
teritoriul anexat pentru a se stabili în Dobrogea (teritoriu rămas otoman, unde
se amestecară cu românii locali ziși Dicieni) și fiind înlocuiți prin peste
60.000 de Bulgari și Găgăuzi veniți din Bulgaria și Dobrogea, precum și de
aproximativ 150.000 de Ruși și Ucraineni, rușii stabilindu-se cu precădere la
orașe. Pe lângă aceștia, dezvoltarea economică a secolului XIX, chiar dacă era
mai înceată decât în restul Europei, a contribuit și ea la procesul de
rusificare a regiunii, chiar dacă nu toți noii veniți erau ruși. Afluxul de
Evrei, Armeni, Greci, Germani și alții a făcut din gubernia Basarabiei un ținut
în care orașele erau foarte pestrițe, rusa fiind singura limbă comună, iar
băștinașii nu mai erau decât 70 % din populație în 1910.

Autonomia guberniei, garantată în 1816, este desființată în 1828, guvernatorii
boieri moldoveni fiind înlocuiți prin guvernatori militari ruși. În 1829,
biserica este trecută, în ciuda protestelor clerului, din obediența mitropoliei
moldovene care ținea de patriarhia Constantinopolului, în subordinea patriarhiei
Moscovei ; șerbia și robia, care fuseseră desființate în 1749 de domnul
moldovean Constantin Mavrocordat sunt restabilite (până în 1861), iar limba
română este interzisă în administrație. Procesul de deznaționalizare s-a
desfășurat și prin rusificarea toponimelor (Chișinău -> Kișiniov, Orhei ->
Orgheev, Ciubărciu -> Ciobruci...) sau prin oficializarea sistematică a
denumirilor turcești în dauna denumirilor moldovenești, oridecâte ori se putea
(Frumoasa -> Kagul, Oblucița -> Ismail, Cetatea Albă -> Akkerman, Tighina ->
Bender...). Nu este vorba aici de antiromânism, dat fiind că sentimentul
românității nu apăruse încă în Basarabia în perioada 1812-1840 : Imperiul Țarist
căuta pur și simplu să șteargă istoria româneasca a Basarabiei.

Consecutiv războiului din Crimeea, pierdut de Imperiul Rus, între 1856 și 1878
județele Cahul, Bolgrad și Ismail au reintrat timp de 22 de ani în componența
Moldovei, respectiv din 1859 a României.

După 1850, sentimentul național începe să se manifeste în Basarabia, atât ca
românism cât și ca moldovenism, cele două revendicări fiind atunci sinonime. Dar
ele nu se puteau manifesta fățiș, pe planul politic, atâta vreme cât Imperiul
Țarist le considera ca fiind manifestări de trădare. Îndată, însă, ce
prelungirea primului război mondial a condus la prăbușirea țarismului, mișcarea
națională a băștinașilor din Basarabia a devenit politică. Astfel, la Chișinău
în data de 3 martie 1917 a fost înființat Partidul Național Moldovenesc sub
conducerea lui Vasile Stroescu cu obiectivul de a "crea o dietă provincială
numită Sfatul Țării". Prima întrunire a Sfatului Țării a avut loc în ziua de 21
noiembrie 1917 când a fost ales în funcția de președinte Ion Inculeț, în timp ce
Pan Halippa a fost ales vicepreședinte, iar secretar a devenit Ion Buzdugan.
Sfatul Țării a proclamat oficial Republica Democrată Moldovenească (și nu
"Basarabeană") la data de 2 decembrie 1917. Minoritățile aveau deasemenea
reprezentanți în Sfatul Țării.

Apărut la Chișinău abia în 1906, primul ziar de limba română, Basarabia,
funcționează mai puțin de un an, autoritățile închizându-l după ce publică
Deșteaptă-te, române!. În 1912, când se celebrau cei 100 ani de la anexarea
rusească, Făclia Țării scria că "Țărișoara noastră este cuprinsă de întuneric ca
și o sută de ani în urmă"; ziarul este închis imediat de autorități. În
chemările către basarabeni lansate în aprilie 1917, Emanoil Catelli spunea :

Declanșarea revoluției ruse din februarie 1917 a însemnat și începutul
destrămării Imperiului, naționalitățile ne-ruse revendicând autonomia. Revoluția
din Octombrie 1917 – ca urmare a căreia partidul bolșevic a preluat totalitatea
puterii în Rusia (act în care călătoria unor lideri bolșevici spre Rusia a fost
sprijinita de Imperiul german), a dus la armistițiul apoi pacea de la
Brest-Litovsk, prin care Lenin le ceda germanilor țările baltice, Bielorusia și
Ucraina. În acest context, liderii din Sfatul Țării nu mai puteau conta, pentru
a garanta pacea civilă și recoltele în Basarabia, decât pe armata română, care,
rămasă singură pe frontul de est după retragerea Rușilor, fusese și ea nevoită
în cele din urmă să accepte armistițiul cu germanii la 9 decembrie 1917. Aflată
în retragere prin Basarabia, armata rusă a început să jefuiască, să violeze și
să omoare populația civilă băștinașă, fruntașii basarabeni fiind asasinați de
către organizațiile comuniste. În aceste condiții la 22 decembrie 1917, Sfatul
Țării a cerut guvernului român aflat la Iași să trimită armata să restabilească
ordinea. Trupele aliate, conduse de generalii Broșteanu (român) și Berthelot
(francez) au trecut Prutul în ziua de 10 ianuarie 1918 reușind eliberarea
Chișinăului de jefuitori la 9-16 ianuarie 1918 pentru ca în câteva zile să
elibereze complet Basarabia.

Pe 24 ianuarie 1918, Sfatul Țării a votat în unanimitate pentru proclamarea
independenței Republicii Democratice Moldovenești. Consiliul Director a fost
dizolvat și a fost înlocuit cu Consiliul de Miniștri, iar ca Prim-ministru al
noii republici a fost numit Daniel Ciugureanu. De fapt a fost o reconfirmare a
funcției prin prisma faptului că a fost ales Prim-director pe 17 ianuarie 1918.
Ion Inculeț a devenit președintele republicii. În lunile ce urmează, pe lângă
atacurile bolșevice venite din teritoriul de peste Nistru controlat de germani,
apar și pretenții teritoriale din partea Ucrainei, și ea proclamată
independentă. Sfatul Țării începe atunci să manifeste intenții de unire cu
România, care sunt exprimate și prin "moțiuni de unire votate de diferite județe
(Soroca, Bălți)". Până la urmă, unirea cu România a fost hotărâtă de Sfatul
Țării la 27 martie 1918 prin 86 de voturi, contra 36 (pentru menținerea
independenței) și 3 abțineri.

Societatea Națiunilor recunoscuse unirea republicii democratice Moldovenești cu
România, iar Franța și Anglia garantasera la 12 aprilie 1939 frontierele
regatului României. În schimb, Uniunea sovietică recunoscuse oficial toate
pierderile teritoriale ale Imperiului Țarist între 1917 și 1921, cu excepția
Basarabiei, deoarece aceasta era singura regiune pe care guvernul bolșevic nu o
cedase de bunăvoie. Hotărârea Sfatului Țării din 27 martie 1918 era socotită de
autoritățile sovietice ca fiind o înscenare imperialistă. În 1924, sovieticii
înfințează în Podolia ucraineană o republică autonomă moldovenească de 8.000 km²
pe care Ian Sodrabs, zis Lațis, un comisar al lui Stalin, o declarase
prefigurare a unei viitoare Românii socialiste, și în care limba era scrisă în
slove latine și declarată română. Dar, din 28 februarie 1938, această formație
politică devine baza unei viitoare anexări numai a Basarabiei, limba fiind de
acum încolo declarată moldovenească, diferită de limba română, și scrisă cu
slove chirilice.

Ca urmare a protocolului adițional secret, compromis între expansionismul nazist
și cel stalinist, al pactului Hitler-Stalin din 1939 și a prăbușirii Aliaților
apuseni în iunie 1939, un ultimatum este transmis României de către Uniunea
Sovietică la data de 28 iunie 1940: României i se dau doar 48 de ore pentru a
evacua Basarabia și nordul Bucovinei, în caz contrar URSS va declara război.
România cedează și după 40 de ore, trupele sovietice și ale NKVD-ului intră în
teritoriile cerute și suplimentar în Ținutul Herței care nu era menționat în
ultimatum. În timpul retragerii pripite și haotice a administrației și armatei
române din aceste teritorii, populația civilă a fost supusă la jafuri, torturi
și asasinate din partea comandourilor comuniste și a trupelor NKVDiste. Alte
acțiuni împotriva reprezentanților oficiali ai Statului Român în retragere au
fost comise de unități militare sovietice și de comuniștii locali. Locuitorii
ținutului, născuți în limitele sale, devin cetățeni sovietici ; cei născuți în
restul României sunt expulzați, dat numai cu hainele de pe ei, iar refugiații de
orice origini, care fugiseră din URSS și trăiau în Basarabia sub ocrotirea
comitetului Nansen, sunt deportați în Siberia, precum și localnicii care
fuseseră slujbași ai statului român.

O lună după ce Basarabia a fost anexată în 1940 de sovietici, guvernul sovietic
a dezmembrat-o în trei părți. Partea centrală a fost denumită Republica
Sovietică Socialistă Moldovenească și era formată din 30.000 km² basarabeni,
plus 4.100 km² de teritoriu de pe malul stâng al Nistrului. Sudul Basarabiei (de
la Marea Neagră) și partea de nord a acesteia, împreună cu nordul Bucovinei și
Ținutul Herța, teritorii ce însumau 14.400 km², precum și restul de 4.000 km²
din fosta republică autonomă înființată peste Nistru în 1924, au fost atribuite
Ucrainei.

Regimul sovietic a însemnat distrugerea sistemului economic și a identității
naționale românești în Basarabia, dar a persecutat și alte naționalități,
îndeosebi rușii "albi" (antibolșevici). Minoritatea germană, conform pactului
Hitler-Stalin, este expulzată spre Germania nazistă. Conform dispozițiilor date
de Stalin, toți țăranii proprietari de pământ, socotiți "chiaburi" (kulaci) și
toți proprietarii de comerțuri particulare, printre care zeci de mii de
băștinași (în principal români, dar și ucraineni, ruși ne-comuniști, evrei,
armeni, greci) au fost deportați în Siberia. La 14 iulie în același an, la
ordinul lui Beria familiile oamenilor deportați au fost dezmembrate și
deportate, bărbații fiind trimiși în lagăre diferite de cele unde au fost
trimise femeile și copii lor. Astfel bărbații au fost deportați în lagăre cum ar
fi Kozeliscenski (500 bărbați), Futilovski (300 bărbați), iar restul familiilor
lor alcătuite din femei și copii în lagărele din Karaganda și Aktiubinsk (11.000
de persoane). Aceste deportări s-au repetat și în 1941 (înainte de începerea
ofensivei ordonate de Antonescu), fiind deportați în regiunea Omsk, 6.000 de
basarabeni, în timp ce în regiunea Kirovsk au fost trimiși 10.000 de basarabeni.
Dezmembrarea familiilor a fost aplicată și în aceste cazuri, bărbații find
separați de familiile lor.

După intrarea României în cel de-al doilea război mondial, sub comanda lui Ion
Antonescu, care a dat celebrul ordin: Ostași, vă ordon, treceți Prutul!,
Basarabia s-a întors în componența statului român timp de încă trei ani. În
decursul acestor trei ani însă, ținutul este administrat militar, iar
populațiile suspectate de a fi colaborat cu puterea sovietică (precum și țiganii
și evreii, indiferent de atitudinea lor) sunt supuse la rândul lor la jafuri,
asasinate și deportări în Transnistria

Armata română împreună cu cea germană au comis crime pe teritoriul Basarabiei și
au organizat lagăre de concentrare pentru exterminarea evreilor și țiganilor din
România. Statul român antonescian a folosit același principiu ca și sovieticii:
scopul scuză mijloacele, principiu conform căruia erau necesare atât crimele
împotriva populațiilor civile, cât și trimiterea Armatei române la măcel până la
Stalingrad. Pentru aceste fapte Ion Antonescu a fost judecat de Tribunalul
Poporului din București, declarat „Criminal de război”, condamnat la moarte și
executat la Penitenciarul Jilava în 1946.

În martie 1944 armata sovietică revine în teritoriile siuate la nord-est de o
linie Tighina-Chișinău-Iași, iar la 23 august 1944, după trecerea României de
partea Aliaților, reocupă Basarabia în întregime. Acțiunile de teroare
întreprinse de comuniști, ajutați de armata sovietică și susținuți de NKVD,
împotriva populației civile în 1940, s-au repetat atât în momentul retragerii
armatei sovietice din iunie 1941, cât și, mult mai intens, după revenirea
acesteia în 1944. O bună parte din aceste acțiuni ținteau și « stârpirea urmelor
imperialismului român burghezo-moșieresc », adică eliminarea sentimentului
românesc printre basarabeni și înlocuirea lui, pentru cei de limba română, prin
identitatea « moldovenească sovietică », o ideologie etno-politică nouă, care nu
mai era compatibilă cu românismul, cum fusese până în 28 februarie 1938
(inclusiv în RASSM din URSS).

După 1944, organizarea teritorială a rămas cea făcută de Stalin după anexarea
din 1940, când Basarabia a fost ruptă în trei părți. Sovietizarea din nou a
Basarabiei, Bucovinei și Ținutului Herței s-a manifestat timp de 50 de ani și
printr-o o campanie de distrugere a culturii și memoriei băștinașilor prin
deportări masive, interzicerea alfabetului latin, desființarea bisericilor,
demolarea monumentelor istorice, rusificarea denumirilor de localități, teroare
și asasinate. Dacă în 1940 au fost deportați zeci de mii de români basarabeni,
deportările și exterminările în masă după 1944 s-au ridicat la peste 120.000 de
localnici, în mare parte români moldoveni.

După dezmembrarea Uniunii Sovietice, în 1991, fosta Republica Sovietică
Socialistă Moldovenească se declară independentă la 27 august 1991 sub numele de
Republica Moldova, iar la 2 martie 1992 a fost recunoscută și de Organizația
Națiunilor Unite. Încercările de unire cu România nu au dus la nici un rezultat,
pe de-o parte deoarece România ca stat nu a manifestat nici-o veleitate de a le
da curs, pe de alta fiindcă mișcarea naționalistă românească din Basarabia a
adoptat revendicări nerealiste (abolirea oficială a pactului Hitler-Stalin și a
tuturor consecințelor sale, revenirea la granițele din 1939, expulzarea
minorităților adică a unei treimi din populație...). Contextul geostrategic de
dependență energetică a celor două țări față de Rusia și de prezență pe
teritoriul Moldovei a celei de-a 14-a Armată rusă, precum și șovinismele
antagoniste ale populațiilor conlocuitoare, au dus la un impas politic, noul
stat al Republicii Moldova, care era unitar, fragmentându-se în trei entități
federale (dintre care una este de facto independentă de guvern), și revenind la
modelul politic sovietic de organizare administrativă pe raioane și de definire
a naționalității și limbii locale ca fiind nu o apartenență geografică (cum este
cazul în Moldova românească), ci o etnie și o limbă « moldovenească » de sine
stătătoare, presupuse « diferite » de restul poporului român. Din acest blocaj a
ieșit în final câștigător partidul Comunist care s-a reconstituit, apoi a
deținut majoritatea în parlament până în Aprilie 2009. Potrivit Declarației de
independență, limba de stat este limba română, dar astăzi constituția Republicii
Moldova, în articolul său 13, numește limba de stat moldovenească, în timp ce
Academia de Științe afirmă identitatea lingvistică între limba moldovenească și
limba română, dar folosește conform legilor, prima denumire. Recent, parlamentul
Republicii Moldova a votat ca limba oficială de stat să fie cea română.



https://ro.wikipedia.org/wiki/Alexandru_cel_Mare

Alexandru cel Mare (în greacă Μέγας Αλέξανδρος, Megas Alexandros, n. 20 iulie
356 î.e.n., Pella, Macedonia Antică – d. 10 iunie 323 î.e.n., Babilon, Macedonia
Antică), cunoscut și sub numele de Alexandru Macedon, Alexandru al III-lea al
Macedoniei sau Alexandros III Philippou Makedonon, rege al Macedoniei (336
î.Hr.-323 î.Hr.), a fost unul dintre primii mari strategi și conducători
militari din istorie. Cuceririle sale spectaculoase i-au făcut pe macedoneni
stăpâni ai Orientului Apropiat. La moartea sa, la vârsta de 32 de ani, Alexandru
era stăpânul celui mai mare imperiu cucerit vreodată. Alexandru cel Mare a
contribuit substanțial la răspândirea civilizației elenistice în întreaga lume.

Fiul regelui Filip al II-lea al Macedoniei și al reginei Olimpia s-a născut în
anul 356 î.Hr., chiar în aceeași noapte când Templul lui Artemis din Efes a fost
incendiat. Tatăl său, care avea multe soții și care își neglija nevasta, i-a
oferit fiului său, de-a lungul copilăriei o educație spartană, fiind foarte
sever. Se spune că l-a aruncat în mijlocul unui grup de lei. Zilnic, Alexandru
se antrena din greu să lupte și să comande soldați, îndeplinind îndatoriri
militare stricte. Datorită acestui mod de viață, a deprins tradițiile militare,
dezvoltându-și o constituție robustă.

Când Alexandru a împlinit treisprezece ani, tatăl său, regele Filip al II-lea al
Macedoniei, a decis că Alexandru avea nevoie de o educație superioară pe lângă
educația spartană, și i-a căutat un tutore. Acesta a fost marele filozof al
antichității, Aristotel, care s-a ocupat de educația tânărului Alexandru,
dându-i acestuia vaste cunoștințe din domeniul filozofiei, astronomiei,
matematicii, artei, biologiei, geografiei și politicii.

Se povestește că micul prinț a reușit să îmblânzească un armăsar cu coama
neagră, de proveniență grecească, vândut regelui de către un comerciant, pe care
nu l-au putut călări nici cei mai puternici generali din armata lui Filip și
nici regele însuși. Alexandru a exclamat: „Ce cal pierd (ei, suita lui Filip).
Și numai pentru că ei nu știu să se poarte cu un cal”. Alexandru i-a cerut voie
tatălui său să tragă de frâiele calului și descoperise frica calului față de
umbra sa. L-a întors cu fața spre soare și l-a putut încăleca. De atunci, acest
armăsar a devenit calul lui Alexandru, pe care l-a numit Bucefal („cap de bou”).
Filip, tatăl lui Alexandru l-a cumpărat în 343 î.Hr. pentru o sumă echivalentă
acum cu 20.000 lire sterline, iar în acel moment era atât de sălbatic încât
nimeni nu-l putea încăleca. Descris ca provenind din cea mai bună linie de
creștere thesaliană, Bucefal avea roba neagră și o stea albă în frunte și era
mai mare în comparație cu ceilalți contemporani ai săi. Un scriitor grec spunea
că Bucefal avea un ochi albastru.

Tânărul rege a început de foarte devreme să-și construiască, în mod conștient,
imaginea de nou Ahile: frumusețea, îndrăzneala, inteligența eroului se regăseau
în el peste secolele care îl despărțeau de Războiul Troian. Pentru a-și
consolida puterea, Alexandru și-a construit o ascendență divină (dar
neadevărată) și s-a dat drept urmaș după mamă al lui Heracle. În anul 334 î.Hr.,
după ce a trecut podul Heles la Troia, primul act politic întreprins de
Alexandru cel Mare a fost ceremonia de la mormintele lui Ahile și Patrocle.

Mama lui, Olimpia, a corespondat cu fiul ei în mod regulat in timpul campaniilor
și îi scria că tatăl său nu a fost Filip, ci Zeus.

Potrivit tradiției, Alexandru a fost prieten și cu filosoful Diogene din Sinope,
cinicul. Vizitat de către Alexandru în „vila-butoi” unde locuia și întrebat:
„Eu, Alexandru, împărat al lumii, ce pot să-ți dau?”, a dat un răspuns
memorabil: „Nu poți tu să-mi dai ceea ce îmi iei: dă-te la o parte din lumina
soarelui!” Plin de admirație, eroul ar fi zis: „Dacă n-aș fi fost Alexandru,
adică un tânăr condamnat să cucerească lumea, aș fi vrut să fiu Diogene, un om
liber”.

În ceea ce privește aspectul lui Alexandru, mulți istorici au crezut, pe baza
picturilor antice, sculpturi și documente, că el a fost foarte frumos. Mulți îl
descriu că avea părul lung, blond, ajungând până la gât, un nas drept, o frunte
proeminentă, bărbie scurtă, fără barbă și o privire intensă. „Buzele sale au
fost caracteristice unui nobil, părul cârlionțat a crescut într-un vârf pe
frunte, pielea lui era netedă și ușor colorată”. Este clar, totuși, cât de înalt
a fost de fapt, dar se pare că există un consens printre istorici că în
realitate a fost destul de scund, dar bine proporționat. Alexandru avea o
constituție robustă, un trup fizic bine dezvoltat (care atestă că era asemeni
macedonenilor și grecilor). Trăsăturile sale faciale erau însă feminine. Avea
ochii mari, un nas neobișnuit de mare și alungit, păr cârlionțat, culoarea
părului său era șaten deschis, iar pielea era de culoare măslinie. Nu era blond,
iar părul său a fost inițial șaten, dar s-a albit în urma campaniilor militare
care l-au epuizat, în cele din urmă devenind de culoarea coamei de leu. În ceea
ce privește culoarea ochilor lui Alexandru, istoricul grec Arrian l-a descris ca
fiind „un comandant puternic, frumos, cu un ochi căprui închis ca noaptea și
unul albastru ca cerul”, din aceasta rezultând că ar fi suferit de heterocromie.

Conform lui Plutarh, Alexandru a avut un temperament violent și impulsiv, care,
fără îndoială, a contribuit la unele dintre deciziile sale. Deși Alexandru a
fost încăpățânat și nu a răspuns la toate comenzile primite de la tatăl său, el
a fost deschis la dezbateri. El a avut și o latură mai calmă, perceptivă, logică
și calculată. A avut o mare dorință de cunoaștere, o dragoste pentru filozofie,
și a fost un cititor pasionat. Acest lucru a fost, fără îndoială, datorită
tutelei lui Aristotel. Alexandru a fost inteligent și avea un ritm alert de
învățare. Datorită inteligenței sale, și-ar fi dezvoltat capacitatea de-a
comanda. El a avut o mare auto-reținere în „plăceri ale corpului”, în contrast
cu lipsa lui de control de sine, și cu consumul de alcool. Alexandru a fost
erudit și pasionat atât de arte și științe. Cu toate acestea, el a avut un
interes scăzut în sport sau jocuri olimpice, spre deosebire de tatăl său. El a
avut o mare carismă și o forță de personalitate, caracteristici care l-au făcut
un mare lider.

În timpul ultimilor săi ani, mai ales după moartea lui Hephaestion, Alexandru a
început să prezinte semne de megalomanie și paranoia. Realizările sale
extraordinare, împreună cu propriul său sentiment inefabil al destinului și
lingușirea tovarășilor săi, pot fi combinate cu iluziile sale de grandoare care
sunt ușor vizibile în testamentul său, precum și dorința sa de a cuceri lumea.

Alexandru Macedon era descris ca o persoană superstițioasă. De foarte multe ori,
seara, organiza împreună cu generalii săi concursuri de rezistență la băut,
presărate cu partide de homosexualitate. Istoricii spun că într-o noapte
Prohamos, unul dintre supușii lui, a băut trei litri de vin de stafide, foarte
tare, și trei zile mai târziu a murit. Alexandru a vrut să depășească recordul
și a băut patru litri. A două zi l-a cuprins o febră foarte puternică și la
puțin timp a intrat în comă. La 28 iulie 323 î.Hr. a murit lăsând imperiul în
„mâna celui mai bun” dintre generalii săi.

În anul 340 î.Hr. regele Filip al II-lea îi ceru fiului său, pe atunci în vârstă
de 16 ani, să-l însoțească la asediul din Perinth (Perinthus, azi
Marmaraereğlisi, Turcia), pentru a-l învăța arta și problemele războiului, ca și
meseria de soldat. Apoi îl trimise în Macedonia; deținând funcția de regent,
Alexandru are sarcina de a menține loialitatea poporului în aceste momente de
cumpănă pentru rege. Înconjurat de consilieri experimentați precum Antipater,
învață modul de funcționare a statului și se pregătește pentru a conduce o
națiune.

Tânărul regent primește mai întâi la Pella, Macedonia, o solie a perșilor, care
doreau să rezolve în mod pacifist problema coloniilor grecești din Perinth și
Byzantion.

Când moesii, triburi de traci ce trăiau în valea superioară a râului Strimon
(astăzi Struma, pe teritoriul actual al Bulgariei), se revoltă, Alexandru decide
să pornească într-o expediție de pedepsire a răzvrătiților. Aceasta a luat
sfârșit în anul 339 î.Hr., prin cucerirea și distrugerea principalului oraș al
moesilor, prin vinderea ca sclavi a conducătorilor barbari și prin instalarea
unei garnizoane într-un post colonial numit Alexandria sau Alexandropolis
(undeva între orașele Strake Dimitrov și Sofia din Bulgaria de astăzi). Această
expediție l-a transformat pe tânărul regent într-un războinic experimentat și un
idol pentru oamenii săi.

Puțin mai târziu Alexandru îl întâlnește pe tatăl său în nord, pentru a-l
escorta la revenirea din Sciția. Pe drumul de întoarcere, traversând ținuturile
moesilor, coloana macedoneană cade într-o ambuscadă pusă la cale de clanurile
nesupuse, iar calul lui Filip al II-lea piere răpus de o lance care îl va răni
și pe rege. Alexandru sare în ajutorul tatălui său și îl salvează. Întoarcerea
la Pella este triumfală. Alexandru reprezintă acum noua speranță a poporului.

În anul 338 î.Hr. Alexandru ia parte la Bătălia de la Cheroneea, în care regele
Filip al II-lea a învins alianța dintre Atena și Teba, instaurând astfel
hegemonia regatului macedonean asupra întregii Grecii. Alexandru a comandat
aripa stângă a armatei macedonene, având un rol hotărâtor în victoria finală.

În 337 î.Hr., Filip s-a căsătorit cu o femeie nobilă, Cleopatra, nepoata
generalului Attalus și care și-a schimbat numele în Eurydice. Căsătoria a cauzat
tensiuni mari între Filip, Olimpia și Alexander. Olimpia a plecat în exil în
Epir, fiind considerată o „soție necredincioasă și barbară”, crezând în
idealurile divine ale fiului ei ca fiind fiul lui Zeus. Aceasta a plecat
împreună cu fiul ei, Alexandru, la fratele ei, Alexandru I al Epirului, care și
el, la rândul lui, se certase cu tatăl său. Filip, care îl renegase pe Alexandru
ca fiu și moștenitor, l-a numit în schimb moștenitor pe fiul lui Eurydice,
căruia i-a pus numele primului rege al Macedoniei, Caranus. Potrivit unei
legende, în timpul nunții, Alexandru a intrat în conflict cu Attalus, tatăl lui
Eurydice care i-a insultat „descendența”. Alexandru a sărit să-l ucidă pe
Attalus, iar Filip a intervenit, însă s-a prăbușit, fiind beat. Alexandru s-a
îndreptat spre mulțimea de invitați și le-a spus: „acest om are pretenția să
cucerească Asia, dar nu poate nici să se mute de la un scaun la altul”. De
atunci, relația dintre Filip și Alexandru s-a răcit.

În anul 336 î.Hr., Filip a declarat "Război de pedepsire" Imperiului Persan și a
trimis o armată în Asia Mica. A cimentat legăturile sale cu Alexandru I al
Epirului, oferindu-i mâna fiicei lui Cleopatra, fapt care a condus la izolarea
soției sale, Olimpia, care nu a mai putut conta pe sprijinul fratelui ei. Dar în
același an, când Alexandru se întoarse din exil, Filip al II-lea a fost asasinat
la Aegae, într-un amfiteatru, de către Pausanias, căpitanul gărzii sale. Înainte
să fie asasinat, chiar el a refuzat să fie însoțit de gardă la intrarea în
amfiteatru. Alexandru a fost proclamat rege al Macedoniei de către armata
macedoneană și principalii nobili macedoneni. În acel moment avea vârsta de
numai 20 de ani. Se zvonește că asasinarea lui Filip a fost planificată de soția
sa, Olimpia care avea interesul ca fiul ei, Alexandru să fie încoronat rege.
Olimpia a ordonat mai târziu uciderea lui Eurydice și fiului ei nelegitim,
născut după căsătoria lui Filip, în scopul de a asigura poziția lui Alexandru ca
rege al Macedoniei. După uciderea celor doi copii ai săi, Caranus și Europa,
Eurydice a fost forțată de Olympia să se sinucidă, iar Attalus a fost executat.

Asasinarea surprinzătoare a lui Filip a lăsat Grecia în haos, iar alianța "Liga
de la Corint" era amenințată. În Macedonia, Tracia, precum și în orașele
grecești, ca Teba și Atena, au pornit revoltele. Alexandru și-a ucis mai întâi
oponenții cu ajutorul forțelor armate și fiind susținut de nobili. După ce a
înăbușit revolta din Macedonia, a pornit în Tracia, cea mai nordică regiune a
regatului macedonean. A reprimat revolta, însă revoltele din orașele grecești
făceau ca Liga de la Corint să se afle în pragul destrămării. Dar Alexandru,
care beneficia de mai multe resurse, a recucerit Tracia și s-a îndreptat spre
Teba, distrugând complet orașul, nu a arătat nicio milă în pedepsele date, i-au
obligat pe locuitorii cetății să se predea și au fost vânduți ca sclavi.
Soldații macedoneni erau liberi să jefuiască toate comorile orașului. De aici
s-a născut legenda Timocleei, o femeie din Teba care a aruncat un soldat
macedonean într-o fântână pe care l-a păcălit, acesta fiind convins că în
fântână se aflau obiecte de valoare. Pentru curajul ei, Alexandru a iertat-o.

După ce a lăsat supravegherea Greciei în seama lui Antipatros, Alexandru s-a
îndreptat împreună cu contigentele cele mai sigure ale armatei sale spre Asia
(335 î.Hr.). În fruntea unei armate formate din 30.000 de pedeștri și 5.000 de
călăreți, Alexandru a plecat din Amfipolis, Tracia, și a debarcat la Troia unde
a vizitat mausoleul lui Ahile unde a lăsat daruri, dar a luat și scutul lui
Ahile pentru a-i purta noroc în lupte. Toată viața va purta cu el o copie după
Iliada. La Hellespont, în Dardanele, se jură că va cuceri toată Asia cu o
singură suliță. Nu se va mai întoarce niciodată acasă.

Armata persană condusă de Memnon din Rhodos(un general grec exilat care s-a
alăturat Persiei și care comanda o armată de mercenari greci), mult superioară
numeric, încearcă să oprească trupele macedonene pe malul râului Granicos, în
mai 334 î.Hr. Deși au fost obligați să traverseze râul și să escaladeze un mal
abrupt, macedonenii i-au pus pe fugă pe perși, după o luptă crâncenă dintre cele
două cavalerii, în cursul căreia Alexandru a fost de câteva ori în pericol de
moarte, mai ales atunci când un general persan și-a înfipt sabia in coiful lui,
iar Alexandru l-a străpuns cu sulița pe atacator.

După această luptă Alexandru a intenționat să cucerească toată regiunea de
coastă, cu scopul de a-i împiedica pe perși să-și stabilească o bază pentru a
invada Grecia. Astfel el eliberează câteva orașe de tiranii sau de oligarhii
satrapi care le guvernau, restabilind democrația. Unele orașe, cum ar fi
Halicarnas, Lampsaca sau Aspendos, i-au opus rezistență, și pentru aceasta au
fost pedepsite cu asprime.

În timpul iernii 334-333 î.Hr. Alexandru a cucerit cetățile Lycia, Pamfilia și
Pisidia, în sudul Asiei Mici, încredințând guvernarea acestora prietenului său
Nearchos. De aici Alexandru s-a îndreptat spre interiorul regiunii și a ocupat
capitala Frigiei - orașul Gordion, unde legenda spune că inainte de a pleca în
marea expediție împotriva persanilor, care se va transforma într-o cucerire a
lumii și îl va face celebru, s-a dus la Pythia, pentru a-i citi oracolul. Pythia
l-a refuzat și nu a vrut să urce pe trepiedul din grota cu aburi amețitori.
Alexandru a târât-o de păr. Înspăimântată, preoteasa a strigat: “O, fiule,
nimeni nu ți se poate opune!”. “Destul – răspunse tânărul – mi-ajunge această
profeție!”.

Trecând cu armatele sale în Asia, a ajuns în Frigia. Acolo domnea un țăran –
Gordio, ajuns pe tron în urma unei preziceri făcută în templul lui Jupiter din
capitala țării. Când bătrânul rege a murit neavând niciun urmaș, oracolul a
cerut să fie ales primul om care va fi întâlnit venind spre templu, pe un car cu
boi. Norocul ajutându-l, Gordio a ajuns rege, carul lui a fost donat templului,
iar nodul cu care era legat de car jugul, a fost păstrat cu sfințenie. Nimeni
nu-l putea desface, deoarece era ca o minge cu capetele înăuntru. Oracolul a
spus: “cel care îl va desface, va stăpâni Asia”. Alexandru tăie cu sabia
faimosul nod gordian, asigurându-și astfel domnia continentului. Apoi Alexandru
s-a îndreptat spre est, spre munții Taurus, pe care i-a traversat cu ușurință.

Odată ajuns în Tars, Alexandru îl cucerește, după care cade grav bolnav; unii
spun că din cauza oboselii, alții că pricina ar fi fost baia în apa rece ca
gheața a râului Cidnus. Situația este cu atât mai gravă cu cât regele Spartei
încercă o revoltă, aliindu-se cu perșii. Cu toate acestea, Alexandru se
mobilizează și, ajutat de locul propice al bătăliei, dar și de abilitatea sa de
a-și ordona și conduce trupele în luptă, reușește să pună pe fugă imensa armată
de 600.000 de oameni pe care perșii o strânseseră pe câmpia de la Issos. Darius
fuge, lăsându-și în mâinile învingătorului mama, soția, fiicele și o pradă de
război imensă și se retrage dincolo de Eufrat.

Bătălia de la Issos a avut mai multe puncte decisive. Alexandru, cu o armată
experimentată și compactă, a întâlnit o armată dezorganizată formată din soldați
din mai multe țări. Bătălia decisivă s-a dat la Issos. Aici, oastea lui
Alexandru a întâlnit armata persană într-un câmp deschis. Darius a atacat primul
aruncând, în prima faza a luptei, cavaleria. Alexandru a așteptat pe loc prima
inițiativă a lui Darius al III-lea, așteptând cavaleria. Oastea lui Alexandru
s-a desprins în două lăsând cavaleria să intre printre ei și, prizând-o ca
într-un clește, a distrus-o (vreo 80.000 de soldați). Apoi Alexandru a lansat un
atac puternic în flancul armatei persane. Perșii pierzând grosul armatei lor
(cavaleria) au început să dezerteze, lăsându-l pe Darius singur.

De acum, drumurile Siriei și ale Egiptului sunt în fața lui Alexandru, cu atât
mai mult cu cât multe orașe i se predau. Singur orașul Tir a rezistat timp de 6
luni, ceea ce va atrage asupra lui mânia lui Alexandru. Cetatea a fost în cele
din urmă învinsă și cei 30.000 de prizonieri luați de armata lui Alexandru au
fost vânduți ca sclavi.

Apoi regele atacă și cucerește Gaza, fiind rănit de două ori. În anul 332 î.Hr.
Alexandru cel Mare a cucerit orașul Ierusalim fără luptă și a permis evreilor
să-și continue cultul și ritualul religios. Ocupând Memphisul, Alexandru este
întâmpinat ca un eliberator de către egipteni, fiindcă perșii nu erau iubiți în
această parte a lumii. Dorind să răspândească elenismul pe valea Nilului,
tânărul rege întemeiază în vestul deltei orașul Alexandria, primul cu acest
nume, ce avea să devină noua capitală a Egiptului, destinată unui viitor
înfloritor. Desenează singur, cu calcar, limitele orașului și pozițiile
principalelor clădiri. Când rămâne fără calcar, recurge la orz. Păsările care
vin să mănânce grăunțele sunt considerate un semn bun - faptul că orașul va
prospera. El reface sanctuarele și încredințează administrația Egiptului mai
multor conducători civili și militari macedoneni.

După un lung și istovitor drum prin deșert, consultă oracolul zeului Amon de la
oaza Siwa, iar preoții acestuia îi acordă titlul de fiu al lui Ra, purtat
altădată de faraoni; astfel regele devine, în ochii egiptenilor, un zeu.

Alexandru stăpânește acum bazinul mediteranean și o bună parte a Asiei, fiind
onorat ca un faraon de către egipteni. Îmbătat de succes, reîncepe lupta
împotriva lui Darius în anul 331 î.Hr.

Bătălia a avut loc în condițiile în care Alexandru Macedon pornise o campanie de
cucerire a Imperiului Persan. După Bătălia de la Issos din anul 333 î.Hr. el a
cucerit coasta estică a Mării Mediterane și Egiptul. După aceste cuceriri a
avansat prin Siria spre inima Imperiului Persan. Alexandru a traversat apoi
fluviile Tigru și Eufrat fără nici un fel de opoziție. Darius era ocupat în tot
acest timp cu pregătirea unei mari armate formată din soldați din toate
colțurile imperiului. El a plănuit să se folosească de număr pentru a-l zdrobi
pe Alexandru, unii istorici contemporani evenimentului vorbind de o armată de
peste 100.000 de soldați. De asemenea Darius a ales un teren plat pentru
bătălie, pentru a se putea folosi de această superioritate numerică și pentru
a-i limita lui Alexandru alegerile tactice. Locul ales a fost astfel câmpia
Gaugamela din Irakul de astăzi (istoricul grec Plutarh se referă la această
câmpie ca la"adăpostul cămilei"). Această locație se află la est de orașul
actual Mosul.

Darius i-a propus lui Alexandru un tratat prin care îi oferea mâna fiicei sale
și o mare parte din imperiu, până la Eufrat, dacă se retrage. Parmenion, unul
din generalii lui Alexandru, a spus: "dacă aș fi Alexandru, aș accepta tratatul
și aș încheia războiul". Alexandru i-a răspuns: "asta aș face și eu, dacă aș fi
Parmenion". A doua zi, soldații erau cuprinși de teamă căci erau depășiți
numeric. Alexandru dormise până târziu cu Iliada lângă el. Când a fost trezit,
el a anunțat că bătălia este deja câștigată.

Unele estimări actuale estimează că numărul soldaților lui Darius III nu era mai
ridicat de 50.000, pentru că era foarte greu de condus și de organizat o armată
mai mare de 50.000 de soldați. Oricum este posibil ca armata persană să aibă în
jur de 100.000 de soldați. Hans Delbruck estimează numărul călăreților perși la
12.000. Alte estimări vorbesc despre o armată de 91.000 de soldați. Welman
estimează mărimea totală a armatei ca fiind de 90.000. Delbrück (1978) estimează
că armata persană avea doar 52.000 de soldați. Engels (1920) și Green (1990)
estimează că armata totală a armatei lui Darius la Gaugamela nu putea fi mai
mare de 100.000 de soldați.

Alexandru a condus în această bătălie o armată formată din soldați proveniți din
Regatul Macedoniei, aliații din Tracia și Liga Corintică, această forță având
conform lui Arrian, cel mai de încredere istoric care a scris despre Alexandru,
7.000 de călăreți și 40.000 de pedestrași. Conform lui Arrian, armata lui Darius
avea 40.000 de călăreți și 1.000.000 de pedestrași; Diodor din Sicilia vorbește
despre 200.000 de călăreți și 800.000 de pedestrași; Plutarh amintește de o
armată de 1.000.000 de soldați (împreună cu forțele indisponibile), deși în
conformitate cu istoricul Curtius Rufus această forță avea 45.000 de călăreți și
200.000 de pedestrași. Mai mult, conform lui Arrian, Diodor și Curtius, Darius
avea și 200 de care de luptă scitice, iar Arrian menționează 15 elefanți de
luptă. Între pedestrași care formau armata lui Darius se aflau și 2.000 de
mercenari greci.

Darius avea după toate sursele o mare superioritate numerică, dar majoritatea
trupelor pe care le avea erau de o calitate mai slabă, decât trupele lui
Alexandru. Falanga lui Alexandru era echipată cu sulițe de șase metri, numite
sarissa. Pedestrașii persani erau slab antrenați și echipați în comparație cu
falanga lui Alexandru și hopliți. Singura infanterie bine antrenată și echipată
a lui Darius era formată din cei 10.000 de hopliți greci și din garda lui
personală, cei 10.000 de nemuritori. Mercenarii greci erau dotați cu un scut
greu și cu o suliță care nu era lungă însă, decât de trei metri, iar sulițele
nemuritorilor nu aveau mai mult de doi metri. Alte trupe bine înarmate erau cele
provenite din Armenia, acestea fiind înarmate asemănător cu grecii. Restul
trupelor erau mult mai ușor înarmate; armamentul specific Imperiului Persan
fiind în general arcul.

Încă din seara dinaintea luptei armata persană se afla deja pe viitorul câmp de
luptă. Darius a recrutat cele mai bune trupe de cavalerie din satrapiile estice
și din rândul triburilor scitice aliate. De asemenea Darius a desfășurat și cele
300 de care de luptă scitice, pe care le-a așezat în fața celorlalte trupe. De
asemenea el a așezat și cei 15 elefanți, împreună de care de luptă din India,
dar acestea au avut un rol minor în luptă. Înainte de luptă, Darius a ordonat să
fie curățate tufișurile și vegetația pentru a ușura înaintarea carelor de luptă.

Armata macedoneană era împărțită în două părți, partea dreaptă a armatei
aflându-se sub comanda directă a lui Alexandru, iar partea stângă era condusă de
către generalul Parmenion. Alexandru se afla alături de camarazi. Împreună cu el
se aflau paionieni și cavaleria ușoară macedoneană. Cavaleria formată din
mercenari era împărțită în două grupuri, veteranii fiind plasați în partea
dreaptă, iar restul cavaleriei se afla în fața arcașilor agrieni și macedoneni,
care la rândul lor se aflau plasați lângă falangă. Parmenion se afla în stânga
împreună cu mercenarii din Grecia și Thesalia, respectiv cavaleria din Tracia.
Armata macedoneană era așezată în așa fel încât să asigure o cât mai mare
libertate de mișcare, pentru flancul drept condus de Alexandru.

Împins de ambiția de a pătrunde în inima Imperiului Persan și de a se proclama
rege în locul lui Darius, Alexandru traversează Eufratul și Tigrul fără a
întâmpina rezistență.

Darius își adusese trupele (1.000.000 de oameni, se spune) aproape de orașul
Gaugamela. Aceasta avea să fie ultima lui bătălie. Cu tactica sa obișnuită (în
dreapta cavaleria, iar regele în frunte, în centrul puternicei falange
macedonene), Alexandru rupe frontul armatei persane, iar Darius este nevoit
să-și abandoneze carul și armele în luptă și să fugă. Lupta a avut loc la data
de 2 octombrie 331 î.Hr.

Acum perșii nu mai au o armată organizată, iar Darius nu mai este decât un
fugar. Toate capitalele sunt cucerite, iar bogățiile luate, dar Alexandru îi
cruță pe localnici și le respectă obiceiurile. Proclamându-se rege al Asiei,
este primit ca atare la Babilon și Susa; va întâmpina o rezistență sporită în
jurul Persepolisului (probabil, din cauza beției), unde va incendia palatele ca
represalii pentru crimele comise de Xerxes și va aduce un omagiu la mormântul
lui Cyrus al II-lea cel Mare, la Pasargades.

Pe urmele lui Darius, Alexandru înaintează spre est, dar regele persan fuge mai
departe, înconjurat de tot mai puțini credincioși. Alexandru îl urmărește cu un
grup mic de soldați într-un marș forțat și extenuant, până când Darius moare,
ucis de unul dintre satrapii care îl însoțeau, Bessus, care se proclamă rege.
Soldații macedoneni l-au găsit pe Darius inconștient, iar când a cerut apă și a
băut, a murit din cauza rănilor provocate de ucigașii săi. Alexandru l-a jelit
atunci, căci nu dorea să-l ucidă, ca să nu atragă antipatia perșilor. I-a
urmărit pe ucigași și, în cele din urmă, l-a ucis pe Bessus.

Aflat la Babilon, Alexandru îl cumpără pe Bagoas, eunucul, care îl servise și pe
Darius al III-lea, cât și pe Artaxerxes III (pe care l-a și otrăvit). Dupa
spusele lui Plutarch, Bagoas, cel mai iubit eunuc a lui Alexandru, a câștigat un
concurs de dans organizat după traversarea cu succes a deșertului Gedrossian.
Trupele macedonene, în rândul cărora Bagoas era foarte popular, i-au cerut lui
Alexandru să-l sărute în fața mulțimii de invitați, ceea ce acesta a și făcut.

Totuși, Alexandru nu se va opri aici și va supune și Persia orientală,
(Afganistanul, Turkestanul și Belucistanul de astăzi), dar destul de greu, după
un război de aproape 3 ani (330 î.Hr.-328 î.Hr.) într-un climat torid și pe un
teren dificil. Alexandru a avut de furcă și cu bandiții si beduinii care îi
atacau frecvent armata.

Rezistența perșilor nu încetează decât o dată cu supunerea Sogdianei și a
Bactrianei, unde Alexandru se căsătorește, după ritualurile persane, cu prințesa
Roxana, fiica nobilului Oxyartes. Pentru a realiza o uniune adevărată între
învingători și învinși, Alexandru și-a îndemnat adjuncții să facă la fel și i-a
încurajat pe soldați să-și găsească soții persane.

Alexandru a strâns bunuri și o avere în valoare de 160.000 talanți persani ($
280.000.000), s-a ales după bătălia de la Issus cu soția lui Darius,cu cele două
fiice ale sale și cu un harem regal format din 360 concubine și 400 eunuci.

Stateira a II-a, cunoscută și sub numele de Barsine, era fiica regelui Darius al
III-lea și a Stateirei I. După înfrângerea tatălui ei în bătălia de la Issos,
Stateira și surorile ei au fost capturate de Alexandru cel Mare. Ea, împreună cu
mama lui Darius și cu mama ei (Stateira I), s-au închinat lui Hephaestion cerând
îndurare, crezând ca el era Alexandru. Alexandru, amuzat, le-a întrebat cum
doresc sa fie tratate. Ea a răspuns: „Așa cum sunt, asemenea unei prințese”.
Stateira și mama lui Darius au fost tratate bine, iar ea a devenit a doua soție
a lui Alexandru, la nunta de la Susa, din anul 324 î.Hr. Alexandru a mai luat-o
de soție și pe cealaltă fiică a lui Darius, Drypetis.

Încă din tinerețe, Hephaestion l-a întâlnit pe prințul Alexandru. Deși nu există
nicio conexiune explicită între Hephaestion și Aristotel din Stagira (decât după
Diogenes Laertius), se presupune că acesta i-a oferit o educație aleasă, asemeni
lui Alexandru, în școala din Mieza (Naoussa zilelor noastre). Se consideră că
între cei doi tineri nu a existat decât o insignifiantă diferență de vârstă, de
cel puțin un an, Hephaestion fiind cel mai mare. La Troia, Alexandru venerează
luptătorii de legendă; se spune că ar fi vizitat mormântul strămoșului sau
(ipotetic) Achilles, iar Hephaestion i-ar fi adus omagii lui Patroclus,
camaradul lui Achilles. Încă o dată, se dovedește că Hephaestion i-a fost
partener lui Alexandru, deoarece, în acel secol IV î.Hr., exista credința că cei
doi eroi legendari amintiți mai sus au fost iubiți (mai mult, Homer spune că
aceștia obișnuiau să-și petreacă nopțile separat, întărind astfel garanția celor
spuse).

Vara târziu, Alexandru pornește spre nord, cu destinația Ecbatana, una din
capitalele imperiului său. A fost primit de Atropates, satrap de Media. După
obicei, se ținea o petrecere cu băutură acompaniată de un festival dramatic, dar
de data aceasta a luat o turnură nefericită: Hephaestion cade la pat și moare în
octombrie 324. Mâniat, Alexandru îl execută pe medic. Drypetis, dar mai ales
Alexandru fu șocat. Îi ordonă lui Perdiccas să-i organizeze marșul funebru,
către marile funeralii de la Babilon.

Roxana s-a născut în anul 343 î.Hr. în nordul teritoriului actual al
Afghanistanului, Uzbekistanului și Tajikistanului, ea căsătorindu-se cu ilustrul
împărat Alexandru la vârsta de doar 16 ani. Era fiica unui bactrian numit
Oxyartes de Balkh (Bactria - provincia Balkh, din Afganistan)

Alexandru avea în plan să cucerească India. Pe atunci, aceasta era împărțită în
16 regiuni, ce luptau pentru supremație, armata împreună însumând aproximativ
700.000 de oameni. De armata regelui Porus, pe Alexandru nu-l mai despart decât
două fluvii:Ind și Hydaspes. Indul îl trece folosind niște corăbii demontabile
comandate din Siria. Regele de pe cealaltă parte fuge nevrând să lupte cu marele
conducător. Grecii își organizează acolo armata și baza lor.

Marele tactician Alexandru, pentru a trece fluviul Hydaspes (actualmente Râul
Jhelum din Pakistan), după ce a parcurs timp de 2 luni spațiul dintre Ind și
acest fluviu, nu putea folosi navele demontabile, deoarece în timpul traversării
indienii ar fi putut să lanseze săgeți contra lor. Alexandru înconjoară cu toată
armata malul fluviului Hydaspes timp de câteva săptămâni pentru a-i da impresia
lui Porus, regele de acolo, că alege un loc de traversare.

Porus se satură de această mobilizare continuă a armatei, așa că pune străji.
Alexandru doar atât a așteptat. Cu 13-14.000 de oameni din cei 24-25.000 pe
care-i avea, el a traversat Hydaspes noaptea pe furtună. Ajungând pe mal își
grupează soldații. Uitându-se mai bine, descoperă cu surprindere că erau pe o
insulă. Trec și acest șuvoi de apă și ajung pe o altă insulă. Alexandru mai
traversează odată apa și ajunge în sfârșit pe mal, dimineața. În acest timp
oamenii lui făcuseră gălăgie.

Porus află că Alexandru a trecut fluviul noaptea. El nu știe dacă a trecut cu
cea mai mare sau cu cea mai mică parte din armată apa. El, judecând după
hărmălaia de pe celălalt mal, crede că Alexandru are puțini oameni după el, așa
că trimite o grupă de 2000 de care de luptă și pedeștri cu fiul lui, numit tot
Porus.

Lupta începe. Elefanții lui Porus îi îngrozesc pe greci.Alexandru își pierde
prietenul cel mai de preț: calul său, Bucifal. Până la urmă macedonenii îi
înfrâng pe indieni. Porus vrea să îi spună ceva lui Alexandru. Acesta spune că
îi va îndeplini un fel de dorință: „Aș vrea să fiu tratat ca ceea ce sunt și să
rămân așa” a spus Porus, adică să rămână rege. Alexandru îl ascultă și nu îl
ucide. Bucefal avea 30 de ani și la sfârșitul zilei a murit din cauza rănilor.
Când calul a murit, Alexan­dru a construit, după bătălia împotriva lui Poros, o
cetate care, după numele ani­malului, s-a numit Bucefala. Se spunea că numele
calului provenea de la mărimea capului său ori din faptul că pe spate avea un
semn reprezentând un cap de bou. Bucefal este amintit de Plutarh și de Strabon.
Alexandru a fost rănit într-o altă bătălie împotriva regatului Malhi, la asediul
orașului Multan, din Pakistan.

Totuși, crizele sale de mânie s-au agravat. A pus să fie ucis fostul său general
Parmenion când a aflat că fiul său, Filotas a complotat împotriva sa. L-a
înjunghiat, în cursul unei orgii, pe unul din cei mai apropiați prieteni ai săi,
Clitos care i-a negat paternitatea divina. Ce-i drept, Alexandru l-a jelit
zilele următoare. Iar megalomania lui recepționa: dincolo de Indus, armata s-a
revoltat și l-a forțat să facă cale întoarsă. Retragerea a fost acceptată de
rege, însă pe drumul de întoarcere, mulți soldați macedoneni au murit de căldura
toridă a deșertului Gedrossian. Mulți cred că a fost o pedeapsă din partea lui
Alexandru. Nici acum nu se stie numărul exact al soldaților care au murit pe
drumul de întoarcere.

Între timp, la Babilon, prietenul său de-o viata,Hefaiston a fost răpus de febra
tifoidă,iar Alexandru,care era foarte mâniat,a poruncit crucificarea medicului
său. Nu mai exista nici un consens în jurul persoanei sale. Consuma foarte mult
alcool, iar numeroasele campanii îndelungate i-au periclitat sănătatea. Pe de
altă parte, a amânat foarte mult momentul conceperii unui urmaș, astfel încât,
epuizat de acest stil de viață, a fost răpus de febră și a murit la numai 32 de
ani, fără să numească un moștenitor. El a murit în timpul unei petreceri
(probabil de friguri, ori fusese otrăvit); planificase o campanie de cucerire în
Arabia la primăvară,ulterior se gândea și la o posibilă invazie asupra
Cartaginei și Siciliei. La moartea lui, imperiul a intrat, timp de 2 secole, în
război civil. Însă amprenta culturală și administrativă lăsată asupra țărilor
riverane ale Mediteranei orientale urma să dea naștere unei strălucite
civilizații elenistice care a supraviețuit chiar și cuceririi romane.

Alexandru cel Mare, Rege al Macedoniei și conducătorul unui imperiu enorm, care
se întindea de la marginea Chinei, până în Egipt și Europa, a murit pe 10 iunie
323 î.Hr., la vârsta de 32 de ani, din cauza malariei (conform opiniei unora)
sau a fost otrăvit (conform altora).

Misterul morții celui mai mare cuceritor al antichității nu a fost nici acum
dezlegat. Se spune că a murit la puțin timp de la pierderea prietenului său drag
din copilarie, Hefaiston (care a murit de febră tifoidă, ce a contactat-o în
campania din India). La sfârșitul lunii mai, Alexandru cel Mare ținea un mare
ospăț și orgie la Medius, unul dintre efebiții săi favoriți, pe 3 iunie. După ce
băuse vin din cupa de 12 litri a lui Hercule, a strigat de durere și s-a
prăbușit și a fost curpins de febră. Cu câteva zile înainte, navigând pe Eufrat,
își pierduse diadema luată de o pală de vânt. Un vâslaș a sărit după ea în apă
și, ca să înoate mai ușor înapoi, și-a pus diadema pe cap. Gestul a fost
interpretat ca un semn rău, care prevestea că imperiul avea să-și schimbe
stăpânul. Starea regelui s-a înrăutățit rapid. Pe 10 iunie își pierdu
cunoștința. Timp de 10 zile s-a aflat în agonie la pat, înconjurat de generalii
săi care doreau să afle care dintre ei va fi numit moștenitorul marelui Imperiu
ce se întindea din Grecia spre India. Alexandru cel Mare suferea de febră cu
temperatură ridicată, avea stări de vomă, regurgita sânge, suferea de friguri,
ochii erau înroșiți, avea dureri abdominale acute, dureri de spate, momente de
delir și, în final, paralizie. Când mama lui Darius a văzut starea gravă în care
se afla regele s-a întors către un perete și a murit prin înfometare. Doctorii
făceau tot ce puteau ca să-l salveze. Însă a fost în zadar. În seara zilei de 13
iunie, inima a încetat să-i mai bată.

Dar adevărul pare să fi fost altul. Clima caldă a Babilonului în pragul verii,
mlaștinile care înconjurau orașul, țînțarii: existau toate condițiile
îmbolnăvirii de malarie. Alexandru delira deja când unul dintre generalii săi
i-a pus întrebarea decisivă: cui îi lăsa imperiul? „Celui mai
bun/puternic/vrednic/demn“, ar fi răspuns el. După alții, răspunsul ar fi fost:
„Celui mai puternic“ sau: „Celui mai vrednic“, și, scoțându-și inelul, l-a pus
pe degetul lui Perdiccas. Se poate bănui cine a născocit acest scenariu. Dar i
se poate da crezare? Mărturiile oficiale atestă faptul că, începând cu 10 iunie,
bolnavul, foarte slăbit, n-ar mai fi putut rosti cuvintele care i-au fost
atribuite. Este însă o tactică bine știută că, în scopuri politice și pentru a
influența opinia publică, să li se atribuie postum suveranilor aflați pe patul
morții tot felul de cuvinte. Sunt controverse legate de ultimele sale cuvinte,
având dublă semnificație: "lui Caterus" (Krater'oi) sau celui mai puternic
(Krat'eroi).

Strabon, Plutarh și Pausanias, precum și alti autori antici, menționează că
trupul său neînsuflețit ar fi fost înhumat la Alexandria, într-un mausoleu numit
Soma, termen ce însemna, în greaca veche, „mormânt”. Un sarcofag de aur și o
construcție grandioasă, menită să-l adăpostească pe eroul zeificat care unise
lumea, au fost construite cu acest prilej.

Potrivit lui Diodorus Siculus, trupul a fost îmbălsămat și cufundat în miere,
pentru a scăpa neatins de căldurile toropitoare ale deșertului și, după o
călătorie de doi ani, convoiul funerar a sosit în sfârșit în Egipt. În fruntea
convoiului se afla fratele nevolnic la minte al lui Alexandru, Filip Arhideus,
pe care generalii macedoneni îl aleseseră succesor la tron. Care era destinația
finală a convoiului este greu de spus. Unii susțin că ar fi fost oaza Siwah,
unde oracolul lui Ammon confirmase, cu câțiva ani în urmă, originea divină a lui
Alexandru.

Trupul neînsuflețit al regelui a fost așezat într-un sarcofag de aur, iar mai
apoi într-o casetă mare, tot din aur. În drum spre monumentul funerar, Ptolemeu
a deturnat convoiul funerar, ducând sarcofagul cu trupul regelui la Memphis, în
Egipt. Succesorul acestuia, Ptolemeu al II-lea Filadelful, a mutat sarcofagul în
Alexandria, unde va și rămâne vreme îndelungată. Ptolemeu al IX-lea Latiros,
unul dintre succesorii lui Ptolemeu I, topește sarcofagul de aur pentru
fabricarea de monezi, așezând trupul regelui într-o casetă de sticlă. În cele
din urmă, în anul 200, împăratul Septimius Sever a închis mormântul regelui
pentru public.

Cert este că, atunci când procesiunea funerară a ajuns în Siria, o armată
trimisă de generalul Perdicas a interceptat-o, căutând să fure trupul lui
Alexandru, spre a-l duce la Aigai, în Macedonia. A avut loc o luptă, în urma
căreia oastea lui Perdicas a fost înfrântă și convoiul și-a continuat drumul
spre apus, ajungând în cele din urma la ținta finală a călătoriei, Alexandria.

Sfântul Sisoe, ucenic al Sfântului Antonie cel Mare, s-a oprit lânga mormântul
lui Alexandru cel Mare. Privind spre osemintele celui care fusese până nu demult
unul dintre cei mai mari cuceritori și împărați ai lumii, sfântul a început să
cugete la zădărnicia vieții omenesti, vârsând lacrimi pentru neajunsurile
vieții.

În zilele noastre, mormântul și trupul cuceritorului par a fi pierdute pe veci.
Imediat după oficializarea creștinismului, în secolul al IV-lea, nu a mai apărut
nicio menționare a mormântului.

Realizările și domnia lui Alexandru cel Mare sunt prevestite și menționate în
Biblie, în special în Cartea lui Daniel și Cartea Macabeilor. Și va ieși la
iveală un rege viteaz și va stăpâni peste un regat puternic și va face numai
ceea ce i se va părea bun.Iar când va fi în culmea puterii sale, regatul lui se
va prăbuși și se va împărți după cele patru vânturi ale carului, fără ca să
rămână urmașilor lui și nici să aibă putere întocmai ca mai înainte, că regatul
lui va fi sfâșiat și se va împărți la alții decât la aceia din neamul lui.
(Daniel-Capitolul 11,vers.3-4)

Apoi m-am uitat din nou și iată o altă fiară, asemenea unui leopard, având pe
spate patru aripi de pasăre; și fiara avea patru capete, și i s-a dat putere.
(Daniel-Capitolul 7,vers.6)

* Și m-am uitat în vedenie și, când priveam, parcă eram în capitala Suza, care
este în țara Elamului și, stând cu privirea ațintită, eram pe fluviul Ulai. * Și
am ridicat ochii mei și m-am uitat și iată un berbec cu două coarne stând în
picioare în fața fluviului și coarnele lui erau lungi, iar unul mai lung decât
celălalt și cel mai lung creștea cel din urmă. * Am văzut berbecul lovind cu
coarnele la apus, la miazănoapte și la miazăzi și nici o fiară nu-i putea sta
împotrivă și nimeni nu scăpa de asuprirea lui. El făcea ce voia și creștea. * Și
m-am uitat cu luare aminte și iată un țap venea de la apus pe deasupra feței
pământului, fără ca să-l atingă. Și țapul avea un corn între ochi, care corn se
putea zări. * și a venit până la berbecul cel cu două coarne pe care l-am văzut
stând în fața fluviului și s-a năpustit spre el cu toată tăria puterii lui. * Și
l-am văzut cum s-a apropiat de berbec, s-a întărâtat împotriva lui și a lovit
berbecul și i-a sfărâmat cele două coarne, iar berbecul nu mai avea putere să i
se împotrivească; și l-a aruncat la pământ și 1-a călcat în picioare și nimeni
n-a scăpat pe berbec. * Și țapul a crescut foarte și când a ajuns puternic,
cornul cel mare s-a sfărâmat și am zărit patru coarne crescând în locul lor,
spre cele patru vânturi ale cerului.

* apoi un al treilea regat de aramă, care va stăpâni peste tot pământul.
(Daniel-Capitolul 2,vers.39)

# După ce s-a luptat Alexandru Macedon, fiul lui Filip, care a ieșit din țara
Chitim și a bătut pe Darie, regele Perșilor și al Mezilor, a domnit în locul
lui, fiind cel dintâi împărat de neam grecesc. # Și a făcut războaie multe, a
biruit multe cetăți și a nimicit pe regii pământului. # Și a trecut până la
marginile pământului, a luat prăzi de la neamuri multe și a fost supus pământul
înaintea lui. # Și s-a înălțat și s-a ridicat inima lui și a adunat putere și
oștire foarte tare. # Și a stăpânit țări și neamuri și tirani și i-au fost lui
birnici. # Și după aceasta a căzut la pat și a înțeles că i se apropie moartea.
# Atunci a chemat slugile sale cele cinstite, care erau cu sine, crescuți din
tinerețe, și le-a împărțit regatul său, încă fiind viu. # Și a domnit Alexandru
timp de doisprezece ani, și a murit. # Și au stăpânit slugile lui fiecare la
locul său. # Și au pus toți steme după ce a murit el, și fiii lor după dânșii
ani mulți, și s-au înmulțit răutățile pe pământ.

Alte referiri la el apar și în Zoroastrism, ca Arda Wiraz Nāmag ca "Alexandru
blestemat" sau Guzastag, ca urmare a cuceririi sale a Imperiului persan și
distrugerea capitalei Persepolis și este acuzat de distrugerea templelor și
arderea textelor sacre zoroastrice. El este, de asemenea, cunoscut ca Eskandar-e
Maqduni (Alexander din Macedonia), în persană, al-Iskandar Al-Makduni Al-
Yunani, în arabă, אלכסנדר מוקדון, Alexander Mokdon în ebraică, și Tre-Qarnayia
în aramaică (cel cu două coarne, aparent din cauza unei imagini bătute pe monede
în timpul domniei sale, care aparent îl înfățișează cu cele două coarne de
berbec ale zeului egiptean Amon).

Atât de divinizat a fost Alexandru cel Mare pentru realizările sale, încât
europenii și oamenii din Orientul Mijlociu erau încântați și extaziați de
inventarea și istorisirea acestor legende. Alexandru cel Mare era de asemenea,
standardul cu care voiau să se măsoare alți cuceritori, ca: Iulius Cezar care a
căzut plângând când i-a vizitat o statuie de-a sa și când a citit fragmentul
care descria moartea mentorului său, spunând că nu a realizat nimic față de
Alexandru care la vârsta lui tânară, cucerise Persia; împaratul Caracalla l-a
admirat și el;Hanibal, care i-a studiat tacticile pentru a invada Roma, a căror
strategii sunt considerate de valoroase în armata americană de azi. Ultima
regină elenistică a Egiptului Ptolemeic, Cleopatra, se considera a fi urmașa
acestuia, fiind de sânge grecesc. Sultanii din evul mediu, ca Mahomed al II-lea
sau Soliman I au încercat să extindă Imperiul Otoman până la aceleași dimensiuni
ale Imperiului lui Alexandru. Influența lui a continuat și în epoca modernă-
împaratul francez Napoleon I și-a decorat dormitorul cu un portret de-al său,
iar Adolf Hitler tot menționa în discursurile sale despre expasiunea estica a
Germaniei naziste, asemănând Rusia cu Imperiul Persiei și Germania cu Imperiul
Macedonean. Așa cum și Alexandru a năzuit să devină asemeni lui Ahile, toți
comandanții militari și-au dorit să-l depășească. Niciun alt lider militar ca
el, nici măcar Ginghis Han, n-au reușit să cucerească teritorii atât de vaste
într-un timp atât de scurt (12 ani), fără sa fie înlăturat de la putere sau să
sfârșească în umilința. Niciun alt lider occidental nu a mai reușit să
cucereasca într-un timp atât de scurt Persia (sau Iranul de azi) datorita
reliefului muntos, greu de traversat. Alexandru cel Mare n-a pierdut nicio
bătălie. Deși în perioada imediat după moartea sa au urmat numai războaie dintre
generalii săi, s-a născut o noua cultură - Elenismul în care, datorită lui,
cultura a progresat. Cultura greacă a influențat până și arta budista datorită
intervenției militare din India. Alexandru dorea să puna bazele unui Imperiu
Euroasiatic care să îmbine cultura greacă cu cea orientală. N-a reusit în
totalitate, însa în schimb, a pus bazele la ceea ce numim noi în prezent:
Globalizare.

Celui mai puternic (Krat'eroi). În acești termeni sibilinici și-a desemnat
Alexandru cel Mare succesorul pe patul de moarte. Fiecare din generalii săi
putea crede că acest calificativ se referea la el. Imediat, imperiul a fost
împărțit în regiuni conduse de diadohi său urmași care, după ce s-au luptat
între ei peste 40 de ani (323 i.Hr.-281 i.Hr.), și-au împărțit, în cele din
urmă, imperiul său:

În traducere numele Alexandru înseamnă „apărătorul omului”. Marele vis a lui
Alexandru cel Mare era sa unească Grecia și să distrugă Imperiul Persan, care
era cel mai mare pericol pentru orașele-stat din Grecia.



https://ro.wikipedia.org/wiki/Aureliu_Antoninio_Praedetis

Aureliu Antoninio Praedetis (cunoscut și ca Aurelius Antoninus Praedetis – sau
Praedis, Predetici, ori Aureliu Antoninio Praedetis Nasody) – ardelean de
origine din Năsăud (de unde și particula „Nasody”) și fost locotenent auditor
(judecător) în armata austriacă, este autorul unui mare dicționar plurilingv
intitulat „Dictionarii trium lingvarum germano-latina et daco-romana”.

Lexiconul respectiv face parte dintre cele 3 dicționare multilingve publicate în
limba română în ultima decadă a secolului al XVIII-lea.

Început în anul 1792 – într-un moment în care autorul său era la pensie,
dicționarul a fost finalizat în 1793 și a avut 3 volume,subiectul său fiind
reprezentat de limbile latină, germană și română.

Dicționarul – nepublicat,a fost păstrat la biblioteca Episcopiei din Oradea și a
fost descoperit de Nicolae Densușianu. O listă aranjată pe două coloane pornește
de la cuvinte în limba germană scrise cu caractere gotice și ordonate alfabetic
– urmate de cuvinte sinonime corespondente în limba latină scrise cu caractere
latine. Pare că manuscrisul a fost redactat în perioada în care autorul a stat
în Moldova, numărul mare de regionalisme prezente fiind o dovadă în acest sens
Autorul a scris pe manuscris deviza: „Non tamen immemores penitus virtutis
avitae/ Nec piget antiquas rursus adire vias.” Primul volum (literele A-K) a
avut 986 pagini, al doilea volum (literele L-T) 778 pagini, iar cel de-al
treilea (literele U-Z) 624 pagini.

Lucrarea sa s-a încadrat curentului de promovare a daco-romanismului, al cărui
reprezentant de frunte a fost Petru Maior.

Praedetis, pe la începutul secolului al XIX-lea a trăit la Iași, unde a început
să scrie „Istoria Moldovei”. A avut și o contribuție minoră în cadrul
etnobotanicii române.



https://ro.wikipedia.org/wiki/Asia

Asia este cel mai întins continent de pe Pământ și, de asemenea, cel mai
populat. Suprafața sa constituie 8,7% din suprafața totală a Terrei și 29,8% din
uscatul acesteia. Populația Asiei reprezintă mai mult de 60% din întreaga
populație a Globului. Se poate considera ca fiind o subregiune a unui continent
mai întins, Eurasia, situată la est de Munții Urali, Canalul Suez, Marea Neagră
și Marea Caspică. Limitele acestui continent sunt Munții Ural și râul Ural la
vest, Oceanul Arctic la nord, Oceanul Indian la sud, iar la est Marea Japoniei.

Datorită întinderii mari, poziției geografice și altor factori, Asia
sintetizează toate zonele de climă ale planetei. Principalii factori care
determină și influențează clima Asiei sunt:

Interiorul regiunilor au latitudine mijlocie de deșert sau climat semi-arid, cu
ierni aspre și veri foarte calde. Precipitațiile medii se situează sub 230 mm pe
an. Marginile sudice și vestice ale continentului sunt caracterizate de o
atmosferă musonică care trece prin interiorul rece sudic și estic al iernii.
Deși termenul de musonic este aplicat tuturor climatelor estice și sudice ale
Asiei, adevăratul termen de musonic este caracteristic numai părții de
subcontinent Indian și Burma, în aceste zone precipitațiile anuale depășind 2000
mm anual.

Asia este continentul cu cele mai întinse și mai înalte lanțuri muntoase ale
Terrei. Pe continentul asiatic se poate pune în evidență o treaptă montană
situată la altitudini mai mari de 3000 m. Aceasta cuprinde munți foarte înalți,
precum Himalaya, Pamir, Karakorum, Kunlun ș.a., și un podiș înalt (Podișul
Tibet, situat la 5000 m).

Continentul asiatic este cunoscut prin cele mai mari altitudini ale planetei:
vârful Chomolungma (8848 m) din Munții Himalaya și vârful Chogori sau K2 (8610
m). Deșerturile sunt mai rare, dintre care cel mai mare este Deșertul Gobi.

În Asia se întind câmpii, precum cea a Gangelui, Indusului, Chinei de Est, și
tundre, precum tundra Siberiei.

Peninsulele sunt și ele prezente: Arabia (cea mai întinsă din lume), India,
Kamceatka (de origine vulcanică) și Indochina.

Asia este și cel mai populat continent, această caracteristică fiind valabilă
de-a lungul întregii istorii. Din cele circa 7 miliarde de locuitori ai
planetei, 4 miliarde trăiesc în Asia, ceea ce reprezintă 60% (sau 3/5) din
populația totală a Terrei.

În prezent, sporul natural al Asiei este aproape de 15%, ceea ce înseamnă că în
fiecare an se adaugă 15 locuitori la fiecare 1000 de locuitori. În realitate, în
fiecare an, populația Asiei crește cu 50 de milioane de locuitori.

Relieful și clima diferențiază aspectele hidrografice ale Asiei. Apele
curgătoare se îndreaptă, dar nu în totalitate, spre oceanul planetar, existând
mai multe arii endoreice, cea mai importantă și cea mai mare de pe Terra fiind
în Asia Centrală, extinsă din zona Mării Caspice până dincolo de Munții
Tian-Șan. În această regiune, unele ape sunt adevărate fluvii: Amudaria (2540
km) și Sârdaria (3019 km), altele având dimensiuni ceva mai reduse; unele se
varsă în lacuri mari precum Aral și Balhaș.

A doua regiune endoreică principală este cea a Podișului Iran unde cel mai
important curs de apă este râul Helmand care se varsă în zona mlaștinilor Hamun.
Există și regiuni fără ape curgătoare (areice), cum este interiorul Peninsulei
Arabia sau zona centrală a Deșertului Karakun (estul Mării Caspice).

Cea mai mare parte a teritoriului asiatic este străbătut de ape care se
îndreaptă spre cele trei oceane învecinate, dar și spre Marea Mediterană și
Marea Neagră. Spre Oceanul Arctic se îndreaptă marile fluvii siberiene: Obi
(5410 Km), Enisei (4102 km) și Lena (4400 km). Înspre Oceanul Pacific se
îndreaptă fluviile Amur (4440 km), Huanghe (4845 km), Chang Jiang (6300 km),
Xijiang (1800 km), fluviul Roșu (1140 km), Mekongul (4220 km) și Menamul (1200
km). În Oceanul Indian se varsă Salweenul (3200 km), Gangele (2700 km) și
Indusul (3180 km). În Golful Arabo-Persic se varsă Tigrul (1850 km) și Eufratul
(2800 km).

Populația Asiei este multiconfesională: în Asia de Nord (Federația Rusă)
predomină creștinii ortodocși și populațiile animiste (în Siberia). În Asia
Centrală și de Vest predomină religia islamică, dar există și țări în care
predomină alte religii: iudaică (în Israel) și ortodoxă (în Armenia și Gruzia).
În sudul Asiei predomină religia hindusă (India), iar în peninsula Indochina,
cea budistă. În Asia de Est este predominantă religia budistă, combinată cu
religia taoistă (în China și Coreea) și cea șintoistă (Japonia).

În Golful Persic și în preajma Mării Caspice industria predominantă este cea
energetică, în timp ce în țări precum India, China, Japonia, Coreea de Sud
activitatea majoritară se desfășoară în cadrul industriei energiei electrice. Pe
de altă parte, industria siderurgică este bine reprezentată în India și China,
iar în Japonia, industria construcțiilor de mașini se impune ca o parte
importantă a economiei acestui stat.

Cărbunii superiori se extrag cu preponderență în China (primul producător
mondial), India și Kazahstan. O altă resursă importantă abundentă în Asia este
petrolul, existent pe teritoriul statelor din jurul Golfului Persic, a Chinei și
Indoneziei, Arabia Saudită fiind primul producător și exportator mondial. Gazele
naturale se extrag în cantități mari în Indonezia, Uzbekistan, Arabia Saudită și
Iran.

Asia cuprinde toate tipurile de vegetație datorită întinderii mari a
continentului. În răspândirea vegetației contribuie factori precum temperatura
aerului, precipitațiile, dispunerea marilor trepte și unități de relief,
curenții oceanici etc.

Cele mai importante zone de vegetație sunt: tundra, pădurile de conifere, de
foioase, pădure subtropicală, musonice, ecuatoriale (tropicale), stepele,
deșerturile temperate și tropicale și savana.

Fauna Asiei urmează în general liniile de vegetație. Dintre animalele cele mai
răspândite se remarcă: rinocerul javanez, tigrul bengalez și tigrul siberian
(sau de Amur), elefantul indian, urangutanul, jaguarul, iacul, cămila etc.

Există o paletă largă de soluri datorită vegetației dezvoltate, precum soluri
slab dezvoltate — deșerturi, soluri roșii, podzoluri, soluri brune, cernoziomuri
ș.a. Soluri din zona musonica a Asiei: Condițile climatice deosebite ale zonei
intertropicale au importante repercusiuni asupra formarii și evoluției solurilor
din aceasta zona. Astfel, temperaturile ridicate și constante, ca și cantitățile
mari de precipitații, influențează în primul rând dezagregarea și alterarea
rocilor. În condițiile unui climat cald și umed, alterarea silicaților este
completă, rezultând acizi liberi de fier și de aluminiu. Acest tip de alterare
se numește alterare alitica sau lateritizare. De aceea solul poartă denumirea de
sol lateritic.Viteza de alterare este influențată de temperatură și
precipitații. De aceea, în zona caldă intertrpoicală, hidroliza -principalul
proces de alterare a silicaților- este favorizată de temperaturile ridicate și
de precipitațiile abundente. Odată cu creșterea umidității are loc și o levigare
mai intensă a sărurilor și bazelor și mai redusă a siliciei și oxizilor de fier
și de aluminiu.

Brunei, Cambodgia, Filipine, Indonezia, Laos, Malaezia, Myanmar, Singapore,
Timorul de Est, Thailanda și Vietnam.

Arabia Saudită, Armenia, Azerbaijan,Bahrain, Cipru, Emiratele Arabe Unite, Fâșia
Gaza,Georgia, Iordania, Irak, Iran, Israel, Liban, Kuweit, Nagorno-Karabakh,
Oman, Peninsula Sinai, Palestina, Qatar, Siria, Turcia și Yemen.



https://ro.wikipedia.org/wiki/Arsenie_Boca

Arsenie Boca (n. 29 septembrie 1910, Vața de Sus, Hunedoara - d. 28 noiembrie
1989, Sinaia), părinte ieromonah, teolog și artist plastic (muralist) ortodox
român, a fost stareț la Mănăstirea Brâncoveanu de la Sâmbăta de Sus și apoi la
Mănăstirea Prislop, unde datorită personalității sale veneau mii și mii de
credincioși, fapt pentru care a fost hărțuit de Securitate. A fost unul din
martirii gulagului comunist, închis la Securitatea din Brașov, dus la Canal,
închis la Jilava, București, Timișoara și la Oradea. A pictat biserica din
Drăgănescu (la 25 Km de București). Icoana Maicii Domnului cu Pruncul, din
altarul Bisericii Sfântul Elefterie din București, a fost pictată de către
părintele Arsenie Boca.

Arsenie Boca este considerat de către unii din ucenicii săi ca fiind cel mai
mare duhovnic român al secolului XX. La mormântul său de la Mănăstirea Prislop
din Țara Hațegului, se perindă zilnic sute de pelerini.

S-a născut la 29 septembrie 1910 la Vața de Sus în comitatul Hunedoara (pe
vremea aceea în Austro-Ungaria). A urmat Liceul național ortodox „Avram Iancu”
din Brad, Hunedoara, pe care l-a terminat ca șef de promoție în 1929. În același
an, Zian Boca (cel care avea să devină Părintele ieromonah Arsenie Boca) se
înscrie la Academia Teologică din Sibiu, pe care o absolvă în 1933. Primește -
la recomandarea profesorului Nicolae Popoviciu - o bursă din partea
Mitropolitului Ardealului Nicolae Bălan pentru a urma cursurile Institutului de
Arte Frumoase din București. În paralel, audiază cursuri la Facultatea de
medicină ținute de profesorul Francisc Rainer și prelegerile de Mistică creștină
ale profesorului Nichifor Crainic de la Facultatea de Teologie din București.
Fascinat de lucrarea Scara dumnezeiescului urcuș scrisă de Ioan Scărarul o
traduce în limba română în doar 5 luni. Această traducere nu a văzut lumina
tiparului. Remarcându-i talentul artistic, profesorul Costin Petrescu i-a
încredințat pictarea scenei care îl reprezintă pe Mihai Viteazul de la Ateneul
Român. Trimis de chiriarhul său, Nicolae Bălan, călătorește la Muntele Athos
pentru a aduce manuscrisele românești și grecești ale Filocaliei. Aici are parte
de o experiență duhovnicească formatoare pentru viața de călugăr pentru care
optase încă din anii studenției de la Sibiu.

În 1935 - ca absolvent al Academiei Teologice - a fost hirotesit citeț și
ipodiacon. Pe 11 septembrie 1936 este hirotonit diacon celibatar de către
mitropolitul Nicolae Bălan. În anul 1939 petrece trei luni la Schitul Românesc
Prodromu de la Muntele Athos, apoi este închinoviat la Mănăstirea Sâmbăta de Sus
(județul Brașov). În Vinerea Izvorului Tămăduirii din anul 1940 este tuns în
monahism. În 1942 este ridicat la treapta preoțească și numit stareț al
Mânăstirii Brâncoveanu pe care o renovează schimbând înfățișarea locurilor.

Deja din 1940 declanșează la Mănăstirea de Sâmbăta de Sus ceea ce s-a numit
„mișcarea de reînviere duhovnicească de la Sâmbăta”,de inspiratie
nationalist-legionara, despre care Nichifor Crainic spunea: „Ce vreme
înălțătoare când toată țara lui Avram Iancu se mișca în pelerinaj, cântând cu
zăpada până la piept, spre Sâmbăta de Sus, ctitoria voievodului martir
Constantin Brâncoveanu!”. Devine renumit ca mare duhovnic, părintele Cleopa va
încerca să ia legătura cu el prin scrisori interceptate și confiscate de
Securitate. În iarna anului 1944 profesorul Nichifor Crainic verifică la Sâmbăta
de Sus traducerea starețului Arsenie Boca și a lui Serafim Popescu din
Filocalie. Ultimul traduce Marcu Ascetul (v. Telegraful român, 15 ian. 1991). La
publicarea în comunism a primelor patru volume din Filocalie numele lui Arsenie
Boca nu mai este menționat. Fiind prigonit de Securitate, nu este amintit nici
în Istoria Bisericii Ortodoxe Române de pr. dr. Mircea Păcurariu (Ed.Sțiința,
Chișinău, 1993).

Îl ajută pe părintele profesor Dumitru Stăniloae (fostul său profesor de la
Sibiu) în demersul de a traduce Filocalia. Îi pune la dispoziție manuscrisele
aduse din călătoria la Muntele Athos, îl încurajează la lucru, recitind textele,
realizează coperta colecției, susține lucrarea pentru tipărire prin numărul mare
de abonamente pe care le procură. În prima ediție a volumelor, Părintele Dumitru
Stăniloae îl numește pe Arsenie Boca „ctitor de frunte al Filocaliei românești”.

După ocuparea țării de către armata sovietică, Părintele Arsenie a fost arestat
pentru prima oară la Râmnicu Vâlcea pe 17 iulie 1945,pentru participarea activa
la miscarea legionara, dus la București și eliberat pe 30 iulie 1945 in urma
presiunilor bisericii. Apoi a fost arestat în 14 mai 1948, pentru ajutorul dat
luptătorilor anticomuniști,fosti legionari pregatiti si parasutati de americani
in Munții Făgărașului. Atât pentru aceste fapte, cât și datorită notorietății
sale,este schingiuit o lună și jumătate, silit să dea repetate declarații, fiind
apoi eliberat (v. G.Enache, Părintele Arsenie Boca în atenția poliției politice,
Ed.Partener, Galați, 2009). Mitropolitul Nicolae Bălan îl strămută de la Sâmbăta
la Mănăstirea Prislop în noiembrie 1948. Acolo devine stareț, iar după ce
sălașul s-a transformat în mănăstire de maici, a rămas ca duhovnic, cu
întreruperi în perioadele de arestare și anchetare (1950, 1951, 1953, 1955,
1956). În 1959 comuniștii au risipit obștea și părintelui Arsenie Boca, deja
martirizat prin închisori și la Canal, i-au interzis activitatea preoțească până
la moartea ce a survenit după torturarea sa de Securitate.

În 15/16 ian. 1950 este a treia oară arestat. Face detenție „administrativă”,
fiind dovedit vinovat, până pe 23 martie 1951 la Canal. Eliberarea s-a datorat
Patriarhului Justinian care i-a semnalat lui Teohari Georgescu pericolul
revoltării făgărășenilor. De Rusalii în 1953 este din nou anchetat, apoi este
arestat la Timișoara, Jilava, Oradea pentru 6 luni din 5 oct.1955 până în
aprilie 1956. În 1959 i se înscenează nereguli financiare pentru a fi scos
abuziv din monahism și pentru a i se interzice să slujească la altar
(post-mortem, în 1998, se revine asupra deciziei din 1959). A urmat pribegia la
București, unde a fost tot timpul ținut în marginalitate. Cu cele două licențe
ale sale, una la Belle Arte și alta la Teologie, n-a fost admis decât ca
muncitor pictor bisericesc, până când e pensionat în 1968 cu o pensie de
mizerie. A fost permanent supravegheat de Securitate. Din 1968 până în 1984
pictează biserica de la Drăgănescu, Giurgiu. La Sinaia, din 1969 și-a avut
chilia și atelierul de pictură, unde s-a retras după 1984 și unde a și închis
ochii, la 28 noiembrie 1989, în vârstă de 79 de ani. A fost înmormântat, după
dorința proprie, la mănăstirea Prislop, la 4 decembrie 1989 prorocind că aici va
fi loc de pelerinaj.

Purtătorul de cuvânt al Patriarhiei Bisericii Ortodoxe Române, părintele
Constantin Stoica, a anunțat că a început procesul de canonizare al părintelui
Arsenie Boca, prin Episcopia Devei și Hunedoarei, care adună dovezi și mărturii
privitoare la viața părintelui Arsenie Boca. Purtătorul de cuvânt a subliniat
faptul că procesul de canonizare poate dura mai mulți ani.



https://ro.wikipedia.org/wiki/Economia_Rom%C3%A2niei

Economia României este o economie de piață, conform Constituției din 1991.
Conform acesteia, statul este obligat să asigure libertatea comerțului și
protecția concurenței loiale. În economia României acționează așadar legea
cererii și a ofertei. La baza acesteia se află proprietatea privată care trebuie
protejată și garantată.

Ramurile cele mai importante ale industriei erau industria petroliferă și cea a
gazelor naturale. Principalele resurse de petrol se găseau la poalele Carpaților
lângă Ploiești, la intrarea dinspre Pasul Predeal. Producția de păcură era
controlată în mod rigid de către guvernul român, deși anumite companii străine
aveau interese mari față de aceasta. Producția totală de păcură era de 6,240,000
tone în anul 1939. Exporturile totale de produse petrolifere erau de
9,313,000,000 lei, un leu având valoarea de $.006.

Sarea și tutunul erau monopoluri de stat. Tutunul ce provenea în cea mai mare
parte din Câmpia Dunării, era de proastă calitate, însă era sursa principală de
venit a localnicilor. În comparație cu tutunul balcanic, tutunul românesc avea o
frunză slabă și era netratat.

Industria extracției și prelucrării cărbunelui era limitată la regiunea Anina
din Banat, însă cărbunele extras era de foarte bună calitate. La Anina se
produceau 300,000 tone de cărbune anual. Cărbunele extras de la Sacu, Doman și
Ocna de Fier era livrat unor oțelării importante. Se spunea în acea vreme că în
regiunea Hunedoara, la sudul localității Deva ar exista resurse nedescoperite.

Lignitul era extras în mari cantități din regiunea Hunedoara și din regiunea
dintre Vârciorova și Bacău, însă cele mai importante zăcăminte se aflau în
Muntenia și Moldova. Producția totală de lignit în 1937 era de 2,183,508 tone.

Antracitul era extras din districtul Gori de la Schela și din Moldova și
Muntenia, însă cantitatea totală nu depășea 201,000 tone.

Gazele naturale erau exploatate pe scară largă în regiunile Sărmășel, Zau de
Câmpie, Șaroș pe Târnave, Bazna și Copșa Mică din Transilvania. Era exploatată o
suprafață de 114 km pătrați; în general 140,000,000 metri cubi de gaz metan
puteau fi extrași de pe un kilometru pătrat.

Industria oțelului se afla în Banat, fiind în legătură cu minele de cărbune de
acolo, având o producție anuală de 129,060 tone în 1937.

Pescăriile din regiunea Dunării erau de o importantă valoare comercială și după
pescăriile de pe Volga, pescăriile din josul Dunării, de lângă Giurgiu și
Oltenița, Călărași, Cernavodă și Hârșova și cele de lângă Ostrov, erau cele mai
extinse și mai bogate din Europa. Pescuitul din lacuri era neînsemnat, însă
producția anuală a Deltei Dunării era de aproximativ 9,000,000 kilograme.

România era una dintre cele mai bogate țări din sud-estul Europei în ceea ce
privește grânele. Muntenia și Basarabia produceau de două ori mai mult decât
cantitatea produsă în Transilvania. Producția totală era doar puțin mai scăzută
decât cea a Germaniei și reprezenta o cincime din cea a Canadei. Grâul era de
calitate foarte bună și era recoltat în mare măsură mecanizat, iar fermele
românești erau bine dotate.

Exportul de grâu a scăzut în mod considerabil din 1914, deși în 1911 reprezenta
70% din valoarea totală a exporturilor. De atunci locul a fost luat de exportul
de gaze naturale. Principalii clienți pentru exporturile de grâu erau țări ca
Belgia, Olanda, Germania și Marea Britanie.

Industria de prelucrare a lemnului exporta în 1938 produse în valoare de
2,465,000 lei.

Stadiul de dezvoltare la care ajunsese economia României la sfârșitul anului
1989, după mai bine de patru decenii de guvernare comunistă, este evidențiat
prin trăsăturile de bază ale mecanismului de funcționare a vieții economice și
sociale din acea perioadă. Una dintre trăsături era dominația proprietății
socialiste, de stat și cooperatiste, monopolul acesteia în toate ramurile
economiei naționale, care și-a pus amprenta asupra funcționării întregului
sistem economic românesc.

Astfel s-a impus conducerea unitară centralizată, cu ajutorul planului național
unic al întregii activități economice și sociale. Planificarea centralizată a
dezvoltării întregii economii naționale, realizată pe cinci ani și anual, era
mijlocul principal de dirijare și corelare ex-ante a activității agenților
economici din toate ramurile producției naționale. La nivelul macroeconomiei
s-au pus bazele strategiei generale de dezvoltare economico-socială și tacticii
de urmat, până la etajele inferioare ale economiei. În aceste condiții,
activitatea agenților economici și, în general, macroeconomia, se desfășurau
potrivit normelor și reglementărilor stabilite de sus în jos, în concordanță cu
indicatorii economico-financiari din planul național unic. Prin exercitarea
capacității de decizie, în problemele fundamentale ale activității economice la
nivelul macroeconomiei, autonomia managerială a agenților economici era limitată
la elemente de mică importanță pentru strategia și tactica întreprinderii. Piața
era considerată o componentă pașnică a sistemului economic, rolul ei
reducându-se, în principal, la desfășurarea actelor de vânzare-cumpărare, legate
de aprovizionarea tehnico-materială a întreprinderilor și de trecere în consumul
populației a bunurilor economice necesare.

Prețul, dobânda, creditul, salariile, impozitele și taxele erau dirijate de la
centru, prin planul național unic, fără să reflecte prin nivelul și evoluția
lor, raportul real dintre cerere și ofertă pe piața internă, dar nici condițiile
de pe piața internațională. Concurența nu mai avea rolul de a regla piața, de
aceea eficiența și rentabilitatea activității agenților economici nu reflectau
realitățile interne și internaționale. Resursele economice erau alocate
centralizat, prin planul național, iar agenții economici nu mai dispuneau de
autonomia și libertatea necesare folosirii propriilor mijloace
economico-financiare.

Procesele de modernizare și retehnologizare a capacităților de producție erau
dirijate centralizat prin planuri și programe speciale, adoptate pe ramuri și
subramuri, sau chiar pe ansamblul economiei naționale. Relațiile economice
externe ale României erau organizate și se desfășurau pe planul național unic,
iar acțiunea agenților economici în acest domeniu era în mare măsură supusă
conducerii centralizate a economiei naționale. Echilibrarea balanței comerciale
se realiza prin creșterea forțată a exporturilor și reducerea drastică a
importurilor, având consecințe grave asupra satisfacerii cererilor de pe piața
internă și dezvoltării economiei pe termen mijlociu și lung. Eficientizarea
comerțului exterior era concepută și urmărită la nivel macroeconomic, iar
agenților economici nu li se permitea să adopte cele mai bune măsuri și să
folosească cele mai adecvate mijloace economico-financiare. Nu exista interesul
necesar găsirii unor modalități mai eficiente de conducere a afacerilor
internaționale.

Veniturile salariaților și ale țăranilor nu reprezentau eficiența reală a
activității depuse de fiecare lucrător, ci de o eficiență globală. Producătorii
direcți ai bunurilor economice erau tot mai mult îndepărtați de rezultatele
muncii lor. Din cauza fenomenului de înstrăinare economică, oamenii au început
să manifeste un comportament individual și colectiv bazat pe nepăsare și lipsă
de răspundere, cu consecințe directe asupra motivației muncii. Au existat și o
serie de încercări eșuate de perfecționare a mecanismului economic, cu scopul de
a crește nivelul rentabilității și competitivității.

Stadiul de dezvoltare economico-socială a României poate fi caracterizat prin
urmărirea indicatorilor macroeconomici care exprimă potențialul și nivelul
economiei, structura acesteia, eficiența folosirii factorilor de producție și
gradul de competivitate internațională, nivelul de trai al populației. În
perioada 1950-1989, creșterea economică a avut un caracter extensiv, mai ales
după 1970, când s-a accentuat preponderența acțiunii factorilor cantitativi în
susținerea indicatorilor macroeconomiei. Deceniul 1970-1980 a marcat cea mai
puternică extindere a câmpului de producție în întreaga economie, în afară de
industrie, unde extensivitatea dezvoltării a fost deosebit de puternică.
Produsul social a înregistrat o creștere rapidă față de venitul național, fapt
ce a dus la scăderea ponderii venitului național în cadrul produsului social.
Fiecare unitate de venit se obține în acest caz cu cheltuieli materiale din ce
în ce mai mari.

În deceniul 1970-1980 a fost înregistrată o rată de acumulare ridicată, în medie
anuală de 35,7%, cea mai mare parte a investițiilor fiind orientate către
industrie. Referitor la contribuția ramurilor la crearea venitului național,
tendința dominantă care s-a manifestat în această perioadă a fost legată de
schimbarea caracterului structurii de ramură, din agrar industrială în industria
agrară.

În 1989, industria și construcțiile deveniseră sectoarele preponderente ale
structurii de ramură ale producției naționale. Această tendință a fost
rezultatul creșterii semnificative a venitului național creat în industrie, și a
a unei creșteri mai reduse a venitului național creat în agricultură. Populația
ocupată a înregistrat creșteri în industrie și construcții și scăderi în
agricultură. Ponderea industriei în volumul fondurilor fixe ale economiei
naționale a crescut, iar ponderea agriculturii a scăzut. Din volumul total al
investițiilor din perioada 1950-1989, industria a primit cea mai mare parte, în
timp ce agricultura a primit o parte redusă.

Caracterizarea în ansamblu a stadiului dezvoltării economico-sociale se obține
prin combinarea indicatorilor de nivel, raportați la populație, cu indicatorii
eficienței. Față de media europeană a PIB pe locuitor în 1988, de 9725 de dolari
americani și de cea mondială, de 3853 de dolari, România cu 2624 de dolari avea
un nivel de aproape 3,7 ori mai scăzut decât cel european și se afla sub nivelul
mediu mondial. În ceea ce privește indicatorul PNB (produs național brut) pe
persoană activă (productivitatea muncii sociale), față de o medie europeană de
17,217 dolari și de o medie a țărilor dezvoltate de 32,793 dolari, la nivelul
anului 1988, România se prezenta la un nivel mai scăzut de 3,74 ori și respectiv
de 7,13 ori. Sub aspectul randamentului la cereale, România se situa, la
sfârșitul anului 1989, pe unul din ultimele locuri în Europa. Nivelul
înregistrat de țara noastră la consumul de îngrășăminte chimice la hectar și la
numărul de tractoare ce reveneau la o mie de hectare era de peste două ori și
respectiv șase ori mai scăzut, la acești doi indicatori, față de media țărilor
europene dezvoltate. De asemenea, producția medie pe vacă furajată a fost în
România în anul 1988, de 1955 kilograme, față de media europeană de 3161 kg și
media țărilor dezvoltate de 4120 kilograme. Locul României în ierarhia mondială
se poate reflecta și cu ajutorul indicatorului volumului exporturilor pe
locuitor. Acesta era în 1988 de 453 de dolari americani pe cap de locuitor, față
de media europeană de 1885 de dolari și de o medie a țărilor europene dezvoltate
de 3635 dolari. În 1989, s-a înregistrat un excedent al contului curent al
balanței de plăți de 2,8 miliarde dolari, folosit pentru lichidarea datoriei
externe și creșterea rezervelor internaționale ale României.

La data de 21 decembrie 1989, România avea un produs intern brut de 800 miliarde
de lei, adică de aproximativ 53,6 miliarde de dolari, și un curs mediu de schimb
de 14,92 lei pentru un dolar. Exporturile României totalizau, în anul 1989, 5,9
miliarde de dolari. Datoria externă a țării, în valoare de 11-12 miliarde
dolari, era achitată integral, din februarie 1989. În jur de 58% din venitul
național era realizat de industrie și 15% de agricultură. Populația salariată
reprezenta peste 73% din cea ocupată. Salariul minim era de aproximativ 2.000 de
lei, adică 135 de dolari. România avea peste opt milioane de salariați și 3,6
milioane de pensionari. Peisajul bancar cuprindea cinci instituții - Banca
Națională a României, Banca Română de Comerț Exterior, Banca pentru Agricultură
și Industrie Alimentară, Banca de Investiții și Casa de Economii și
Consemnațiuni.

Principalele industrii ale României sunt cea textilă și de încălțăminte,
industria metalurgică, de mașini ușoare și de asamblare de mașini, minieră, de
prelucrare a lemnului, a materialelor de construcții, chimică, alimentară și cea
de rafinare a petrolului. O importanță mai scăzută reprezintă industriile
farmaceutică, a mașinilor grele și a aparatelor electrocasnice. În prezent,
industria constructoare de mașini (vedeți Dacia Logan) este foarte largă și este
orientată înspre piață. Industria românească de IT cunoaște o creștere anuală
constantă.

Puterea economică a României este concentrată în primul rând pe producerea de
bunuri de către întreprinderile mici și mijlocii în industrii precum cea a
mașinilor de precizie, vehiculelor cu motor, industria chimică, farmaceutică, a
aparatelor electrocasnice și a îmbrăcămintei.

În 2006 România a reușit să egaleze (la paritatea dolarului) PIB pe locuitor
realizat în 1988. Față de media europeană a produsului intern brut pe locuitor
în 2007, de 26.208 de dolari americani și de cea mondială, de 8191 de dolari,
România avea un nivel de 7523 de dolari, aproape de 3,5 ori mai scăzut decât cel
european și se afla sub nivelul mediu mondial.

În anul 2009, economia subterană reprezenta circa o treime din produsul intern
brut al României, potrivit unor estimări ale companiei A.T. Kearney. Aproape
două treimi din aceste sume provin din munca la negru, iar restul din
nedeclararea veniturilor obținute.

În anul 2013, economia subterană reprezenta 40 de miliarde de euro în 2013,
respectiv 28,4% din produsul intern brut, potrivit unui raport realizat de
Consiliul Europei. Nivelul este în ușoară scădere față de 2011, când procentul
era de 30% din PIB.

În cadrul industriei constructoare de mașini se produc utilaje petroliere pentru
platforme de foraj terestru și marin la Ploiești, Târgoviște, Bacău, București
și Galați, utilaje miniere la Baia Mare și Petroșani, mașini unelte la
București, Oradea, Arad, Râșnov și Târgoviște, și produse ale industriei de
mecanică fină. Tractoare se produc la Brașov, Craiova și la Miercurea-Ciuc, iar
alte mașini agricole la București, Piatra Neamț, Timișoara și Botoșani.
Locomotive se produc la București și Craiova, vagoane la Arad, Caracal,
Drobeta-Turnu Severin, autoturisme la Pitești și Craiova, autocamioane la
Brașov, nave maritime la Constanța, Giurgiu, Oltenița și aeronave la București,
Bacău, Brașov și Craiova.

Înainte de 1990, România producea peste 40.000 de tractoare pe an. În 2001,
numărul lor scăzuse la 5.300 de bucăți, iar în 2006 companiile autohtone au
raportat fabricarea a 3.300 de unități. După închiderea uzinei din Brașov, în
2007, producția internă din domeniu s-a prăbușit, ajungând la numai câteva zeci
de unități anual, producția internă fiind realizată de Mat Craiova și Mecanica
Ceahlău.

Industria electronică și electrotehnică este reprezentată prin întreprinderi
amplasate în principal în București, Iași, Timișoara, Craiova, Pitești.

Industria chimică s-a dezvoltat în ultimele decenii datorită existenței unei
game largi de materii prime existente în țară: cantități de sare, sulf, potasiu,
lemn de rășinoase, stuf, gaz metan, produse animaliere. Industria de prelucrare
a sării s-a dezvoltat la Borzești, Băile Govora, Râmnicu Vâlcea, Târnăveni și
Giurgiu. Acid sulfuric se produce la Baia Mare, Zlatna, Copșa Mică, Turnu
Măgurele, Valea Călugărească și Năvodari.

Industria petrochimică produce cauciuc sintetic la combinatele petrochimice de
la Brazi și Borzești, mase plastice la Ploiești, Făgăraș, Brazi, Borzești,
Pitești, fire și fibre sintetice la Botoșani, Săvinești, Roman, Iași. Industria
chimică și industria celulozei și hârtiei sunt reprezentate prin numeroase
centre în toată țara. Se produc medicamente și produse cosmetice, coloranți,
vopsele și detergenți.

În cadrul industriei materialelor de construcții se produce ciment, sticlă și
articole din sticlărie, ceramică pentru construcții, prefabricate, var.
Principalele întreprinderi de ciment se află la Bicaz, Brașov, Fieni, Comarnic,
Turda. Sticlă se produce și se prelucrează la București, Mediaș, Târnăveni,
Dorohoi, Turda, Avrig, Calarasi.

Industria de prelucrare a lemnului dispune de resurse forestiere considerabile.
În combinatele de prelucrare a lemnului se produc plăci aglomerate,
fibrolemnoase, furnire, placaje, mobilă. Cele mai importante unități se află în
zonele montane și submontane, la Suceava, Bistrița, Focșani, Pitești, Râmnicu
Vâlcea, Târgu Jiu, Arad, Târgu Mureș, Reghin, Satu Mare, București, Brăila și
Constanța.

Industriile ușoară și alimentară au tradiție în România, deoarece există
importante baze de materii prime autohtone. Importante sunt industria
bumbacului, industria de prelucrare a lânii, a confecțiilor și tricotajelor la
București, Botoșani, industria zahărului, a uleiurilor, a vinurilor, a
panificației.

Industria ușoară din România a fost afectată de contextul internațional. Data de
1 ianuarie 2005 a adus pe plan mondial o măsură preconizată încă din 1995:
abolirea totală a sistemului cotelor la importurile de textile.

Aceasta decizie a Organizației Mondiale a Comerțului, care a supravegheat
reducerea constantă a cotelor încă din 1995, când fusese semnat la Marrakech
Acordul Textil și Vestimentar, înseamnă că toate țările membre ale OMC își
deschid porțile în fața importurilor nelimitate din Asia. Mai ales din China,
care este principalul beneficiar al acestei măsuri economice. Pentru România,
această măsură reprezintă o dublă lovitură. În primul rând, piața internă, deja
sufocată de mărfurile chinezești, va fi aproape imposibil de recucerit după
această eliminare a cotelor de import.

În al doilea rând, exportatorilor români, pentru care Uniunea Europeană era
piața tradițională, cu o pondere de 85% din exporturile de textile, le va fi din
ce în ce mai greu să-și păstreze această piață de desfacere.

Numărul de angajați din industria textilă era de 360.000 în anul 2007, și a
scăzut la 263.000 până august 2009, industria fiind puternic afectată de criza
financiară.

Industria siderurgică - în anul 1989, România a produs 14,4 milioane tone de
oțel, cantitate cu care se situa pe locul 13 în lume, la mică distanță de India
(14,6 milioane tone). România producea mai mult oțel decât toată Africa (13,6
milioane tone), decât Spania (12,8 milioane tone), sau Mexic (7,9 milioane
tone). După 1989, cea mai mică producție a fost înregistrată în 2009, cu 2,7
milioane tone. În anul 2010, producția a crescut la 3,9 milioane tone.

În 2010, România a exportat fier și oțel în valoare de aproximativ 1,9 miliarde
euro, în timp ce importurile au totalizat aproximativ 2,1 miliarde euro.

Consumul de energie al României în anul 2005 a fost de 40,5 milioane tep (tone
echivalent petrol), din care:

Producția de energie electrică a României a fost de aproximativ 62 TWh în anul
2006 la o putere instalată de 17.630 MW. Din această producție, 58,09% a fost
realizată pe bază de combustibili fosili, 32,02% în hidrocentrale, 9,20% -
nucleară și 0,68% - alte surse convenționale.

Industria constructoare a României a avut în anul 2007 o creștere de 32%, fapt
care o plasează pe locul doi în Uniunea Europeană, după Slovacia.

România are o suprafață agricolă de 14,7 milioane de hectare, dintre care doar
zece milioane sunt ocupate cu terenuri arabile. După o evaluare făcută în
noiembrie 2008, aproximativ 6,8 milioane de hectare agricole nu sunt lucrate.

Agricultura reprezintă 6% din PIB-ul țării (anul 2007), față de 12,6% în 2004.
Circa trei milioane de români lucrează în agricultură, aproximativ 30% din
totalul persoanelor ocupate (august 2009), comparativ cu doar 4-5 procente în
țările occidentale. Agricultura României este departe de ceea ce se practică în
Europa atât ca producție, cât și ca tehnologie. Produsele „made în România” sunt
prezente în cantități mici pe piața externă, în timp ce importurile cresc de la
an la an, fostul „grânar al Europei” în perioada interbelică devenind un
importator net, pe anumite segmente - exemplele cele mai concludente sunt
carnea, fructele și legumele.

Din punct de vedere al mecanizării, în septembrie 2009 situația se prezintă
astfel: România dispune de o dotare cu tractoare și utilaje agricole printre
cele mai slabe din Europa, încărcătura pe fiecare tractor fiind de aproximativ
54 de hectare, comparativ cu UE, unde media este de numai 13 hectare. Parcul
intern de tractoare se ridică la circa 170.000 de unități, din care circa 80%
sunt îmbătrânite. Spre deosebire de Occident, unde tractoarele sunt considerate
vechi la 3.000-4.000 de ore, în România încărcătura pe tractor ajunge chiar și
la peste 12.000 de ore de utilizare.

Problemele majore ale agriculturii din România sunt: lipsa unor investiții
majore în agricultură—nu atât din cauza lipsei fondurilor de finanțare, ci mai
degrabă din dificultatea accesării acestora—fărâmițarea pământurilor, litigiile
legate de proprietate și tehnologia precară. Produsele românești nu corespund
întotdeauna standardelor de calitate ale UE, ceea ce și explică lipsa prezenței
pe piețele externe, în timp ce mărfurile din import au invadat rafturile
magazinelor autohtone.

Dintre companiile străine, au pătruns pe piața româneasca giganți precum
Smithfield Foods, cu investiții de câteva sute de milioane de euro, Cargill,
Bunge, Glencore, Lactalis și Meggle.

Conform I.N.S., în 2006 au fost cultivate 991.000 hectare cu floarea-soarelui,
191.000 hectare cu soia și 110.000 hectare cu rapiță.

Producția de cereale s-a ridicat, în 2006, la 15,1 milioane de tone, din care
cea de grâu a fost de 5,3 milioane tone, iar cea de porumb - de 8,6 milioane
tone.

În anul 2007, peste 60% din culturile agricole au fost distruse de secetă, iar
România a obținut o producție de grâu de 3 milioane de tone, fiind apreciată de
specialiști drept cea mai mică din 1940. În anul 2006, producția a fost de 5,52
milioane tone.

Datorită Politicii Agricole Comune (PAC), România beneficiază de fonduri pentru
agricultură în valoare de 14,5 miliarde de euro, în perioada 2007-2013, după cum
precizează Banca Mondială în Strategia de Parteneriat cu România pentru
2009-2013.

Suprafața fondului forestier a înregistrat o creștere cu 0,9%, până la 6.484.572
milioane de hectare, la 31 decembrie 2007 comparativ cu 31 decembrie 2006.
Volumul de masă lemnoasă recoltată în cursul anului 2007, conform
reglementărilor legale, a fost de 17.238 mii metri cubi, cu 9,9% mai mare față
de anul precedent. În anul 2007, s-au realizat lucrări de împăduriri pe o
suprafață de 10.716 hectare, cu 31% mai puțin față de 2006.

Turismul reprezintă sectorul economic care dispune de un potențial valoros de
dezvoltare ce poate deveni o sursă de atracție atât a investitorilor cât și a
turiștilor străini, însă concurența puternică din partea țărilor învecinate
(Ungaria, Bulgaria, Croația) și amploarea problemelor legate de competitivitatea
turismului românesc îngreunează situația.

Un potențial mare îl reprezintă agroturismul, România fiind una din puținele
țări din UE în care se prezervă mediul de tip rural[necesită citare].

În anul 2009, litoralul Mării Negre din România a fost vizitat de 1,3 milioane
de turiști, din care maxim 40.000 au fost străini.

Penetrarea serviciilor de internet în bandă largă a ajuns la 11,7% în ianuarie
2009, față de sub 9% în ianuarie 2008, și este una dintre cele mai mici din
Europa, în principal din cauza slabei penetrări a PC-urilor, a lansării târzii a
serviciilor de internet pe piață, a acoperirii broadband slabe și a veniturilor
mici ale populației, în special în zonele rurale. Prin comparație, în UE, media
era de 54% în anul 2008. În prezent (martie 2009), principalii furnizori de
servicii de internet sunt Romtelecom, care este și cel mai mare operator de
telefonie fixă de pe piață, cu peste 550.000 de clienți, RCS&RDS, cu peste
850.000 de clienți, și UPC România, cu peste 230.000 de utilizatori, în timp ce
piața de internet mobil este dominată de Orange România și Vodafone România,
primii doi jucători de telefonie mobilă.

Rata de penetrare a serviciilor de telefonie mobilă din 2008, calculată în
funcție de numărul de cartele SIM preplătite „active”, a ajuns la 114%, depășind
24,5 milioane de unități, adică abonamente și cartele preplătite valabile prin
intermediul cărora s-a realizat trafic tarifabil. Din cei 9,7 milioane de
utilizatori cu abonament lunar existenți la data de 31 decembrie 2008, peste 70%
reprezentau persoane fizice (6,8 milioane), iar cei 2,9 milioane persoane
juridice reprezentau mai putin de 30%. Piața este dominată de Orange România și
Vodafone România, urmați de Cosmote România, RCS&RDS și Zapp.

La data de 31 decembrie 2008, în România existau 5,04 milioane linii de acces,
rata de penetrare a telefoniei fixe la nivel de populație fiind de 23,4%, iar la
nivel de gospodarii de 53,6%, procentele maxime la care a ajuns vreodată acest
indicator. Dintre acestea, 3 milioane de linii aparțineau companiei Romtelecom,
care a deținut monopolul telefoniei fixe în România, până în anul 2003.
Următorul furnizor de telefonie fixă, ca mărime, este RCS&RDS, cu 1,2 milioane
abonați. Numărul furnizorilor alternativi care oferă servicii de apeluri a ajuns
la 49 la sfârșitul anului 2008, fiind în scădere față de sfârșitul anului
precedent, în special datorită numărului mare de achiziții și fuziuni încheiate
pe parcursul anului 2008.

În decembrie 2009 existau 1,4 milioane de posturi pentru angajații din sectorul
bugetar, din care erau ocupate numai 1,29 milioane de posturi. Legea salarizării
unitare a bugetarilor, intrată în vigoare la data de 1 ianuarie 2010, prevede ca
raportul între salariul minim pe economie și cel mai mare salariu din sistemul
bugetar sa fie de maximum 1 la 12, unde 12 este nivelul salarial al
președintelui României. Aceasta în condițiile în care în acest sector există
discrepanțe salariale semnificative — există salarii care trec de 14.000 de lei
pe lună (3.300 de euro). Legea mai prevede ca ponderea din Produsul Intern Brut
(PIB) a cheltuielilor cu salariile bugetarilor să fie redusă progresiv de la
9,4% în 2009 la 8,7% în 2010, la 8,16% în 2011, la 7,88% în 2012, 7,58% în 2013,
7,34% în 2014 și 7% pentru 2015 și anii următori.

În anul 2009, veniturile totale la bugetul consolidat au reprezentat 32,1% din
PIB, România ocupând ultimul loc în UE, față de Bulgaria - 36,9% din PIB,
Ungaria - 45,8%, Cehia - 40,3% și Polonia - 37,4%.

În august 2009, omul de afaceri Dinu Patriciu (cel mai bogat român în anul 2007)
declara că, după opinia lui, ar trebui disponibilizați circa 600.000 de
bugetari: „Înainte de 1989 raportul era de circa un bugetar la 40 de locuitori.
Acum există un bugetar la 13 locuitori, în timp ce în economiile cu adevărat
eficiente media este de un bugetar la aproape 75 de locuitori”.

În mai 2010 în sistemul public erau angajați 1,36 milioane de bugetari, în timp
ce în sectorul privat existau 2,94 milioane de angajați, numărul total de
salariați din economie fiind de 4,3 milioane. Tot atunci, în economie erau
plătite lunar, în medie, salarii de 8,34 miliarde lei, din care 3,04 miliarde
lei în sectorul bugetar și 5,3 miliarde lei în sectorul privat, salariile medii
ale bugetarilor fiind cu 24% mai mari decât cele ale angajaților din sectorul
privat.

Cheltuielile totale salariale prinse în bugetul pentru anul 2010 au fost de 10,7
miliarde de euro (9,3% din PIB). În învățământ lucrează 360.000 de bugetari,
adică profesori și personal auxiliar, iar cheltuielile totale ale statului cu
salariile sunt de circa 2,7 miliarde euro anual. În sistemul de sănătate
lucrează aproximativ 260.000 de angajați pentru care sunt cheltuite fonduri în
valoare totală de 1,9 miliarde euro. În sistemele „speciale” (servicii secrete),
de siguranță publică și apărare lucrează aproximativ 260.000 de bugetari, pentru
care se cheltuie aproximativ 4 miliarde de euro. În administrația publică locală
și centrală lucrează 325.000 de angajați civili care consumă anual circa 2,1
miliarde de euro. În companiile de stat lucrează aproximativ 400.000 de
salariați.

În anul 2010 urmează să fie concediați 70.000 de angajați, iar până în 2015,
peste 300.000 de bugetari își vor pierde locurile de muncă.

În anul 2009, primele 45 de companii controlate de statul român au avut afaceri
de circa 10 miliarde de euro, au avut 200.000 de angajați, și au avut în total
pierderi de 70 de milioane de euro.

România dispune de 81.693 kilometri de drum public. Aproape 60.000 de kilometri
sunt de drum vechi și plin de gropi, iar 22.865 km au trecut printr-un proces de
modernizare, cea mai mare parte cu îmbrăcăminți asfaltice de tip greu și
mijlociu. Investițiile realizate nu garantează însă șoferilor o călătorie fără
griji, pentru că jumătate dintre aceste suprafețe refăcute sunt deficitare și au
durata de serviciu depășită.

Din totalul de drumuri, 16.600 sunt drumuri naționale, în jur de 35.000 km sunt
drumuri județene și 29.843 km - drumuri comunale. România dispune, în prezent
(aprilie 2009), de numai 281 kilometri de autostradă. Cele mai multe drumuri din
țară sunt de două benzi și doar 1.280 km dispun de patru benzi de circulație.

România ocupă locul 123 la capitolul calitate a drumurilor, într-un top realizat
de Forumul Economic Mondial (FEM). Înaintea României apar țări ca Albania,
Bulgaria, statele asiatice Kârgâzstan și Cambodgia și statele africane Burundi,
Tanzania și Zambia.

Investițiile României în infrastructură feroviară sunt mult în urma celor mai
multe dintre țările europene. În ultimii zece ani s-au primit doar 8-10% din
necesarul de bani pentru dezvoltarea și modernizarea infrastructurii feroviare.
România dispune de 10.785 kilometri de cale ferată, din care doar 4.000
kilometri sunt electrificațî.

Rezervele de sare ale României sunt estimate la circa 400 milioane tone, marele
avantaj al acesteia fiind calitatea. În anul 2007 se exploatau în jur de 2,6
milioane de tone sare anual, din care 1,6 milioane de tone sare saramură,
folosită exclusiv în industria chimică. Alte 900.000 de tone sunt sare gemă
(exploatată din rocă), folosită în general la deszăpezirea drumurilor pe timp de
iarnă, diferența de circa 100.000 de tone fiind reprezentată de sarea
cristalizată, cea care intră în consumul alimentar. România exporta în anul 2007
aproape 30% din ceea ce exploata. Singura companie producătoare de sare din
România este Salrom.

România a avut creștere economică din 2000, după o perioadă de trei ani de
recesiune.

Creșterea economică pentru anul 2007 a fost de 8%, în timp ce pentru anul 2008
este evaluată la 9%.

Datoria externă a României pe termen mediu și lung: 33,85 miliarde euro în
noiembrie 2007, față de 28,4 miliarde euro la finalul anului 2006.

Datoria externă negarantată public însuma 25,9 miliarde euro la 31 martie 2008,
fiind mai mare cu 4,86% (1,2 miliarde euro) față de sfârșitul lui 2007.

La finalul anului 2009, România avea o datorie externă totală de 80,2 miliarde
euro, din care 65,6 miliarde euro reprezentau datoria externă pe termen mediu și
lung.

La finalul lui 2008, datoria externă totală a României se cifra la 72,3 miliarde
euro, datoria externă pe termen mediu și lung era de 51,7 miliarde euro iar
datoria pe termen scurt era de 20,5 miliarde euro. Datoria publică directă, ce
include împrumuturi externe contractate direct de Ministerul de Finanțe și
autoritățile administrației publice locale, era de 9 miliarde euro la finalul
lui 2008.

Rezerva de aur și valute a României a ajuns la 26,9 miliarde euro în octombrie
2007, din care :

Rezervele internaționale ale României (valute plus aur) la 31 decembrie 2009 au
fost de 30,8 miliarde euro, din care rezervele valutare erau de 28,3 miliarde
euro, iar rezerva de aur era de 103,7 tone (cu o valoare de 2,5 miliarde euro).

În iunie 2010, rezerva de aur a României era de 103,7 tone, față de Bulgaria -
39,8 tone, Letonia - 7,8 tone, Lituania - 5,9 tone, Polonia - 103 tone, Slovacia
- 31,7 tone. Rezervele valutare ale României erau de 31,6 miliarde euro. Astfel,
rezervele internaționale ale României - valute plus aur - erau de 34,9 miliarde
euro în iunie 2010.

Deficitul de cont curent al României a crescut cu 10,9% în primele trei luni ale
anului 2008, până la 3,5 miliarde euro.

În anul 2009, deficitul de cont curent a fost de 5 miliarde euro, ceea ce
reprezintă circa 4,4% din produsul intern brut (PIB). În 2008, deficitul de cont
curent era de 11,8% din PIB.

La sfârșitul anului 2008, datoria publică totală a României era de 109,7
miliarde lei și reprezenta 21,78% din PIB.

La sfârșitul anului 2009, datoria publică totală a României era de 148,05
miliarde lei (35 miliarde euro), echivalentul a 30,14% din PIB, și a ajuns la
30,6% din PIB la sfârșitul primului trimestru din 2010.

În anul 2006 deficitul bugetar a fost de 1,9% din PIB, la un venit bugetar de
33,2% din PIB și cheltuieli bugetare de 35% din PIB. În anul 2009, deficitul
bugetar a fost de 7,4% (8,3% după altă estimare), având o valoare de 36,4 de
miliarde de lei.

Aproximativ 90% din averea reală a românilor o reprezintă în continuare
locuințele proprietate personală, în timp ce în UE-13 averea financiară și cea
imobiliară au ponderi egale în averea reală a populației, 50-50%.

Avuția și îndatorarea financiară totală pe cap de locuitor în România este de
1.441 euro, respectiv 888 euro. Prin comparație, avuția financiară per capita în
Cehia se apropie de 8.000 de euro, în Ungaria depășește cu puțin 6.000 de euro,
iar în Polonia este de 6.000 euro. Îndatorarea ajunge la 1.500 de euro pe cap de
locuitor în Polonia și Slovacia și la 3.000 de euro/capita în Ungaria.

În anul 2011, numărul de salariați cu forme legale de muncă era de 4 milioane,
la o populație ocupată de peste 9 milioane de persoane. În același timp în
economie existau peste 6 milioane de salariați, în această cifră fiind incluși
și angajații care munceau la negru.

În anul 2008, numărul de angajați în România era de aproximativ 4,7 milioane,
iar din aceștia, aproximativ 1,5 milioane erau plătiți din bani publici..

Aproximativ o treime din români activează în agricultură (în anul 2007), în timp
ce media pe UE era de 6%.

Migrația forței de muncă În ultimii ani, o bună parte din forța de muncă a
migrat în special în Italia și Spania (aproximativ 2 milioane persoane). Sumele
trimise de românii care lucrează în străinătate au fost:

În anul 2009, sumele trimise de românii care lucrau în statele UE au totalizat
2,668 miliarde de euro, iar cele trimise de românii care lucrau în afara UE s-au
situat la 358 milioane de euro. Cu un total de 3 miliarde euro, românii au fost
pe locul doi în UE, după spanioli (cu 4,8 miliarde euro) după suma totală
trimisă în țară. În anul 2008, sumele trimise de românii care lucrau în statele
UE au totalizat 4,792 miliarde de euro, iar cele trimise de românii care lucrau
în afara UE s-au situat la 364 milioane de euro.

În anul 2009, remiterile din România au totalizat 174 milioane de euro, din care
85 de milioane către state din UE și 89 milioane euro în afara blocului
comunitar.

În anul 2010, bugetul asigurărilor pentru șomaj prevede un deficit de 1,376
miliarde lei, în condițiile în care se estimează creșterea cheltuielilor pentru
șomaj la 2,943 miliarde lei, iar veniturile alocate se ridică la 1,566 miliarde
lei.

Conform estimărilor Asociației Oamenilor de Afaceri din România, numărul
șomerilor va depăși 800.000 de persoane la finele anului 2009, iar în 2010 se va
atinge pragul de un milion.

În anul 2009, în România existau 4,72 milioane de pensionari plătiți de la
bugetul asigurărilor sociale de stat, din care peste un milion de persoane au
pensie de invaliditate sau pensie anticipată, iar 577.000 beneficiază de pensie
de urmaș. La aceștia se adaugă aproape un milion de pensionari plătiți direct de
la bugetul de stat, din care aproape 800.000 sunt foști agricultori și 160.000
pensionari din apărare, securitate națională și ordine publică (sub 3% din
totalul pensionarilor). Cheltuielile cu pensiile reprezintă o pondere de 11,8%
din PIB, iar din punctul acesta de vedere, România ocupă locul al șaselea în UE.
Prin comparație, Bulgaria cheltuie 7,7% din PIB pentru factura pensiilor,
ungurii - 6,8%, cehii - 7,5% iar polonezii - 9,9%. Cel mai mult cheltuie Franța,
respectiv 15,4% din PIB, urmată de Italia (15,2%) și Austria (14,2%).

În iulie 2010, în România erau 1,8 milioane de pensionari cu stagiu complet, 1,3
milioane de pensionari fără stagiu complet și 906.000 de pensionari pe caz de
boală.

Din anul 2007 a fost introdusă obligativitatea alegerii unui fond de pensie
privat pentru angajații cu vârste până în 35 de ani. Pentru cei cu vârste între
35 și 45 de ani, alegerea unui fond de pensii obligatorii este opțională.

În prezent (septembrie 2009), vârsta medie de pensionare este de 63,5 ani pentru
bărbați și de 57,5 ani în cazul femeilor. Începând cu anul 2015, se va trece la
creșterea vârstei de pensionare și a stagiilor complete de cotizare pentru femei
cu trei luni pe an, pentru egalizare cu vârsta de pensionare a bărbaților la 65
de ani, până în 2030.

În anul 2012 România s-a situat pe penultimul loc din Uniunea Europeană după
valoarea Produsului Intern Brut (PIB)/PP pe cap de locuitor, respectiv de 16.310
USD conform Băncii Mondiale fiind urmată doar de Bulgaria. Conform aceleași
instituții internaționale în anul 2012 valoarea totală a PIB a fost de 169.396
miliarde USD. Economia României a intrat în recesiune în trimestrul al treilea
din 2008, odată cu scăderea Produsului Intern Brut cu 0,1%. Începând de atunci,
PIB-ul a înregistrat scăderi în fiecare trimestru, exceptând creșterea ușoară,
de 0,1%, din trimestrul al treilea din 2009. În anul 2009 economia Romaniei a
înregistrat un declin de peste 7%, iar pentru anul 2010 este așteptată o scădere
de încă 1%.

În mai 2010, economia subterană era estimată la un nivel de 35%-40% din PIB.
Evaziunea fiscală din industria alimentară se ridică la 7-8 miliarde euro anual,
iar alte două miliarde de euro se pierd prin evaziunea cu tutun, alcool și
produse petroliere.

Produsul intern brut în anul 2011 a fost, în termeni reali, mai mare cu 2,3%
comparativ cu anul 2010, respectiv de 557.348 miliarde lei (prețuri curente) mai
mult decât dublu față de 2005 conform datelor definitive prezentate de către
Institutul Național de Statistică în luna octombrie 2013.

România ar putea atrage până în 2011 investiții străine directe anuale de 7,7
miliarde de dolari, situându-se, astfel, pe locul 30 din cele 82 de state
incluse într-un top realizat de Economist Intelligence Unit (EIU) și Columbia
Program of International Investment. Stocul de investiții va urcă de la 47,1
miliarde de dolari în acest an la 75,8 miliarde de dolari în 2011. Se poate
menționa că în anul 2010 capitala a realizat aproximativ 22,7% din Produsul
Intern Brut al României și împreună cu județul Ilfov 25,3% conform datelor
instituțiilor de specialitate. Dar produsul intern brut pe locuitor din
București este aproximativ egal cu al municipiilor de mărime mare din țară cum
ar fii : Timișoara, Cluj Napoca, Constanța, Brașov.

În noiembrie 2009, companiile străine dețineau o pondere de circa o treime din
cifra de afaceri totală de 250 miliarde de euro a companiilor din Romania și un
număr de 760.000 de salariați, adică 17% din totalul angajaților din economie.
În anul 2008, exportul a atins un nivel de 33,6 miliarde de euro, în creștere cu
aproape 14% față de 2007. În anul 2008, comerțul exterior s-a ridicat la 89,7
miliarde de euro, înregistrând o creștere cu 11% comparativ cu valoarea din anul
precedent, 56,1 miliarde euro reprezentând importuri, iar 33,6 milarde fiind
exporturile.

Investițiile străine directe (ISD) în România s-au redus în anul 2009 cu 48,4%
față de 2008, până la 4,9 miliarde euro. Cu toate acestea, România a ocupat
poziția secundă în grupul țărilor nou intrate în Uniunea Europeană, după
Polonia, și locul 15 dintre cele 27 state membre UE, în ceea ce privește
investițiile atrase.

În anul 1998 România a înregistrat un volum-record al investițiilor străine, de
peste două miliarde de dolari. În perioada 1999 - 2002, acestea au scăzut la
1-1,2 miliarde de dolari pe an.

Până în iulie 2009, țările care au injectat cei mai mulți bani în mediul de
business din România sunt, în această ordine: Olanda, Austria, Germania și
Franța. Aflată pe locul al patrulea, Franța deținea un procent de 11% din
investițiile străine, cu 5 miliarde Euro.

În 2001 au început investițiile în România și cei de la grupul Michelin, primul
producător de anvelope din lume. Până în 2014 producătorul de anvelope a
investit până acum peste 300 de milioane de euro și a crescut numărul
angajaților la 3.000.

OMV Petrom investește în tehnologii și în metode secundare de recuperare pentru
redezvoltarea zăcămintelor mature din România. În 2014 a investit 600 de
milioane de euro în modernizarea rafinăriei Petrobrazi, lucrare care începuse în
2010

În anul 2008, exporturile României s-au majorat cu aproximativ 25%, până la un
nivel de 49 miliarde de dolari (124 miliarde de lei), cel mai mare exportator
fiind Rompetrol, cu suma de 1,6 miliarde dolari.

Uniunea Europeană a pus la dispoziția României fonduri structurale de 31
miliarde euro din 2007 până în anul 2013, destinate în principal dezvoltării
agriculturii și transporturilor. Absorbția fondurilor a fost până în prezent
însă foarte lentă, căzând victimă, atât lipsei de finanțare, cât și corupției și
birocrației excesive.



https://ro.wikipedia.org/wiki/Thailanda

Thailanda (în thailandeză ประเทศไทย), oficial Regatul Thailandei (în thailandeză
ราชอาณาจักรไทย) (în limba română este întâlnită și forma „Tailanda”), în trecut
cunoscută ca Siam (în thailandeză สยาม), este o țară în Asia de sud-est,
învecinată cu Cambodgia la est, Golful Thailandei și Malaezia la sud, și cu
Marea Andaman și Myanmar la vest. Capitala statului este Bangkok.

Cuvântul Thai (ไทย) înseamnă „liber” în limba thailandeză. Este de asemenea
numele poporului thailandez.

Thailanda mai este cunoscută și ca Siam, care a fost denumirea oficială a țării
până în 23 iunie 1939, dată la care a fost schimbată în Thailanda. În 1945 i s-a
dat din nou denumirea de Siam, dar la 11 mai 1949 a revenit la denumirea de
Thailanda. Unii locuitori, în special minoritatea chineză, continuă să
folosească denumirea de Siam.

Originea Thailandei este legată în mod tradițional de scurta existență a
regatului fondat în 1238, după care, mai marele regat a luat ființă la mijlocul
secolului al XIV-lea. Cultura thailandeză a fost influențată, în cea mai mare
parte, de China și India. Contactul cu diversele puteri europene a început în
secolul al XVI-lea dar, în ciuda presiunii continue, Thailanda este singura țară
din sud-estul Asiei care nu a fost niciodată ocupată de vreo putere europeană,
totuși influența vestului, inclusiv amenințarea cu forța, a condus la multe
reforme în secolul al XIX-lea și concesii majore intereselor mercantile
britanice (de aceea mulți istorici includ Thailanda în „Imperiul Britanic
neoficial”).

Revoluția din 1932, în mare măsură fără vărsare de sânge, a condus la o monarhie
constituțională. Cunoscută la început ca Siam, țara și-a schimbat denumirea
prima dată în Thailanda în 1939, și definitiv în 1949, după reîntoarcerea la
vechiul nume după al Doilea Război Mondial. În timpul conflictului, Thailanda a
fost într-o alianță dezavantajoasă cu Japonia; trăgând învățăminte din această
experiență a istoriei, Thailanda a devenit un aliat al SUA. Au urmat apoi o
serie de lovituri de stat, dar țara a progresat către democrație începând cu
anii 1980.

Calendarul oficial în Thailanda se bazează pe Era budistă, care este cu 543 de
ani înaintea calendarului vestic. De exemplu, anul 2000 al erei creștine, este
același cu anul 2543 din calendarul erei buddiste.

Pe 26 decembrie 2004, coasta vestică a Thailandei a fost devastată de un val
tsunami de 10 metri înălțime, ce a urmat cutremurului din Oceanul Indian. Valul
tsunami a provocat peste 5.000 de victime în Thailanda, jumătate dintre acestea
fiind turiști.

Constituția prevede pentru rege puteri directe scăzute, însă este protectorul
budismului thai și un simbol al identității și unității naționale. Actualul
monarh, Bhumibol Adulyadej, se bucură de un mare respect popular și autoritate
morală, care este ocazional folosită în rezolvarea crizelor politice. Șeful
guvernului este primul ministru, care este numit de rege dintre membrii camerei
inferioare a parlamentului, de obicei liderul partidului care poate organiza o
coaliție guvernamentală majoritară.

Parlamentul bicameral thailandez este Adunarea Națională sau Rathasapha –
รัฐสภา, care este formată din Camera Reprezentanților (Sapha Phuthaen Ratsadon -
สภาผู้แทนราษฎร) cu 500 de locuri și Senatul (Wuthisapha - วุฒิสภา) cu 200 de
locuri. Membrii ambelor camere sunt aleși prin vot popular. Membrii Camerei
Reprezentanților sunt aleși pe o perioadă de 4 ani, în timp ce senatorii pentru
6 ani. Organul suprem judiciar este Curtea Supremă sau Sandika - ศาลฎีกา, ale
cărei ședințe de judecată sunt stabilite de rege. Thailanda este membru activ al
Asociației națiunilor din Asia de sud-est (ASEAN).

Lacașele de cult se numesc wat. Pentru a înțelege importanța wat-ului și
influența budismului în gândirea thailandeză este necesară înțelegerea
caracterului multifuncțional al mănăstirilor și cât de folositoare le sunt
oamenilor de rând. Familiile din zonele rurale se simt în nesiguranță la gândul
de a-și ține bunurile de valoare în casă, prin urmare, îl roagă pe stareț să le
depoziteze la mănăstire. Wat-ul depozitează documente și artefacte cu
semnificație istorică, precum și numeroase reprezentări a lui Buddha, folosite
pentru venerarea publică sau ca obiecte de meditație.

Thailanda este divizată în 75 de provincii (changwat, singular și plural,
grupate în 5 grupe de provincii și Bangkok drept capitală. Fiecare provincie
este împărțită în districte – în 2000 erau 795 de districte (Amphoe), 81
subdistricte (King Amphoe) și 50 de districte ale Bangkokului (khet). Cu toate
acestea, unele părți ale provinciilor învecinate cu Bangkok sunt considerate ca
fiind parte a Marelui Bangkok (Prari Monthon). Aceste provincii cuprind
Nonthaburi, Pathum Thani, Samut Prakan, Nakhon Pathom, Samut Sakhon. Numele
fiecărei capitale a provinciilor (mueang) este același ca și denumirea
provinciei. De exemplu: capitala provinciei Chiang Mai (changwat Chiang Mai)
este amphoe mueang Chiang Mai. Cele 75 de provincii sunt:

Chiang Mai, Chiang Rai, Kamphaeng Phet, Lampang, Lamphun, Mae Hong Son, Nakhon
Sawan, Nan, Phayao, Phetchabun, Phichit, Phitsanulok, Phrae, Sukhothai, Tak,
Uthai Thani, Uttaradit

Chumphon, Krabi, Nakhon Si Thammarat, Narathiwat, Pattani, Phang Nga,
Phatthalung, Phuket, Ranong, Satun, Songkhla, Surat Thani, Trang, Yala

Amnat Charoen, Buri Ram, Chaiyaphum, Kalasin, Khon Kaen, Loei, Maha Sarakham,
Mukdahan, Nakhon Phanom, Nakhon Ratchasima, Nong Bua Lamphu, Nong Khai, Roi Et,
Sakon Nakhon, Si Sa Ket, Surin, Ubon Ratchathani, Udon Thani, Yasothon

Ang Thong, Phra Nakhon Si Ayutthaya, Bangkok (Krung Thep Maha Nakhon), Chai Nat,
Kanchanaburi, Lop Buri, Nakhon Nayok, Nakhon Pathom, Nonthaburi, Pathum Thani,
Phetchaburi, Prachuap Khiri Khan, Ratchaburi, Samut Prakan, Samut Sakhon, Samut
Songkhram, Saraburi, Sing Buri, Suphan Buri

Thailanda este așezată pe câteva districte geografice, în mare parte
corespunzând cu grupurile provinciale. Nordul țării este muntos cu cel mai înalt
punct Doi Inthanon la 2.576 m. Nord-estul este format din Platoul Khorat,
mărginit la est de râul Mekong. Centrul țării este dominat de valea râului Chao
Phraya care se scurge în Golful Thailandei. Sudul este format din istmul îngust
Kra care se lărgește în Peninsula Malay.

Climatul local este tropical și caracterizat de musoni. Este un muson de
sud-vest, ploios, cald și înnorat de la mijlocul lui mai până în septembrie, de
asemeni, un muson uscat si rece din nord-est din noiembrie până la mijlocul
lunii martie. Istmul din sud este întotdeauna cald și umed. Orașele principale,
pe lângă capitala Bangkok, sunt Nakhon Ratchasima, Nakhon Sawan, Chiang Mai, și
Songkhl.

O treime din hard-disk-urile din lume sunt produse în Thailanda, iar în 2010
producția de camionete a depășit-o pe cea a Japoniei. În afară de a fi cel mai
mare exportator de orez, Thailanda mai este numărul 1 mondial în exportul de
cauciuc și numărul 2 în exportul de zahăr.

Salutul standard în Thailanda este un gest similar cu rugăciunea, numit wai.
Tabu-urile includ atingerea capului cuiva sau aratarea cu piciorul, deoarece
capul este considerat cea mai înaltă parte a corpului, iar piciorul cea mai
joasă. A păși peste cineva sau peste mâncare este considerat drept o insultă
extremă. Cărțile sau alte documente sunt respectate ca niște obiecte seculare,
de aceea nu este permis să freci o carte de masă sau s-o faci să alunece pe masă
sau să o pui pe jos.

95% din cei 62 milioane de thailandezi sunt budiști, 4% musulmani și 1% creștini
de toate confesiunile.

Influența budismului se poate observa și în viața de zi cu zi a thailandezilor.
Budismul descurajează competiția. Prin urmare, thailandezii nu sunt foarte
ambițioși, refuzând să facă schimbări. O muncă ușoara, plătită mulțumitor este
mai bună decât o muncă grea, plătită bine. Ritmul de lucru crește sau scade în
funcție de prezența șefului, autoritatea fiind respectată când este prezentă,
însă adesea ignorată în absență.

Preocuparea budistă pentru adevăr, sinceritate, bunăvoință și politețe exclude
tehnici umoristice de genul sarcasm, satiră, exagerare și parodie și nu pune
prea mare preț pe umorul prostesc, pe umorul negru sau pe glumele despre
religie, minorități defavorizate. Dar este acceptat umorul estetic, caracterizat
prin subtilitate, reproșuri sau mustrări blânde sau indirecte, care îi atacă
uneori pe ascultători nesimțite, însă fără a-i agresa, lăsând loc pentru un
răspuns și oprindu-se exact la timp pentru a nu le știrbi demnitatea.



https://ro.wikipedia.org/wiki/Junimea

Junimea a fost un curent cultural și literar, dar și o asociație culturală
înființată la Iași în anul 1863 de către Iacob Negruzzi, Petre Carp, Gheorghe
Racoviță, Theodor Rosetti, Vasile Pogor și Titu Maiorescu.

Ea însă nu a luat naștere printr-un act formal (asemenea Academiei Române,
întemeiată cam în aceeași vreme în București) și nu s-a menținut după legile
exterioare, dar acceptate ale tuturor corpurilor constituite. „Junimea” n-a fost
atât o societate, cât o comunitate de interese culturale dar și socio-politice.
Junimea mai înseamna și un cenaclu literar, o tipografie și un sistem de
librării.

Tudor Vianu punea în evidență cinci serii de trăsături distincte ale
junimismului:

Societatea Junimea a luat ființă la Iași în anul 1863 (La 26 martie 1863, Titu
Maiorescu îi scrie surorii lui: ”...Am izbutit, în fine, să adun în jurul meu,
într-o unitate, cele mai viabile elemente din Iași: Rosetti, Carp, Pogor, acum
și Negruzzi ...; alcătuim o societate bazată pe principii de încetățenit”), din
inițiativa unor tineri reîntorși de la studii din străinătate, în frunte cu Titu
Maiorescu, Petre P. Carp, Vasile Pogor, Iacob Negruzzi și Teodor Rosetti. Ei își
încep activitatea prin organizarea unei serii de prelegeri populare. Printr-o
formulă masonică, junimiștii, când vorbeau despre acest subiect, spuneau:
"Originea Junimii se pierde în negura timpului".

Cursul public pe care Titu Maiorescu îl ținuse cu un an mai înainte, curând după
instalarea sa la Iași, dovedise existența unui auditoriu cultivat, în stare să
se intereseze de problemele științei, expuse în formele unei înalte ținute
academice. Experiența este reluată în februarie 1864 cu puteri unite. În cursul
aceluiași ciclu, abordând probleme dintre cele mai variate, Carp și Vasile Pogor
vorbesc de câte două ori, iar Titu Maiorescu de zece ori. Apoi “Prelecțiunile
populare” devin o lungă tradiție a “Junimii” din Iași. Timp de șaptesprezece ani
ele se urmează neîncetat, mai întâi asupra unor subiecte fără legătură între
ele; apoi, din 1866, grupate în cicluri unitare; în fine, din 1874, prin
intervenția noilor membri, Lambrior și Gheorghe Panu, asupra unor teme cum ar fi
istoria și cultura națională.

Astfel, de unde mai înainte se vorbise despre Elementele de viață ale popoarelor
și despre Cărțile omenirii, cicluri din 1874 și 1875 limitează preocupările la
elementele naționale ale culturii noastre și la influențele consecutive
exercitate asupra poporului român. Curând, prin darul basarabeanului Cașu,
nepotul lui Pogor, completat prin cotizațiile membrilor ei, “Junimea” devine
proprietara unei tipografii, trecută mai târziu în alte mâini. Asociația
înființează și o librărie, pusă sub supravegherea lui Vasile Pogor, dar
dispărută și ea după o scurtă funcționare.

Existența tipografiei permite “Junimii” publicarea, începând din 1867, a unei
reviste: Convorbiri literare, puse de la început sub conducerea lui Iacob
Negruzzi. Această publicație se va bucura de cel mai înalt prestigiu în istoria
literaturii române. Ea a impus, încă de la apariție, o direcție nouă, modernă,
întregii noastre culturi, definindu-se prin spiritul ei etic și sentimentul
valorii estetice. Încă de la începuturile ei, mișcată de conștiința primelor
nevoi ale culturii românești în acel moment, “Junimea” abordează problema
ortografiei românești, foarte acută în epoca trecerii de la întrebuințarea
alfabetului chirilic la cel latin.

În ședințe însuflețite, ținute de obicei în casa lui Vasile Pogor sau acasă la
Titu Maiorescu și dominate de personalitatea plină de prestigiu a acestuia din
urmă, se discută probleme de ortografie și limbă, se recitesc poeții români în
vederea unei antologii și se compun sumarele revistei, uneori în hazul general
pentru producțiile care trebuiau respinse. Convorbirile literare păstrează în
cea mai mare parte urma activității “Junimea”, și lectura atentă a revistei
permite refacerea vieții renumitei grupări literare și a etapelor pe care le-a
străbătut. Programul Junimii și cercetări istorice recente ne îndreptățesc să
afirmăm că gruparea avea o importantă dimensiune masonică.

Prima etapă, numită și "etapa ieșeană", se întinde de la întemeiere, în anul
1863, până în 1874, anul în care Titu Maiorescu, devenit ministru al
Instrucțiunii publice, se mută la București. În această etapă predomină
caracterul polemic. Este epoca în care se elaborează principiile sociale și
estetice ale “Junimii”, aceea a luptelor pentru limbă, purtate cu latiniștii și
ardelenii, apoi a polemicilor cu barnuțiștii, cu Bogdan Petriceicu Hașdeu și cu
revistele din București, duse nu numai de Maiorescu, dar și în acțiuni
colaterale de Gheorghe Panu, Teodor Vârgolici, Alexandru Lambrior, Vasile Burlă,
Alexandru Cihac. Este vremea în care “Junimea” provoacă cele mai multe
adversități, dar și aceea în care, prin succesul polemicilor ei, prin adeziunea
lui Vasile Alecsandri, prin descoperirea lui Mihai Eminescu, aureola
prestigiului începe să se formeze în jurul ei.

Între anii 1874 și 1885 urmează a doua fază a “Junimii”, epoca în care ședințele
din Iași se dublează cu cele din București, în diversele locuințe ale lui
Maiorescu și în cele din urmă în armonioasa casă din strada Mercur, unde Vasile
Alecsandri a citit Fântâna Blanduziei ,Despot-vodă; Caragiale a citit O noapte
furtunoasă, apărute în aceeași perioadă în Convorbiri literare împreună cu
operele lui Vasile Conta și Ion Creangă. Este perioada de desăvârșire a
direcției noi. În paginile revistei apar operele marilor clasici: Eminescu,
Creangă, Caragiale, Slavici, precum și ale altor personalități din primul rang
în artă, știință și cultură. Este perioada de glorie absolută a revistei.

Perioada 1885-1900 este o perioadă mai lungă și lipsită de omogenitate.
Transferată la București, revista își schimbă în mare măsură profilul,
predominând cercetările istorice și filozofice.

În anul 1885 Iacob Negruzzi se mută la București, luând cu sine revista a cărei
conducere o păstrează singur până în 1893, pentru ca în 1895 să fie format un
comitet care să își asume întreaga conducere a revistei.

Între anii 1885 și 1900 principiile estetice ale junimismului au parte de o
importantă dezvoltare. În aceeași perioadă are loc lupta “Junimii” cu
socialiștii, acțiunea lui Titu Maiorescu fiind sprijinită de aceea a lui Petru
Th. Missir și de a tinerilor discipoli P. P. Negulescu, Mihail Dragomirescu,
Simion Mehedinți, Gr. Tausan etc. Deși în acest interval Ion Luca Caragiale îsi
continua colaborarea la Convorbiri literare, care se deschid și gloriei tinere a
lui George Coșbuc perioada dintre 1885 și 1900 dă grupării și revistei un
caracter universitar predominant. Drumul prin Convorbiri literare devine drumul
spre Universitate.

În 1900 vechiul comitet se completează cu nume noi, provenind din domeniul
științelor naturale. Nume noi se amestecă cu altele noi, mai puține nume din
sferele literare, mai multe din cele savante și universitare. Animatorul
comitetului este Ioan Bogdan care, în 1903, devine directorul revistei până în
1907, când revista trece sub conducerea lui Simion Mehedinți.

Dacă până în 1900 revista își păstrase în primul rând tradiționalul ei caracter
literar și filozofic, o dată cu intrarea lui Ioan Bogdan în comitetul de
redacție și apoi cu trecerea lui la direcția revistei, Convorbirile devin o
arhivă de cercetări istorice, în paginile căreia se disting, alături de
propriile studii ale lui Ioan Bogdan, acele ale lui Dimitrie Onciul, Nicolae
Iorga și alții. Și dacă vechile lupte ale Convorbirilor literare fuseseră
purtate pe teme de cultură generală, acum este vremea polemicilor erudite, ale
lui Ioan Bogdan împotriva lui Sion, ale lui Nicolae Iorga împotriva lui A. D.
Xenopol și Tocilescu a mai avut același grad de popularitate ca și în anul 1890.

A cincea epocă a Convorbirilor cea care a început în anul 1907, coincide cu
lunga direcție a lui Simion Mehedinți, în timpul căreia arhiva de cercetări
istorice se completează cu una de filozofie, unde apar contribuțiile
gânditorilor, la începuturile lor atunci: Ioan Petrovici, C. și M. Antoniade,
Mircea Djuvara, Mircea Florian.

Figura literară cea mai importantă a epocii este Panait Cerna, a cărui
colaborare începuse însă sub direcția anterioară. În latura îndrumării critice,
nimic nu poate fi pus alături de marea epocă ieșeană și nici de dezvoltarea ei
ulterioară prin contribuția lui P.P Negulescu și a lui Mihail Dragomirescu.
Apariția lui Eugen Lovinescu este de scurtă durată, rostul criticului urmând să
se precizeze mai târziu. Convorbirile literare au avut totuși controverse și în
această perioadă cu revistele Viața nouă și cu Viața românească.

Lipsite însă de sprijinul unor noi și puternice talente literare, Convorbirile
literare încep să piardă din vechiul prestigiu până când, în 1921, Simion
Mehedinți predă conducerea lui Al. Tzigara-Samurcas care, împreună cu arhitectul
Al. M. Zagoritz, se remarcase încă din perioada vechii conduceri prin studii de
arta romanească veche și populară. Nici noua direcție nu izbutește însă să
impună revista în rolul ei de altădată. O viziune asupra întregii “Junimi” nu va
mai fi posibilă decât după ce va fi cuprinsă întreaga arborescență a mișcării,
dezvoltată prin silințele celei de-a doua generații de scriitori și gânditori
junimiști.

Mentorul Junimii, Titu Maiorescu, se detașează prin publicarea mai multor studii
și cercetări, pe baza cărora se structurează principiile filozofice și estetice
ale culturii române. Dintre acestea amintim:

În prima lucrare, Maiorescu pledează pentru scrierea fonetică, susținând ideea,
novatoare pentru vremea aceea, că scrierea trebuie să reflecte schimbările
survenite în evoluția sunetelor limbii. Respinge alfabetul chirilic, susținând
folosirea literelor latine. Argumentează și probează necesitatea îmbogățirii
limbii, pe căi externe, prin introducerea neologismelor, combătând, în același
timp, calcul lingvistic și tendințele de stricare a limbii (Neologismele).

Ideile, privind procesul de desăvârșire a limbii române literare, emise de Titu
Maiorescu, sunt larg receptate, încât, în anii 1880 - 1881, Academia Română își
însușește aceste principii, contribuind astfel, în mod efectiv, la unificarea
limbii române moderne.

În celelalte lucrări, Maiorescu fundamentează teoretic conceptele estetice și
direcțiile criticii literare. Pornind de la estetica lui Hegel, în lucrarea O
cercetare critică asupra poeziei române (1867), el conchide că „frumosul este
ideea manifestată în materie sensibilă“, de unde artele se diferențiază între
ele, pornind de la materialul prin care se concretizează ideea. Muzica, de
pildă, se bazează pe sonuri, în timp ce sculptura se reflectă prin piatră, lemn
sau alte materiale.

Realizând, într-un anume fel, deosebirea dintre forma și fondul operei literare,
Maiorescu stabilește, pentru prima oară, conceptele: „condiția materială“ și
„condiția ideală“ a poeziei, demonstrând că, nu cuvintele, în cazul literaturii,
reprezintă materialul ei, ci imaginile ce se nasc în mintea noastră cu ajutorul
lor.

Problema moralității artei este definită în Comediile d-lui I.L. Caragiale.
Operând cu elemente specifice analizei estetice și științifice, criticul arată
că arta devine morală prin propria sa valoare estetică și nicidecum prin ideile
morale pe care le conține.

În anul 1872, în lucrarea Direcția nouă în poezia și proza română, el îl așază
pe Eminescu, în fruntea pleadei poeților, imediat după bardul de la Mircești, pe
baza celor patru poezii publicate în Convorbiri literare, intuind geniul
acestuia și arătând că este „un om al timpului modern, deocamdată blazat în
cuget, iubitor de antiteze cam exagerate, reflexiv mai peste marginile iertate,
(...) dar în fine poet, poet în toată puterea cuvântului.“

Dovedind o concepție unitară, în întregul proces de dezvoltare și consolidare a
civilizației române moderne, respingând fără ezitare imitația și împrumutul,
orice forme care nu se întemeiau pe fondul nostru autohton și nu se puteau
integra organic în specificul nostru național, Societatea Junimea și revista
Convorbiri literare au constituit avanpostul cel mai înaintat de direcționare a
culturii noastre moderne.

Astăzi se poate afirma că, teoria „formelor fără fond“, elaborată de Maiorescu,
atât de controversată, în perioada postbelică, a răspuns, în timp, necesităților
obiective de respingere a mediocrității și a altor forme de impostură
manifestate în artă.

Junimea și Convorbiri literare au avut un rol decisiv în cultura și literatura
română. După cum este unanim recunoscut și după cum au subliniat cei mai
reprezentativi monografi și exegeți ai activității Junimii, trebuie să
recunoaștem că, spiritul junimist a făcut să triumfe ideea conform căreia, în
evaluarea operei de artă, este imperios necesar să primeze valoarea estetică,
indiferent de ideea tematică.

Interesante și instructive Memorii de la Junimea au lăsat doi dintre
participanții la lucrările societății, George Panu, Ioan Slavici și Iacob
Negruzzi, fiul lui Costache Negruzzi. Evident un alt material foarte bogat se
găsește în Însemnările zilnice, jurnalul intim al lui Titu Maiorescu.



https://ro.wikipedia.org/wiki/Scleroz%C4%83_multipl%C4%83

Scleroza multiplă (MS), numită și scleroză în plăci, scleroză diseminată sau
encefalomielită diseminată, este o boală inflamatorie în care tecile izolatoare
ale celulelor nervoase din creier și măduva spinării sunt deteriorate. Această
deteriorare afectează capacitatea sistemului nervos de a comunica, producând o
plajă largă de semne și simptome, incluzând handicapuri fizice, mentale și
uneori probleme psihice. SM ia diferite forme, noi simptome apărând fie în
atacuri sporadice (forme de recădere) sau agravându-se cu trecerea timpului
(forme progresive). Între episoade, simptomele pot dispărea complet; totuși,
adesea rezultă probleme neurologice permanente, în special în stadii mai
avansate ale bolii.

În timp ce cauza bolii nu este clară, se crede că mecanismul ei ar fi fie o
boală autoimună, fie un defect al celulelor care produc mielină. Printre cauzele
propuse se numără factori genetici și de mediu, cum ar fi infecțiile. SM este de
obicei diagnosticată pe baza prezenței semnelor și simptomelor și a rezultatelor
testelor medicale corespunzătoare.

Nu se cunoaște nici un tratament pentru scleroza multiplă. Diversele terapii
urmăresc să îmbunătățească funcțiile după fiecare episod și să prevină noi
episoade. Medicamentele folosite pentru a trata SM, deși au o eficacitate destul
de mică, pot avea efecte adverse și pot fi greu tolerate. Numeroase persoane
urmează tratamente alternative, în pofida lipsei de dovezi privind eficacitatea
acestora. Rezultatul pe termen lung este dificil de prognosticat; rezultatele
bune se întâlnesc mai adesea la femei, la cei care dobândesc boala din tinerețe,
la pacienții cu recăderi și la cei care au avut la început doar puține episoade.
Speranța de viață este cu 5-10 ani mai mică decât la populația care nu suferă de
această boală.

Conform datelor din 2008, între 2 și 2,5 milioane de oameni erau afectați la
nivel mondial, incidența variind puternic în diferite regiuni ale globului și în
funcție de populație. Boala debutează de obicei între vârstele de 20 și 50 ani,
fiind de două ori mai des întâlnită la femei decât la bărbați. Numele de
scleroză multiplă se referă la cicatricile (sclerele —mai cunoscute sub numele
de plăci sau leziuni) aflate în special în substanța albă a creierului și
măduvei spinării. SM a fost descrisă pentru prima oară în 1868 de Jean-Martin
Charcot. Un număr de tratamente noi și metode de diagnostic sunt în curs de
dezvoltare.

O persoană cu SM poate avea aproape orice fel de simptom sau semn neurologic,
problemele sistemului nervos autonomic, cele vizuale, motorii și senzoriale
fiind cele mai frecvente. Simptomele specifice sunt determinate prin locația
leziunilor din cadrul sistemului nervos și pot include pierderi ale
sensibilității sau modificări ale senzațiilor cum ar fi înțepături, furnicături
sau amorțeli, slăbiciune musculară, reflexe foarte pronunțate, spasme musculare
sau dificultăți de mișcare; dificultăți de coordonare și echilibru (ataxie);
probleme în vorbire sau de înghițire, probleme vizuale (nistagmus, nevropatie
optică sau vedere dublă), oboseală, dureri acute sau cronice și afectarea
vezicii urinare și a intestinelor, etc. De asemenea, sunt frecvente
dificultățile cognitive și problemele emoționale cum ar fi depresia sau
dispoziția instabilă. Fenomenul lui Uhthoff, o înrăutățire a simptomelor
datorată expunerii la temperaturi mai ridicate, și semnul lui Lhermitte, o
senzație de curentare de-a lungul spatelui, produsă de înclinarea gâtului, sunt
deosebit de caracteristice pentru SM. Măsura principală pentru debilitarea
produsă și pentru severitatea bolii este Scala Extinsă a Stării de Incapacitate
(EDSS); alte metode de evaluare, cum ar fi indicatorii funcționali compuși ai
sclerozei multiple sau Multiple Sclerosis Functional Composite, sunt din ce în
ce mai des folosite în cercetare.

Boala debutează în 85% din cazuri ca un sindrom clinic izolat de-a lungul
câtorva zile, 45% din cazuri având probleme motorii sau senzoriale, 20% având
nevropatie optică, iar 10% având simptome legate de disfuncțiile trunchiului
encefalic, în timp ce restul de 25% au mai mult de una din dificultățile
enumerate mai sus. Evoluția simptomelor urmează inițial două tipare generale,
fie ca episoade de înrăutățire bruscă, durând cel puțin câteva zile până la
câteva luni (numite recidive, exacerbări, accese, atacuri sau recăderi) urmate
de îmbunătățire (85% din cazuri) sau o înrăutățire treptată lipsită de perioade
de recuperare (10-15% din cazuri). O combinație a acestor două tipare este de
asemenea posibilă sau se poate întâmpla ca pacienții să pornească cu un traiect
de recidivă și remisie care se transformă mai târziu forma progresivă.
Recidivele sunt de obicei imprevizibile, apărând fără semne de avertizare.
Rareori se produc mai mult de două recăderi pe an. Unele recăderi sunt totuși
precedate de factori declanșatori obișnuiți și apar mai des primăvara și vara.
În mod asemănător, infecțiile virale, cum ar fi răceala comună, gripa și
gastroenterita sporesc riscul acestor recăderi. De asemenea, stresul poate
produce astfel de atacuri. Sarcina scade riscul de recădere; totuși, în primele
luni de la sarcină riscul crește. Pe ansamblu, sarcina nu pare să influențeze
incapacitatea pe termen lung. Despre mai multe evenimente s-a dovedit că nu
afectează riscul de recădere, acestea fiind vaccinările, lactația, traumele
fizice și fenomenul Uhthoff.

Cauza SM este necunoscută; totuși, se crede că este rezultatul unei combinații
de factori de mediu, cum ar fi agenții infecțioși, și factori genetici. Teoriile
încearcă să combine datele pentru a forma o explicație probabilă, dar nicio
astfel de explicație nu s-a impus. Deși există un număr de factori de mediu care
produc riscul de boală și deși unii dintre ei pot fi parțial modificați, este
nevoie de cercetări suplimentare pentru a determina dacă eliminarea lor ar putea
preveni SM.

SM este mai întâlnită la oamenii care trăiesc mai departe de ecuator, deși
există și excepții. Aceste excepții includ grupuri etnice la care riscul este
mic deși sunt departe de ecuator, cum ar fi sami, amerindienii, huteriții
canadieni, maorii din Noua Zeelandă, și inuiții canadieni, la fel cum există
grupuri cu risc mare dar care trăiesc aproape de ecuator, cum ar fi sarzii,
palestinienii si parsii. Cauza acestei distribuții geografice nu este clară. În
timp ce gradientul nord-sud de apariție a bolii este în scădere, în anul 2010 el
era încă prezent.

SM este mai întâlnită în regiunile cu populații nord-europene iar variația
geografică poate reflecta pur și simplu distribuția globală a acestei populații
cu risc înalt. Expunerea scăzută la lumina Soarelui, ceea ce are ca rezultat
producția scăzută de viamina D a fost de asemenea propusă drept explicație. O
legătură între anotimpul nașterii și MS ar susține această idee, în emisfera
nordică existând mai puțini pacienți născuți în noiembrie decât în luna mai.
Factorii de mediu pot juca un rol de-a lungul copilăriei; unele studii au
constatat că oamenii care se mută într-altă regiune a lumii înainte de a împlini
15 ani prezintă riscul de SM corespunzător acelei regiuni. Dacă imigrarea are
loc după vârsta de 15 ani, persoanele respective păstrează riscul de SM
corespunzător țării de origine. Există unele dovezi că efectul imigrării ar
putea influența și persoanele cu vârsta de peste 15 ani (în momentul imigrării).

SM nu este considerată boală ereditară; totuși, s-a demonstrat că un număr de
variații genetice sporesc riscul de SM. Probabilitatea este mai mare la rudele
unei persoane afectate, cu un risc mai mare la cei la care legătura de rudenie
este mai puternică. La gemenii univitelini, ambii sunt afectați în 30% din
cazuri, în timp ce la gemenii diferiți acest procentaj este în jur de 5%, iar la
frați/surori care nu sunt gemeni este de 2,5%, cu un procentaj și mai scăzut la
cei care sunt doar pe jumătate frați sau surori. Dacă ambii părinți sunt
afectați, riscul la copii este de 10 ori mai mare decât în general. SM este de
asemenea mai întâlnită la unele grupuri etnice decât la altele.

Genele specifice care au fost corelate cu MS includ diferențe ale sistemului
antigenului leucocitar uman (human leucocyte antigen, HLA) — un grup de gene de
pe cromozomul 6 care servește drept complex major de histocompatibilitate (MHC).
Că schimbările din regiunea HLA sunt asociate cu riscul de SM se știe de
treizeci de ani; mai mult, s-a constatat că aceeași regiune este responsabilă de
apariția unor alte boli autoimune, cum ar fi diabet de tipul I și lupus
eritematos sistemic. Cele mai solide rezultate se referă la asocierea dintre
scleroza multiplă și alelele MHC DR15 și DQ6. S-a constatat că alți loci au un
efect protector, cum ar fi HLA-C554 și HLA-DRB1*11. Pe ansamblu, se estimează că
modificările HLA sunt responsabile pentru 20-60% din predispoziția genetică
pentru SM. Prin metodele genetice moderne (studii de asociere la nivelul
întregului genom) s-au descoperit cel puțin douăsprezece alte gene în afară de
locusul HLA care cresc ușor probabilitatea de apariție a MS.

Numeroși microbi au fost propuși ca factori declanșatori ai SM, însă niciunul nu
a fost confirmat. Mutarea la o vârstă mică dintr-o anumită zonă a globului în
alta modifică riscul de apariție a SM la persoana respectivă. O posibilă
explicație este faptul că un anumit tip de infecție, produsă de un microb
răspândit, mai degrabă decât de unul rar, este asociată cu această afecțiune.
Printre mecanismele propuse se numără ipoteza igienei și ipoteza prevalenței.
Conform ipotezei igienei, expunerea la vârste mici la anumiți agenți infecțioși
are un rol protector, boala fiind reacția la contactul la vârste mai mari cu
respectivii agenți. Ipoteza prevalenței presupune că boala este provocată de un
agent infecțios mai frecvent în regiunile unde SM este mai frecventă, unde, în
majoritatea cazurilor, produce o infecție permanentă asimptomatică.
Demielinizarea apare doar în câteva cazuri, puține la număr, și după mulți ani.
Ipoteza igienei a beneficiat de mai multă susținere decât ipoteza prevalenței.

În favoarea unei cauze virale există următoarele dovezi: prezența unor benzi
oligoclonale în creierul și în lichidul cefalorahidian al majorității
persoanelor cu SM, asocierea mai multor viruși cu demielinizarea la om
encefalomielită, și apariția demielinizării la animale în urma unor infecții
virale. Virușii din categoria virusului herpetic uman sunt un potențial
candidat. Persoanele care nu au suferit niciodată de o infecție cu virusul
Epstein-Barr sunt expuse unui risc redus de a contracta SM, în timp ce
persoanele infectate ca adulți tineri sunt expuse unui risc mai mare decât
persoanele expuse la vârste mai mici. Deși unii consideră că acest fapt
contrazice ipoteza igienei, de vreme ce persoanele neinfectate au crescut
probabil într-un mediu mai igienic, alții consideră că nu există nicio
contradicție, deoarece boala este declanșată de un prim contact cu virusul
respectiv la o vârstă mai înaintată. Printre alte boli posibil asociate se
numără rujeola, oreionul și rubeola.

S-a demonstrat că fumatul constituie un factor de risc independent pentru SM.
Stresul poate fi un factor de risc, deși dovezile în acest sens sunt
neconcludente. A fost evaluată asocierea cu expunerea și toxinele — în principal
solvenți — de la locul de muncă, însă nu s-au obținut concluzii clare. S-au
studiat vaccinurile ca posibile cauze; totuși, majoritatea studiilor nu au
relevat nicio asociere. Au fost examinați și alți factori de risc posibili, de
exemplu alimentația și aportul de hormoni; cu toate acestea, dovezile asocierii
dintre acestea și boală sunt „rare și neconvingătoare”. Guta apare mai rar decât
ar fi de așteptat, și s-a constatat că persoanele cu SM au valori mai mici ale
acidului uric. Aceste fapte au generat teoria conform căreia acidul uric are un
rol protector, deși semnificația exactă a acidului uric rămâne necunoscută.

Cele trei caracteristici principale ale SM sunt apariția leziunilor (numite și
plăci) în sistemul nervos central, inflamația și distrugerea tecii de mielină a
neuronilor. Aceste caracteristici interacționează într-un mod complex și încă
neînțeles pe deplin, producând distrugerea țesutului nervos, și prin urmare
semnele și simptomele bolii. În plus, se crede că SM este o afecțiune
imuno-mediată care apare din cauza interacțiunii dintre caracteristicile
genetice ale persoanei și factori de mediu încă neidentificați. Se crede că
deteriorarea este produsă în parte de faptul că propriul sistem imunitar al
pacientului atacă sistemul nervos al acestuia.

Denumirea de scleroză multiplă se referă la cicatricele (sclerele, mai bine
cunoscute sub denumirea de plăci sau leziuni) care se formează în sistemul
nervos. Aceste leziuni afectează cel mai frecvent substanța albă din nervul
optic, trunchiul cerebral, nucleii bazali și măduva spinării, sau porțiunile de
substanță albă aflate lângă ventriculii laterali. Celulele din substanța albă au
funcția de a transmite semnalele dintre porțiunile de substanță cenușie, unde se
realizează procesarea, și restul corpului. Sistemul nervos periferic este
rareori implicat.

Specific, SM implică pierderea de oligodendrocite, celulele care creează și
mențin un strat adipos — numit teacă de mielină — care ajută neuronii să
transmită semnale electrice (potențiale de acțiune). Consecința este subțierea
sau dispariția completă a mielinei și, pe măsură ce boala progresează,
distrugerea axonilor neuronali. În absența mielinei, neuronul nu mai poate
transmite semnalele electrice. Un proces de reparație, numit remielinizare, are
loc în fazele incipiente ale bolii, însă oligodendrocitele nu pot să
reconstituie integral teaca de mielină a celulei. Crizele repetate duc la
remielinizări din ce în ce mai deficitare, până când în jurul axonilor afectați
se formează o placă asemănătoare unei cicatrice. Aceste cicatrice sunt originea
simptomelor; testele efectuate cu imagistică prin rezonanță magnetică (RMN)
arată că în timpul unei crize se formează frecvent mai mult de zece noi plăci.
Acest fapt ar putea sugera că există un număr de leziuni până la care creierul
se poate repara fără a produce consecințe vizibile. Un alt proces implicat în
apariția leziunilor este creșterea numărului de astrocite la valori anormale,
din cauza distrugerii neuronilor învecinați. Au fost descrise mai multe tipare
ale leziunilor.

În afară de demielinizare, celălalt semn al bolii este inflamația. În
concordanță cu explicația imunologică, procesul inflamator este provocat de
limfocitele T, un tip de limfocite care joacă un rol important în apărarea
organismului. Limfocitele T pătrund în creier prin breșele din bariera
hematoencefalică. Celulele T recunosc mielina drept un corp străin și o atacă,
fapt care explică de ce aceste celule se numesc și „limfocite autoreactive”.

Atacul asupra mielinei declanșează procese inflamatoare care atrag acțiunea
altor celule ale sistemului imunitar și eliberarea unor factori solubili cum
sunt citokinele și anticorpii. Distrugerea progresivă a barierei
hematoencefalice provoacă la rândul ei alte efecte nocive, cum ar fi
edemațierea, activarea macrofagelor, activarea suplimentară a citokinelor și a
altor proteine distructive. Există cel puțin trei moduri în care inflamația
poate reduce transmiterea informațiilor între neuroni. Factorii solubili
eliberați pot bloca neurotransmisia neuronilor intacți. Acești factori pot
determina sau agrava distrugerea mielinei, sau pot duce la distrugerea completă
a axonului.

Bariera hematoencefalică face parte din sistemul de capilare care împiedică
pătrunderea limfocitelor T în sistemul nervos central. Bariera poate deveni
permeabilă pentru aceste tipuri de celule în urma infecției provocate de viruși
sau bacterii. După ce bariera se reface, de obicei după eliminarea infecției,
limfocitele T pot rămâne captive în creier.

De obicei, diagnosticul de scleroză multiplă se bazează pe semnele și simptomele
acuzate, în combinație cu investigații realizate prin imagistică medicală și
analize de laborator. Diagnosticul poate fi dificil de confirmat, în special în
primele stadii, deoarece semnele și simptomele pot fi asemănătoare cu cele ale
altor maladii. Criteriile McDonald, care se concentrează pe dovezile clinice,
paraclinice și radiologice ale leziunilor la diverse intervale și în diverse
zone, reprezintă cea mai frecventă metodă de diagnosticare; criteriile
Schumacher și criteriile Poser prezintă mai degrabă o semnificație istorică.
Deși criteriile de mai sus permit stabilirea diagnosticului prin metode
neinvazive, unele persoane susțin că unica dovadă incontestabilă este autopsia
sau biopsia zonelor în care sunt detectate leziunile tipice produse de scleroza
multiplă.

Datele clinice pot fi suficiente pentru diagnosticarea SM dacă pacientul a
prezentat în trecut episoade de simptomatologie neurologică specifică bolii. La
persoanele care se prezintă la medic după un singur episod, sunt necesare teste
suplimentare pentru stabilirea diagnosticului. Cele mai frecvent utilizate
metode de diagnostic sunt neuroimagistica, analiza lichidului cefalorahidian și
potențialele evocate. Explorarea creierului și a măduvei spinale prin imagistică
prin rezonanță magnetică poate indica zonele demielinizate (leziuni sau plăci).
Se poate administra gadoliniu intravenos ca substanță de contrast pentru a
evidenția plăcile active și pentru a demonstra, prin eliminare, existența unor
leziuni anterioare neasociate cu simptomele prezentate în momentul evaluării.
Examinarea lichidului cefalorahidian prelevat prin puncție lombară poate oferi
dovezi ale existenței unei inflamații cronice în sistemul nervos central.
Lichidul cefalorahidian este examinat pentru a se decela benzi oligoclonale de
IgG la electroforeză, acestea fiind markeri ai inflamației prezenți la 75–85%
din persoanele afectate de SM. Este posibil ca sistemul nervos afectat de SM să
aibă un răspuns mai puțin activ la stimularea nervului optic și a nervilor
senzitivi din cauza demielinizării acestor traiecte nervoase. Reacțiile
creierului pot fi examinate vizual și prin potențialele evocate senzitive.

Au fost definite câteva subtipuri sau tipare de evoluție a sclerozei multiple.
Aceste subtipuri se bazează pe evoluția anterioară a bolii, în încercarea de a
anticipa cursul acesteia. Subtipurile sunt importante nu doar pentru stabilirea
prognosticului, ci și în luarea deciziilor de tratament. În 1996, Societatea
Națională de Scleroză Multiplă din Statele Unite a identificat patru forme
clinice ale bolii:

Forma recurent-remitentă se caracterizează prin atacuri recurente imprevizibile,
urmate de luni sau ani de acalmie relativă (remisiune), fără semne clinice noi.
Disfuncțiile care apar în timpul atacurilor pot dispărea sau pot genera
probleme, situație valabilă în aproximativ 40% dintre cazuri, incidența fiind
direct proporțională cu vechimea bolii. Această evoluție a bolii este valabilă
la 80% dintre pacienții cu SM. Dacă disfuncțiile dispar după atacuri, boala este
considerată SM benignă, cu toate că, în timp, pacienții vor atinge un anumit
grad de invaliditate. Pe de altă parte, termenul scleroză multiplă malignă este
folosit pentru a descrie pacienții cu SM care ating un grad ridicat de
invaliditate într-o perioadă scurtă de timp. Forma clinică recurent-remitentă
debutează de regulă cu un sindrom clinic izolat (SCI). În cazul SCI, pacientul
are un atac care indică un episod de demielinizare, dar care nu întrunește
criteriile pentru stabilirea diagnosticului de scleroză multiplă. 30-70% dintre
pacienții cu SCI dezvoltă ulterior SM.

SM secundar progresivă apare la aproximativ 65% dintre pacienții care au
prezentat inițial forma recurent-remitentă a bolii și care au suferit o
deteriorare neurologică progresivă între atacurile acute, fără perioade clare de
remisiune. Pot apărea totuși recidive ocazionale și remisiuni minore. De regulă,
perioada cuprinsă între debutul bolii și trecerea de la forma recurent-remitentă
la forma secundar progresivă a bolii este de 19 ani. Forma primar progresivă
apare la 10–20% dintre pacienți, aceștia neprezentând niciun fel de remisiune
după simptomele inițiale. Acest subtip se caracterizează prin creșterea gradului
de invaliditate chiar de la debutul bolii, fără niciun fel de remisiuni sau
ameliorări ale stării de sănătate sau doar cu remisiuni și ameliorări ocazionale
și nesemnificative. Forma primar progresivă a bolii apare de regulă la o vârstă
mai înaintată decât forma recurent-remitentă. Același lucru se întâmplă și în
cazul formei secundar progresive care apare de regulă în jurul vârstei de 40 de
ani.

Scleroza multiplă progresiv-recidivantă apare la pacienții care, de la debutul
bolii, prezintă o deteriorare neurologică constantă, însoțită de atacuri
suprapuse. Această formă clinică este cel mai puțin frecventă.

Au fost identificate și tipuri neobișnuite de SM; printre acestea se numără
boala Devic, scleroza concentrică Balo, scleroza difuză Schilder și scleroza
multiplă Marburg. Se discută încă dacă aceste boli reprezintă variante ale
sclerozei multiple sau dacă sunt boli diferite. Scleroza multiplă se manifestă
diferit la copii, la care timpul necesar pentru a atinge nivelul progresiv al
bolii este mai mare. Cu toate acestea, copiii ajung la nivelul progresiv al SM
la o vârstă medie mai mică decât ajung de regulă adulții.

Deși în prezent nu se cunoaște niciun tratament etiologic pentru scleroza
multiplă, există câteva terapii care și-au dovedit eficacitatea. Scopul
principal al tratamentului constă în restabilirea funcțiilor după un atac,
prevenirea altor atacuri și eliminarea formelor de invaliditate. Ca în cazul
oricărui tratament medical, medicamentele folosite în abordarea terapeutică a
sclerozei multiple au anumite efecte adverse. Există și pacienți care recurg la
tratamente alternative, în ciuda faptului că nu există dovezi care să susțină
eficiența acestora.

În timpul atacurilor simptomatice, tratamentul constă de regulă în administrarea
intravenoasă de corticosteroizi, cum ar fi metilprednisolon, corticosteroizii cu
administrare orală prezentând aceeași eficiență și același nivel de siguranță.
Deși, de regulă, tratamentele cu corticosteroizi sunt eficiente pentru
ameliorarea simptomelor pe termen scurt, acestea nu par să aibă un impact major
în recuperarea pe termen lung. Consecințele atacurilor grave, care nu răspund la
corticosteroizi, ar putea fi tratate prin plasmafereză.

Autoritățile de reglementare au aprobat opt terapii de modificare a sclerozei
multiple recurent-remitente (SMRR), care includ: interferon beta-1a, interferon
beta-1b, glatiramer acetat, mitoxantronă, natalizumab, fingolimod, teriflunomidă
și dimetil fumarat. Rentabilitatea acestora la nivelul anului 2012 nu a fost
stabilită.

În cazul SMRR, eficiența acestor terapii în reducerea numărului atacurilor este
una modestă. Interferonul și glatiramer acetatul reprezintă tratamentul de
elecție, au efecte relativ similare și reduc recidivele cu aproximativ 30%.
Instituirea precoce a tratamentului de lungă durată influențează pozitiv
evoluția bolii. Natalizumabul reduce frecvența recidivelor mai mult decât
medicamentele de elecție; cu toate acestea, din cauza efectelor sale adverse,
natalizumabul rămâne un medicament de linia a doua, care se administrează doar
pacienților care nu răspund la alte tratamente sau care prezintă o formă gravă a
bolii. Mitoxantrona, a cărei utilizare este limitată din cauza efectelor sale
secundare grave, reprezintă o opțiune de linia a treia pentru pacienții care nu
răspund la alte medicamente. Tratamentul sindromului clinic izolat (SCI) cu
interferon reduce posibilitatea evoluției către SM. Eficiența interferonului și
a glatiramer acetatului la copii s-a dovedit comparabilă cu cea valabilă în
cazul adulților. Rolul anumitor medicamente mai noi, cum ar fi fingolimodul,
teriflunomida și dimetil fumaratul nu era încă suficient de clar în 2011.

Până în prezent, nu s-a putut dovedi că tratamentele existente pot schimba
evoluția sclerozei multiple primar progresive, iar în anul 2011 a fost aprobat
un singur medicament, mitoxantrona, pentru scleroza multiplă secundar
progresivă. Datele provizorii referitoare la pacienții cărora li se
administrează mitoxantronă indică o încetinire moderată a evoluției bolii și o
scădere a frecvenței recidivelor în decurs de doi ani.

Terapiile de modificare a bolii au și reacții adverse. Cea mai frecventă este
iritarea locului de injectare a glatiramer acetatului și interferonului (până la
90% în cazul injecțiilor subcutanate și până la 33% în cazul injecțiilor
intramusculare). În timp, la locul injectării poate apărea o scobitură, ca
urmare a distrugerii locale a țesutului gras, proces cunoscut sub numele de
lipoatrofie. Interferonul poate genera simptome similare gripei; pacienții al
căror tratament include glatiramer pot prezenta anumite reacții alergice după
injectare, precum hiperemie facială, durere toracică, palpitații, dispnee și
anxietate care, de regulă, nu durează mai mult de treizeci de minute. Alte
reacții adverse mai periculoase, dar mult mai puțin frecvente, includ: leziuni
hepatice datorate interferonului, disfuncție sistolică (12%), infertilitate, și
leucemie mieloidă acută (0,8%) datorate mitoxantronei, și leucoencefalopatie
multifocală progresivă în cazul tratamentului cu natalizumab (incidența fiind de
1 la 600 dintre pacienții tratați).

Fingolimodul poate cauza hipertensiune și bradicardie, edem macular, nivel
ridicat al enzimelor hepatice sau scădere a numărului limfocitelor. Datele
provizorii demonstrează protecția pe termen scurt pe care o asigură
teriflunomida, care include printre cele mai frecvente efecte secundare:
cefaleea, starea de oboseală, starea de greață, căderea părului și dureri la
nivelul membrelor. Au fost raportate și cazuri de insuficiență renală și LMP,
medicamentul fiind periculos pentru dezvoltarea fetală. Cele mai frecvente
efecte secundare ale dimetil fumaratului sunt hiperemia facială și tulburările
gastrointestinale. Deși dimetil fumaratul poate duce la o scădere a numărului de
globule albe, nu s-au raportat cazuri de infecții oportuniste pe durata
studiilor clinice.

Atât medicația, cât și neuroreabilitarea s-au dovedit utile în ameliorarea
simptomelor, deși niciuna dintre acestea nu schimbă evoluția bolii. Anumite
simptome, precum urinarea frecventă și spasticitatea, răspund bine la
medicamente, în timp ce altele se ameliorează foarte puțin. În ceea ce privește
problemele neurologice, o abordare multidisciplinară este importantă pentru
îmbunătățirea calității vieții; cu toate acestea, o echipă „de bază” este greu
de stabilit întrucât, în timp, pot fi necesare diferite tipuri de servicii
medicale. Programele multidisciplinare de reabilitare cresc nivelul de
activitate și implicare a pacienților cu SM, dar nu modifică gradul de
invaliditate a acestora. Există puține dovezi referitoare la eficacitatea
generală a diferitelor discipline terapeutice, deși s-a dovedit că anumite
metode, precum exercițiile fizice și psihoterapia, în special abordările
cognitiv-comportamentale, sunt eficiente.

Peste 50% dintre pacienții cu SM apelează la medicina complementară și
alternativă, deși procentajul variază în funcție de modul în care este definită
medicina alternativă. În cele mai multe dintre cazuri, dovezile privind
eficiența acestor tratamente sunt puțin numeroase sau inexistente. Deși datele
provizorii curente indică faptul că vitamina D ar putea fi utilă, nu există
suficiente dovezi pentru formularea unei concluzii certe. Printre tratamentele
fără beneficii dovedite la care recurg pacienții cu SM se numără și:
suplimentele și regimurile alimentare, tehnicile de relaxare, cum ar fi yoga,
medicina naturistă (inclusiv canabisul medicinal), terapia cu oxigen hiperbaric,
autoinfestarea cu viermi paraziți, reflexologia și acupunctura. Pacienții care
recurg la acest tip de tratamente sunt mai frecvent femei, persoanele care
suferă de SM de mai mult timp, au un grad de invaliditate mai crescut, și sunt
nemulțumite de tratamentele convenționale.

Evoluția preconizată a bolii depinde de subtipul acesteia; de sexul, vârsta și
simptomele inițiale; și de gradul de invaliditate a persoanei în cauză.
Pacienții femei, subtipul recurent-remitent, nevrita optică sau simptomele
senzoriale la debut, numărul redus de atacuri în primii ani de la instalarea
bolii și, în special, debutul SM la o vârstă tânără sunt asociate cu o evoluție
mai favorabilă.

Speranța medie de viață este de 30 de ani de la debutul bolii, cu 5-10 ani mai
scăzută decât în cazul persoanelor neafectate de boală. Aproximativ 40% dintre
persoanele cu SM ating vârsta de șaptezeci de ani. Pe de altă parte însă, două
treimi dintre decese se datorează consecințelor bolii. Suicidul este destul de
frecvent, în timp ce infecțiile și alte complicații sunt periculoase în special
pentru pacienții cu un grad mai mare de invaliditate. Deși majoritatea
persoanelor afectate de boală își pierd capacitatea de a merge înainte de
sfârșitul vieții, 90% dintre acestea se pot deplasa singure în primii 10 ani de
la debutul bolii, iar 75% dintre acestea în primii 15 ani.

În 2010, la nivel mondial, numărul persoanelor afectate de SM era de 2-2,5 
milioane (aproximativ 30 per 100.000), numărul cazurilor variind foarte mult în
funcție de zonă. Se estimează că numărul deceselor cauzate de această boală în
acel an a fost de 18.000. În Africa, rata îmbolnăvirilor este mai mică de 0,5
per 100.000 de persoane, fiind de 2,8 per 100.000 de persoane în Asia de
Sud-Est, 8,3 per 100.000 de persoane în cele două Americi, și de 80 per 100.000
de persoane în Europa. Ratele înregistrate depășesc 200 per 100.000 de persoane
în anumite populații de origine nord-europeană. Anual, numărul cazurilor noi
este de aproximativ 2,5 per 100.000 de persoane.

Numărul îmbolnăvirilor de SM pare să crească, acest lucru putând fi însă
explicat prin stabilirea mai corectă a diagnosticului. Au fost efectuate
numeroase studii privind categoriile de populație și contextul geografic, care
au condus la formularea mai multor teorii referitoare la cauzele acestei boli.

Scleroza multiplă apare la persoanele adulte, după vârsta de douăzeci de ani sau
după împlinirea vârstei de treizeci de ani, și mai puțin la copii sau după
vârsta de 50 de ani. Forma primar progresivă apare mai frecvent la persoanele
care au împlinit cincizeci de ani. Ca și în cazul altor afecțiuni autoimune,
această boală apare mai frecvent la femei, tendința putând fi una ascendentă. În
2008, la nivel global, boala era de două ori mai frecventă în cazul femeilor
decât al bărbaților. La copii, boala apare mai frecvent la fetițe decât la
băieți, în timp ce la persoanele de peste cincizeci de ani, boala apare în egală
măsură și la femei și la bărbați. In ceea ce ține de prognoza sclerozei
multiple, aceasta depinde de tipul de evoluție, de starea de sănatate, dar și de
genetic. 4/10 bolnavi de SM ajung și trec de 70 de ani, chiar dacă boala
continuă să avanseze.

În 1868, neurologul francez Jean-Martin Charcot (1825–1893) a fost prima
persoană care a considerat că scleroza multiplă este o boală de sine stătătoare.
Pe baza rapoartelor anterioare și a propriilor considerații clinice și
patologice, Charcot a denumit boala scleroză în plăci. Cele trei semne de
scleroză multiplă cunoscute în prezent ca triada Charcot sunt nistagmusul,
tremorul de acțiune, și vorbirea sacadată (vorbire explozivă), deși acestea nu
sunt specifice exclusiv pentru SM. Charcot a identificat totodată și apariția
unor tulburări cognitive, și și-a descris pacienții ca având o „slăbire
pronunțată a memoriei” și „dificultăți de percepție”.

Înaintea lui Charcot, Robert Carswell (1793–1857), profesor britanic de
patologie, și Jean Cruveilhier (1791–1873), profesor francez de anatomie
patologică, au descris și ilustrat mai multe dintre manifestările clinice ale
bolii, fără a o recunoaște însă ca pe o boală de sine stătătoare. Mai clar,
Carswell a descris leziunile descoperite ca „leziuni importante ale măduvei
spinării, însoțite de atrofie". Pe baza observațiilor la microscop, patologul
elvețian Georg Eduard Rindfleisch (1836–1908) nota în 1863 că leziunile cauzate
de inflamații erau distribuite în jurul vaselor de sânge. În secolul al XX-lea,
au fost formulate teorii referitoare la cauzele și patogeneza acestei boli, iar
în 1990 au început să apară și tratamente eficiente.

O tânără numită Halldora, care a trăit în Islanda în jurul anului 1200, și-a
pierdut brusc vederea și mobilitatea dar, în urma rugăciunilor, și-a revenit
după șapte zile. Sfânta Lidwina din Schiedam (1380–1433), o călugăriță olandeză,
poate fi considerată unul dintre primele cazuri certe ale bolii. De la vârsta de
16 ani și până la sfârșitul vieții sale, la vârsta de 53 de ani, ea a suferit de
dureri intermitente, slăbiciune la nivelul membrelor inferioare și pierdere a
vederii—simptome tipice ale sclerozei multiple. Ambele cazuri au condus către
ipoteza existenței unei „gene vikinge” responsabilă pentru răspândirea bolii.

Este aproape sigur că Augustus Frederick d'Este (1794–1848), fiul Prințului
Augustus Frederick, Duce de Sussex și al lui Lady Augusta Murray și nepot al
regelui George al  III-lea al Regatului Unit, a suferit de SM. D'Este a lăsat un
jurnal detaliat în care descrie cei 22 de ani pe care i-a trăit cu această
boală. Deși rămas necunoscut până în 1948, jurnalul începe în 1822 și se
sfârșește în 1846. Simptomele lui D'Este au debutat cu o pierdere tranzitorie a
vederii (amaurosis fugax), pe când acesta avea 28 de ani, după ce participase la
înmormântarea unui prieten. Boala s-a manifestat prin slăbiciune la nivelul
membrelor inferioare, scădere a sensibilității tactile, amorțeli, amețeli,
tulburări urinare și disfuncție erectilă. În 1844, D'Este a început să
folosească un scaun cu rotile. În ciuda bolii sale, el și-a păstrat o viziune
optimistă asupra vieții. O altă descriere timpurie a sclerozei multiple a fost
oferită de diaristul britanic W. N. P. Barbellion, pseudonim al lui Bruce
Frederick Cummings (1889–1919), care a ținut un jurnal detaliat al bolii de care
suferea și al luptei sale cu aceasta. Jurnalul său a fost publicat în 1919 sub
titlul Jurnalul unui om dezamăgit.

Cercetările curente vizează identificarea unor tratamente mai eficiente și mai
ușor de administrat și de tolerat pentru SM recurent-remitentă; identificarea
unor tratamente pentru subtipurile progresive; crearea unor strategii de
neuroprotecție; și identificarea unor tratamente simptomatice eficiente.

În anii 2000 și 2010 au fost aprobate câteva medicamente cu administrare orală a
căror popularitate și frecvență de utilizare se așteaptă să crească. În prezent,
se află în stadiu de cercetare și alte medicamente cu administrare orală, unul
dintre acestea fiind laquinimod, anunțat în august 2012, și aflat în faza a
III-a de studiu, după rezultatele neconcludente obținute în fazele anterioare.
În același timp, se desfășoară studii care vizează creșterea eficacității
tratamentelor deja existente și facilitarea administrării acestora. Sunt incluse
aici medicamente noi precum interferon-β-1a pegilat, care se speră să poată fi
administrat la intervale mai mari de timp, dar cu efecte similare. Se așteaptă
ca peginterferonul beta-1a să fie aprobat în 2013.

Anticorpii monoclonali au suscitat și ei un interes deosebit. Anticorpii
monoclonali alemtuzumab, daclizumab și CD20, precum rituximab, ocrelizumab și
ofatumumab s-au dovedit a avea anumite avantaje și se află în stadiu de
cercetare ca tratamente potențiale. Utilizarea lor a fost însoțită însă și de
efecte secundare potențial periculoase, în special infecții oportuniste. Acestor
cercetări li se adaugă și cele care vizează crearea unui test pentru anticorpii
anti-virusului JC, care ar putea ajuta la identificarea pacienților care
prezintă un risc mai mare de a se îmbolnăvi de leucoencefalopatie multifocală
progresivă atunci când li se administrează natalizumab. Deși este posibil ca
anticorpii monoclonali să joace în viitor un anumit rol în tratamentul bolii, se
crede că utilizarea acestora va fi una redusă, din cauza riscurilor asociate.

O altă strategie de cercetare constă în evaluarea eficienței combinate a două
sau mai multe medicamente. Principalul motiv pentru utilizarea mai multor
medicamente în cazul sclerozei multiple este acela că tratamentele în cauză
vizează mecanisme diferite și, astfel, nu se exclud reciproc. Sinergiile,
situațiile în care un medicament potențează efectul unui alt medicament, sunt și
ele posibile, dar acestea pot prezenta și dezavantaje, cum ar fi blocarea
reciprocă a acțiunii medicamentelor administrate sau efecte secundare mai
pronunțate. Există studii clinice pentru terapia combinată, dar niciunul dintre
acestea nu a indicat suficiente rezultate pozitive pentru a fi considerat un
tratament eficient pentru SM.

Cercetările privind neuroprotecția și tratamentele regenerative, precum terapia
cu celule stem, deși extrem de importante, se află în stadii incipiente. În
același timp, nici pentru formele progresive ale bolii nu există tratamente
eficiente. Multe dintre medicamentele cele mai recente, precum și cele la care
se lucrează în prezent vor fi probabil evaluate ca tratamente pentru scleroza
multiplă primar progresivă (SMPP) sau scleroza multiplă secundar progresivă
(SMSP).

Deși criteriile de diagnostic nu se vor schimba în viitorul apropiat, în prezent
se depun eforturi pentru descoperirea unor biomarkeri care să ajute la
stabilirea diagnosticului și la anticiparea evoluției bolii. Noile metode de
diagnostic aflate în curs de cercetare includ studii cu anticorpi anti-mielină,
cu ser și lichid cefalorahidian, dar niciunul dintre acestea nu a oferit
rezultate pozitive certe.

La ora actuală nu există investigații de laborator care să poată anticipa
evoluția bolii. Au fost propuse câteva soluții care oferă speranțe, cum ar fi:
interleukina-6, oxidul de azot și sintaza oxidului de azot, osteopontinul, și
fetuina-A. Întrucât evoluția SM se datorează degenerării neuronilor, rolul
proteinelor care indică o pierdere a țesutului nervos, cum ar fi
neurofilamentele, proteina tau și N-acetil aspartatul, se află în curs de
cercetare. În același timp, se încearcă identificarea unor biomarkeri care să
diferențieze pacienții care vor răspunde la tratament de cei care nu vor
răspunde la tratament.

Se speră că îmbunătățirea tehnicilor de neuroimagistică, cum ar fi tomografia cu
emisie de pozitroni (TEP) sau imagistica prin rezonanță magnetică (IRM), va
facilita stabilirea diagnosticului și a evoluției bolii, deși efectele acestei
îmbunătățiri în practica medicală de zi cu zi ar putea necesita decenii până să
se concretizeze. Există anumite tehnici IRM care și-au dovedit utilitatea în
cadrul cercetărilor întreprinse și care ar putea fi incluse în practica clinică;
printre acestea se numără IRM cu secvențe inversie dublă-revenire, IRM prin
transfer de magnetizație, IRM prin tensor de difuzie, și imagistica prin
rezonanță magnetică funcțională. Comparativ cu tehnicile existente, aceste
tehnici sunt concepute în mod specific pentru această boală, dar sunt lipsite
încă de o anumită standardizare a protocoalelor de achiziție și în crearea
valorilor normative. În prezent se lucrează și la alte tehnici, printre acestea
numărându-se și cele cu agenți de contrast, capabili să măsoare nivelurile
macrofagelor periferice, ale inflamației sau ale disfuncției neuronale, dar și
tehnici care măsoară depunerile de fier, și care pot contribui la stabilirea
rolului acestora în evoluția bolii sau în perfuzia cerebrală. În același timp,
noii radiotrasatori PET pot servi ca markeri ai proceselor modificate, precum
inflamația creierului, patologia corticală, apoptoza sau remielinizarea.

În 2008, chirurgul vascular Paolo Zamboni a susținut că scleroza multiplă
implică un proces de îngustare a vaselor care irigă creierul, proces pe care l-a
denumit insuficiență venoasă cronică cerebrospinală (CCSVI). Zamboni a
descoperit că toți pacienții cu SM incluși în studiul său prezentau CCSVI, i-a
supus unei intervenții chirurgicale pentru a remedia problema, intervenție
denumită ulterior în media „procedură de eliberare”, și a afirmat că 73% dintre
pacienții respectivi au cunoscut o ameliorare a stării de sănătate. Această
teorie s-a bucurat de o atenție specială în media și în rândul pacienților care
sufereau de SM, în special în Canada. Cercetările lui Zamboni au ridicat semne
de întrebare întrucât studiile clinice realizate nu au fost nici studii oarbe și
nici studii controlate, ipotezele referitoare la factorii declanșatori ai bolii
nefiind susținute de date confirmate. În același timp, studiile ulterioare nu au
identificat o relație similară între SM și CCSVI sau au identificat o relație nu
la fel de evidentă între acestea, astfel că ipoteza lui Zamboni a ridicat
obiecții serioase. „Procedura de eliberare” a fost criticată datorită faptului
că a generat complicații grave și decesul pacienților, fără a avea niciun fel de
beneficii dovedite. În anul 2013, această abordare nu este recomandată în
tratamentul sclerozei multiple. În prezent, se desfășoară cercetări suplimentare
privind ipoteza CCSVI.



https://ro.wikipedia.org/wiki/Piatra_Neam%C8%9B

Piatra Neamț este municipiul de reședință al județului Neamț, Moldova, România,
format din localitățile componente Ciritei, Doamna, Piatra Neamț (reședința) și
Văleni. Situat pe valea Bistriței, în nord-estul României, orașul avea la
nivelul anului 2011 o populație de 85.055 de locuitori. În Piatra-Neamț se află
sediul Agenției de Dezvoltare Regională Nord-Est.

Municipiul Piatra-Neamț se află în centrul județului, pe malurile râului
Bistrița, mai exact la ieșirea acestuia dintre munți, la confluența cu pârâul
Cuejdiu.

Orașul este traversat de șoseaua națională DN15, care o leagă spre sud-est de
Bacău și spre vest de Toplița, Târgu Mureș și Turda. Din acest drum, la
Piatra-Neamț se ramifică șoseaua națională DN15C, care duce spre nord la
Fălticeni, iar din acest drum se ramifică șoseaua națională DN15D care duce spre
est la Roman și Vaslui. Din DN15, în oraș se mai ramifică și șoseaua județeană
DJ157, care duce spre sud-est la Dumbrava Roșie, Dochia, Mărgineni, Făurei,
Trifești și Horia (unde se termină în DN15D).

Este amplasat parțial (zona centrală și cartierele vestice) la altitudinea de
310 m, într-un bazin intramontan străjuit de culmile Pietricica (590 m) la
sud-est, Cozla (679 m) la nord, Cernegura (852 m) la sud-vest, Cârloman (617 m)
la nord-vest și Bâtca Doamnei (462 m) la sud-vest și, parțial extramontan în
zona subcarpatică spre est, pe o parte dintre terasele Bistriței și din
Depresiunea Cracău-Bistrița.

În onoarea acestui oraș, numele lui a fost atribuit asteroidului cu indicativul
100897 de către Alfredo Caronia (care actual trăiește în Piatra Neamț), atunci
când asteroidul a fost descoperit la San Marcello, Italia în 1998.

Orașul se bucură de câteva avantaje, o climă temperat continentală cu veri
scurte răcoroase, toamne lungi, ierni blânde, fără geruri mari. Beneficiind de
un cadru natural avantajos și de legături ușoare spre toate punctele cardinale,
teritoriul de astăzi al municipiului Piatra Neamț a constituit o permanentă
vatră de locuire.

În Piatra Neamț, apele curgătoare cele mai importante sunt Bistrița și Cuiejdi.
Printre pârâiașele cu debite variabile mai pot fi amintite: Doamna, Sărata,
Borzoghean.

Lacurile de pe raza municipiului Piatra Neamț sunt acumularea Lacul Bâtca
Doamnei (255 ha și un volum de cca. 10 mil. mc, format de barajul cu același
nume) și lacul Reconstrucția (10 ha și un volum de cca. 250 mii mc, din care se
desprinde canalul hidrotehnic al Bistriței). Ambele sunt lacuri de acumulare pe
râul Bistrița.

Altitudinea medie a bazinului hidrografic este de cca. 920 m, iar relieful se
caracterizează prin masivitate și altitudini mai mari în vest și în partea
superioară a bazinului hidrografic, apoi tot mai reduse spre est și sud-est.

Pădurile din jur sunt formate în general din conifere: brad, molid și pin; și
din foioase: fag, mesteacăn, carpen, stejar, plop; dar și din arbuști: corn,
măceș, alun, etc.

Alături de conifere, foioase și arbuști mai sunt prezente și numeroase specii de
graminee, flori și plante caracteristice stepei.

Conform recensământului efectuat în 2011, populația municipiului Piatra-Neamț se
ridică la 85.055 de locuitori, în scădere față de recensământul anterior din
2002, când se înregistraseră 104.914 locuitori. Majoritatea locuitorilor sunt
români (88,95%). Pentru 9,77% din populație, apartenența etnică nu este
cunoscută. Din punct de vedere confesional, majoritatea locuitorilor sunt
ortodocși (87,14%), cu o minoritate de romano-catolici (1,64%). Pentru 9,85% din
populație, nu este cunoscută apartenența confesională.

Cele mai vechi urme de locuire umană — ce datează din Preistorie — se regăsesc
pe teritoriul actual al orașului în așezarea de la Poiana Cireșului (pe culmea
Cernegura - spre gura de vărsare a pârâului Bâtca Doamnei), datată din mezolitic
(cca. 12.000 î.e.n.).

Antichitatea este reprezentată inițial prin fragmente de ceramică, obiecte de
piatră și silexuri aparținând civilizației Cucuteni (cca. 3.600 - 2.600 i.e.n.)
și epocii bronzului (mileniul II i.e.n.), descoperite în Ciritei, Lutărie,
Văleni - zona Bolovoaia. La Bâtca Doamnei, Cozla și Dărmănești s-au evidențiat
elemente aparținând civilizației geto-dacice (sec. II î.e.n. - II e.n.), căreia
îi aparține un segment semnificativ al istoriei locale. Așezările fortificate de
la Bâtca Doamnei și Cozla (sec. I i.e.n. - I e.n.) sunt marca existenței unui
centru politic, economic și spiritual, cetatea Petrodava fiind menționată în
Geographica lui Ptolemeu. După cucerirea romană, rolul de punct fortificat a
dispărut, dar continuarea locuirii pe teritoriul orașului s-a menținut.

Evul Mediu începe cu un nivel de locuire al așezării de la Lutărie - datat din
secolele V-VI - când influența popoarelor migratoare dar și cea a civilizației
romane sau romano-bizantine a dus la apariția culturii Costișa-Botoșana
(secolele V-VII e.n.). Pentru perioada secolelor VIII-IX, semnificativă este
așezarea limitrofă de la Brășăuți-Dumbrava Roșie, care aparțin culturii Dridu.

Informațiile privitoare la primele două secole ale mileniului II sunt
insuficiente. În schimb se cunosc elemente legate de populația din secolului
XIII, dar mai ales despre așezările medievale de la Piatra-Neamț - Bâtca Doamnei
și Pietricica. Astfel, primele mențiuni scrise despre Piatra Neamț[a] se
întâlnesc în Cronica rusească (cca. 1387-1392) sub numele de Kamena (Piatra) -
în Lista orașelor valahe de la Dunare și în documentele asociate cu expediția
regelui maghiar Sigismund de Luxemburg în Moldova în anul 1395, cand apare prima
mențiune maghiară a localității: Karácsonkő: „in terra nostra Molduana ante
villam Karácsonkő.”. În actul din 31 iulie 1431 prin care Alexandru cel Bun a
dat Mănăstirii Bistrița două prisăci, este menționată și o "casă a lui Crăciun
de la Piatra". Dreptul de târg este atestat din evul mediu, însă statutul de
târg domnesc îl primește doar în anul 1453. Conform datelor strânse în Codex
Bandini (sec. al XVII-lea), Piatra a fost locuită în majoritate de maghiari și
de sași. Cu timpul Târgul Piatra capătă o mai mare importanță, aceasta și
datorită constituirii aici (estimată a fi între 1468-1475) a unei Curți Domnești
(menționată ulterior în mai multe rânduri - 1552, 1570, 1594), de către Ștefan
cel Mare. Aceasta a exercitat o puternică influență atât în plan economic,
politic, cât și administrativ, chiar dacă ea nu a fost decât o casă voievodală.
În urma săpăturilor efectuate în anii 1950, atât aici, cât și la Bâtca Doamnei,
au fost descoperite vestigii medievale. Marco Bandini menționează că în anul
1646 încă mai erau vizibile ruinele vechii biserici catolice medievale.

În perioada Renașterii și Revoluției industriale evoluția continuă. Spre
începutul secolului XVII orașul devenise un centru de producție, iar în 1797
Piatra încetează de a mai fi târg voievodal. Pe fondul diversificării producției
meșteșugărești și comerciale, spre sfârșitul secolului al XVIII-lea - începutul
secolului al XIX-lea, orașul devine cel mai important centru urban și comercial
al ținutului Neamț. Treptat construcțiile încep să acopere și terasele mai joase
ale Bistriței și Cuejdiului, iar la mijlocul secolului al XIX-lea sunt incluse
în perimetrul orașului și satele Mărăței și Dărmănești.

În Epoca Modernă revoluția tehnică, reformele de după 1859, cucerirea
independenței de stat în 1877 și măsurile legislative ce au urmat au dus la
dezvoltarea capitalismului industrial și în această parte a țării. La 8
noiembrie 1841 prima „moară" de hârtie (prima, de altfel, de acest fel) din
Moldova este deschisă de Gheorghe Asachi, iar din 1852 aici a funcționat fabrica
de postav și sumane Grulich. Apar apoi fabrici de cherestea, săpun, chibrituri,
bere și mori. În 1864 la numele de Piatra se adaugă cuvântul Neamț, măsura
necesară pentru a deosebi orașul de Piatra din județul Olt. 15 februarie 1885
este asociat cu construirea căii ferate Piatra-Neamț - Bacău. Se deschide și
filiala locală a Băncii Naționale, în 1832 apare prima școală publică, iar în
1871 este construit primul teatru. Râul Bistrița a jucat rolul de veritabilă
arteră de comunicație de care depindea viața economică a orașului. Pe Bistrița
veneau plutele care asigurau materia primă necesară fabricilor de cherestea și
de hârtie și tot ea constituia o cale de legătură cu Bacău și porturile
dunărene. În zona orașului, râul avea o lățime medie de 50 m și un debit de
50mc/s, care însă avea variații impresionante ce oscilau între 3 și 1080 mc/s,
astfel că uneori marile viituri aveau caracter devastator pentru zona riverană.

Localitatea era frecvent afectată de calamități — inundații și, mai ales,
incendii, (mai 1847, 9 iulie 1883, 14 iunie 1887, 6 iulie 1889, 18 august 1891
și 26 martie 1902). În anul 1897 o porțiune din dealul Cozla alunecă. În 1901 se
începe consolidarea și amenajarea terenului alunecat, se plantează arbori și se
construiesc alei, luînd astfel naștere "Parcul Cozla", iar în august 1904 se
deschide Parcul zoologic.

Reorganizarea armatei din 1 ianuarie 1877, face ca județele Neamț și Suceava să
devină baze de recrutare pentru al XV-lea regiment de Dorobanți, compus din 2
batalioane și cu reședința la Piatra (primul comandant fiind Locotenent
colonelul Alexandru Fotea). Regimentul a participat în Războiului de
independență de la 1877-1878 la luptele de la Plevna, Grivița II (citat fiind
aici printr-un ordin de zi de către domnitorul Carol I), Rahova, Vidin și
Smârdan. La 15 martie 1878 regimentul este retras în țară. Acesta este în august
1891 desființat, fiind înlocuit de Regimentul 15 infanterie "Războieni", care
participă în 1913 la campania din Bulgaria, fiind printre unitățile care au
ajuns până aproape de Sofia.

În ultima parte a secolului XIX se adoptă măsuri semnificative de sistematizare
(adaptarea străzilor la circulația trăsurilor și pavarea lor, amenajarea de
piețe, canalizarea apelor uzate și a pârâului Cuiejdi, modernizarea centrului
orașului și instituirea iluminatului public, amenajarea unor bulevarde,
scuaruri, grădini și parcuri), controlul riguros al construcțiilor, norme de
construcție și planuri urbanistice, extindere și modernizare, construcție de
monumente.

La sfârșitul secolului al XIX-lea, orașul era reședința plășii Piatra-Muntele și
a județului Neamț și avea 17.391 de locuitori, aproximativ jumătate fiind de
confesiune iudaică, iar cartierele lui erau: Mahalaua Poștei, Dărmănești,
Bordeiele, Mărăței, Bistrița, Precista, Borzogheanu, Preideanu și Valea Viei. În
oraș se aflau trei școli primare de băieți cu 619 elevi, trei școli de fete cu
409 eleve, un gimnaziu real cu 120 de elevi, trei pensioane private cu 90 de
eleve și o școală de muzică bisericească; un spital cu 45 de paturi și două
farmacii; și șapte biserici.

La începutul Secolului XX, intrarea României în Primul Război Mondial a făcut ca
situația locală să aibă mult de suferit. În campaniile acestuia, unitatea din
Piatra - Neamț a pierdut peste 2.000 de ostași.

În anii de după război s-a reușit refacerea vieții economice, perioada
interbelică fiind o perioadă relativ prosperă. Anuarul Socec din 1925
consemnează orașul cu același statut, având 18981 de locuitori. În 1929 este
finalizată o a doua uzină electrică. În 1925 satele Sărata, Văleni și Vânători
intră în compunerea localității.

Intrarea României în cel de-al Doilea Război Mondial, moment ce l-a găsit pe
mareșalul Ion Antonescu la Piatra Neamț, a determinat trimiterea pe front a
unităților militare din zonă. Evoluția ulterioară a evenimentelor, mai ales după
străpungerea de către armata sovietică a fortificației Târgu Neamț-Pașcani, a
făcut ca multe dintre localitățile aflate în estul orașului și județului să
sufere mari distrugeri. Anii de după război și schimbarea regimului politic în
1947, au determinat o nouă etapă în evoluția istorică locală, în care se pot
distinge, totuși, și transformări pozitive, care și-au pus amprenta asupra zonei
și locuitorilor săi. În 1950, orașul a primit statut de oraș regional și a
devenit reședința raionului Piatra Neamț din Regiunea Bacău. În 1968, în urma
reformei administrativ-teritoriale, orașul redevine reședința județului Neamț,
ceea ce dă pe plan local un nou impuls economic. După construirea barajului de
la Bicaz și punerea în funcțiune a întregului sistem hidroenergetic pe cursul
mijlociu și inferior ale râului Bistrița — în anii 1960, rolul economic și
aspectul râului s-au schimbat. Plutele au dispărut, au apărut hidrocentralele ca
sursă nepoluantă de energie, debitul apei nu mai cunoaște variațiile din trecut,
au apărut lacuri de acumulare și baraje care modifică în întregime aspectul
albiei.

La apogeu, zona industrială și agricolă a municipiului
includea:[necesită citare] un combinat de îngrășăminte chimice și unul de fire
și fibre sintetice (Platforma Săvinești-Roznov) o fabrică de utilaje agricole
(Mecanica Ceahlău), o fabrică de hârtie și cartoane (Comuna din Paris), una de
celuloză și hârtie (Reconstrucția), o fabrică de mobilă, una de semifabricate
lemnoase (Combinatul de Prelucrare a Lemnului), una de cărămidă și țiglă
(Zonoceram), una de tricotaje (8 Martie) un abator de păsări (Izvoare), 2
fabrici de pâine, o fabrică de industrializare a laptelui (Montana), o fabrică
de bere (Steagul Roșu --> Zimca), un complex de sere (Izvoare), o întreprindere
de industrializare a viei și vinului, un IAS, o herghelie de cabaline (Dumbrava)
și o întreprindere de exploatare forestieră și transport.

În perioada contemporană, căderea regimului comunist s-a asociat cu falimentul
masiv al activității industriale, scăderea dramatică a investițiilor pe plan
local, creșterea șomajului și scăderea nivelului de trai, precum și cu
depopularea semnificativă. După anul 2000 o serie de investiții edilitare și
comerciale sprijinite direct de primărie - cu suportul unor credite bancare -
apar în oraș, revigorându-i aspectul. Tot în primul deceniu al secolului XXI se
conturează proiectul de transformare a municipiului în oraș turistic. În 2009
evoluția acestui proiect face ca orașul să fie atestat drept stațiune de interes
național, dar ulterior pe fondul crizei economice și a unor dificultăți
suplimentare, derularea sa capătă aspecte controversate.

Suprafața totală a orașului este de 7743 ha. În componența zonei periurbane
intră localitățile: Doamna (situtată pe valea pârâului Doamna) și Văleni
(situată la confluența cu Pârâul Turcului, pe dreapta Bistriței la poalele
Cernegurei) - spre sud și Ciritei (situat spre est între Pietricica și Dealul
Vulpii)..

Municipiul este împărțit între micro-cartierele: Sărata, Valea Viei, Țărăncuța,
Precista, Ștefan cel Mare(nord-est), Centru, Dacia (centru), Obor, Ocol,
Dărmănești (nord), Pietricica, Speranța (est), Gara Veche, Mărăței, 1 Mai,
Vânători (sud-est).

Se învecinează cu comunele: Gârcina - nord-vest, Dobreni - nord-est, Girov -
spre est, Dumbrava Roșie - sud-est, Piatra-Șoimului - sud, Alexandru cel Bun -
vest.

Asistența medicală este structurată în jurul unui Spital Județean de Urgență de
categoria a III-a.

Există mai multe cluburi sportive susținute de administrația locală: Fotbal Club
Ceahlăul, Volei Club "Unic" Piatra-Neamț și Volei Club Municipal LPS
Piatra-Neamț, Handbal Club Municipal Piatra Neamț și Handbal Club Feminin Piatra
Neamț, a căror activitate este susținută de o serie de baze sportive ca
Stadionul, Complexul Sportiv «Ceahlăul», Sala Polivalentă.

Localitatea este condusă de un Primar ca organ executiv împreună cu un Consiliu
Local ca organ deliberativ (format din 23 de consilieri) - aleși odată la 4 ani.

Activitatea de transport public local este asigurata in mare parte de compania
S.C. Troleibuzul S.A.. Aceasta detine troleibuzele din oras (de tip Renault
Berliet ER 100, Rocar 112E și Rocar de Simon) si autobuzele (de tip MAN si
Higer)

Situat în centrul orașului, în Piața Libertății, acest ansamblu arhitectural
alcătuit din Curtea Domnească, Biserica "Sf. Ioan" și Turnul Clopotnița își are
începuturile, potrivit izvoarelor istorice, în perioada 1468-1475, fiind
ctitorit de Ștefan cel Mare. Din Curtea Domnească s-a mai păstrat doar o parte
din pivnițele casei domnești (unde se află acum o expoziție muzeală) și porțiuni
din zidul de incintă. Biserica zidită în 1497-1498, monumentală și elegantă,
este caracteristică stilului arhitectural moldovenesc din acea perioadă,
îmbinând tipul cu plan dreptunghiular și bolți semicilindrice cu cel trilobat și
turla pe naos. Turnul, construit în 1499 din piatră brută și întărit cu patru
contraforturi ce-i subliniază profilul zvelt, are 19 m înălțime. Foișorul de
pază a fost adăugat în epoca modernă.

Este situată în Văleni pe strada Magnoliei, având drept ctitori mai întâi de
Petru Rareș și apoi de Alexandru Lăpușneanu în 1574.

Construcția este executată din bârne și scânduri groase de brad și de ștejar pe
temelie de piatră, fiind de tipul bisericilor cu plan simplu în formă de navă,
fără sânuri laterale și cu altar pentagonal, clopotnița aflându-se în imediata
apropiere, spre sud. Acoperișul de șindrilă este unitar, fără a sublinia la
exterior decât prezența altarului. Interiorul este împărțit în pronaos, naos și
altar. Pridvorul de la apus reprezintă un adaos recent (1924).

Chenarele ferestrelor și cel al ușii de la intrare sunt ornamentate cu
încrustații dense, care alcătuiesc motive geometrice de o meticuloasă execuție.
La ușă, frecventul decor al șnurului în relief reproduce simbolic torurile
vechilor portaluri de la intrarea bisericilor lui Ștefan cel Mare. Boltirea
semicilindrică a pronaosului este rezolvată în mod original, mai ales în ceea ce
privește susținerea ce se realizează în trepte de formă poligonală, ale căror
dimensiuni se reduc în partea superioară. Catapeteasma actuală este un produs al
ultimelor decenii, cea veche neavând nici pe departe forma tradițională. În
trecut în locul fundalului de lemn sculptat care separă naosul de altar și pe
care sunt pictate scenele și portretele riguros stabilite prin canoane, aici se
aflau cinci rânduri de icoane așezate pe un perete de scânduri, fără a se
respecta o succesiune prestabilită. Aceste icoane însă, în marea lor majoritate,
aveau o valoare istorico-artistică deosebită. Este vorba de cel puțin trei grupe
de icoane distincte ca stil și chiar ca structură plastică, fiind executate,
fără nicio excepție, pe bucăți de scândură atent pregătite cu un glet de ipsos.
Din punct de vedere cronologic ele acopereau în întregime secolele XVI și XVII,
iar ca factură artistică multe dintre ele se impun printre cele mai reușite
creații ale genului iconografic.

În interior, pridvorul și pronaosul prezintă un acoperământ plan, însă naosul se
înalță printr-o elegantă boltă en berceau (semicilindrică), ce se desfășoară
până la catapeteasmă. Absidele laterale sunt acoperite în arc, iar altarul este
dominat de un arc transversal de susținere spre care converg nervurile unui
segment de sferă. Catapeteasma originară este lucrată în lemn de tei și ștejar,
respectând cu strictețe dispunerea ierarhică și spațială specifică iconografiei
creștine ortodoxe. Psihologia personajelor biblice emană un anume hieratism
bizantin, cromatica folosită creează o transparență renascentistă, iar frecvența
planurilor secundare de inspirație locală trimite cu insistență la frescele de
la Mănăstirea Voroneț și Mănăstirea Sucevița. Ușile împărătești sunt tratate
preponderent pictural și mai puțin sculptural.

Sinagoga de lemn aflată la extremitatea estică a fostei Curți Domnești în
imediata apropiere a Liceului "Petru Rareș", este o mărturie a numeroasei
comunități evreiești care a existat în acest oraș încă din Evul Mediu.

Actuala construcție s-a ridicat pe locul alteia mai vechi, în baza hrisovului
din 19 iulie 1766 semnat de voievodul Grigore III Ghica. Vechea sinagogă a fost
de piatră, dar de la începutul secolului al XVIII-lea nu s-a mai îngăduit decât
ridicarea unor sinagogi de lemn, ceea ce explică și materialul folosit la
construirea acestui monument.

În peretele estic al sinagogii este așezată Urna Sfântă, operă de artă executată
în lemn sculptat și dispusă în trei etaje, fiecare nivel fiind așezat pe coloane
rotunde acoperite cu bronz și argint. Această urnă a fost lucrată în 1835 de
Saraga Itchok ben Moische, În patrimoniul lăcașului s-a mai păstrat și o
frumoasă perdea cu șapte triunghiuri și o inscripție în ebraică din care rezultă
că a fost realizată în 1767, deci la numai un an de la construirea actualului
edificiu.

Faptul că Sinagoga se află atât de aproape de Biserica "Sf. Ioan",
nerespectându-se tradiționala distanță de 150 de stânjeni (aproximativ 300 m)
care trebuie s-o despartă de o biserică creștină, a fost explicat de regulă prin
marea vechime a edificiului inițial, care ar fi precedat construirea ansamblului
arhitectural din epoca lui Ștefan cel Mare. Adepții acestui punct de vedere
pleacă de la premiza că nimeni nu ar fi îngăduit ridicarea unei sinagogi sub
zidurile Curții și Bisericii Domnești și că aceasta deja exista în 1497-1499
când Ștefan cel Mare a construit biserica și turnul-clopotniță, lăsând-o apoi pe
vechiul amplasament. Se consideră că este vorba de o simplă nesocotire a
regulilor tradiționale, deoarece dacă s-ar fi avut în vedere stricta respectare
a acestora, nimic nu l-ar fi împiedicat pe Ștefan cel Mare să dispună demolarea
și strămutarea sinagogii la o distanță convenabilă. Nu trebuie să se uite că în
vechiul cimitir evreiesc de pe muntele Cârloman, cele mai vechi pietre de
mormânt datează din a doua jumătate a secolului al XVII-lea și că Sinagoga se
află pe pământ domnesc, comunitatea evreiască plătind o dare anuală (bezman)
pentru folosirea acestuia. Foarte probabil că vechea construcție de piatră să se
fi ridicat pe la mijlocul secolului al XVII-lea pe actualul amplasament, cu
aprobare domnească, fără a se ține seamă de respectarea distanței prestabilite
față de Biserica "Sf. Ioan" așa cum a procedat de altfel și Grigore III Ghica în
1766 când a încuviințat actuala sinagogă de lemn.

Zonele au fost declarate arie protejate prin Legea Nr.5 din 6 martie 2000
(privind aprobarea Planului de amenajare a teritoriului național - Secțiunea a
III-a - zone protejate).

În arealul orașului sau limitrof acestuia, s-au identificat 4 zone fosilifere:
Cozla, Cernegura, Pietricica și Agârcia, reprezintând zone de interes
paleontologic situate în Oligocen pe fundul Mării Paratethys. Aici, în stratele
de rocă moale alcătuită din conglomerate de marne, gresii și șisturi disodilice
s-au descoperit depozite fosilifere de pești și scoici, caracteristice zonelor
cu un climat subtropical ale acestei perioade. Fauna marină fosilă găsită aici
este foarte bogată, acoperind toate nișele ecologice disponibile - de la apele
de litoral până la cele mai adânci zone propice vieții. Fosilele identificate
aici pot fi vizionate la Muzeul de Științe Naturale din Piatra Neamț.

Dealul Vulpii-Botoaia (Ochiul de Stepă) este o arie protejată de tip
floristic)situată în partea estică a orașului pe versantul sud-vestic al
dealului Vulpea (478 m). Aici vegetează mai multe elemente floristice xerofite
de stepă ilustrate de 28 de specii specifice acesteia.

Dealurile Pietricica (530 m), Cozla (679 m), Cârloman (617 m) și Cernegura (852
m) străjuiesc orașul Piatra Neamț la est, nord și respectiv sud, reprezentând -
cu excepția Pietricicăi care reprezintă un deal subcarpatic - ultima treaptă a
Carpaților Orientali la zona de contact cu Subcarpații Moldovei.

Din punctul numit „Trei Coline” pornesc trasee turistice care duc spre
Dărmănești, spre Cârloman sau spre zona marmitelor de piatră numite de localnici
„La trei căldări”. Aici într-o stâncă izolată se află săpate trei scobituri
rotunde cu diametrul de cca. 60 cm, a căror origine nu a întrunit consensul,
considerându-se că ne aflăm fie în fața unui fenomen carstic, [necesită citare]
fie periglaciar[necesită citare], sau cu caracter de marmite eoliene formate
prin acțiunea îndelungată a vânturilor.

Pe Cozla au fost descoperite în 1882 izvoare de ape minerale cloruro-sodice și
sulfuroase, caracterizate de analizele făcute la vremea respectivă de Petru
Poni, și care se foloseau în tratarea afecțiunilor digestive și circulatorii. În
timp exploatarea nerațională a dus la colmatarea lor.

Există telescaun pentru transportul de la bază până în vârful pârtiei, precum și
centru de închirieri echipament necesar pentru schi.[necesită citare]



https://ro.wikipedia.org/wiki/Marketing

În accepțiunea generală, marketingul reprezintă "știința și arta de a convinge
clienții să cumpere" . Philip Kotler definea marketingul ca "un proces social și
managerial prin care indivizi sau grupuri de indivizi obțin ceea ce le este
necesar și doresc prin crearea, oferirea și schimbul de produse și servicii o
anumită valoare" . Simplist, marketingul reprezintă "arta și știința de a
vinde".

Datorită caracteristicilor proceselor de marketing, modalităților de
implementare a deciziilor de marketing, acceptiunilor și viziunilor noi asupra
elementelor care compun o acțiune de marketing precum și ca urmare a nivelurilor
diferite de percepție și abordare a acestei componente a economiei de piață,
definitiile și explicațiile aduse termenului de marketing sunt variate și
permanent adaptate noilor realități ale mediului economic.

Philip Kotler, în cărțile sale inițiale, definește: "Marketing este o activitate
menită să satisfacă nevoile și dorințele prin procese de schimbare". Se poate
adăuga la definițiile lui Kotler și Norris un răspuns al "Chartered Institute of
Marketing" (CIM). Definiția asociației afirmă că marketingul este "procesul
managerial de anticipare, identificare și satisfacere a cerințelor clienților
într-un mod profitabil". De aceea, marketingul operativ include procesele de
analiză de marketing, dezvoltarea unui nou produs, administrarea ciclului de
viață al unui produs, stablirea prețului, administrarea canalului precum și
promoțiile.

Înainte de apariția analizei de piață, majoritatea companiilor se concentrau pe
produse, angajând echipe de vânzători pentru a împinge produsele pe și în piață,
fără a lua în considerare nevoile reale ale pieței. O organizație orientată spre
nevoile pieței și ale clienților mai întâi determină dorințele potențialilor săi
clienți și mai apoi construiește produsul sau serviciul. Teoria și practica
marketingului sunt justificate prin convingerea conform căreia clienții folosesc
un produs/serviciu pentru că au o nevoie, sau pentru că produsul/serviciu aduce
un presupus beneficiu.

Metodele de marketing sunt clasificate de mulți ca fiind științe sociale, în mod
particular psihologie, sociologie, și economie. Antropologia are de asemenea o
mică, dar în creștere, influență. Prin publicitate, se înrudește cu multe arte
creative.

Pentru ca un plan de marketing să aibă succes, combinația de cei patru "P"
trebuie să reflecte dorințele și nevoile consumatorilor din piața țintă.
Încercarea de a convinge un segment de piață să cumpere ceva ce nu își dorește
este foarte costisitor și nu are prea mult succes. Comercianții depind de
cercetarea de piață, atât formal cât și informal, pentru a determina ceea ce
consumatorii au nevoie și pentru ce ei sunt dispuși să plătească. Comercianții
speră ca acest proces să le ofere un avantaj competitiv solid. Oferta este de
asemenea un lucru foarte important care vine să completeze teoria 4P. O
alternativă eficientă și mai puțin costisitoare o constituie cybermarketingul.

Philip Kotler e de părere ca "marketingul este acea funcțiune a firmei care
identifică nevoi și dorințe încă nesatisfăcute, le definește ca atare și le
măsoară intensitatea și potențialul de profitabilitate, stabilește care sunt
piețele-țintă pe care le poate servi cel mai bine organizația, decide asupra
produselor, serviciilor și programelor adecvate pentru servirea piețelor astfel
selectate și le cere tuturor celor din organizație să se gândească la client și
să-l servească." Tot acesta afirmă că “Marketingul este acea activitate umana
directionata spre satisfacerea nevoilor si dorintelor umane printr-un process de
schimb”.

Popular, "marketing" reprezintă promovarea produselor, mai ales publicitatea și
brandingul. Totuși, în limbaj profesional termenul are un spectru mai mare de
înțelesuri care au ca element comun punerea în centrul atenției a clienților.
Produsele sunt dezvoltate pentru a satisface dorințele unor grupuri de clienți,
și, în anumite cazuri, chiar a unor clienți anume. McCarthy a împărțit
marketingul în patru segmente de activitate. Topologia lui a devenit universal
recunoscută, iar setul lui de 4P a devenit un termen al limbajului.

Aceste patru elemente sunt de obicei numite marketing mix. Un comerciant poate
folosi aceste valori pentru a întocmi un plan de marketing. Modelul celor 4P
este folositor mai ales când se folosește pentru produse de o valoare redusă.
Produsele industriale, serviciile și produsele cu o valoare mare au nevoie de
mici adaptări ale acestui model. Marketingul serviciilor trebuie să aibă în
vedere natura unicității serviciilor. Marketingul industrial sau B2B trebuie să
țină seama de valoarea pe termen lung a acordurilor contractuale care sunt
specifice tranzacțiilor din lanțul de aprovizionare. Marketingul relațiilor
încearcă să facă acest lucru privind marketingul prin prisma valorii pe termen
lung a relațiilor decât prin prisma tranzacțiilor individuale.

Ca opozant al acestei teorii, Morgan, în Riding the Waves of Change
(Jossey-Bass, 1988), adaugă "Poate că cea mai importantă critică pe care o putem
aduce abordării 4P, și de care ar trebui să fii conștient, este că în mod
inconștient îmbrățișează punctul de vedere interior–exterior (privind de la
produsele companiei), pe când esența marketingului ar trebui să fie punctul de
vedere exterior–interior". Chiar și așa, prin construirea acestui set ușor
memorabil, teoria 4P este un ghid rapid care acoperă majoritatea categoriilor
majore ale activității de marketing, precum și cadrul în care aceste pot fi
utilizate. [1].



https://ro.wikipedia.org/wiki/Las_Fierbin%C8%9Bi

Las Fierbinți este un serial de comedie românesc care a debutat pe Pro TV la
data de 1 martie 2012. Cu accentul pus pe situații comune, cu replici autentice
și cu atmosferă tipic românească, serialul „Las Fierbinți“ a intrat repede în
grațiile românilor, devenind un nou produs de marcă al postului Pro TV.

Este fostul viceprimarul din Las Fierbinți, actualul primar, „il capo di tutti
capi”. Vasile Vacaru e un profitor prin definiție. Se preocupă în primul rând de
bunăstarea personală și de prestigiul său în sat. Face pe diplomatul și e foarte
hotărât să modernizeze satul, să-l europenizeze, luând o serie întreagă de
măsuri mai degrabă ridicole și cel mai adesea „pe contră” cu deciziile luate de
fostul primar, Mitică Coman.

Șmecherașul prin excelență. Este un „simpatic”, mereu c-o replică deșteaptă pe
buze, e tipul care te „face din vorbe” și e chitit, de regulă, pe „combinații”.
Urmărește să facă bani și aspiră la statutul de „baștan”, care „să facă pe toată
lumea”. Este motivul pentru care uneltește frecvent cu Bobiță, punând la cale
diverse planuri de „îmbogățire peste noapte”.

E patronul crâșmei locale, La Fierbinți, și trece, drept un sătean cumsecade. În
ciuda aerului hâtru, e ferm, hotărât, fără menajamente, oricând cu o replică
șfichiutoare pe buze. E tovaraș bun cu Giani, în combinație cu care întreprinde
felurite acțiuni dintre cele mai dubioase.

Dorel, o inimă neînfricată și un actor desăvârșit. E fratele mai mic, dar
genial, al lui Bobiță. Dorel îndură orice chin, ca să devină mare vedetă. Iar
când e pe scenă, se lasă cu one man show.

Robert Doroftei este un polițist, tipul de „milițian”, sârguincios și tipicar. E
mândru de statutul de unic polițist al comunității, are imboldul de a fi mai
suspicios sau mai intransigent decât e cazul. E în elementul lui când se poate
adresa grav și moralizator, adoră ocaziile când poate cita din diverse legi.
Aplică legea „după capul lui”, iar zelul detectivist îl aduce în situațiile cele
mai tâmpite.

Este fiica fostului primar, Mitică Coman. Geanina e, fundamental, o „prostuță de
la țară”. Fâșneață, dar cam fără minte, dorința ei cea mai arzătoare e să fie
admirată în sat asemeni starurilor pe care le vede la televizor. Este și motivul
pentru care se gândește la București ca la idealul suprem, nutrind speranța că
va putea cândva să-și facă o viață acolo. Prin urmare, principalele ei
activități se concentrează pe perfecționarea look-ului, pe găsirea unui „stil”
și a unor „maniere”, direct inspirate din emisiunile cu dive. este o fata cu un
zâmbet de copil te iubim geaninooo

Este bețivul satului, care emite multe „filozofii” ale vieții, în special în
cârciuma lui Bobiță.

Un sătean oarecare, cel care „urmărește” poveștile și pe care le cântă.
Resonneur-ul serialului, va încheia fiecare episod printr-o „cântare” cu tâlc în
primele două sezoane. Este cunoscut ca fiind și hoțul satului,însă sătenii s-au
obișnuit cu faptele acestuia. Este și prieten de băutură cu Celentano și
Firicel.

Este femeia ușoară din sat. Bărbații din sat merg la ea cu pretextul de a lua
diverse leacuri. E bună de pus la rană, orice durere, ea o vindecă.

Chiar dacă nu mai este primar, rămâne cu reflexul omului de acțiune, chestie
care îl va determina să se implice mai departe în treburile satului. În capul
lui, rămâne „întemeitorul” micii comunități, un fel de primar „voluntar”,
umplându-și timpul cu felurite alternative la inițiativele, mereu dubioase, ale
lui Vasile. Apare doar în primul sezon.

Este învățătorul satului. Exigent cu elevii, crede în rolul lui de pedagog și
consideră că are o mare răspundere „întru educația tineretului de mâine". Este
tipicar, pedant, calculat, timorat - profilul școlarului etern, mereu ascultător
și atent la reguli. Apare doar în primul sezon.



https://ro.wikipedia.org/wiki/Belarus

Belarus (în belarusă Беларусь; în rusă Беларусь, Белоруссия, Belarus',
Belorussia, pronunțat /bʲɛlaˈrusʲ/), denumită oficial Republica Belarus, este o
țară fără ieșire la mare, aflată în Europa de Est, vecină cu Rusia către
nord-est, Ucraina către sud, Polonia către vest, și Lituania și Letonia către
nord-vest. Capitala țării este Minsk; printre alte orașe mari se numără Brest,
Hrodna, Gomel, Moghilău și Vitebsk (Vițebsk). Peste 40% dintre cei 207.600 km²
sunt împăduriți, iar principalele sectoare economice sunt agricultura și
industria prelucrătoare.

Până în secolul al XX-lea, teritoriile Belarusului modern au aparținut mai
multor țări, între care se numără Principatul Poloțkului, Marele Ducat al
Lituaniei, Uniunea Polono-Lituaniană, și Imperiul Rus. După Revoluția Rusă,
Belarusul a devenit republică constituentă a Uniunii Sovietice, primind numele
de Republica Sovietică Socialistă Bielorusă (RSSB). Frontierele Belarusului au
luat forma lor actuală în 1939–1945, când unele teritorii ale Poloniei i-au fost
incorporate în urma invaziei sovietice a Poloniei. Țara și teritoriul său au
fost devastate de al Doilea Război Mondial, în timpul căruia Belarusul a pierdut
circa o treime din populație și mai mult de jumătate din resursele economice.
Republica s-a dezvoltat din nou în anii postbelici. În 1945, RSS Bielorusă a
devenit membră fondatoare a Națiunilor Unite, împreună cu Uniunea Sovietică și
cu RSS Ucraineană.

Parlamentul republicii a declarat suveranitatea Belarusului la 27 iulie 1990, și
în procesul de destrămare a Uniunii Sovietice, Belarusul și-a declarat
independența la 25 august 1991. Alexander Lukașenko este președintele țării din
1994. În ciuda obiecțiilor guvernelor Occidentale, Lukașenko a continuat
politicile din epoca sovietică, între care perpetuarea proprietății de stat în
economie. Conform unor organizații și țări, alegerile au fost incorecte, iar
adversarii politici ai președintelui au fost suprimați violent. În 2000, Belarus
și Rusia au semnat un acord de extindere a cooperării, afirmând dorința de a
crea o uniune.

Peste 70% din populația de 9,49 milioane de oameni a Belarusului trăiește în
zone urbane. Peste 80% din populație este formată din etnici belaruși, cu
minorități semnificative de ruși, polonezi și ucraineni. De la referendumul din
1995, țara are două limbi oficiale: belarusa și rusa. Constituția Belarusului nu
declară o religie oficială, deși principala religie practicată în țară este
ortodoxia rusă. A doua religie, romano-catolicismul, are un număr mult mai mic
de credincioși, dar atât Paștele cât și Crăciunul ortodox și catolic sunt
sărbători naționale. Belarusul are cel mai mare indice al dezvoltării umane din
membrii CSI.

Denumirea de „Belarus” corespunde literal termenului „Rusia Albă” (Rutenia
Albă). Există mai multe presupuneri privind originea numelui „Rutenia Albă”. O
teorie etno-religioasă sugerează că numele utilizat pentru descrierea părții din
vechile pământuri rutene aflate în granițele Marelui Ducat al Lituaniei care
fusese populată predominant de slavii creștinați, spre deosebire de Rutenia
Neagră, care era predominant locuită de baltici păgâni. O explicație alternativă
a numelui este pe marginea hainelor albe purtate de slavii autohtoni. O a treia
teorie sugerează că vechile pământuri rutene necucerite de tătari (adică Połack,
Vicebsk și Moghilău) fuseseră denumite „albe”. Alte surse susțin că înainte de
1267, pământul necucerit de mongoli era considerat „Rutenia Albă”. În 2008,
istoricul Ales Bely și-a prezentat teza de doctorat, care sugera că denumirea de
„Rutenia Albă” se referă la zona Republicii Novgorodului cucerită de Cnezatul
Moscovei în 1478; în termenii geografiei actuale, aceasta înseamnă estul
Belarusului și zonele cucerite prin expansiunea spre vest a Moscovei în timpul
Războiului Livonian din secolul al XVII-lea.

Numele de „Rutenia” este uneori substituit cu cel de „Rusia”, și astfel „Rutenia
Albă” este denumită uneori „Rusia Albă”. Această confuzie a fost încurajată de
regenții moscoviți după căderea Rusiei Kievene. Cnejii moscoviți, începând cu
Ivan al IV-lea, s-au considerat succesori de drept ai dinastiei ducale rutene,
iar utilizarea numelui de „Rusia” cu referire la toate fostele pământuri rutene
(ale slavilor răsăriteni) a devenit o armă politică și casus belli pentru
cucerirea tuturor teritoriilor rutene ocupate de Lituania și Polonia. Numele a
apărut pentru prima oară în literatura medievală în germană și latină; cronicile
lui Jan din Czarnków amintesc de încarcerarea marelui duce lituanian Jogaila și
a mamei sale în „Albae Russiae, Poloczk dicto” la 1381. Termenul latinesc Alba
Russia a fost utilizat din nou de către Papa Pius al VI-lea pentru a înființa o
societate iezuită în 1783. Bula papală oficială afirma: „Approbo Societatem Jesu
in Alba Russia degentem, approbo, approbo”. Prima utilizare a termenului de
„Rusia Albă” cu referire la Belarus a fost pe la sfârșitul secolului al XVI-lea,
din partea lui Jerome Horsey, un englez cunoscut pentru legăturile strânse cu
curtea regală rusă. În secolul al XVII-lea, țarii ruși au folosit denumirea de
„Rutenia Albă” pentru a descrie pământurile cucerite de la Marele Ducat al
Lituaniei.

Belarus a fost numită oficial de către ruși „Bielorusia” (în rusă Белоруссия; cu
ultima parte similară în română, dar nu și în rusă cu termenul „Rusia” — scris
Россия) în perioada țaristă, iar țarul rus se autointitula „Țar al tuturor
Rusiilor”, întrucât imperiul său era format din toate Rusiile – cea Mare, cea
Mică, cea Albă. După Revoluția Bolșevică din 1917, termenul de „Rusia Albă” a
provocat confuzie cu forțele militare social-democrate care se opuneau
bolșevicilor „roșii”. În perioada RSS Bieloruse, a fost îmbrățișat termenul de
„Bielorusia” ca parte a conștiinței naționale. În Belarusul de vest, aflat sub
control polonez în perioada interbelică, termenul de „Byelorussia” a fost
utilizat cu referire la regiunile orașelor Białystok și Hrodna.

Termenul de „Bielorusia” (numele din alte limbi, inclusiv în română, bazându-se
pe forma rusească) a fost utilizat oficial până în 1991, când Sovietul Suprem al
RSS Bieloruse a declarat republica independentă cu numele de „Belarus”
(Беларусь, în rusă), pentru a reflecta forma corectă în limba autohtonă.
Utilizarea temporară a denumirilor RSS Bielorusă și a abrevierilor sale a fost
permis între 1991 și 1993. Forțele conservatoare din Belarusul independent nu au
susținut schimbarea de nume și s-au opus fără succes includerii sale în
propunerea constituțională din 1991.

Oficial, numele complet al țării este „Republica Belarus” (Рэспубліка Беларусь,
Республика Беларусь, Respublika Belarus). Astfel, numele de „Bielorusia” a fost
înlocuit de „Belarus” pe plan internațional, în limbile de circulație mondială,
în limba română, dar și parțial în rusă (deși numele tradițional încă persistă);
similar, adjectivul „bielorus” a fost înlocuit cu „belarus” (deși în rusă nu a
apărut un alt adjectiv). „Bielorus” este mai apropiat de termenul rusesc inițial
bielaruski. Intelectualii belaruși din anii staliniști au încercat să schimbe
numele din „Bielorusia” spre o formă de „Krivia” din cauza presupusei legături
cu Rusia. Unii naționaliști s-au opus numelui din același motiv. Unele state
preferă însă să folosească în continuare denumirea tradițională, istorică, în
limba națională. Astfel, în Suedia, deși o petiție a fost depusă de cetățeni
beloruși pentru modificarea numelui din „Vitryssland” în „Belarus”, denumirea
oficială continuă să fie cea de „Vitryssland” (în traducere „Rusia Albă”). În
Franța, deși denumirea oficială în limba franceză la ONU este „République de
Bélarus” (traducere propusă de guvernul belarus), la recomandarea mai multor
instituții franceze între care Academia Franceză și Ministerul de Externe,
continuă să fie folosit numele de „Biélorussie”. Mai multe ziare populare
publicate pe plan local păstrează însă numele vechi al țării în limba rusă, ca
de exemplu Komsomolskaia Pravda v Bielorussii, varianta locală a unui popular
ziar rusesc. Cei ce doresc reunificarea Belarusului cu Rusia continuă să
utilizeze și ei termenul de „Bielorusia”.

În regiune, au fost descoperite atât rămășițe de homo erectus cât și de
Neanderthalieni. Între anii 5000 și 2000 î.e.n., au predominat culturile
Bandkerimik. Pe lângă acestea, în Belarus și în parți din Ucraina, s-au găsit
urme din cultura Nipru-Doneț. Cimerienii și ale triburi de păstori locuiau zona
prin 1000 î.e.n., iar înainte de 500 e.n., slavii se stabiliseră aici, fiind
înconjurați de sciți. Diferite triburi barbare asiatice, huni și avari au migrat
pe aici în preajma anilor 400–600 e.n., dar nu au dislocat elementul slav.

Regiunea ce astăzi formează Belarusul a fost populată de triburi slave în
secolul al VI-lea. Ei au intrat treptat în contact cu varegii, negustori și
războinici scandinavi. Deși înfrânți și goniți pentru scurt timp de către
localnici, varegilor li s-a cerut ulterior să revină și au ajutat la formarea
unei entități statale — denumită astăzi Rusia Kieveană —în schimbul unui tribut.
Statul Rusiei Kievene a apărut în 862 fie în apropierea Kievului fie în zona
Novgorodului.

După moartea liderului kievean Iaroslav I cel Înțelept, statul s-a dezmembrat în
principate independente. Aceste principate rutene au fost grav afectate de o
invazie mongolă în secolul al XIII-lea, și multe au fost ulterior încorporate în
Marele Ducat al Lituaniei. Din principatele anexate de Marele Ducat, nouă erau
locuite de strămoși ai belarușilor. În această perioadă, Ducatul s-a implicat în
mai multe campanii militare, inclusiv în luptele de partea Poloniei împotriva
Cavalerilor Teutoni în bătălia de la Grunwald din 1410; victoria a permis
Lituaniei să controleze frontierele nord-vestice ale Europei de Est.

La 2 februarie 1386, Marele Ducat al Lituaniei și Regatul Poloniei au intrat
într-o uniune personală prin căsătoria conducătorilor lor. Această unire a pus
în mișcare o serie de evenimente ce a dus la formarea Uniunii Polono-Lituaniene,
formată în 1569. Rușii, în frunte cu Ivan al III-lea al Moscovei, au început
cuceririle militare în 1486 în încercarea de a cuceri pământurile Rusiei
Kievene, și anume teritoriile de astăzi ale Belarusului și Ucrainei.

Uniunea dintre Polonia și Lituania a luat sfârșit în 1795 odată cu Împărțirile
Poloniei între Imperiul Rus, Prusia și Austria. În această perioadă teritoriile
Belarusului au fost cucerite de Imperiul Rus condus de Ecaterina a II-a, care
le-a păstrat până la ocuparea lor de către Imperiul German în Primul Război
Mondial.

În cursul negocierilor pentru tratatul de la Brest-Litovsk, Belarus și-a
declarat independența sub ocupație germană la 25 martie 1918, formând Republica
Populară Belarus. Imediat după aceea, a izbucnit Războiul Polono-Sovietic, iar
Belarusul s-a găsit prins între Polonia și Rusia Sovietică. O parte din Belarus
a căzut sub control rusesc și a devenit RSS Bielorusă în 1919. La scurt timp
după aceea, ea a fost transformată în Republica Sovietică Socialistă
Lituano–Bielorusă. Teritoriile contestate au fost împărțite între Polonia și
URSS după încheierea războiului în 1921, iar RSS Bielorusă a devenit membru
fondator al URSS în 1922. Partea vestică a Belarusului actual a rămas parte a
Poloniei.

În anii 1920, au fost demarate reformele agrare care au culminat cu
colectivizarea în Belarusul sovietic. În anii 1930, implementarea planurilor
cincinale a dus la accelerarea industrializării. În același timp, în Belarusul
de Vest, populația s-a bucurat de libertate economică și socială, iar începând
cu 1926 drepturile culturale ale majorității belaruse din regiunea aparținând
Poloniei au fost crescute, aceasta bucurându-se de școli în limba belarusă și de
utilizarea limbii în administrație.

În 1939, Germania Nazistă și Uniunea Sovietică au invadat și au ocupat Polonia,
aducând începutul celui de al Doilea Război Mondial. Mare parte din Polonia de
nord-est, consfințită astfel prin pacea de la Riga cu 20 de ani în urmă, a fost
anexată RSS Bieloruse, și formează acum regiunea istorică denumită Belarusul de
Vest. Consiliul Popular Bielorus, sub control sovietic, a preluat teritoriile
locuite predominant de etnici belaruși, la 28 octombrie 1939 la Białystok.

Germania Nazistă a invadat apoi Uniunea Sovietică în 1941. Fortăreața Brest,
anexată în 1939, a fost supusă unuia dintre cele mai distructive asalturi și
apărarea ei în 1941 a rămas în memorie ca act de eroism împotriva agresiunii
germane. Statistic, RSS Bielorusă a fost cea mai afectată republică sovietică în
timpul războiului și a rămas în mâinile naziștilor până în 1944. În acea
perioadă, Germania a distrus 209 din cele 290 de orașe ale republicii, 85% din
industrie, și peste un milion de clădiri. Numărul morților a fost estimat între
două și trei milioane (aproape un sfert, până la o treime din populația totală),
în vreme ce populația evreiască a fost devastată de Holocaust și nu a mai
revenit. Populația Belarusului a revenit la nivelul dinainte de război abia în
1971.

După război, Belarus a fost una dintre cele 51 de țări fondatoare ale Cartei
Organizației Națiunilor Unite și i s-a permis să aibă un vot adițional în ONU,
pe lângă cel al URSS. Reconstrucția postbelică a început imediat după război și
RSS Bielorusă a devenit un important centru industrial al vestului Uniunii
Sovietice, creând locuri de muncă și atrăgând etnici ruși care au imigrat.
Frontierele RSS Bieloruse și ale Poloniei au fost retrasate de-a lungul
așa-numitei Linii Curzon.

Iosif Stalin a implementat o politică de sovietizare pentru a izola RSS
Bielorusă de influențele occidentale. Această politică a implicat aducerea de
ruși și alți alogeni din diverse părți ale Uniunii Sovietice, punându-i în
posturi-cheie în cadrul guvernului republicii. Utilizarea oficială a limbii
belaruse și alte aspecte culturale au fost limitate de către Moscova. După
moartea lui Stalin în 1953, Nikita Hrușciov a continuat politica de hegemonie
culturală a predecesorului său, declarând: „cu cât începem cu toții mai repede
să vorbim rusește, cu atât mai repede vom construi comunismul.”

În 1986, RSS Bielorusă a fost expusă semnificativ efectelor exploziei centralei
termonucleare de la Cernobîl din RSS Ucraineană vecină.

În iunie 1988, arheologul ce avea să devină apoi lider al Partidului Conservator
Creștin al Frontului Popular Belarus, Zianon Paźniak a descoperit gropi comune
ale victimelor executate între 1937–1941 la Kurapaty, lângă Minsk. Unii
naționaliști au afirmat că această descoperire este dovadă că guvernul sovietic
a încercat distrugerea poporului belarus, determinându-i pe naționaliști să
ceară independența.

În martie 1990, au avut loc alegerile pentru Sovietul Suprem al RSS Bieloruse.
Deși Frontul Popular Belarus, pro-independență, a obținut doar 10% din locuri,
populația a fost mulțumită de delegații aleși. Belarus s-a declarat stat suveran
la 27 iulie 1990, adoptând Declarația de Suveranitate a Republicii Sovietice
Socialiste Belaruse. Cu susținerea Partidului Comunist, numele țării a fost
schimbat în Republica Belarus la 25 august 1991. Stanislau Šuškevič,
președintele Sovietului Suprem al Belarusului, s-a întâlnit cu liderii Boris
Elțin al Rusiei și Leonid Kravciuk al Ucrainei la 8 decembrie 1991 în pădurea
Białowieża pentru a declara oficial dizolvarea Uniunii Sovietice și formarea
Comunității Statelor Independente.

O constituție națională a fost adoptată în martie 1994, și în cadrul ei funcția
de șef al guvernului a fost comasată cu cea de președinte al țării. Alegeri
prezidențiale în două tururi de scrutin, la (24 iunie și 10 iulie 1994) l-au
adus la conducerea țării pe necunoscutul până atunci Aleksandr Lukașenko. El a
obținut 45% din voturi în primul tur și 80% în al doilea, învingându-l pe
Viačaslaǔ Kiebič care a primit 14% din voturi. Lukașenko a fost reales în 2001,
2006 și 2010.

Belarus se află între paralelele de 51 și 57° latitudine nordică, și între
meridianele de 23 și 33° longitudine estică. Este o țară fără ieșire la mare, cu
un relief predominant șes, cu mari porțiuni de terenuri mlăștinoase. Conform
unei estimări a ONU din 2005, 40% din teritoriul Belarusului este acoperit cu
păduri. În Belarus există multe ape curgătoare și circa 11.000 de lacuri. Trei
mari râuri curg prin țară: Neman, Pripeat și Nipru. Nemanul curge către vest
spre Marea Baltică, iar Pripeatul curge spre est către Nipru; Niprul curge spre
sud, către Marea Neagră.

Cel mai înalt punct este Dziaržynskaja Hara (Dealul Dziaržynsk) cu 345 m, iar
punctul cel mai jos se află pe râul Neman la 90 m. Altitudinea medie în Belarus
este de 160 m peste nivelul mării. Clima are ierni geroase, cu mediile lunii
ianuarie la -6 °C, și cu veri răcoroase și umede, cu o temperatură medie de
18 °C. Media anuală a precipitațiilor în Belarus se cifrează la 550–700 mm. Țara
se află în zona tranzițională între clima continentală și clima oceanică.

Între resursele naturale se numără zăcăminte de turbă, mici cantități de petrol
și gaze naturale, granit, dolomit (calcar), marne, gresii, nisipuri, prundiș și
argilă. Circa 70% din radiațiile produse în dezastrul de la Cernobîl ce a avut
loc în Ucraina vecină în 1986 au pătruns în teritoriul Belarusului și în 2005
circa o cincime din teritoriul țării (în principal pădurile și zonele agricole
din provinciile sud-estice) continuă să fie afectate de radiații. Națiunile
Unite și alte agenții au încercat reducerea nivelului de radiații în zonele
afectate, în special prin utilizarea absorbanților de cesiu și prin cultivarea
de rapiță, cu scopul de a scădea nivelurile de cesiu-137 din sol.

Belarus se învecinează cu cinci țări — Letonia la nord, Lituania la nord-vest,
Polonia la vest, Rusia la nord și la est, și Ucraina la sud. Frontierele cu
Letonia și Lituania au fost delimitate prin tratate semnate în 1995 și 1996, dar
Belarusul nu a ratificat imediat un tratat din 1997 ce stabilea frontiera cu
Ucraina. Belarus și Lituania au ratificat documentele finale de demarcație în
februarie 2007.

Belarusul este o republică prezidențială, guvernată de președinte și de Adunarea
Națională. Mandatul președintelui este de cinci ani. Conform constituției din
1994, președintele putea avea doar două mandate, dar această limitare a fost
înlăturată în urma reformei constituționale din 2004. Din 1994, Aleksandr
Lukașenko este președintele Belarusului. În 1996, Lukașenko a cerut un
controversat vot pentru extinderea mandatului președintelui de la cinci la șapte
ani, și ca urmare alegerile ce urmau să aibă loc în 1999 au fost amânate până în
2001. Referendumul privind prelungirea mandatului a fost denunțat ca fiind un
„fals fantastic” de către șeful Comisiei Electorale Centrale, Viktar Hančar,
care a fost demis în timpul campaniei și ulterior a dispărut în 1999, fiind
considerat mort. Adunarea Națională este un legislativ bicameral, format din
Camera Reprezentanților cu 110 membri și Sfatul Republicii cu 64 de membri.

Camera Representanților are puterea de a numi primul ministru, de a adopta
amendamente constituționale, de a adopta vot de neîncredere primului ministru și
de a face propuneri în ce privește politica internă și externă. Sfatul
Republicii are puterea de a numi diverși oficiali guvernamentali, de a-l pune
sub acuzare pe președinte, și de a accepta sau respinge legile adoptate de
camera inferioară. Fiecare cameră are drept de veto pe orice lege adoptată de
oficialii regionali dacă ea nu respectă constituția.

Guvernul este un Consiliu de Miniștri condus de primul ministru și de cinci
vice-prim-miniștri. Membrii acestui consiliu nu sunt în mod obligatoriu membri
ai legislativului și sunt numiți de președinte. Ramura judecătorească este
reprezentată de Curtea Supremă și de instanțele specializate, cum ar fi Curtea
Constituțională, care tratează aspecte legate de dreptul constituțional și de
afaceri. Judecătorii tribunalelor naționale sunt numiți de președinte și
confirmați de Sfatul Republicii. Pentru cazuri penale, cea mai înaltă instanță
de apel este Curtea Supremă. Constituția Belarusului interzice utilizarea
tribunalelor extrajudiciare speciale.

În 2007, 98 dintre cei 110 de membri ai Camerei Reprezentanților erau neafiliați
politic, iar din restul de 12 membri, 8 aparțineau Partidului Comunist, 3
Partidului Agrar, și unul Partidului Liberal Democrat. Majoritatea
parlamentarilor nepartizani reprezintă o gamă largă de organizații sociale, cum
ar fi colectivele muncitorești, asociațiile publice și organizațiile societății
civile, așa cum era și în perioada sovietică.

Nici partidele pro-Lukașenko, cum ar fi Partidul Socialist Sportiv din Belarus
și Partidul Republican al Muncii și Dreptății, și nici partidele de opoziție din
Coaliția Populară 5 Plus, cum ar fi Frontul Popular din Belarus și Partidul
Civil Unit din Belarus, nu au obținut vreun loc în parlament la alegerile din
2004. Organizațiile internaționale, cum ar fi OSCE au declarat că alegerile nu
au fost libere, din cauza rezultatelor slabe ale partidelor de opoziție și din
cauza polarizării mass-media în favoarea guvernului.

La alegerile prezidențiale din 2006, Lukașenko a candidat împotriva lui
Alaksandar Milinkievič, care reprezenta o coaliție de partide de opoziție, și
împotriva social-democratului Alaksandar Kazulin. Kazulin a fost reținut și
agresat de poliție în timpul protestelor din timpul Adunării Populare
Pan-Belaruse. Lukașenko a câștigat alegerile cu 80% din voturi; Federația Rusă
și CSI au considerat alegerile libere și corecte în vreme ce OSCE și alte
organizații le-au considerat incorecte.

După alegerile prezidențiale din 2010, Lukașenko a fost ales în al patrulea
mandat consecutiv cu votul a aproape 80% din alegători. Liderul de opoziție,
Andrei Sannikov, a primit mai puțin de 3% din voturi; observatorii independenți
au criticat alegerile ca fiind frauduloase. Când protestatarii opoziției au
ieșit în străzi la Minsk, multe persoane, inclusiv candidații prezidențiali, au
fost bătuți și arestați de către miliție. Mulți candidați, inclusiv Sannikov, au
fost condamnați la închisoare sau la arest la domiciliu pe perioade de regulă
mai mari de patru ani. După șase luni, în urma unei crize economice fără
precedent, activiștii s-au folosit de social networking pentru a iniția o nouă
rundă de proteste caracterizate prin bătăi din palme, fără scandări.

Lukașenko s-a autodescris ca având un „stil autoritar de guvernare”. Țările
occidentale au descris Belarusul lui Lukașenko ca fiind o dictatură; guvernul a
acuzat la rândul lor Occidentul că încearcă să-l îndepărteze pe Lukașenko de la
putere. Consiliul Europei a exclus Belarusul din 1997, pentru alegeri
nedemocratice și afectate de nereguli după referendumul constituțional din
noiembrie 1996 și după alegerile legislative parțiale. Guvernul Belarusului a
fost criticat pentru încălcări ale drepturilor omului și pentru persecuția
organizațiilor neguvernamentale, a ziariștilor independenți, a minorităților
naționale și a politicienilor de opoziție. Într-o mărturie depusă în fața
Comisiei Senatului Statelor Unite pentru Relații Externe, fostul secretar de
stat al Statelor Unite Condoleezza Rice a etichetat Belarusul ca fiind una
dintre cele șase „avanposturi ale tiraniei” din lume. Ca răspuns, guvernul
Belarusului a declarat această afirmație „departe de realitate”.

Belarus și Rusia sunt parteneri comerciali și aliați diplomatici de la
destrămarea Uniunii Sovietice. Belarusul depinde de Rusia în ce privește
importurile de materii prime și ca piață de export. Uniunea Rusia-Belarus, o
confederație supranațională, a fost înființată printr-o serie de tratate în
perioada 1996–99, și are ca scop formarea unei uniuni monetare, drepturi egale,
cetățenie unică, și politică externă și de apărare comună. Viitorul acestei
uniuni rămâne însă incert, din cauza întârzierilor repetate ale uniunii monetare
cauzate de Belarus, lipsa unei date pentru un referendum asupra constituției
sale, și o dispută din 2007 pe marginea comerțului cu petrol.

La 11 decembrie 2007, au apărut unele informații privind discuțiile despre
formarea noului stat. La 27 mai 2008, Lukașenko a spus că l-a numit pe premierul
rus Vladimir Putin „prim ministru” al alianței Rusia-Belarus. Semnificația
acestui act a rămas neclară; s-a bănuit și s-a zvonit că Putin ar fi devenit
președinte al uniunii Rusia-Belarus în mai 2008 după încheierea mandatului de
președinte.

Belarus este membru fondator al Comunității Statelor Independente (CSI);
funcționarea acestei organizații este însă și ea pusă la îndoială chiar de către
unii membri ai ei. Belarusul are acorduri comerciale cu mai multe state membre
ale Uniunii Europene (deși alte state ale Uniunii au impus interdicție de
intrare asupra lui Lukașenko și asupra altor oficiali de rang înalt), inclusiv
statele vecine Letonia, Lituania și Polonia. Interdicțiile de intrare în UE au
fost ridicate temporar în trecut pentru a-i permite lui Lukașenko să participe
la întruniri diplomatice și să poarte dialog cu grupările de opoziție.

Relațiile bilaterale cu Statele Unite sunt tensionate deoarece Departamentul de
Stat al SUA susține diverse ONG-uri anti-Lukașenko, și deoarece guvernul belarus
a făcut dificilă operarea pe teritoriul țării a organizațiilor originare din
SUA. Tensiunile diplomatice rămân ridicate, iar în 2004, Statele Unite au
adoptat Legea pentru Democrație în Belarus, prin care se autoriza finanțarea
ONG-urilor pro-democrație din Belarus, și amâna creditele acordate guvernului
din Belarus, cu excepția celor în scop umanitar. În pofida acestor fricțiuni
politice, cele două țări cooperează în domeniul protejării proprietății
intelectuale, al prevenirii traficului cu ființe umane, al combaterii
criminalității tehnologice și al înlăturării efectelor dezastrelor naturale.

Relațiile sino-belaruse s-au îmbunătățit, după vizita lui Lukașenko în China în
octombrie 2005. Belarus are relații strânse și cu Siria, stat considerat
partener-cheie în Orientul Mijlociu. Pe lângă CSI, Belarusul este membru al
Comunității Economice Euro-Asiatice, al Organizației Tratatului de Securitate
Colectivă, al Mișcării de Nealiniere din 1998, al Organizației pentru Securitate
și Cooperare în Europa (OSCE), și al ONU începând din 1945. Ca membru OSCE,
angajamentele internaționale ale Belarusului sunt supuse monitorizării sub
mandatul Comisiei Helsinki.

Forțele Armate ale Belarusului sunt compuse din trei ramuri: Armata, Forțele
Aeriene, și stafful general al Ministerului Apărării. General-colonel Leonid
Malțev conduce Ministerul Apărării, iar Aleksander Lukașenko (în calitate de șef
al statului) este comandant suprem. Forțele Armate s-au înființat în 1992 pe
baza unor părți din fosta Armată Sovietică aflate pe teritoriul republicii.
Procesul de transformare a forțelor sovietice în Armata Belarusului, încheiat în
1997, a dus la reducerea numărului de soldați cu 30.000 și restructurarea
formațiunilor și conducerii.

Mare parte din membrii armatei Belarusului sunt recruți în serviciu obligatoriu,
care durează 12 luni pentru absolvenții de învățământ superior și 18 luni pentru
restul. Scăderea demografică a populației în segmentul de vârstă a recrutării a
crescut importanța soldaților profesioniști, care numărau în 2001 12.000 de
persoane. În 2005, circa 1,4% din PIB-ul Belarusului este dedicat cheltuielilor
militare. Belarus nu și-a exprimat dorința de a adera la NATO dar a participat
la Programul Parteneriat Individual începând cu 1997, iar Belarusul oferă suport
pentru realimentare și utilizare a spațiului aerian pentru misiunea ISAF din
Afghanistan. Belarus a început cooperarea cu NATO prin semnarea documentelor de
participare la Programul Parteneriat pentru Pace în 1995. Belarusul nu poate
însă să adere la NATO deoarece este membră a Organizației Tratatului de
Securitate Colectivă. Tensiunile dintre NATO și Belarus au ajuns la un maxim
după alegerile prezidențiale din martie 2006.

Belarusul este împărțit în șase regiuni (în belarusă вобласць, voblasć, în rusă
область, oblast), denumite fiecare după orașul de reședință. Fiecare regiune are
o autoritate legislativă regională, denumită sfat regional (în belarusă абласны
Савет Дэпутатаў ablasny Savet Deputataŭ; în rusă областной Совет Депутатов,
oblastnoi Sovet Deputatov), ales de locuitorii fiecărei regiuni, precum și o
autoritate regională executivă denumită Comitetul Administrativ (în belarusă
абласны выканаўчы камітэт, ablasny vykanaŭčy kamitet; în rusă областной
исполнительный комитет, oblastnoi ispolnitelnnîi komitet), al cărui președinte
este numit de președintele țării. Regiunile sunt împărțite la rândul lor în
raioane (în belarusă раён, rajon; în rusă район, raion).

Fiecare raion are propria autoritate legislativă, sau sfat raional, (în belarusă
раённы Савет Дэпутатаў, rajonny Savet Deputataŭ; în rusă районный Совет
Депутатов, raionîi Sovet Deputatov) ales de locuitori, și o autoritate executivă
numită de guvern. În 2002, cele șase regiuni erau împărțite în 118 raioane, 102
orașe, și 108 de așezări urbanizate. Orașul Minsk este împărțit în nouă
districte și are statut special, fiind capitala țării. El este guvernat de un
comitet executiv și a primit chartă de autoguvernare.

Mare parte din economia Belarusului rămâne în continuare controlată de stat și a
fost descrisă ca fiind „de tip sovietic”. Astfel, 51,2% din forța de muncă din
țară este angajată în companii de stat, 47,4% în companii private locale (dintre
care doar 5,7% au capital parțial străin), iar 1,4% lucrează la companii
străine. Țara importă în principal din Rusia, inclusiv petrol. Printre cele mai
importante produse agricole se numără cartofii și produsele rezultate din
creșterea vitelor, inclusiv carne și lapte. În 1994, principalele produse de
export ale Belarusului erau mașinile grele (în special tractoare), produse
agricole și energie.

Istoric, industria textilă și prelucrarea lemnului au constituit părți
semnificative din industrie. La destrămarea URSS în 1991, Belarusul era una
dintre cele mai industrializate țări din lume, în termeni de procentaj al
producției industriale în PIB, și era cel mai bogat stat membru al CSI.
Economic, Belarusul s-a implicat în CSI, Comunitatea Economică Euroasiatică și
în Uniunea cu Rusia.

În anii 1990, însă, producția industrială s-a prăbușit din cauza scăderii
importurilor, investițiilor și a cererii de produse belaruse din partea
partenerilor comerciali. PIB-ul a început să crească abia în 1996; aceasta a
coincis cu implementarea subvențiilor de stat. În 2006, PIB-ul ajunsese la 83,1
miliarde de dolari cu paritate a puterii de cumpărare (estimată), sau circa
8.100 de dolari pe cap de locuitori. În 2005, PIB crescuse cu 9,9%; rata medie a
inflației era de 9,5%.

În 2006, cel mai mare partener comercial al Belarusului era Rusia, cu circa
jumătate din tranzacții, al doilea fiind Uniunea Europeană în ansamblul ei, cu
circa o treime din volumul total al tranzacțiilor. Din cauza neprotejării
drepturilor muncitorilor, însă, Belarusul și-a pierdut statutul din cadrul
Sistemului Generalizat de Preferințe al UE la 21 iunie 2007, ceea ce a dus la
creșterea taxelor vamale la nivelul normal. Belarusul a cerut să devină membru
al OMC în 1993.

Forța de muncă este formată din peste patru milioane de oameni, între care
femeile dețin puțin mai multe slujbe decât bărbații. În 2005, circa un sfert din
populație era angajată în industrie. Mulți oameni lucrau și în agricultură,
vânzări și educație. Rata șomajului, conform statisticilor guvernamentale, era
de 1,5% în 2005. Existau 679.000 de belaruși șomeri, dintre care două treimi
erau femei. Rata șomajului a scăzut după 2003, când rata totală a șomajului a
fost cea mai mare de la începutul înregistrărilor din 1995.

Moneda Belarusului este rubla belarusă (BYR). Ea a fost introdusă în mai 1992,
în locul rublei sovietice. Rubla a fost denominată în 2000. În contextul Uniunii
Statele Rusia-Belarus, ambele țări au discutat utilizarea unei monede unice după
modelul euro. Aceasta a dus la propunerea ca rubla belarusă să fie desființată
și înlocuită cu rubla rusească (RUB), începând cu 1 ianuarie 2008. În august
2007, Banca Națională a Republicii Belarus nu a mai ținut cursul de schimb fix
cu rubla rusească. Sistemul bancar al Belarusul constă din treizeci de bănci de
stat și una privatizată. La 23 mai 2011, rubla belarusă s-a depreciat cu 56%
față de dolar. Deprecierea aceasta a fost și mai abruptă pe piața neagră, iar
colapsul financiar părea iminent, cetățenii cumpărând masiv dolari, euro, bunuri
de utilizare îndelungată și alimente conservate. La 1 iunie 2011, Belarusul a
cerut un pachet economic de salvare de la Fondul Monetar Internațional.

Conform recensământului din 2009, populația este de 9.503.807. Etnicii belaruși
constituie 83,7% din totalul populației. Principalele minorități sunt: rușii
(8,3%), polonezii (3,1%), și ucrainenii (1,7%). Cele două limbi oficiale în
Belarus sunt rusa și belarusa; Rusa este limba principală, utilizată de 72% din
populație, în timp ce belarusa, a doua limbă oficială, mai este folosită doar de
11,9%. Minoritățile vorbesc și poloneza, ucraineana și idiș.

Densitatea medie a populației Belarusului este de circa 50 de locuitori pe
kilometru pătrat; 70% din populație este concentrată în zone urbane. Minsk,
capitala țării și cel mai mare oraș, este locuit de 1.836.808 locuitori, în
2009. Gomel, cu 481.000 de locuitori, este al doilea oraș și este reședința
regiunii Homjel. Alte mari orașe sunt Moghilău (365.100), Vicebsk (342.400),
Hrodna (314.800) și Brest (298.300).

Ca și multe alte țări europene, Belarusul înregistrează scădere demografică și
spor natural negativ. În 2007, populația Belarusului a scăzut cu 0,41% și rata
fertilității a fost de 1,22, mult sub rata de înlocuire. Rata migrației nete
este de +0,38 la 1.000 de locuitori, indicând că Belarusul are parte de o
imigrație puțin mai mare ca emigrația. În 2007, 69,7% din populația Belarusului
avea vârsta cuprinsă între 14 și 64 de ani; 16% avea sub 14 ani, iar 14,6% avea
peste 65. Populația este în proces de îmbătrânire: vârsta mediană este de 37 de
ani, dar se estimează că până în 2050 ar putea ajunge între 55 și 65 de ani.
Raportul între bărbați și femei în Belarus este de circa 0,88. Speranța medie de
viață este de 68,7 ani (63 ani pentru bărbați și 74,9 ani pentru femei). Peste
99% din belaruși știu să citească și să scrie.

Ortodoxismul este religia practicată de 80% din populație. Catolicismul este
răspândit mai ales în vest, existând și diferite culte protestante (datând în
special din timpul ocupației Suediei protestante). Alte minorități practică
iudaismul și alte religii. Mulți Belaruși au trecut la Biserica Ortodoxă Rusă
după anexarea de către Rusia a zonelor belaruse din Uniunea Polono-Lituaniană.
Ca urmare, Biserica Ortodoxă Rusă este principala organizație religioasă ca
număr de aderenți.

Minoritatea romano-catolică din Belarus, care constituie circa 15% din populație
și este concentrată în vestul țării, în special în zona orașului Hrodna, este
formată atât din belaruși, cât și din membrii minorităților poloneză și
lituaniană. Într-o declarație dată mass-media în ce privește legăturile între
Belarusian și Vatican, președintele Lukașenko a afirmat că ortodocșii și
catolicii sunt „principalele două confesiuni din țara noastră”. Circa un procent
aparțin Bisericii Greco-Catolice Belaruse.

Belarusul a fost un principal centru al populației evreiești din Europa, 10% din
populație fiind evreiască înaintea celui de al Doilea Război Mondial. Aceasta a
fost redusă însă de război, înfometare, deportări, masacre și emigrări, astfel
că astăzi ea a rămas doar o mică minoritate, de mai puțin de 1%. Tătarii
lipcani, în număr de peste 15.000, sunt musulmani. Conform articolului 16 al
Constituției, Belarusul nu are religie oficială. Deși același articol acordă
libertatea religiilor, organizațiile religioase considerate dăunătoare
guvernului sau ordinii sociale pot fi interzise.

Literatura belarusă a început cu textele religioase din secolele al XI-lea–al
XIII-lea, cum ar fi poeziile din secolul al XII-lea ale lui Chiril din Turaŭ.
Până în secolul al XVI-lea, Francysk Skaryna din Poloțk a tradus Biblia în
belarusă. Această traducere a fost publicată la Praga și la Vilnius în anii 1517
și 1525, ea devenind prima carte tipărită în Belarus și chiar în toată Europa de
Est. Era modernă a literaturii belaruse a început la sfârșitul secolului al
XIX-lea; un scriitor proeminent a fost Janka Kupała. Mulți scriitori belaruși ai
vremii, cum ar fi Uładzimir Žyłka, Kazimir Svajak, Yakub Kolas, Źmitrok Biadula
și Maksim Haretski, au scris pentru Naša Niva, un ziar de limbă belarusă
publicat la Vilnius.

După ce Belarusul a fost incorporat în Uniunea Sovietică, guvernul sovietic a
preluat controlul asupra chestiunilor culturale ale republicii. La început, a
fost urmată o politică de „bielorusizare” în nou-formata (RSS Bielorusă).
Această politică a fost inversată în anii 1930, iar majoritatea intelectualilor
belaruși și a naționaliștilor au fost exilați sau uciși în epurările staliniste.
Libera dezvoltare a literaturii belaruse a avut loc doar în teritoriul deținut
de Polonia până la ocupația sovietică din 1939. Mai mulți poeți și scriitori au
plecat în exil după ocuparea nazistă a Belarusului și s-au întors abia în anii
1960. Ultima mare revigorare a literaturii belaruse a avut loc în anii 1960, cu
romanele publicate de Vasil Bykaŭ și Uładzimir Karatkievič.

În secolul al XIX-lea, compozitorul polonez Stanisław Moniuszko a compus opere
și bucăți de muzică de cameră pe când locuia în Minsk. În timpul șederii sale, a
colaborat cu poetul belarus Vincent Dunin-Marcinkievič pentru a crea opera
Sielanka (Țăranca). La sfârșitul secolului al XIX-lea, marile orașe belaruse
aveau propria operă și propria trupă de balet. Baletul Privighetoarea de M.
Kroshner a fost compus în perioada sovietică și a devenit primul balet belarus
reprezentat la Teatrul Național Academic de Balet Bolșoi din Minsk.

După al Doilea Război Mondial, muzica s-a concentrat pe greutățile îndurate de
poporul belarus și pe cei care au luptat pentru apărarea patriei. În această
perioadă, A. Bogatîriov, autorul operei În pădurea virgină Polesye, a servit
drept „mentor” al compozitorilor belaruși. Teatrul Național Academic de Balet,
din Minsk, a primit Premiul Benois de la Dance în 1996, acordat celei mai bune
trupe de balet din lume. Muzica rock a devenit recent din ce în ce mai populară,
deși guvernul a încercat să limiteze cantitatea de muzică străină difuzată la
radio în favoarea muzicii tradiționale. Din 2004, Belarusul trimite artiști la
concursul muzical Eurovision.

Guvernul Belarusului sponsorizează festivaluri culturale anuale, cum ar fi
Bazarul Slavianski din Vicebsk, care scoate la rampă artiști, actori, scriitori
și muzicieni belaruși. Mai multe sărbători oficiale, cum ar fi Ziua
Independenței, și Ziua Victoriei, atrag mari mulțimi și adesea includ spectacole
de artificii și parade militare, în special la Vicebsk și Minsk. Ministerul
Culturii finanțează evenimente ce promovează arta și cultura belarusă atât în
țară, cât și peste hotare.

Portul tradițional belarus datează din perioada Rusiei Kievene. Din cauza climei
reci, hainele au fost făcute în așa fel încât să rețină căldura și erau de
regulă făcute din in sau lână. Ele erau decorate cu modele ornamentale
influențate din culturile popoarelor vecine: polonez, lituanian, rus, ucrainean,
leton, lituanian, și din cele ale altor țări europene. Fiecare regiune din
Belarus are modelele sale specifice. Un model ornamental frecvent întâlnit în
costumele populare vechi decorează astăzi drapelul Belarusului, adoptat într-un
disputat referendum în 1995.

Bucătăria belarusă este în principal bazată pe legume, carne (în special de
porc) și pâine. Un belarus tipic servește un mic dejun ușor și două mese bogate,
cina fiind cea mai mare masă a zilei. În Belarus se consumă pâine de grâu și
secară, dar cea de secară este mai des întâlnită, deoarece grâul nu poate fi
ușor crescut din cauza condițiilor climatice. Pentru a da dovadă de
ospitalitate, gazda prezintă o ofrandă de pâine și sare la întâmpinarea unui
oaspete. Băuturile populare din Belarus sunt votcă rusească de grâu și kvas, o
băutură obținută din pâine neagră de malț sau din făină de grâu, fermentată.
Kvassul poate fi combinat și cu legume tăiate felii pentru a obține o supă rece
denumită okroșka.

Belarusul are patru situri aflate în patrimoniul mondial UNESCO: complexul
Castelului Mir, castelul Niasviž, pădurea Białowieża (comun cu Polonia), și
arcul geodezic Struve (comun cu alte nouă țări). Patrimoniul mondial intangibil
cuprinde și el obiceiul „țarilor Kalyady”.

În 2008, existau 3,718 milioane de linii telefonice, în comparație cu 8,639
milioane de telefoane mobile în Belarus. Majoritatea liniilor telefonice fixe
sunt operate de Beltelcom, companie de stat. Circa două treimi din toate
serviciile de telefonie rulează pe sisteme digitale, iar media deținerii de
telefoane mobile este de circa 9 telefoane la 10 persoane. Existau aproximativ
113.000 de difuzori de Internet în Belarus în 2009, care deserveau aproximativ
3,107 milioane de utilizatori de Internet.

Cel mai mare grup de firme de media din Belarus este Compania Națională de Stat
de Radio și Televiziune. Ea operează mai multe posturi de radio și televiziune
care difuzează conținut pe plan intern și internațional, fie prin semnale
tradiționale, fie prin Internet. Rețeaua de Difuzare de Televiziune este una
dintre principalele posturi independente de televiziune din Belarus, în
principal difuzând programe refionale, precum și o copie a show-ului The Big
Bang Theory intitulată Teoreticienii. Mai multe ziare, tipărite fie în belarusă
fie în rusă, oferă informații sau conținut de interes special, pe domenii cum ar
fi afacerile, politica și sportul. În 1998, erau mai puțin de 100 de posturi
radio în Belarus: 28 AM, 37 FM și 11 pe unde scurte.

Activitatea companiilor media este reglementată prin Legea Presei și a altor
Mass Media, adoptată la 13 ianuarie 1995. Aceasta acordă libertate presei, dar
articolul 5 interzice calomnierea președintelui Belarusului sau a altor oficiali
stipulați în Constituție. Guvernul Belarusului este criticat pentru acțiunea
împotriva presei. Ziare cum ar fi Naša Niva și Belaruskaia Delovaia Gazeta au
fost luate în vizor de autorități după ce au publicat rapoarte ce critică pe
președintele Lukașenko și alți oficiali din guvern. OSCE și Freedom House au
comentat referitor la pierderea libertății presei în Belarus. În 2009, Freedom
House a dat Belarusului un scor de 6,75 (neliber) la libertatea presei. O altă
problemă pentru presa belarusă este dispariția nerezolvată a mai multor
jurnaliști.



https://ro.wikipedia.org/wiki/Barcelona

Barcelona este capitala Cataloniei, o comunitate autonomă din nord-estul
Spaniei. Este de asemenea al doilea cel mai mare oraș al Spaniei, după Madrid.
Barcelona se află pe coasta Mediteranei, 160 km sud de lanțul muntos Pirinei,
care reprezintă granița cu Franța. Populația orașului este de aproximativ 1,6
milioane, iar a zonei metropolitane de aproximativ 3 milioane.

Barcelona a fost locul în care s-au desfășurat Jocurile Olimpice de vară din
1992. În vara lui 2004 Forumul Internațional al Culturii s-a desfășurat în acest
oraș.

Legenda atribuie cartaginezilor întemeierea localității Barcino, în special lui
Hamilcar Barca, tatăl lui Hannibal. Mai târziu, romanii au transformat orașul
într-un castrum (o bază militară romană) centrat pe Mons Taber, un mic deal în
apropierea locației primăriei din ziua de astăzi (Plaça de Sant Jaume). Această
organizare este încă vizibilă și astăzi pe harta centrului istoric prin
fragmentele rămase din zidurile romane. Rămășițe romane importante sunt expuse
sub Plaça del Rei, intrarea spre muzeul orașului, Museu d'Història de la Ciutat.
Cetatea a fost cucerită de vizigoți în secolul al V-lea, de către mauri în
secolul al VIII-lea, recucerită în 801 de către regii franci și jefuită de
Al-Mansur în 985.

Barcelona a devenit un județ franc, care și-a cucerit încet, încet independența
și s-a extins până ce a anexat Principatul Cataloniei, Regatul Aragonului și
alte posesii aflate peste mare, conducând astfel Marea Mediterană de la
Barcelona până la Atena. Când Confederația Catalonia-Aragon a fost anexată
dinastic Castiliei, a început decăderea Barcelonei. Orașul a fost devastat după
Republica Catalonă din 1640 - 1652 și în Războiul Spaniol de Succesiune din
1714. La începutul secolului al XX-lea, Barcelona a redevenit un centru cultural
și politic după o reînviere a culturii catalone.

În același secol, în timpul Războiului Civil Spaniol, Barcelona a fost un
refugiu al cauzei anarhiste, dar s-a predat forțelor Generalului Franco în 1939.
În anii 1970, din nou, Barcelona a reînviat, devenind orașul prosper de azi,
unul dintre cele mai prețuite orașe din Spania și Europa.

Barcelona oferă o oportunitate unică pentru turiști, de a se plimba de la
rămășițele romane spre cetatea medievală, și spre orașul modern cu bulevardele
sale deschise și toate intersecțiile lăsate largi de colțurile clădirilor tăiate
în mod unic. Centrul istoric al orașului este aproape plat, în timp ce orașul
modern se întinde spre dealurile înconjurătoare, având străzi ce cresc în
altitudine, ce aduc aminte de San Francisco.

O trăsătură notabilă este Les Rambles, o serie de bulevarde care pleacă din
centrul orașului spre frontul de apă, plin de oameni până noaptea târziu, cu
florari, vânzători de păsări, artiști de stradă, cafenele și restaurante.
Mergând în sus sau în jos pe Les Rambles poți vedea prestigioasa operă El Liceu,
piața alimentară La Boqueria și Piața Plaça Reial, cu ale sale arcuri și
palmieri, printre alte clădiri interesante.

La Rambla se termină în portul vechi, unde o statuie a lui Cristofor Columb
indică spre mare. În apropiere se află Museu Marítim (Muzeul Maritim) care
prezintă istoria vieții din Mediterană. Clădirea muzeului este fostul șantier
naval, unde erau construite vasele ce navigau Mediterana. Vechiul port oferă
felurite splendori, incluzând și cel mai mare Acvariu din zona mediterană.

Remarcabilă este moștenirea orașului de la arhitectul Antoni Gaudí, care a
locuit și a lucrat la Barcelona, și care a lăsat lucrări faimoase ca Palau
Güell, Parc Güell și imensa, dar încă neterminata biserică Sagrada Família, care
este în construcție din 1882, fiind finanțată din bani publici ca și catedralele
din Evul Mediu. Se așteaptă să fie terminată până în 2020.

Vizite de artă includ muzeul Fundației Joan Miró, unde se găsesc mai multe
picturi și sculpturi ale artistului, împreună cu lucrari si opere împrumutate de
la alte muzee din lume. Există de asemenea un muzeu ce conține lucrări mai puțin
cunoscute ale lui Pablo Picasso din tinerețea sa. Pentru cei interesați de artă,
Muzeul Național de Artă al Cataloniei merită vizitat. Conține picturi pe pereți
din biserici și capele romanice din Catalonia, care au fost transferate
muzeului. De asemenea un alt muzeu ce merită văzut este Muzeul de Artă
Contemporană, nu doar pentru picturile și sculpturile sale, ci și pentru
arhitectura sa, clădirea fiind proiectată de arhitectul american Richard Meier.

Pentru vederi spectaculare ale orașului și liniei de coastă există două dealuri.
Unul, dealul Montjuïc, este lângă port. Pe vârful său se află o veche fortăreață
care mai demult supraveghea intrarea în port. În jurul dealului se află
Stadionul Olimpic și Palatul Sportiv, realizate de arhitectul japonez Arata
Isozaki, la fel ca și Grădinile Botanice. La marginea orașului se află dealul
Tibidabo, cu mai mult de 500 metri înălțime, cu un parc de distracție în vârf.

Zona Metropolitană Barcelona a municipiului Barcelona este o zonă formata pe 36
municipii și o populație de 3.161.081 locuitori cu o suprafață de 633 km2

În anul 2014 au venit 7,878 milioane de turiștii, oficiali, înregistrați, în
hotelurile din Barcelona, în timp ce în 1990 au fost 1,7 milioane. Numărul de
înnoptări în această perioadă a crescut de la 3,8 la 17 milioane iar numărul de
clienți străini a crescut de zece ori din 1990. Barcelona este printre orașele
cele mai vizitate din Europa, pe locul 4, după Paris, Roma și Londra, provocând
probleme majore („principiul Veneția").

Barcelona este, în principal ușor accesibilă, prin propriul aeroport Flughafen
El Prat, dar, de asemenea, și prin aeroporturile din Girona, Reus și
Lleida-Alguaire. Toate aeroporturile din afara Barcelonei au acces la tren de
mare viteză AVE, pentru a ajunge rapid oraș, precum și accesul la autostrăzi.

Portul din Barcelona este unul dintre cele mai mari porturi din Europa și din
Marea Mediterană. Acesta este împărțit în trei zone: Port Vell (‚Vechiul port‘),
marele port industrial de sub Montjuïc, Port Franc de Barcelona - aici se
transportă feriboturile - și nave de croazieră, precum și nave de tip container
- și portul de agrement, construit în 1992, Port Olímpic.



https://ro.wikipedia.org/wiki/Zinedine_Zidane

Zinedine Zidane (în franceză Zinédine Yazid Zidane, în limba berberă
Ezzin-ed-Din Yazid Zidan; n. 23 iunie 1972), popular poreclit "Zizou", este un
fost fotbalist și actual antrenor de fotbal francez de origine algeriană kabâlă.
A antrenat echipa Real Madrid Castilla între anii 2014-2015; pe 4 ianuarie 2016
a fost numit antrenor principal al echipei de fotbal Real Madrid CF,
înlocuindu-l pe Rafael Benítez.

Zidane a jucat ca mijlocaș ofensiv, fiind cunoscut pentru evoluția sa la
națională de fotbal a Franței, Juventus Torino și Real Madrid. Este considerat
unul din cei mai buni fotbaliști ai tuturor timpurilor. A fost numit cel mai bun
fotbalist european din ultimii 50 de ani, în baza sondajului UEFA Golden Jubilee
Poll. Mijlocaș care prin eleganța driblingului, echilibrul, pasele precise,
acuratețea șuturilor și loviturile libere bine a devenit unul dintre cei mai
mari artiști ai jocului și un succesor natural al lui Michel Platini în postul
de conducător de joc al Franței. Zidane a intrat în atenția internațională în
urma celor două goluri înscrise cu capul în finala Campionatului Mondial de
Fotbal 1998 contra Braziliei, două goluri care au adus Franței primul titlu
mondial. Zidane a primit trofeul Balonul de Aur fiind considerat cel mai bun
jucător al turneului.

Pe 25 aprilie 2006, Zidane a anunțat oficial retragerea sa de la echipa
națională a Franței după Campionatul Mondial de Fotbal, Germania 2006.

Zidane s-a născut la Marsilia, în Franța și a crescut în suburbiile orașului,
într-un grup de clădiri sponsorizate de stat. În ciuda originii, nu a jucat
niciodată pentru Olympique Marseille.

Juventus Torino este următorul popas, un transfer deja impresionant de £3
milioane. Aici câștigă primele titluri: Supercupa Europei în 1996, Supercupa
Ligii în 1997, Campionatul Italiei în 1997 și 1998. Este doar finalist al Cupei
Campionilor în 1997 și 1998.

În 2001 Zidane devine al 2-lea cel mai scump jucător al tuturor timpurilor, în
urma transferului de €78 milioane către Real Madrid. Aici joacă alături de David
Beckham, Raúl González, Luís Figo, Ronaldo și Roberto Carlos. A înscris un
spectaculos gol al victoriei în finala Cupei Campionilor, câștigată cu 2-1, în
sezonul 2001-2002, contra echipei germane Bayer 04 Leverkusen. Pe 7 mai 2006
Zidane a jucat ultimul meci pentru Real Madrid, pe faimosul stadion Santiago
Bernabéu. Fanii Realului i-au făcut o primire călduroasă și l-au aplaudat pe
parcursul întregului joc. Meciul contra Villareal CF s-a terminat la egalitate,
scor 3-3, Zidane înscriind unul dintre goluri. La sfârșitul meciului, fanii
și-au luat adio într-un cor de ovații care i-au lăsat lacrimi în ochi lui
Zidane.

Totuși Zizou anunță întoarcerea la echipa națională după ce Franța are probleme
serioase în calificările pentru Campionatul Mondial din 2006. Alături de el se
întorc Claude Makélélé, mijlocașul de la Chelsea și Lilian Thuram, apărătorul
lui Juventus Torino. Franța se califică în urma meciului fără probleme contra
Insulelor Feroe, 3-0.

Pe 25 aprilie 2006, după un sezon plin de accidentări la Real Madrid, Zidane își
anunță retragerea definitivă după Campionatul Mondial din Germania.



https://ro.wikipedia.org/wiki/Epilepsie

Epilepsia (de la verbul ἐπιλαμβάνειν din greaca veche, care înseamnă „criză,
convulsie sau atac”), popular numită și „boala neagră”, reprezintă un grup de
tulburări neurologice de lungă durată, caracterizate prin una sau mai multe
crize epileptice. Aceste crize sunt episoade care variază de la perioade scurte
și aproape nedetectabile, la perioade lungi de convulsii puternice. În cazul
epilepsiei, crizele au tendința de a se repeta, neavând nicio cauză subiacentă,
în timp ce crizele care apar dintr-o anumită cauză nu sunt considerate în mod
obligatoriu epilepsie.

În majoritatea cazurilor, cauza este necunoscută, deși unele persoane pot da
semne de epilepsie în urma unui traumatism cranian, accident vascular cerebral,
neoplasm cerebral și consum de alcool și de droguri, printre altele. Crizele
epileptice sunt rezultatul unei activități excesive sau anormale a celulelor
nervoase din cortex la nivelul creierului. În general, diagnosticarea presupune
eliminarea altor stări care ar putea cauza simptome similare (cum ar fi
sincopa), precum și identificarea altor cauze imediate. Epilepsia poate fi
adesea confirmată cu ajutorul unei electroencefalograme.

Epilepsia nu poate fi vindecată, dar crizele pot fi controlate cu ajutorul
medicației în aproximativ 70% din cazuri. În cazurile în care crizele nu răspund
la medicație, se pot lua în considerare intervenția chirurgicală,
neurostimularea sau schimbările alimentare. Nu toate sindroamele epileptice sunt
de durată, un număr semnificativ de persoane înregistrând ameliorări până la
punctul în care medicația nu mai este necesară.

Aproximativ 1% din populația globală (65 de milioane) suferă de epilepsie, iar
aproximativ 80% dintre cazuri se înregistrează în țările în curs de dezvoltare.
Epilepsia este mai des întâlnită odată cu înaintarea în vârstă. În țările
dezvoltate, boala este cel mai des întâlnită la copii și vârstnici; în țările în
curs de dezvoltare, epilepsia apare la copiii mai mari și la adulții tineri, din
cauza diferențelor care țin de frecvența cauzelor subiacente. Aproximativ 5–10%
din populația globală va suferi de o criză neprovocată până la vârsta de 80 de
ani, șansele de a trece printr-o a doua criză fiind cuprinse între 40 și 50%. În
majoritatea zonelor la nivel global, persoanelor care suferă de epilepsie le
este interzis sau nepermis să conducă, dar majoritatea se pot urca din nou la
volan după o perioadă în care nu au înregistrat nicio criză.

Epilepsia se caracterizează printr-un risc pe termen lung al crizelor recurente.
Aceste crize pot apărea în mai multe moduri, în funcție de partea creierului
implicată și de vârsta persoanei.

Cele mai des întâlnite tipuri de crize (60%) sunt convulsive. Două treimi dintre
acestea se manifestă sub formă de crize focale (care pot, ulterior, deveni
generalizate), în timp ce o treime se manifestă sub formă de convulsii
generalizate. Restul crizelor, în proporție de 40%, sunt de natură neconvulsivă.
Un astfel de exemplu este absența epileptică, care se prezintă ca nivel scăzut
de conștiență și durează, de obicei, aproape 10 secunde.

Crizele focale sunt, de cele mai multe ori, precedate de anumite experiențe
cunoscute sub numele de aură. Acestea pot include: fenomene senzoriale (vizuale,
auditive sau olfactive), psihice, autonomice sau motrice. Activitatea spasmodică
se poate declanșa într-un anumit grup de mușchi și se poate extinde la grupele
de mușchi conexe, în acest caz fiind cunoscută sub numele de marș jacksonian.
Există posibilitatea apariției automatismelor; acestea sunt activități generate
inconștient și mișcări repetitive simple, precum mușcatul buzelor sau activități
mai complexe, precum încercările de a apuca un obiect.

Există șase tipuri principale de convulsii generalizate: tonico-clonică, crizele
tonice, clonică, mioclonică, absența epileptică și convulsiile atonice. Toate
acestea implică pierderea conștienței și, în general, apar fără nicio
avertizare. Convulsiile tonico-clonice se manifestă cu o contracție a membrelor,
urmată de întinderea lor și arcuirea spatelui, având o durată de 10–30 de
secunde (etapa tonică). În timpul contracției mușchilor toracici, se poate auzi
un țipăt. Acesta este, adesea, urmat de o tremurare a membrelor la unison (faza
clonică). Convulsiile tonice produc contracții constante ale mușchilor. În
majoritatea cazurilor, pielea persoanei se colorează în albastru, deoarece
respirația este întreruptă. În cazul convulsiilor clonice, tremuratul membrelor
are loc la unison. După încetarea tremuratului, timpul necesar unei persoane
pentru a reveni la o stare normală este de 10–30 de minute; această perioadă se
numește „perioada postictală”.

În timpul unei crize, este posibilă pierderea controlului asupra vezicii urinare
sau a intestinelor. În timpul unei crize, limba poate fi mușcată fie în vârf,
fie pe lateral. În cazul convulsiei tonico-clonice, mușcăturile pe părțile
laterale ale limbii sunt cele mai des întâlnite. Mușcarea limbii este, de
asemenea, relativ comună în cazul crizelor neepileptice psihogenice.

Crizele miotonice presupun spasme musculare, fie în regiuni restrânse, fie la
nivelul întregului corp. Absențele epileptice pot fi subtile, cu o întoarcere
ușoară a capului sau clipirea ochilor. Persoana nu cade pe spate și revine la o
stare normală imediat după încheierea crizei. Crizele atonice presupun pierderea
activității musculare pe o perioadă mai mare de o secundă. Acest lucru apare, de
obicei, pe ambele părți ale corpului.

Aproximativ 6% dintre persoanele cu epilepsie suferă de crize care sunt, adesea,
declanșate de anumite evenimente, fiind cunoscute drept crize epileptice
reflexe. Persoanele cu epilepsie reflexă suferă de crize care sunt declanșate
doar de anumiți stimuli. Printre factorii declanșatori comuni se numără luminile
intermitente și zgomotele bruște. În anumite tipuri de epilepsie, crizele pot
apărea mult mai des în timpul somnului, însă în alte tipuri de epilepsie acestea
pot apărea aproape numai în timpul somnului.

După o secvență activă a unei crize, există, în general, o perioadă de confuzie,
cunoscută drept perioadă postcritică, înainte de recuperarea unui nivel de
conștiență normal. Această perioadă durează, de obicei, între 3 și 15 minute,
dar poate dura și câteva ore. Alte simptome comune includ: oboseală, cefalee,
dificultăți de vorbire și comportament anormal. După o criză, psihoza este
relativ comună, fiind întâlnită la 6-10% dintre persoane. În majoritatea
cazurilor, persoanele nu își amintesc ce s-a întâmplat în acest interval.
Slăbiciunea localizată, cunoscută drept paralizia Todd, poate apărea, de
asemenea, după o criză focală. Atunci când apare, o criză durează câteva secunde
sau minute, în rare cazuri durând o zi sau două.

Epilepsia poate avea efecte diverse asupra bunăstării sociale și psihologice.
Dintre aceste efecte fac parte izolarea socială, stigmatizarea sau
dizabilitatea. Acestea pot conduce la rezultate școlare proaste și la rezultate
slabe obținute la locul de muncă. Dificultățile de învățare sunt des întâlnite
la persoanele cu această afecțiune, în special în rândul copiilor cu epilepsie.
Stigmatul epilepsiei poate, de asemenea, afecta familiile celor bolnavi.

La persoanele cu epilepsie pot apărea anumite tulburări, în funcție, parțial, de
sindromul epileptic prezent. Acestea includ: depresie, tulburări anxioase și
migrene. Tulburarea hiperkinetică cu deficit de atenție afectează de trei până
la cinci ori mai mulți copii cu epilepsie decât copii din populația generală.
ADHD și epilepsia au consecințe semnificative asupra dezvoltării
comportamentale, de învățare și sociale a copilului. De asemenea, epilepsia este
mai des întâlnită la persoanele cu autism.

Epilepsia nu este o singură boală, ci un simptom care poate conduce la o serie
de tulburări diferite. Prin definiție, crizele apar spontan, fără nicio cauză
imediată precum bolile acute. Cauza subiacentă a epilepsiei poate fi de natură
genetică sau datorată unor probleme metabolice sau structurale, însă în 60% din
cazuri, cauza este necunoscută. Problemele genetice, congenitale și de
dezvoltare sunt cele mai comune în rândul tinerilor, în timp ce tumorile
cerebrale și accidentele vasculare cerebrale au șanse mai mari de a apărea la
persoanele mai în vârstă. Crizele epileptice pot apărea, de asemenea, ca urmare
a altor probleme de sănătate; dacă acestea apar imediat în urma unei anumite
cauze, precum un accident vascular cerebral, traumatism cranian, intoxicație
alimentară sau problemă metabolică, ele sunt cunoscute drept crize acute
simptomatice și intră mai degrabă în clasificarea extinsă a tulburărilor
referitoare la convulsii decât a epilepsiei în sine. Cele mai multe dintre
cauzele crizelor acute simptomatice pot, de asemenea, conduce la crize
ulterioare, acest caz fiind cunoscut drept epilepsie secundară.

Se consideră că genetica este un factor implicat în majoritatea cazurilor, fie
în mod direct, fie în mod indirect. Unele cazuri de epilepsie sunt datorate unui
defect al unei singure gene (1-2%); majoritatea cazurilor se datorează
interacțiunii dintre gene multiple și factorii de mediu. Fiecare dintre
defectele de genă unică este rar, cu un total de peste 200 de cazuri. O parte
dintre genele implicate afectează canalele ionice, enzimele, GABA și receptorii
cuplați cu proteina G.

În cazul gemenilor identici, dacă unul dintre ei este afectat, șansele sunt de
50-60% ca și celălalt să fie afectat. În cazul gemenilor neidentici, riscul este
de 15%. Aceste riscuri sunt mai mari la persoanele cu convulsii generalizate
decât focale. Dacă ambii gemeni sunt afectați, în majoritatea timpului, ei au
același sindrom epileptic (70-90% din cazuri). Rudele apropiate ale unei
persoane bolnave de epilepsie sunt expuse unui risc de cinci ori mai mare decât
populația generală. Între 1 și 10% dintre persoanele cu sindromul Down și 90%
dintre persoanele cu sindrom Angelman au epilepsie.

Epilepsia poate apărea ca urmare a unui număr de alte boli, precum: tumori,
atacuri vasculare cerebrale, traumatisme craniene, infecții ale sistemului
nervos central anterioare, anomalii genetice, precum și ca urmare a leziunilor
cerebrale apărute în jurul nașterii. Dintre cazurile cu tumori craniene, aproape
30% au epilepsie, fiind responsabile de aproape 4% din cazuri. Riscul este cel
mai ridicat la tumorile din lobul temporal și la tumorile care au o rată
încetinită de creștere. Alte leziuni cerebrale, precum malformațiile cavernoase
cerebrale și malformațiile arteriovenoase prezintă riscuri de până la 40–60%.
Dintre persoanele care au suferit un atac vascular cerebral, 2-4% dezvoltă
epilepsie. În Regatul Unit, atacurile vasculare cerebrale reprezintă 15% din
cazuri, considerându-se a fi cauza a 30% din cazurile înregistrate la persoanele
în vârstă. Se consideră că între 6 și 20% din cazurile de epilepsie se datorează
traumatismelor craniene. Leziunea cerebrală ușoară crește riscul de aproape două
ori, în timp ce leziunile cerebrale grave măresc riscul de șapte ori. În cazul
persoanelor cu o rană provocată de o împușcătură în zona capului, riscul este de
aproape 50%.

Riscul de epilepsie ca urmare a meningitei este mai mic de 10%; această boală se
caracterizează prin convulsii în timpul perioadei de infecție propriu-zise. În
cazul encefalitei herpetice, riscul unei convulsii este de aproximativ 50%, cu
un grad ridicat de epilepsie (până la 25%). Infecția cu tenia porcului, care
poate conduce la neurocisticercoză, este cauza a aproape jumătate din cazurile
de epilepsie înregistrate în zonele de pe glob în care acest parazit este des
întâlnit. De asemenea, epilepsia poate apărea în urma unor infecții cerebrale,
precum malaria cerebrală, toxoplasmoza și toxocaroza. Consumul cronic de alcool
crește riscul de apariție a epilepsiei; persoanele care consumă șase unități de
alcool pe zi prezintă un risc de epilepsie de două ori și jumătate mai mare.
Printre alte riscuri se numără boala Alzheimer, scleroza multiplă, scleroza
tuberoasă și encefalita autoimună. Vaccinarea nu crește riscul de manifestare a
epilepsiei. Malnutriția este un factor de risc foarte des întâlnit în țările în
curs de dezvoltare, deși încă nu se cunoaște dacă aceasta este o cauză directă
sau o asociere.

Există o serie de sindroame epileptice, care sunt, în general, clasificate în
funcție de vârstă și de momentul de debut al bolii: perioada neonatală,
copilăria, maturitatea și cazurile fără nicio corelație cu vârsta. De asemenea,
există grupuri cu constelații specifice de simptome, cele datorate unor cauze
metabolice sau structurale specifice, sau cele datorate unei cauze necunoscute.
Capacitatea de a clasifica o cauză a epilepsiei într-un sindrom specific este
mai des întâlnită la copii. O parte dintre aceste tipuri includ: epilepsia
rolandică benignă (2,8 la 100 000), epilepsia absentă a copilului (0,8 la 100
000) și epilepsia mioclonică juvenilă (0,7 la 100 000). Convulsiile febrile și
convulsiile neonatale benigne nu sunt forme de epilepsie.

În mod normal, activitatea electrică a creierului nu este sincronă. În cazul
convulsiilor epileptice, din cauza unor probleme structurale sau funcționale la
nivelul creierului, un grup de neuroni se descarcă într-un mod anormal, excesiv
și sincronizat. Acest lucru duce la o undă de depolarizare, cunoscută sub numele
de schimbare paroxistică depolarizatoare.

În mod normal, după ce se descarcă, un neuron excitator devine rezistent la
descărcare pentru o anumită perioadă de timp. Acest lucru se datorează parțial
efectului neuronilor inhibitori, schimburilor electrice de la nivelul neuronului
excitator, precum și efectelor negative ale adenozinei. În cazul epilepsiei,
rezistența neuronilor excitați de a se descărca în această perioadă scade. Acest
lucru poate apărea din cauza unor schimbări ale canalelor ionice sau dacă
neuronii inhibitori nu funcționează în mod corespunzător. Astfel, acest lucru
duce la apariția unei anumite zone predispuse la declanșarea unor crize,
cunoscută drept "focarul crizei". Un alt mecanism al epilepsiei ar putea fi
amplificarea sensibilității receptorilor sau diminuarea răspunsului circuitelor
inhibitoare ca urmare a unei leziuni la nivelul creierului. Aceste epilepsii
secundare apar prin intermediul unor procese cunoscute sub numele de
epileptogeneză. De asemenea, nefuncționarea barierei hematoencefalice poate
reprezenta un mecanism cauzal, deoarece poate permite substanțelor din sânge să
ajungă la creier.

Crizele focale se declanșează într-una dintre emisferele creierului, în timp ce
convulsiile generalizate apar în ambele emisfere. O parte dintre tipurile de
crize pot schimba structura cerebrală, în timp ce altele par să aibă un efect
nesemnificativ. Glioza, pierderile neuronale și atrofia anumitor regiuni ale
creierului sunt corelate cu epilepsia, dar încă nu se știe clar dacă epilepsia
provoacă aceste modificări sau dacă aceste modificări conduc la epilepsie.

Diagnosticarea epilepsiei se realizează, în general, pe baza descrierii crizei
și a evenimentelor adiacente. O electroencefalogramă și imagistica cerebrală
sunt, de asemenea, o componentă de bază a tratamentului. Deși în majoritatea
cazurilor se încearcă identificarea unui sindrom epileptic specific, acest lucru
nu este întotdeauna posibil. monitorizarea video și EEG se poate dovedi utilă în
cazurile dificile.

În practică, epilepsia este definită ca două sau mai multe crize epileptice,
apărute într-un interval mai mare de 24 de ore, fără o cauză clară; de asemenea,
criza epileptică poate fi definită ca semnele și simptomele temporare care
rezultă din activitatea electrică anormală a creierului. În același timp,
epilepsia poate fi considerată o boală în cadrul căreia persoanele au cel puțin
o criză epileptică, existând riscul apariției altor episoade.

Liga Internațională împotriva Epilepsiei și Biroul Internațional pentru
Epilepsie, parteneri colaboratori ai Organizației Mondiale a Sănătății, în
declarația lor comună din 2005, definesc epilepsia drept „o boală a creierului
caracterizată de o predispoziție de durată de a genera crize epileptice și de
consecințe neurobiolgice, cognitive, psihologice și sociale. Această definiție a
epilepsiei implică apariția a cel puțin o criză epileptică”.

Persoanele cu crize ar trebui clasificate în funcție de tipul de criză, cauza
subiacentă, sindrom epileptic și episoadele apărute în timpul și în jurul
crizelor. Tipurile de crize sunt clasificate fie în funcție de localizarea
sursei crizei (crize focale), fie de distribuția acesteia (convulsii
generalizate) la nivelul creierului. Convulsiile generalizate sunt împărțite în
funcție de efectul lor asupra corpului uman, incluzând: tonică-clonică („grand
mal”), absența („petit mal”), crizele mioclonice, clonice, tonice și atonice.
Unele crize, precum spasmele epileptice, sunt de tip necunoscut.

Crizele focale (cunoscute anterior drept crize convulsive parțiale) erau
împărțite în parțiale simple și parțiale complexe. Acest lucru nu mai este
recomandat și se preferă descrierea simptomelor din timpul unei crize
convulsive.

În cazul adulților, este importantă testarea nivelurilor de electroliți,
glicemia și nivelul calciului, pentru a le exclude ca posibile cauze. O
electrocardiogramă poate exclude problemele referitoare la ritmul cardiac. O
puncție lombară poate fi utilă pentru diagnosticarea unei infecții a sistemului
nervos central, însă nu este necesară de obicei. În cazul copiilor, pot fi
necesare teste suplimentare, cum ar fi analizele biochimice ale urinei și
sângelui, pentru a determina dacă există sau nu boli metabolice.

Un nivel înalt al prolactinei în sânge, în primele 20 de minute după o criză,
poate confirma o criză epileptică în raport cu convulsiile psihogenice
non-epileptice. Nivelul prolactinei serice este mai puțțin util în detectarea
crizelor convulsive parțiale. Chiar dacă acesta este normal, o criză epileptică
este posibilă și prolactina serică nu diferențiază crizele epileptice de
sincopă. Nu este recomandat în cadrul diagnosticării standard a epilepsiei.

O electroencefalogramă (EEG) poate indica activitatea cerebrală care sugerează
un risc crescut de crize. Este recomandată doar pentru cei care este foarte
posibil să fi avut o criză epileptică, pe baza simptomelor. În cazul
diagnosticării epilepsiei, electroencefalografia poate ajuta în diferențierea
tipului de criză sau sindrom existent. În cazul copiilor, este necesară, în mod
normal, doar după o a doua criză. Nu poate fi utilizată pentru a exclude
diagnosticul și poate indica un rezultat fals pozitiv în cazul celor care nu
suferă de această afecțiune. În anumite situații, poate fi utilă efectuarea
EEG-ului în timp ce pacientul doarme sau este privat de somn.

Diagnosticarea imagistică cu ajutorul tomografiei computerizate și a IRM-ului
este recomandată după primele convulsii non-febrile, pentru a detecta problemele
structurale din creier și din jurul creierului. IRM-ul este în general un test
imagistic mai bun, cu excepția cazului în care este suspectată hemoragia, caz în
care tomografia computerizată este mai sensibilă și mai disponibilă. Dacă un
pacient se prezintă la Urgențe cu o criză, însă își revine rapid, testele
imagistice pot fi făcute mai târziu. Dacă o persoană a fost diagnosticată
anterior cu epilepsie, prin imagistică, de obicei nu este necesară repetarea
testului, chiar dacă apar crize ulterioare.

Diagnosticarea epilepsiei poate fi dificilă și diagnosticarea greșită este
frecventă (apărând în circa 5-30% din cazuri). Un număr de alte afecțiuni pot
prezenta semne și simptome foarte asemănătoare cu cele ale epilepsiei, inclusiv:
sincopa, hiperventilația, migrena, narcolepsia, atacurile de panică și
convulsiile psihogenice non-epileptice (CPNE). Aproximativ una din cinci
persoane consultate la clinicile de epilepsie prezintă CPNE și din cele care
prezintă CPNE, circa 10% au epilepsie. Separarea celor două, exclusiv pe baza
episodului de criză, fără teste suplimentare, este deseori dificilă.

Copiii pot avea un comportament care poate fi confundat cu ușurință cu crizele
epileptice, însă nu sunt. Acestea includ: episoade de apnee episodică, urinatul
în timpul somnului, pavor nocturn, ticuri și atacuri de tremor. Refluxul
gastroesofagian poate produce arcuirea spatelui și flexarea laterală a capului
în cazul bebelușilor, care pot fi confundate cu convulsiile tonico-clonice.

Deși multe cazuri nu pot fi prevenite, eforturile de a reduce rănile la cap, de
a oferi o îngrijire adecvată în perioada nașterii și de a reduce paraziții din
mediul înconjurător, cum ar fi tenia, pot fi utile. Eforturile dintr-o regiune a
Americii Centrale de a scădea incidența teniei au dus la o scădere de 50% a
cazurilor noi de epilepsie.

Epilepsia este tratată de obicei cu medicamente administrate zilnic, după
apariția unei a doua crize, însă în cazul celor cu un risc mare, tratamentul
poate fi început după prima criză. În unele cazuri, pot fi necesare: o dietă
specială, implantarea unui neurostimulator sau neurochirurgia.

Așezarea persoanei care are convulsii tonico-clonice pe o parte, în poziția de
recuperare, împiedică lichidele să ajungă în plămâni. Nu se recomandă
introducerea în gură a degetelor, a unui șablon de ocluzie sau a unui apăsător
de limbă, deoarece ar putea induce voma sau mușcarea persoanei care acordă
primul ajutor. Trebuie luate măsuri pentru a preveni și alte răni. Nu sunt
necesare, în general, precauțiile pentru coloana vertebrală.

Dacă o criză durează mai mult de 5 minute sau dacă apar mai mult de două crize
într-o oră, fără a reveni la normal între ele, aceasta constituie o urgență
medicală cunoscută ca status epilepticus. Poate necesita ajutor medical pentru a
menține căile respiratorii deschise și protejate; pentru acest lucru, poate fi
utilă intubarea nazofaringiană. Acasă, tratamentul recomandat inițial pentru o
criză de lungă durată este midazolamul, introdus în cavitatea bucală. Poate fi
administrat și diazepam, rectal. În spital, se preferă lorazepamul, administrat
intravenos. Dacă două doze de benzodiazepină nu sunt eficiente, se recomandă
alte medicamente, cum ar fi fenitoina. Status epilepticus convulsiv, care nu
reacționează la tratamentul inițial, necesită internarea la secția de terapie
intensivă și tratament cu medicamente mai puternice, cum ar fi tiopentona sau
propofolul.

Tratamentul de bază al epilepsiei îl constituie medicamentele anticonvulsivante,
posibil pe întreaga durată a vieții. Alegerea anticonvulsivantului se face în
funcție de tipul de criză, de sindromul epileptic, de alte medicamente
utilizate, de alte probleme de sănătate și de vârsta și stilul de viață al
pacientului. Inițial, se recomandă un singur medicament; dacă acesta nu este
eficient, se recomandă administrarea unui alt medicament în monoterapie. Se
recomandă două tipuri de medicamente în același timp doar dacă un singur
medicament nu funcționează. În circa jumătate din cazuri, este eficient primul
agent; un al doilea agent în monoterapie ajută în circa 13% și un al treilea
agent sau doi agenți în același timp pot ajuta un procentaj ulterior de 4% din
pacienți. Circa 30% din pacienți continuă să aibă crize, în ciuda tratamentului
anticonvulsivant.

Sunt disponibile mai multe medicamente. Fenitoina, carbamazepina și valproatul
de sodiu par a avea efecte și în cazul crizelor focale și în cazul convulsiilor
generalizate. Carbamazepina cu eliberare controlată pare să funcțioeze la fel de
bine ca cea cu eliberare imediată și s-ar putea să aibă mai puține efecte
secundare. În Marea Britanie, carbamazepina sau lamotrigina sunt recomandate ca
prim tratament pentru crizele focale, levetiracetamul și valproatul fiind o
soluție secundară, din cauza costului și a efectelor secundare. Valproatul este
recomandat ca prim tratament pentru convulsiile generalizate, lamotrigina fiind
tratamentul secundar. În cazul celor cu absență epileptică, se recomandă
petinimidul sau valproatul; valproatul este deosebit de eficace în cazul
crizelor mioclonice și al celor tonice sau atonice. Dacă crizele sunt bine
controlate prin intermediul unui anumit tratament, nu este necesară, de obicei,
verificarea constantă a nivelurilor de medicament din sânge.

Cel mai ieftin anticonvulsivant este fenobarbitalul la circa $5 USD pe an.
Organizația Mondială a Sănătății îl recomandă ca prim tratament în țările în
curs de dezvoltare și este utilizat în mare parte dintre acestea. Accesul poate
fi însă restricționat, deoarece unele țări l-au etichetat ca medicament
controlat.

Un procentaj cuprins între 10 și 90% din pacienți au raportat efecte adverse, în
funcție de modul și locul unde s-au colectat datele. Majoritatea efectelor
adverse sunt legate de doză și sunt ușoare. Unele exemple includ schimbările de
dispoziție, somnolența sau echilibrul instabil. Unele medicamente prezintă
efecte secundare care nu sunt legate de doză, cum ar fi erupțiile cutanate,
toxicitatea hepatică sau insuficiența medulară. Până la un sfert dintre pacienți
întrerup tratamentul din cauza efectelor adverse. Unele medicamente sunt
asociate cu defecte congenitale când sunt administrate în timpul sarcinii.
Valproatul este destul de problematic, în special în timpul primului trimestru.
În ciuda acestui lucru, tratamentul este deseori continuat odată ce are efect,
deoarece riscul epilepsiei netratate este considerat ca fiind mai mare decât
riscurile prezentate de medicamente.

Întreruperea treptată a medicamentelor poate fi rezonabilă în cazul unor
persoane care nu prezintă crize timp de doi - patru ani; însă circa o treime din
pacienți au o recurență, adesea în timpul primelor șase luni. Întreruperea
tratamentului este posibilă în cazul a circa 70% din copii și 60% din adulți.

Intervenția chirurgicală pentru epilepsie poate fi o opțiune pentru persoanele
la care crizele focale persistă în ciuda altor tratamente. Printre aceste alte
tratamente se numără cel puțin încercarea a două sau trei medicamente.
Obiectivul operației este controlul total al crizelor ce se poate obține la
60-70% din cazuri. Printre procedurile obișnuite se numără: tăierea
hipocampusului printr-o rezecție anterioară a lobului temporal, îndepărtarea
tumorilor și a porțiunilor din neocortex. Se încearcă proceduri ca secționarea
corpului calos în efortul de a micșora numărul crizelor și nu ca soluție de
vindecare a bolii. După intervenția chirurgicală tratamentul medicamentos se
poate opri treptat în multe cazuri.

Neurostimularea poate fi o altă opțiune pentru cei care nu îndeplinesc toate
condițiile pentru intervenția chirurgicală. Trei tipuri s-au dovedit a fi
eficace în cazul celor care nu răspund la medicație: stimularea nervului vag,
stimulare talamică anterioară, și stimulare (cerebrală) în buclă închisă.

Un regim alimentar cetogen (bogat în-grăsimi, cu nivel redus de carbohidrați și
nivel adecvat de-proteine) pare să reducă numărul crizelor cu până la jumătate
la circa 30-40% dintre copii. Circa 10% reușesc să mențină dieta timp de câțiva
ani, 30% au suferit de constipație, dar s-au observat și alte efecte adverse.
Regimurile alimentare mai puțin radicale, ce sunt mai ușor de tolerat, pot avea
aceleași efecte. Nu este clar ce face ca acest regim alimentar să funcționeze.
Exercițiile fizice au fost propuse ca posibilitate de prevenire a crizelor
existând și unele date ce susțin această afirmație.

Terapia de evitare constă în reducerea sau eliminarea declanșatorilor. De
exemplu, în cazul persoanelor sensibile la lumină, folosirea unui televizor cu
un ecran mai mic, evitarea jocurilor video sau ochelarii de soare pot ajuta.
Unii susțin că câinii ce prezic crizele de epilepsie, un fel de câini utilitari,
pot prezice crizele. Dovezile în favoarea acestui lucru sunt însă slabe.
Biofeedbackul condiționat de operant bazat pe undele EEG îi poate ajuta pe cei
ce nu reacționează la medicație. Dar metodele psihologice nu ar trebui folosite
în locul medicației.

Medicina alternativă, inclusiv acupunctura, intervențiile psihologice,
vitaminele, și yoga, nu sunt considerate dovezi fiabile în favoarea
tratamentului epilepsiei. Utilizarea canabisului ca medicament nu este o metodă
susținută prin dovezi. Melatonina este susținută insuficient de dovezi.

Epilepsia nu poate fi tratată, dar medicația de una singură poate controla în
mod eficient crizele în circa 70% din cazuri. Dintre cei cu crize generalizate,
în peste 80% din cazuri acestea pot fi controlate prin medicație iar în cazurile
de crize focale acest număr se reduce la doar 50%. Un indicator al rezultatelor
pe termen lung este numărul de crize din primele șase luni. Printre alți factori
ce sporesc riscul unor rezultate slabe se numără: reacție slabă la tratamentul
inițial, convulsiile generalizate, cazuri de epilepsie în familie, probleme
psihice, și unde EEG ce reprezintă activitate epileptiformă generalizată. În
țările în curs de dezvoltare, 75% din bolnavi sunt fie netratați, fie tratați
necorespunzător. În Africa, 90% dintre bolnavi nu primesc tratament. Acest lucru
este parțial legat de lipsa de medicamente sau de prețul prea mare al acestora.

Persoanele cu epilepsie sunt expuse unui risc sporit de mortalitate. Acesta este
de 1,6-4,1 mai mare decât riscul de mortalitate la populația generală și este
adesea legat de: cauzele ce stau la baza crizelor, status epilepticus, suicid,
traumă și moarte subită în epilepsie (SUDEP). Moartea din cauza statusului
epilepticus intervine în principal din cauza problemei de bază și nu din cauza
dozelor de medicație omise. Riscul sinuciderii este de două până la șase ori mai
mare la epileptici. Cauza nu este clară. SUDEP pare să fie parțial legată de
frecvența convulsiilor tonic-clonice generalizate și reprezintă circa 15% din
cazurile de moarte la epileptici. Nu există metode clare de reducere a acestor
riscuri. Cea mai mare rată de mortalitate în cazurile de epilepsie se
înregistrează în rândul bătrânilor. Cei cu epilepsie fără cauze cunoscute
prezintă un risc puțin mai mare. În Regatul Unit al Marii Britanii se estimează
că 40-60% din decese pot fi prevenite. În țările în curs de dezvoltare, multe
decese se datorează netratării epilepsiei, ceea ce duce la căderi sau status
epilepticus.

Epilepsia este una dintre cele mai serioase boli neurologice comune ce afectează
circa 65 milioane de persoane pe glob. Aceasta afectează 1% din populație până
la vârsta de 20 de ani și 3% din populație până la 75 de ani. Este
caracteristică mai mult la bărbați decât la femei, diferența dintre sexe fiind
mică. Majoritatea celor ce suferă de epilepsie (80%) se găsesc în țările în curs
de dezvoltare.

Numărul persoanelor ce suferă de epilepsie în prezent este cuprins între 5–10 și
1,000, cu epilepsia activă definită ca cel puțin o criză de epilepsie în ultimii
cinci ani. În țările dezvoltate, epilepsia apare în fiecare an la 40–70 din
100,000 de persoane iar în țările în curs de dezvoltare la 80–140 din 100,000.
Sărăcia constituie un risc și include atât sărăcia datorată traiului într-o țară
săracă, cât și sărăcia în comparație cu alți locuitori ai aceleiași țări. În
țările dezvoltate, epilepsia apare cel mai adesea la copii sau la bătrâni. În
țările în curs de dezvoltare apariția este mai frecventă la copiii mai mari și
la adulții tineri din cauza riscului sporit de traume și a bolilor infecțioase.
În țările dezvoltate, între 1970 și 2003 numărul cazurilor ce apar anual a
scăzut la copii și a crescut în rândul persoanelor în vârstă. Acest lucru este
atribuit parțial ratei mai bune de supraviețuire în urma crizelor la bătrâni.

Cele mai vechi documente medicale arată că epilepsia este o afecțiune ce a
existat de la începuturile istoriei medicale documentate. În Antichitate, se
credea că boala era de natură spirituală. Cele mai vechi mențiuni ce descriu o
criză de epilepsie se găsesc într-un text în akkadiană (o limbă vorbită în
Mesopotamiaantică) înregistrată prin 2000 înaintea erei noastre. Persoana
descrisă în text a fost diagnosticată ca fiind sub influența unui zeu al Lunii
și a fost supusă unui exorcism. Crizele de epilepsie sunt menționate în Codul
lui Hammurabi (c. 1790 înaintea erei noastre) ca motiv pentru care un sclav
poate fi returnat și banii recuperați de la vânzător, iar papirusul Edwin Smith
(circa 1700 înaintea erei noastre) descrie cazuri de convulsii epileptice.

Cea mai veche documentație detaliată a bolii în sine se găsește în Sakikkū,
într-un text medical babilonian cuneiform datând din 1067–1046 înaintea erei
noastre. Acest text descrie semnele și simptomele, tratamentul și posibilele
rezultate, și descrie multe caracteristici ale diferitor tipuri de crize.
Întrucât babilonienii nu posedau cunoștințe biomedicale despre natura bolii, ei
au atribuit crizele posedării de către spirite rele și au încercat să trateze
boala prin metode spirituale. În jurul anilor 900 înaintea erei noastre,
Punarvasu Ātreya a descris epilepsia ca pierdere a conștienței; această
definiție a fost transmisă mai departe în textul ayurvedic al Charaka Samhita
(circa 400 înaintea erei noastre).

Grecii antici aveau păreri contradictorii privind această boală. Ei considerau
epilepsia ca fiind un fel de posedare spirituală, dar asociau boala cu
genialitatea și divinitatea. Unul dintre numele date acestei boli era boala
sacră. Epilepsia apare în mitologia greacă: asociată cu zeițele Lunii Selene și
Artemis, care îi chinuiau pe cei ce le supărau. Grecii credeau că figuri
importante ca Iuliu Cezar și Hercule sufereau de această boală. Excepția
remarcabilă față de aceste atribuții divine și spirituale a fost cea a școlii
lui Hipocrat. În secolul al cincilea înaintea erei noastre, Hipocrat a respins
idea conform căreia boala ar fi cauzată de spirite. În tratatul său de referință
Despre boala sacră, el propunea teoria conform căreia epilepsia la origine nu
era o boală divină, ci o problemă medicală ce se poate trata și care își avea
originea la nivelul creierului. El i-a acuzat pe cei ce atribuiau bolii o cauză
sacră de răspândirea ignoranței prin credința în magie superstițioasă. Hipocrat
propunea ereditatea drept cauză importantă, descria rezultatele grave la
suferinzii în vârstă și menționa caracteristicile fizice precum și rușinea
socială asociate. În loc de a o numi boala sacră, el folosea termenul de marea
boală, ce stă la originea termenului modern grand mal, folosit în cazul
convulsiilor generalizate. În ciuda definirii în lucrarea sa a originii fizice a
bolii, viziunea sa nu a fost acceptață la acel moment. Spiritele rele au fost în
continuare considerate cauza bolii până cel puțin în secolul al XVII-lea.

În majoritatea culturilor, persoanele cu epilepsie au fost stigmatizate, evitate
sau chiar închise; la Salpêtrière, locul de naștere al neurologiei moderne,
Jean-Martin Charcot punea persoanele cu epilepsie în aceeași categorie cu
bolnavii mintal, cei cu sifiliscronic și criminalii cu responsabilitate
diminuată. În Roma antică, epilepsia era cunoscută ca Morbus Comitialis ('boala
sălii de adunare') și era văzută ca un blestem adus de zei. În nordul Italiei
epilepsia era cunoscută ca boala Sfântului Valentin.

La jumătatea anilor 1800 s-a introdus primul medicament eficient contra
crizelor, bromura de potasiu. Primul tratament modern, fenobarbitalul, a fost
creat în 1912, fenitoina fiind introdusă în 1938.

Stigmatizarea bolnavilor de epilepsie este răspândită în întreaga lume. Aceasta
poate avea efecte economice, sociale și culturale. În India și China epilepsia
poate fi folosită ca justificare pentru refuzul căsătoriei. În anumite regiuni,
încă se mai crede că bolnavii de epilepsie sunt blestemați. În Tanzania, precum
și în alte regiuni din Africa, epilepsia este asociată cu posedarea de către
spirite rele, vrăjitoria sau otrăvira și este considerată de mulți contagioasă,
fără dovezi. Înainte de 1970 în Marea Britanie existau legi ce interziceau
căsătoria persoanelor cu epilepsie. Stigmatizarea poate determina negarea
existenței crizelor de către bolnavi.

Crizele au repercusiune directă asupra costurilor economice, ce ating circa un
miliard de dolari în Statele Unite. În Europa, costurile asociate cu epilepsia
au atins circa 15,5 miliarde euro în 2004. În India costurile estimate ale
epilepsiei ajung la 1,7 miliarde USD sau 0,5% din produsul intern brut.
Epilepsia este cauza a circa 1% din vizitele la departamentul de urgență (2% în
cazul copiilor) în Statele Unite.

Bolnavii de epilepsie sunt expuși unui risc aproape dublu de a fi implicați în
accidente rutiere și astfel în multe părți ale lumii bolnavii nu au voie să
conducă sau au voie doar cu îndeplinirea anumitor condiții. În unele locuri
medicii sunt obligați prin lege să raporteze autorităților competente dacă o
persoană a suferit o criză, în timp ce în altele se cere doar încurajarea
persoanei în cauză să raporteze singură cazul. Țările în care medicul este
obligat să raporteze aceste cazuri includ: Suedia, Austria, Danemarca și Spania.
Țările în care se cere ca persoana să raporteze cazurile includ Marea Britanie
și Noua Zeelandă, iar medicul poate raporta în cazul în care crede căpersoana nu
a îndeplinit această cerință. În Canada, Statele Unite și Australia cerințele de
raportare diferă de la o provincie la alta sau de la un stat la altul. Dacă
crizele sunt controlate, majoritatea consideră că permisiunea de a conduce este
rezonabilă. Durata dintre criză și permisiunea de a urca la volan diferă de la o
țară la alta. Multe țări impun între unul și până la trei ani fără crize. În
Statele Unite perioada de timp fără crize diferă de la stat la stat, fiind
cuprinsă între trei luni și un an.

Celor cu epilepsie sau crize li se refuză în general autorizația de pilot. În
Canada, dacă o persoană a suferit o singură criză, după cinci ani poate primi un
permis temporar dacă toate celelalte teste sunt normale. Celor cu convulsii
febrile și convulsii legate de medicație li se poate permite deținerea
permisului. În Statele Unite, Administrația Federală a Aviației nu le permite
celor cu epilepsie să dețină permis de pilot comercial. Rar se pot face excepții
în cazul persoanelor care au suferit o convulsie izolată sau convulsii febrile,
care nu s-au repetat la maturitate fără medicație. În Marea Britanie, pentru
permisul național de pilot privat sunt necesare aceleași standarde ca și pentru
permisul de conducere auto profesionist. Este necesară o perioadă de zece ani
fără nici o criză și fără tratament medicamentos. Cei ce nu întrunesc aceste
cerințe pot obține un permis restrictiv în cazul în care nu au suferit crize
timp de cinci ani.

Există un număr de organizații non-profit care ajută persoanele ce suferă de
epilepsie și familiile acestora. În Marea Britanie, printre acestea se numără
Joint Epilepsy Council of the UK and Ireland. Ziua mondială a epilepsiei a fost
instituită în 2008 în scopul de a spori conștientizarea în privința epilepsiei
și este celebrată pe 28 martie. Printre alte eforturi de a spori cunoștințele se
numără campania "Out of the Shadows", un efort comun al Organizației Mondiale a
Sănătății, Ligii Internaționale împotriva Epilepsiei și a Biroului Internațional
pentru Epilepsie.

Predicția crizelor se referă la încercarea de a prognoza crizele de epilepsie pe
baza EEG. Până în 2011, nu s-a dezvoltat un mecanism eficient de predicție a
crizelor. Kindling, prin care expunerea repetată la evenimente ce pot declanșa
crizele declanșează aceste crize mai ușor, a fost folosit pentru a se crea
modele animale pentru epilepsie.

Terapia genică se studiază pentru anumite tipuri de epilepsie. Medicația ce
alterează funcția imunitară, precum imunoglobulina administrată intravenos, este
prea puțin dovedită. Radiochirurgia stereotactică neinvazivă era, în 2012,
comparabilă cu intervenția chirurgicală standard pentru anumite tipuri de
epilepsie.

Epilepsia apare la un număr de animale printre care la câini și pisici și este
cea mai întâlnită afecțiune a creierului la câini. În mod obișnuit este tratată
cu anticonvulsivante precum fenobarbitalul sau bromura pentru câini și
fenobarbitalul pentru pisici. În timp ce o convulsie generalizată este relativ
ușor de depistat la cai, acest lucru ar fi cu mult mai dificil în cazul
convulsiilor negeneralizate, unde EEG poate fi utilă.



https://ro.wikipedia.org/wiki/Constantin_Br%C3%A2ncu%C8%99i

Constantin Brâncuși (n. 19 februarie 1876, Hobița, Gorj — d. 16 martie 1957,
Paris) a fost un sculptor român cu contribuții covârșitoare la înnoirea
limbajului și viziunii plastice în sculptura contemporană. Constantin Brâncuși a
fost ales membru postum al Academiei Române. Francezii și americanii îl
desemnează, cel mai adesea, doar prin numele de familie, pe care îl scriu fără
semne diacritice, Brancusi, pronunțându-l după regulile de pronunțare ale limbii
franceze.

Născut la 19 februarie 1876, la Hobița, Gorj, Constantin era al șaselea copil al
lui Radu Nicolae Brâncuși (1833-1885) și Maria Brâncuși (1851-1919). Prima clasă
primară a făcut-o la Peștișani, apoi a continuat școala la Brădiceni. Copilăria
sa a fost marcată de dese plecări de acasă și de ani lungi de ucenicie în
ateliere de boiangerie, prăvălii și birturi.

În Craiova, în timp ce lucra ca ucenic, își face cunoscută îndemânarea la lucrul
manual prin construirea unei viori din materiale găsite în prăvălie. Găsindu-se
că ar fi de cuviință să dezvolte aceste abilități, el este înscris cu bursă la
Școala de Arte și Meserii din Craiova.

După ce a urmat Școala de Arte și Meserii în Craiova (1894 - 1898) vine la
București unde absolvă Școala de bellearte în 1902. În timpul studenției, chiar
în primul an, în 1898, lucrarea sa Bustul lui Vitellius obține „mențiune
onorabilă”, Cap al lui Laocoon din 1900 obține medalia de bronz, iar Studiu din
1901 câștigă medalia de argint. Timp de doi ani, între 1900 și 1902, cu ajutorul
doctorului Dimitrie Gerota, realizează Ecorșeu, un studiu pentru reprezentarea
corpului omenesc, lucrare căreia i se atribuie o medalie de bronz. Precizia
detaliilor acestei lucrări face ca Ecorșeul să fie folosit în școlile românești
de medicină, după ce s-au făcut câteva copii; Marcel Duchamp a inclus fotografia
Ecorșeului în expoziția organizată la sfârșitul anului 1933 la Galeria Brummer
din New York City.

În 1903 primește prima comandă a unui monument public, bustul generalului medic
Carol Davila, care a fost instalat la Spitalul Militar din București și
reprezintă singurul monument public al lui Brâncuși din București. Acest bust a
fost comandat de un consiliu format de fostul său profesor Dimitrie Gerota,
pentru a îl ajuta pe Brâncuși să plătească drumul până la Paris. Plata pentru
monument a fost împărțită în două tranșe, prima jumătate fiind plătită înainte
ca să înceapă lucrul, iar a doua tranșă după ce Brâncuși a terminat bustul. Când
a terminat lucrarea, aceasta a fost prezentată în fața consiliului, dar recepția
a fost nesatisfăcătoare, diferite persoane din consiliu având opinii contrarii
despre caracteristicile fizice ale generalului, spre exemplu cerând micșorarea
nasului, și de asemenea păreri diferite în legătură cu poziționarea epoleților.
Înfuriat de inabilitatea consiliului de a înțelege sculptura, Brâncuși pleacă
din sala de ședințe în mirarea tuturor, fără a primi a doua jumătate a banilor
necesari plecării sale spre Franța, decizând sa parcurgă drumul către Paris pe
jos.

Drumul din București spre Paris l-a dus mai întâi prin Hobița, unde și-a luat
rămas bun de la mama sa. Și-a continuat drumul, oprindu-se în Viena pentru o
perioadă, timp în care a lucrat la un atelier ca decorator de mobilier. În Viena
a început să viziteze muzee cu opere de artă inaccesibile în România. Aici a
făcut cunoștință cu sculpturile egiptene care i-au influențat opera mai târziu
în viață.

Din Viena a plecat în 1904 spre München, dar după șase luni o pornește pe jos
prin Bavaria și Elveția și până la Langres, în Franța. În apropriere de
Lunéville, după o ploaie torențială în care este prins, Brâncuși capătă o
pneumonie infecțioasă și, în stare critică, este primit la un spital de maici.
După o perioadă de recuperare gândește că nu mai are puterile și nici timpul
necesar pentru a parcurge drumul spre Paris pe jos, astfel că ultima bucată a
drumului o parcurge cu trenul.

În 1905 reușește la concursul de admitere la prestigioasa École Nationale
Supérieure des Beaux-Arts, unde lucrează în atelierul lui Antonin Mercié până în
1906, când, atingând limita de vârstă, părăsește școala. Refuză să lucreze ca
practician în atelierul lui Auguste Rodin, rostind cuvintele devenite celebre:
„Rien ne pousse à l’ombre des grands arbres” (La umbra marilor copaci nu crește
nimic).

Constantin Brâncuși a expus pentru prima dată la Société Nationale des
Beaux-Arts și la Salon d'Automne din Paris în 1906. Creează în 1907 prima
versiune a Sărutului, temă pe care o va relua sub diferite forme până în 1940,
culminând cu Poarta Sărutului parte a Ansamblului Monumental din Târgu-Jiu. În
1907 închiriază un atelier în Rue de Montparnasse și intră în contact cu
avangarda artistică pariziană, împrietenindu-se cu Guillaume Apollinaire,
Fernand Léger, Amedeo Modigliani, Marcel Duchamp. A început lucrul la Rugăciune,
o comandă pentru un monument funerar ce va fi expusă în Cimitirul „Dumbrava” de
la Buzău. În 1909 revine pentru scurt timp în România și participă la „Expoziția
oficială de pictură, sculptură și arhitectură”. Juriul Expoziției, prezidat de
Spiru Haret acordă premiul II ex aequo lui Brâncuși, Paciurea, Steriadi,
Petrașcu, Theodorescu-Sion. Colecționarul de artă Anastase Simu îi cumpără
sculptura Somnul iar bustul în ghips al pictorului Nicolae Dărăscu este
achiziționat de Ministerul Instrucțiunii Publice.

Până în 1914, participă cu regularitate la expoziții colective din Paris și
București, inaugurând ciclurile Păsări Măiestre, Muza adormită, Domnișoara
Pogany.

În 1914, Brâncuși deschide prima expoziție în Statele Unite ale Americii la
Photo Secession Gallery din New York City, care provoacă o enormă senzație.
Colecționarul american John Quin îi cumpără mai multe sculpturi, asigurându-i o
existență materială prielnică creației artistice. În același an, ministrul de
interne al României respinge proiectul monumentului lui Spiru Haret comandat cu
un an înainte. Brâncuși va păstra lucrarea în atelier și o va intitula Fântâna
lui Narcis.

În 1915, începe să execute primele lucrări în lemn, printre care 2 Cariatide și
Fiul risipitor. La Paris, în 1919, apare volumul „La Roumanie en images” cu
cinci reproduceri după lucrări ale lui Brâncuși. Un an mai târziu, participă la
expoziția grupării „La Section d'Or” în Franța, la expoziția grupării „Arta
română” la invitația lui Camil Ressu în România, la „Festivalul Dada”, unde
semnează manifestul intitulat Contre Cubisme, contre Dadaiseme. În revista
Little Review din New York, apare, în 1921, primul studiu de amploare cu 24 de
reproduceri din opera lui Brâncuși, semnat de poetul american Ezra Pound. De
altfel, sculptorul avea să realizeze ulterior un celebru portret al acestuia.

Participă la o mișcare de protest contra lui André Breton și în apărarea lui
Tristan Tzara. La 30 noiembrie 1924, expune la Prima expoziție internațională a
grupării „Contemporanul” din București. Doi ani mai târziu, la Wildenstein
Galleries, din New York, se deschide cea de-a doua expoziție personală a sa.

Până în 1940, activitatea creatoare a lui Brâncuși se desfășoară în toată
amploarea ei. Operele sale de seamă din ciclul Pasărea în văzduh, ciclul
Ovoidului precum și sculpturile în lemn datează din această perioadă. În același
timp, Brâncuși participă la cele mai importante expoziții colective de sculptură
din Statele Unite ale Americii, Franța, Elveția, Olanda și Anglia.

În atelierul său din Impasse Ronsin, în inima Parisului, Brâncuși și-a creat o
lume a lui, cu un cadru și o atmosferă românească. Muzeul Național de Artă
Modernă din Paris (Centre Pompidou) are un număr important de lucrări ale lui
Brâncuși, lăsate prin testament moștenire României, dar acceptate cu bucurie de
Franța, împreună cu tot ce se afla în atelierul său, după refuzul guvernului
comunist al României anilor 1950 de a accepta lucrările lui Brâncuși după
moartea sculptorului.

În România, în epoca realismului socialist, Brâncuși a fost contestat ca unul
din reprezentanții formalismului burghez cosmopolit. Totuși, în decembrie 1956,
la Muzeul de Artă al Republicii din București s-a deschis prima expoziție
personală Brâncuși din Europa. Abia în 1964 Brâncuși a fost „redescoperit” în
România ca un geniu național și, în consecință, ansamblul monumental de la
Târgu-Jiu cu Coloana (recunoștinței) fără sfârșit, Masa tăcerii și Poarta
sărutului a putut fi amenajat și îngrijit, după ce fusese lăsat în paragină un
sfert de veac și fusese foarte aproape de a fi fost dărâmat.

Constantin Brâncuși i-a făcut Statului român oferta de a-i lăsa moșternire 200
de lucrări și atelierul său din Paris, Impasse Ronsin nr. 10. La 7 martie 1951,
într-o ședință prezidată de Mihail Sadoveanu, Secțiunea de Știința Limbii,
Literatură și Arte a Academiei Republicii Populare Române a luat în discuție
această propunere. La ședință au participat George Călinescu, Iorgu Iordan,
Camil Petrescu, Alexandru Rosetti, Al. Toma, George Oprescu, Jean Alexandru
Steriadi, Victor Eftimiu, Geo Bogza, Alexandru Graur, Ion Jalea, Dumitru S.
Panaitescu-Perpessicius și Krikor H. Zambaccian. Academicienii și intelectualii
români au respins oferta lui Brâncuși, considerându-l pe sculptor un
reprezentant al burgheziei decadente și astfel atelierul lui Brâncuși a revenit
statului francez.

La începutul carierei sale, sculpturile lui Brâncuși au constat mai ales din
reprezentări clasice ale formei umane. Perioada dintre 1897 și 1907 este
caracterizată de o acumulare sensibilă de cunoștințe și îndemânare, dar și de
căutarea a diferite soluții de modelare a materialelor. După 1905, viziunea
artistului a devenit mai clară și mai puternică. Ca o consecință imediată,
transformarea structurii operei sale a suferit o evoluție rapidă, astfel încât,
începând încă din 1907, reprezentările antropomorfe încep să cedeze locul
sculpturilor care îl vor prefigura pe artistul Brâncuși de mai târziu, acela
care va urma să intre în conștiința universală.

Din 1963 până azi au apărut în toate părțile lumii peste 50 de cărți și
monografii și mii de studii și articole despre Brâncuși, stabilind în mod
definitiv locul lui ca artist genial și chiar ca „unul din cei mai mari creatori
ai tuturor timpurilor” (Jean Cassou). În 1937 cunoscutul sculptor Henry Moore
scria: „Brâncuși a fost acela care a dat epocii noastre conștiința formei pure”.
Mai aproape de noi, Frank Gehry indică cu precizie influența pe care marele
sculptor român a avut-o asupra sa.

Volumul lui Radu Varia intitulat Brâncuși, unanim considerat drept lucrarea
fundamentală consacrată marelui sculptor, a fost publicat mai întâi la New York
în 1986 (Rizzoli) și a fost ales cartea anului de bibliotecarii americani și de
principalele ziare și publicații din Statele Unite. Volumul a fost ulterior
publicat la Paris în 1989 (Gallimard), și ulterior la Tokio în 1993 (New Art
Seibu).

Brâncuși a eliberat sculptura de preponderența imitației mecanice a naturii, a
refuzat reprezentarea figurativă a realității, a preconizat exprimarea esenței
lucrurilor, a vitalității formei, a creat unitatea dintre sensibil și spiritual.
În opera sa el a oglindit felul de a gândi lumea al țăranului român. Prin
obârșia sa țărănească și-a aflat rădăcinile adânci ale operei sale în
tradițiile, miturile și funcția magică a artei populare românești. Brâncuși a
relevat lumii occidentale dimensiunea sacră a realității.

Figură centrală în mișcarea artistică modernă, Brâncuși este considerat unul din
cei mai mari sculptori ai secolului al XX-lea. Sculpturile sale se remarcă prin
eleganța formei și utilizarea sensibilă a materialelor, combinând simplitatea
artei populare românești cu rafinamentul avangardei pariziene. Verticalitatea,
orizontalitatea, greutatea, densitatea cât și importanța acordată luminii și
spațiului sunt trăsăturile caracteristice ale creației lui Brâncuși. Opera sa a
influențat profund conceptul modern de formă în sculptură, pictură și desen.

În anul 1957 Brâncuși îl cheamă pe arhiepiscopul Teofil, preot la biserica
ortodoxă, se spovedește și se împărtășește, apoi îi mărturisește că moare „cu
inima tristă pentru că nu mă pot întoarce în țara mea”.[necesită citare]

În 1921, Direcția generală a Artelor din Ministerul Cultelor și Artelor, a
înaintat tabele cu funcționari ai săi, propuși spre decorare cu ocazia
încoronării proiectate pentru acel an. La poziția 31 era înscris sculptorul
Constantin Brâncuși cu propunerea „ofițer al Coroanei”.

Regizorul Mick Davis intenționează să realizeze un film biografic despre
Brâncuși numit „The Sculptor”.



https://ro.wikipedia.org/wiki/Barack_Obama

Barack Hussein Obama al II-lea (pronunție în limba engleză i/bəˈrɑːk huːˈseɪn
ɵˈbɑːmə/; n. 4 august 1961, Honolulu, Hawaii) a fost al 44-lea președinte al
Statelor Unite ale Americii, fiind primul afro-american ales în această funcție,
în urma alegerilor prezidențiale din 4 noiembrie 2008, alături de Joe Biden ca
vicepreședinte. A fost învestit în funcție la 20 ianuarie 2009 și l-a înlocuit
pe predecesorul său George W. Bush. În 2012, a fost reales, rămânând astfel în
funcție pentru încă 4 ani.

Fiul unui kenyan, Barack Hussein Obama, Sr. și al unei americane, Ann Dunham
Stanley, Obama a petrecut o mare parte a copilăriei în Honolulu, Hawaii. De la
șase până la zece ani a trăit în Jakarta, împreună cu mama lui și cu tatăl
vitreg, indonezian. Absolvent al Universității Columbia și al Facultății de
Drept de la Harvard, înainte de a candida pentru intrarea în administrația
publică și de a deveni membru al Senatului statului Illinois între 1997 și 2004,
Obama a lucrat ca mobilizator comunitar, docent universitar și ca avocat
specializat în apărarea drepturilor civile. După o încercare nereușită de a
obține un loc în Camera Reprezentanților a S.U.A. în anul 2000, în 2003 Obama
și-a anunțat participarea la campania electorală pentru Senatul S.U.A.. Un an
mai târziu, când era încă membru al Senatului din Illinois, Obama a ținut
discursul principal la Convenția Națională Democrată din 2004. În noiembrie 2004
Obama a fost ales ca senator al Statelor Unite, cu o majoritate de 70% din
voturi. În calitate de membru al opoziției democrate în al 109-lea Congres al
Statelor Unite, Obama a susținut o serie de legi bipartizane care urmăreau
controlul armelor convenționale și creșterea responsabilizării administrației în
ceea ce privește utilizarea fondurilor publice. În aceeași perioadă a întreprins
vizite oficiale în Europa de Est, Orientul Mijlociu și Africa. În Congresul
actual, al 110-lea, a sprijinit legislația referitoare la lobbying și frauda
electorală, schimbarea climatică, terorismul nuclear și la sprijinul care
trebuie să fie acordat personalului militar întors acasă. Din februarie 2007,
dată la care a anunțat începerea campaniei sale prezidențiale, Obama include
printre obiectivele sale prioritare terminarea războiului din Irak menținând în
același timp o politică de aparăre solidă, creșterea independenței energetice și
asigurarea asistenței medicale universale. Căsătorit din 1992, are două fiice.
Este autorul a două cărți de mare succes: Dreams from My Father, o carte de
memorii, și The Audacity of Hope, un comentariu personal asupra politicii
Statelor Unite.

La 9 octombrie 2009, Barack Obama a fost anunțat drept laureat al Premiului
Nobel pentru Pace pe 2009, „pentru eforturile sale extraordinare în scopul
întăririi cooperării între popoare”.

Obama, născut pe 4 august 1961 în Honolulu, Hawaii, este fiul lui Barack Hussein
Obama, Sr. (născut în provincia kenyană Nyanza, de etnie luo⁠(en)) și al lui Ann
Dunham (născută în Wichita, Kansas). În copilărie, la școală și acasă i se
spunea „Barry”. Părinții, care se cunoscuseră la Universitatea Hawaii din Manoa,
unde tatăl său era înscris ca student străin, s-au despărțit când Obama avea doi
ani, divorțând ulterior. După un doctorat obținut la Harvard, Barack Obama
senior s-a întors în Kenia, unde a murit în 1982, într-un accident de mașină.
Ann Dunham s-a căsătorit cu un alt student străin, Lolo Soetoro, în 1967 familia
mutându-se în Indonezia, țara natală a lui Soetoro. De la șase până la zece ani
Obama a frecventat o școală din Jakarta cu predare în limba indoneziană. Din
clasa a cincea până în 1979 a locuit cu bunicii materni în Honolulu, unde a
urmat cursurile școlii private Punahou, descrisă în Dreams from My Father ca o
„prestigioasă școală pregătitoare”. Mai târziu va scrie despre anii petrecuți în
Hawaii: „Oportunitatea care mi-a fost oferită acolo – experiența unei societăți
în care o multitudine de culturi conviețuiesc în respect reciproc – a devenit
parte integrantă a concepției mele despre lume și fundamentul sistemului meu de
valori”. În 1995, mama sa a murit de cancer ovarian.

În Dreams from My Father, Obama descrie experiențele sale și educația primită
într-o familie aparținând clasei mijlocii americane.Pe tatăl său, care a făcut o
scurtă vizită în America în 1971, l-a cunoscut mai ales din povestirile familiei
și din fotografii. Referindu-se la primii ani ai copilăriei, scrie: „Eram doar
vag conștient de faptul că tatăl meu era complet diferit de cei din jurul meu -
că era negru ca smoala, în timp ce mama mea era albă ca laptele.” Cartea descrie
dificultatea tânărului Obama de a reconcilia percepțiile sociale în legătură cu
moștenirea sa multirasială, și faptul că în timpul adolescenței a făcut uz de
alcool, marijuana și de cocaină, „pentru a evita să mă întreb cine eram”.

După absolvirea liceului a frecventat timp de doi ani Occidental College din Los
Angeles, după care s-a mutat la New York, unde a studiat științe politice la
Universitatea Columbia, specializându-se în relații internaționale. Licențiat în
1983, a lucrat la Business International Corporation și la New York Public
Interest Research Group, transferându-se apoi la Chicago pentru a se dedica
activității de mobilizator comunitar. În calitate de director al proiectului
Developing Communities, s-a ocupat de locuitorii cu venituri modeste dintr-o
zonă a orașului numită Roseland și din complexul de locuințe sociale Altgeld
Gardens. În 1988 a fost admis la Harvard Law School, școală de înalte studii în
drept. În 1990, The New York Times semnala alegerea lui ca președinte al
revistei Harvard Law Review, Obama fiind prima persoană de culoare care a ocupat
această funcție în cei 104 ani de existență a acesteia. În 1991 a obținut titlul
de Juris Doctor magna cum laude. Întorcându-se la Chicago, a condus o mișcare ce
avea scopul de a convinge cât mai multe persoane să se înregistreze pentru a
vota (în engleză voter registration drive). Între 1993 și 1996, ca avocat
asociat al biroului Miner, Barnhill & Galland, s-a ocupat de cazuri de
discriminare și de încălcare a dreptului de vot precum și de reprezentarea
legală a mobilizatorilor comunitari. Din 1993 până în 2004, când a devenit
senator al S.U.A., a predat drept constituțional la Facultatea de Drept din
Chicago.

Obama a fost ales ca membru al Senatului statului Illinois în 1996, succedându-i
în funcție lui Alice Palmer ca senator din partea colegiului 13 din Illinois,
care la acea vreme era compus din cartierele de sud din Chicago de la Hyde
Park-Kenwood înspre sud până la South Shore și înspre vest până la Chicago Lawn.
După ce a fost ales, Obama a obținut suportul ambelor partide importante pentru
legi care reformau codurile de etică și legislația sistemului sanitar. A
susținut o lege care mărea deducerile pentru angajații cu salarii mici, a
negociat reforma protecției sociale, și a promovat creșterea subvențiilor pentru
creșterea copiilor. În 2001, din funcția de copreședinte al Joint Committee on
Administrative Rules, Obama a susținut propunerile guvernatorului republican
Ryan pentru reglementarea plăților împrumuturilor cu scopul de a evita scoaterea
la vânzare a proprietăților ipotecate.

Obama a fost reales în senatul statului Illinois în 1998 și în 2002. În 2000, a
pierdut alegerile primare din cadrul Partidului Democrat pentru Camera
Reprezentanților în fața lui Bobby Rush, care era atunci la al patrulea mandat.

În ianuarie 2003, Obama a devenit președinte al Comisiei pentru Sănătate și
Servicii Umane a Senatului statului Illinois, după ce democrații au devenit
majoritari pentru prima oară după 10 ani. A susținut adoptarea în unanimitate a
legilor de monitorizare a discriminărilor rasiale, cerând poliției să
înregistreze rasa șoferilor pe care îi aresta, și a legilor care au făcut din
Illinois primul stat în care a devenit obligatorie înregistrarea video a
interogatoriilor în cazurile de omucidere. În timpul campaniei pentru alegerile
generale din 2004 pentru Senatul Statelor Unite, reprezentanții poliției l-au
lăudat pe Obama pentru implicarea activă în organizațiile poliției prin
reformele adoptate în domeniul aplicării pedepsei capitale. Obama a demisionat
din Senatul Illinois în noiembrie 2004 în urma alegerii sale în Senatul Statelor
Unite.

La jumătatea lui 2002, Obama a început să se gândească la o candidatură pentru
Senatul federal; și-a asigurat sfatul consultantului politic David Axelrod în
acea toamnă și și-a anunțat candidatura în ianuarie 2003. Deciziile senatorului
republican Peter Fitzgerald și ale predecesorului său democrat Carol Moseley
Braun de a nu mai candida au deschis alegeri primare în cadrul celor două
partide, la care au participat cincisprezece candidați. Candidatura lui Obama a
fost susținută de campania publicitară a lui Axelrod cu imagini ale răposatului
primar al orașului Chicago, Harold Washington, și de susținerea fiicei lui Paul
Simon, fostul senator de Illinois. A primit peste 52% din voturi în alegerile
primare din martie 2004, cu 29 de procente peste cel mai apropiat contracandidat
democrat.

Adversarul așteptat al lui Obama la alegerile generale, câștigătorul alegerilor
primare din tabăra republicană, Jack Ryan, s-a retras din cursă în iunie 2004.

În iulie 2004, Obama a ținut discursul principal la Convenția Națională
Democrată din 2004 de la Boston, Massachusetts. După ce a descris experiențele
bunicului său dinspre mamă din timpul celui de-al Doilea Război Mondial și a
felului cum a beneficiat el de programele FHA și G.I. Bill din cadrul politicii
New Deal, Obama a vorbit despre schimbarea priorităților sociale și economice
ale guvernului federal. El a pus sub semnul întrebării gestiunea războiului din
Irak de către administrația Bush și a accentuat obligațiile statului american
față de soldații săi. Bazându-se pe exemple din istoria SUA, el a criticat
punctele de vedere partizane ale electoratului și a cerut americanilor să
găsească unitate în diversitate, spunând, „Nu există o Americă liberală și una
conservatoare; există doar Statele Unite ale Americii.” Difuzarea discursului de
către marile organizații media l-au lansat pe Obama ca figură politică de
anvergură națională și i-au întărit poziția în campania pentru Senatul SUA.

În august 2004, la două luni după retragerea lui Ryan și la mai puțin de trei
luni înainte de alegeri, Alan Keyes a acceptat nominalizarea Partidului
Republican din statul Illinois la candidatură în locul lui Ryan. Rezident al
statului Maryland, Keyes și-a stabilit legal reședința în Illinois odată cu
nominalizarea. În alegerile generale din noiembrie 2004, Obama a primit 70% din
voturi, față de doar 27% obținute de Keyes, obținând astfel cea mai detașată
victorie în alegerile senatoriale din istoria statului Illinois.

Obama a depus jurământul ca senator la 4 ianuarie 2005. Obama a fost al cincilea
senator de origine afro-americană din istoria SUA, și al treilea ales prin vot
popular. Este singurul senator membru al organizației Congressional Black
Caucus. CQ Weekly, o publicație neutră, l-a caracterizat ca un „democrat loial”
pe baza analizei voturilor din senat în perioada 2005–2007, iar National Journal
l-a denumit „cel mai liberal” senator pe baza unei evaluări a voturilor
selecționate în timpul anului 2007. În 2005 a fost al șaisprezecelea în acest
clasament, iar în 2006 a fost al zecelea. În 2008, în clasamentul Congress.org
al celor mai puternici senatori, s-a clasat al unsprezecelea. La 13 noiembrie
2008, Obama și-a anunțat demisia din Senat începând cu data de 16 noiembrie
2008, pentru a se concentra pe perioada de tranziție prezidențială. Aceasta i-a
permis să evite conflictul între rolurile de președinte ales și senator în
cadrul sesiunii de tranziție a Senatului, conflict care nu a afectat niciun
membru al Congresului de după Warren Harding.

Obama a votat pentru Legea Politicii Energetice din 2005 și a fost coinițiator
al Legii pentru o Americă Sigură și pentru Imigrație Ordonată. În septembrie
2006, Obama a susținut o lege pe același subiect, denumită „Legea Gardului de
Siguranță” (în engleză „The Secure Fence Act”). Obama a introdus două inițiative
legislative care au ajuns să-i poarte numele: Lugar–Obama, o extindere a
conceptului „Reducerea Cooperativă a Pericolului Nunn–Lugar” în domeniul
armamentului convențional, și Legea Transparenței Contabile a Finanțelor
Federale Coburn–Obama, care a autorizat înființarea motorului de căutare
USAspending.gov, pentru accesul ușor la informațiile referitoare la modul cum
sunt cheltuite fondurile federale. La 3 iunie 2008, senatorul Obama, împreună cu
senatorii Thomas R. Carper, Tom Coburn, și John McCain, a introdus un proiect de
lege pentru completarea acesteia: Legea de Întărire a Transparenței Contabile în
Finanțele Federale din 2008.

Obama a inițiat un proiect de lege care ar fi obligat proprietarii de centrale
nucleare să anunțe autoritățile locale și statale în caz de scurgeri
radioactive, dar proiectul a fost respins în plenul Senatului după ce fusese
anterior modificat mult în comisii. În decembrie 2006, președintele Bush a
promulgat Legea pentru Promovarea Democrației, Securității și Păcii în Republica
Democrată Congo, prima lege federală inițiată de Obama care a intrat în vigoare.
În ianuarie 2007, Obama și senatorul Feingold au introdus o completare a Legii
pentru Conducerea Cinstită și Guvernarea Deschisă, completare ce viza
transportul cu avioanele corporațiilor, completare promulgată în septembrie
2007. Obama a depus proiectele legislative ale Legii pentru Prevenirea
Practicilor Confuziei și Intimidării Alegătorilor (în engleză Deceptive
Practices and Voter Intimidation Prevention Act), o propunere legislativă ce
incrimina practicile de derutare a alegătorilor la alegerile federale și a Legii
pentru Dezescaladarea Războiului din Irak (în engleză Iraq War De-Escalation
Act) din 2007,, niciuna dintre cele două nefiind promulgată.

În 2007, Obama a susținut și un amendament al Legii pentru Autorizarea Apărării
prin care se adăugau mecanisme de siguranță în cazul concedierilor personalului
militar pe motiv de probleme de personalitate. Acest amendament a fost adoptat
de plenul Senatului în primăvara lui 2008. A inițiat proiectul Legii pentru
Activarea Sancțiunilor împotriva Iranului, susținând retragerea investițiilor
bazate pe fondurile de pensii de stat în industria iraniană de extracție a
petrolului și gazelor, proiect care nu a trecut de comisii, și a coinițiat
propuneri de reducere a riscurilor de terorism nuclear. Obama a inițiat și un
amendament al Senatului la Programul de Stat pentru Asigurări de Sănătate pentru
Copii, permițând un an de protecție a locului de muncă pentru membrii familiilor
care îngrijesc soldați cu răni din război.

Obama a făcut parte din comisiile Senatoriale pentru politică externă, mediu și
lucrări publice, și problemele veteranilor de război până în decembrie 2006. În
ianuarie 2007, a ieșit din comisia pentru mediu și lucrări publice, primind
funcții suplimentare în comisia pentru sănătate, educație, muncă și pensii și în
comisia pentru securitatea statului și afaceri guvernamentale. A devenit, de
asemenea, președinte al subcomisiei senatoriale pentru afaceri europene. Ca
membru al comisiei de politică externă, Obama a efectuat vizite oficiale în
Europa de Est, Orientul Mijlociu, Asia Centrală și Africa. S-a întâlnit cu
Mahmoud Abbas înainte ca acesta să devină președinte al Autorității
Palestiniene, și a ținut un discurs la Universitatea din Nairobi în care a
condamnat coprupția din cadrul guvernului kenyan.

La 10 februarie 2007, Obama și-a anunțat candidatura la funcția de Președinte al
Statelor Unite în fața clădirii capitoliului din Springfield, Illinois. Alegerea
locului a fost simbolică, deoarece acolo și-a ținut Abraham Lincoln celebrul
discurs „House Divided” în 1858. De-a lungul campaniei, Obama a pus accent pe
problema războiului din Irak, pe creșterea independenței energetice, și pe
furnizarea de servicii medicale pentru toți, la un moment dat identificând
acestea ca fiind principalele sale priorități.

Campania lui Obama a strâns 58 de milioane de dolari în prima jumătate a lui
2007, din care micile donații de mai puțin de 200 de dolari au reprezentat 16,4
milioane. Cu suma de 58 de milioane de dolari, a stabilit recordul de fonduri
strânse pentru o campanie prezidențială în primele șase luni ale anului
calendaristic dinainte de alegeri. Volumul porțiunii provenite din mici donații
a fost uriașă atât în termeni relativi cât și absoluți. În ianuarie 2008,
campania sa a stabilit un alt record de finanțare, cu 36,8 milioane de dolari,
suma cea mai mare strânsă de un candidat la președinție într-o singură lună în
alegerile primare democrate.

Printre candidații aprobați de Convenția Națională Democrată din ianuarie 2008,
Obama a fost la egalitate cu Hillary Clinton la alegerile primare din New
Hampshire și a câștigat mai mulți delegați decât Clinton în Iowa, Nevada și
Carolina de Sud. În ziua denumită Super Tuesday, a câștigat cu 20 mai mulți
delegați decât Clinton. A depășit din nou recordurile de fonduri pe primele două
luni ale lui 2008, adunând peste 90 de milioane de dolari pentru alegerile
primare, față de doar 45 de milioane cât a strâns Clinton. După Super Tuesday,
Obama a câștigat restul de alegeri primare din februarie. Obama și Clinton și-au
împărțit delegații și statele aproximativ egal în alegerile din 4 martie din
Vermont, Texas, Ohio, și Rhode Island; Obama a încheiat luna câștigând în
Wyoming și Mississippi.

În martie 2008, a pornit o controversă legată de Jeremiah Wright, pastorul din
ultimii 20 de ani al lui Obama, după ce ABC News a difuzat imagini de la
predicile acestuia, cu o puternică încărcătură rasială și politică. Inițial,
Obama a răspuns apărând rolul lui Wright în cadrul comunității afro-americane
din Chicago, dar i-a condamnat remarcile și a încheiat relațiile cu Wright din
cadrul campaniei. În timpul controversei, Obama a ținut un discurs intitulat „O
uniune mai perfectă” (în engleză „A More Perfect Union”), în care a tratat
probleme rasiale. Obama a părăsit ulterior Trinity United Church of Christ
„pentru a evita impresia că susține întreaga gamă de opinii exprimate în cadrul
acelei biserici.”

În aprilie, mai și iunie, Obama a câștigat alegerile primare din Carolina de
Nord, Oregon și Montana și a rămas în frunte la numărul de delegați, în timp ce
Clinton a câștigat în Pennsylvania, Indiana, Virginia de Vest, Kentucky, Puerto
Rico, și Dakota de Sud. În această perioadă, Obama a primit suportul mai multor
superdelegați decât Clinton. La 31 mai, Comisia Națională Democrată a aprobat
participarea tuturor delegaților din Michigan și Florida la convenția națională,
fiecare cu o jumătate de vot, reducându-i avansul lui Obama și crescând numărul
de delegați necesar pentru victorie. La 3 iunie, după numărarea tuturor
statelor, Obama a trecut pragul necesar pentru a deveni candidat prezumtiv. În
acea zi, a ținut un discurs de victorie la St. Paul, Minnesota. Clinton și-a
suspendat campania și i-a acordat susținerea la 7 iunie. De atunci, Obama și-a
dus lupta electorală împotriva senatorului John McCain, candidatul republican.

La 19 iunie, Obama a devenit primul candidat la președinție care a refuzat
finanțarea publică în alegerile generale de la crearea sistemului în 1976,
răzgândindu-se după ce inițial ar fi vrut să accepte.

La 23 august 2008, Obama l-a ales pe senatorul de Delaware Joe Biden drept
candidat la funcția de vicepreședinte. La Convenția Națională Democrată din in
Denver, Colorado, fosta rivală a lui Obama, Hillary Clinton, a ținut un discurs
prin care a susținut candidatura lui Obama și a cerut apoi nominalizarea lui
Obama la candidatură prin aclamații. Apoi, la 28 august, Obama a ținut un
discurs în fața a 84.000 de susținători în Denver. În timpul discursului,
vizionat de peste 38 de milioane de telespectatori din toată lumea, a acceptat
nominalizarea partidului său și și-a prezentat programul politic.

La 2 noiembrie 2008, bunica lui Obama, Madelyn Dunham, a murit de cancer la
vârsta de 86 de ani. Obama a aflat vestea la 3 noiembrie, cu o zi înainte de a
fi ales în funcția de Președinte al SUA.

La 4 noiembrie 2008, Barack Obama l-a învins pe John McCain în alegerile
generale, cu 365 electori față de 173 cât a obținut McCain și a devenit primul
afro-american ales președinte al Statelor Unite. În discursul de după anunțarea
rezultatelor, discurs ținut în fața a sute de mii de susținători adunați la
Chicago, Obama a afirmat că „schimbarea a sosit în America”. Evocând discursul
lui Martin Luther King „I've Been to the Mountaintop”, el a spus: „Drumul
înainte va fi lung. Urcușul va fi greu. S-ar putea să nu ajungem la capăt
într-un an, nici măcar într-un singur mandat. Dar, America, niciodată nu am fost
mai plin de speranță că vom ajunge acolo.”

La 4 aprilie, 2011, Obama a anunțat campania sa pentru realegerea ca președinte
în 2012 într-un videoclip cu denumirea „It Begins with Us” (în ro. Se începe cu
noi) pe care l-a postat pe situl său și și-a depus actele electorale la Comisia
Electorală Federală. Ca președinte în exercițiu a candidat practic fără opoziție
în alegerile prezidențiale din Partidul Democrat, și pe 3 aprilie 2012, Obama a
asigurat cei 2778 de delegați de la convenție necesari pentru a câștiga
nominalizarea din cadrul partidului Democrat.

La Convenția Națională Democratică din Charlotte, North Carolina, fostul
Președinte Bill Clinton i-a nominalizat oficial pe Obama și Joe Biden ca
candidați ai Partidului Democret pentru postul de președinte și vice-președinte
la alegerile generale, în care adversarii lor principale au fost Republicanii
Mitt Romney, fostul guvernator al statului Massachusetts, și Reprezentativul
Paul Ryan din Wisconsin.

Pe 6 noiembrie 2012, Obama a câștigat 332 de delegați la colegiul electoral,
depășind cele 270 de delegați necesare pentru a fi ales pentru un al doilea
mandat ca președinte. Obama a devenit primul președinte Democrat după Franklin
D. Roosevelt care a câștigat de două ori majoritatea votului popular.
Președintele Obama s-a adresat susținătorilor și voluntarilor de la Chicago's
McCormick Place după realegerea sa și a zis: „Astă seară ați votat pentru
acțiune, nu pentru politica obișnuită. Ne-ați ales să ne concentrăm pe locurile
voastre de muncă, nu pe ale noastre. Și în următoarele săptămâni și luni, voi
întinde mâna pentru a colabora cu liderii ambelor partide.”

La 8 ianuarie 2009, camerele Congresului SUA, reunite în ședință comună, au
certificat voturile colegiului electoral din urma alegerilor din anul precedent.
Pe baza rezultatelor votului electoral, Barack Obama a fost declarat Președinte
ales al Statelor Unite, iar Joseph Biden a fost declarat vicepreședinte ales.
Obama a depus jurământul ca al 44-lea Președinte al Statelor Unite la ora
prânzului după ora coastei estice a SUA (17:00 UTC) la 20 ianuarie 2009 într-o
ceremonie inaugurală la Capitoliu. Tema ceremoniei de inaugurare a fost „O nouă
naștere a libertății”, și a comemorat 200 de ani de la nașterea lui Abraham
Lincoln.

Prima lege promulgată de Obama a fost Legea Salarizării Corecte Lilly Ledbetter
din 2009⁠(en), prin care se relaxa termenul de prescripție al proceselor pe tema
salarizării egale. Cinci zile mai târziu, el a promulgat și legea de
reautorizare a Programului de Stat pentru Asigurarea Sanitară a Copiilor (SCHIP)
ce permitea asigurarea sanitară a 4 milioane de copii neasigurați. În martie
2009, Obama a anulat o politică a administrației Bush care limita finanțarea
programelor de cercetări cu celule stem embrionice⁠(en) și s-a angajat să
dezvolte „îndrumări stricte” în domeniu.

Obama a numit două femei ca judecători la Curtea Supremă în primii doi ani de
președinție. Sonia Sotomayor, nominalizată de Obama la 26 mai 2009, în locul
judecătorului David Souter, care s-a pensionat, a fost confirmată la 6 august
2009, și a devenit prima judecătoare de origine hispanică la Curtea Supremă.
Elena Kagan, nominalizată de Obama la 10 mai 2010, în locul lui John Paul
Stevens, a fost confirmată la 5 august 2010, ceea ce a adus numărul de femei din
Curtea Supremă la trei, pentru prima oară în istoria Statelor Unite.

La 30 septembrie 2009, administrația Obama a propus noi reglementări în domeniul
centralelor electrice, fabricilor și rafinăriilor de petrol, cu scopul de a
limita emisiile de gaze de seră și de a combate încălzirea globală.

La 8 octombrie 2009, Obama a promulgat Legea pentru Prevenirea Infracțiunilor
Motivate de Ură Matthew Shepard și James Byrd, Jr., o măsură ce extindea o lege
existentă din 1969 pentru a include și infracțiuni motivate de sexul, orientarea
sexuală, identitatea sexuală sau disabilitatea reale sau percepute ale victimei.

La 30 martie 2010, Obama a promulgat Legea de Reconciliere a Sănătății și
Educației⁠(en), o lege de reconciliere⁠(en) care a pus capăt procesului prin
care guvernul federal acorda subvenții unor bănci private pentru a acorda
credite garantate de stat, creștea bursele de tip Pell Grant⁠(en), și efectua
modificări în Legea pentru Protecția Pacientului și pentru Îngrijire Medicală
Ieftină.

Într-un important discurs pe tema politicii spațiale ținut în aprilie 2010,
Obama a anunțat o modificare a direcției de urmat de către NASA, agenția
spațială americană. El a pus capăt planurilor de a reveni cu zboruri umane pe
Lună și de a dezvolta racheta Ares V și Programul Constellation⁠(en), în
favoarea finanțării proiectelor de știința Pământului, un nou tip de rachetă și
cercetare și dezvoltare pentru o eventuală misiune umană pe Marte, precum și pe
continuarea misiunilor de pe Stația Spațială Internațională.

La 22 decembrie 2010, Obama a promulgat actul de abrogare a Legii Don't Ask,
Don't Tell, îndeplinind o promisiune importantă din campania prezidențială din
2008 de a pune capăt politicii Don't ask, don't tell⁠(en) din 1993 care
împiedica pe homosexuali și pe lesbiene să servească în Forțele Armate.

Discursul privind starea uniunii al președintelui Obama din 2011 s-a concentrat
pe teme de educație și inovație, punând accent pe importanța economiei inovative
pentru creșterea competitivității Statelor Unite în lume. El a vorbit despre o
înghețare pe cinci ani a cheltuielilor interne, despre eliminarea scutirilor de
taxe pentru companiile petroliere și despre eliminarea reducerilor de taxe
pentru cei mai înstăriți americani, despre interzicerea la nivel de Congres a
earmarkurilor și despre reducerea costurilor cu asigurarea sanitară. El a promis
că Statele Unite vor avea un milion de vehicule electrice pe șosele până în 2015
și că se vor baza în proporție de 80% pe electricitatea „curată”.

În calitate de candidat pentru senatul statului Illinois, Obama afirmase în 1996
că susține legalizarea căsătoria între persoane de același sex⁠(en); dar când a
candidat pentru senatul federal în 2004, el a afirmat că, deși susține
parteneriatele civile și domestice pentru persoane de același sex, din motive
strategice se opune căsătoriilor între persoane de același sex. La 9 mai 2012,
la scurt timp după lansarea oficială a campaniei sale pentru realegerea în
funcția de președinte, Obama a afirmat că ideile lui evoluaseră, și a afirmat în
public susținerea personală pentru legalizarea căsătoriilor între persoane de
același sex, devenind primul președinte american care face o astfel de
afirmație.

În timpul celui de al doilea discurs inaugural, ținut la 21 ianuarie 2013, Obama
a cerut deplină egalitate în drepturi pentru americanii homosexuali: „călătoria
noastră nu se va fi terminat până când frații și surorile noastre homosexuale nu
vor fi tratate în fața legii la fel ca orice altă persoană — căci dacă suntem cu
adevărat făcuți egali, atunci sigur că dragostea pe care ne-o purtăm unul altuia
trebuie să fie tot egală.” A fost un moment istoric, prima dată când un
președinte a menționat drepturile homosexualilor sau măcar cuvântul „homosexual”
într-un discurs inaugural. În 2013, administrația Obama a cerut prin acte
oficiale Curții Supreme să decidă în favoarea cuplurilor de același sex în
cazurile Hollingsworth v. Perry⁠(en) (pe tema căsătoriilor între persoane de
același sex) și Statele Unite v. Windsor⁠(en) (pe tema Legii Apărării
Căsătoriei).

La 11 martie 2009, Obama a înființat Consiliul Casei Albe pentru Femei și
Fete⁠(en), care formează parte din Oficiul pentru Afaceri Interguvernamentale,
înființat prin Ordonanța Executivă nr. 13506 cu un larg mandat de a-l consilia
pe teme legate de situația femeilor și fetelor în americane. Consiliul este
prezidat de consiliera Valerie Jarrett⁠(en). Obama a înființat și Grupul de
Lucru pentru Protejarea Studenților de Agresiuni Sexuale⁠(en) printr-un
memorandum oficial al guvernului Statelor Unite de la 22 ianuarie 2014 cu un
mandat pentru a-l consilia pe teme legate de agresiuni sexuale ce au loc în
campusurile colegiale și universitare din Statele Unite. Copreședinții acestui
grup de lucru sunt vicepreședintele Joe Biden și Jarrett. Grupul de Lucru s-a
dezvoltat din Consiliul Casei Albe pentru Femei și Fete și din instituția
vicepreședintelui Statelor Unite, pe baza Legii pentru Combaterea Violenței
împotriva Femeilor din 1994, al cărui proiect a fost inițial redactat de Biden.

La 17 februarie 2009, Obama a promulgat Legea Revenirii și Reinvestițiilor
Americane din 2009, un pachet de stimulare economică în valoare de 787 miliarde
de dolari al cărui scop era să ajute economia să-și revină după profunda
recesiune mondială. Legea cuprinde creșterea cheltuielilor federale pentru
asigurare sanitară, infrastructură, educație, diferite scutiri de taxe și
stimulente fiscale, precum și asistență directă pentru indivizi, distribuite
de-a lungul mai multor ani.

În martie, secretarul pentru trezorerie al lui Obama, Timothy Geithner⁠(en), a
luat și alte măsuri pentru a gestiona criza financiară⁠(en), inclusiv
introducerea Programului Public-Privat de Investiții pentru activele toxice, ce
implica achiziționarea de proprietăți imobiliare cu valoare depreciată în
valoare totală de până la două mii de miliarde de dolari. Obama a intervenit în
industria automobilistică⁠(en) în martie 2009, reînnoind creditele pentru
General Motors și Chrysler în vederea continuării funcționării lor concomitent
cu reorganizarea. În lunile următoare, Casa Albă a stabilit termeni pentru
falimentul ambelor firme, între care vânzarea lui Chrysler către producătorul
italian de automobile Fiat și o reogranizare a GM prin care guvernul american
prelua temorar un pachet de 60% din acțiunile companiei, iar cel canadian 12%.
În iunie 2009, nemulțumit de ritmul stimulentelor economice, Obama a cerut
cabinetului să accelereze investiția. El a promulgat Sistemul de Prime pentru
Casarea Autovehiculelor (în engleză Car Allowance Rebate System), denumit
popular „Cash for Clunkers” („Bani pentru Rable”), care a accelerat temporar
economia.

Cheltuielile și garanțiile de stat pentru credite efectuate de Rezerva Federală
și de Departamentul Trezoreriei autorizate de administrațiile Bush și Obama au
totalizat circa 11 .500 miliarde de dolari, dar numai 3.000 miliarde fuseseră
cheltuite la sfârșitul lui noiembrie 2009. Obama și Oficiul pentru Buget al
Congresului au prevăzut pentru 2010 un deficit bugetar de 1.500 mii de miliarde
de dolari sau 10,6% din Produsul Intern Brut (PIB) față de deficitul pe 2009 de
1.400 mii de miliarde de dolari sau 9,9% din PIB. Pentru 2011, administrația a
prevăzut o mică scădere a deficitului la 1.340 mii de miliarde de dolari, în
timp ce deficitul pe 10 ani urma să crească la 8.530 mii de miliarde sau 90% din
PIB. Cea mai recentă creștere a plafonului de îndatorare federală a fost la
17,2 mii de miliarde și a avut loc în februarie 2014. La 2 august 2011, după o
îndelungată dezbatere în Congre pe tema creșterii limitei de îndatorare
națională, Obama a promulgat Legea bipartizană din 2011 de Control asupra
Bugetului. Legislația aplica limite pentru cheltuielile discreționare până în
2021, stabilea o procedură de creștere a limitei de îndatorare, înființa o
Comisie a Camerelor Reunite ale Congresului pentru Reducerea Deficitului în
vederea propunerii de idei de reducere a deficitului, cu scopul de a face
economii de minim 1.500 mii de miliarde de dolari pe 10 ani, și stabilea o
procedură automată de reducere a cheltuielilor cu până la 1.200 mii de miliarde
de dolari dacă legile propuse de noua comisie nu reușesc să realizeze aceste
economii. Adoptând această lege, Congresul a reușit să prevină o încetare de
plăți a guvernului.

Ca și de-a lungul anului 2008, rata șomajului a crescut în 2009, ajungând în
octombrie la un maxim de 10% și o medie de 10% în al patrulea trimestru. După o
scădere la 9,7% în primul trimestru din 2010, rata șomajului a scăzut la 9,6% în
al patrulea trimestru, unde a rămas tot restul anului. Între februarie și
decembrie 2010, șomajul a crescut cu 0,8%, mai puțin decât media de 1,9% din
timpul perioadelor similare din perioadele anterioare de revenire a șomajului.
Până în noiembrie 2012, rata șomajului a scăzut la 7,7%, scăzând apoi la 6,7% în
decembrie 2013. În 2014, rata șomajului a continuat să scadă, până la 6,3% în
primul trimestru. Creșterea PIB a revenit în al treilea trimestru din 2009, cu o
rată de 1,6%, urmată de o creștere la 5% în al patrulea trimestru. Creșterea a
crescut și în 2010, cu 3,7% în primul trimestru, și cu creșteri mai mici în
restul anului. În iulie 2010, Rezerva Federală a consemnat continuarea creșterii
activității economice, dar într-un ritm scăzut, iar președintele Ben Bernanke a
afirmat că perspectivele economice sunt „neobișnuit de incerte”. În ansamblul
ei, economia a crescut într-un ritm de 2,9% în 2010.

Oficiul pentru Buget al Congresului (CBO), ca și numeroși economiști, pun
creșterea economică pe seama pachetului de stimulente al lui Obama. CBO a
publicat un raport prin care afirma că legea stimulentelor a crescut numărul
angajaților cu 1–2.1 milioane, recunoscând că „este imposibil de determinat câte
dintre locurile de muncă raportate ar fi existat și în absența pachetului de
stimulente.” Deși un sondaj efectuat în aprilie 2010 de membrii National
Association for Business Economics⁠(en) a arătat o creștere în ritmul de
apariție a locurilor de muncă (față de un sondaj similar efectuat în ianuarie)
pentru prima dată după doi ani, 73% din cei 68 de respondenți crezând că
pachetul de stimulente nu a avut niciun impact asupra pieței forței de muncă.

Cu mai puțin de o lună înainte de alegerile legislative parțiale din 2010, Obama
a anunțat un compromis cu majoritatea republicană din Congres care includea o
extensie temporară pe doi ani a reducerilor impozitului pe venit efectuate în
2001 și în 2003, o reducere pe un an a impozitului pe salariu, continuarea
ajutorului de șomaj, și o nouă rată și o nouă sumă totală scutită de taxele pe
proprietăți. Compromisul a înlăturat opoziția unor politicieni din ambele
partide și Legea pentru Reduceri de Taxe, Reautorizarea Ajutorului de Șomaj și
Înființare de Locuri de Muncă, în valoare de 868 miliarde de dolari, a fost
adoptată cu majorități bipartizane în ambele camere înainte ca Obama să o
promulge la 17 decembrie 2010.

În decembrie 2013, Obama a declarat că creșterea inegalităților de venituri este
o „provocare definitorie a vremurilor noastre” și a cerut Congresului să
sprijine plasele de siguranță financiară și să crească salariile. Aceasta a
venit în urma unor greve naționale ale muncitorilor în fast-food și în urma
criticilor Papei Francisc pe tema inegalităților și pe tema ideilor economice
trickle-down economics⁠(en).

La 20 aprilie 2010, o explozie a distrus platforma petrolieră de la Macondo
Prospect⁠(en) din Golful Mexic, producând o scurgere susținută de petrol.
Operatorul sondei, BP, a inițiat un plan de izolare și curățire, și a început să
sape două puțuri secundare pentru a opri scurgerea. Obama a vizitat Golful la 2
mai, zona fiind vizitată și de alți membri ai cabinetului, după care a revenit
la 28 mai și la 4 iunie. În ziua de 22 mai, a anunțat o anchetă federală și a
format o comisie bipartizană care să recomande noi standarde de siguranță, după
o analiză a secretarului de interne Ken Salazar⁠(en) și după audieri efectuate
de Congres. La 27 mai, el a anunțat un moratoriu de șase luni asupra emiterii
autorizațiilor și concesiunilor de foraj marin, în așteptarea noilor
reglementări. După ce mai multe eforturi ale companiei BP au dat greș, în media
și în public s-au exprimat sentimente de derută, dar și critici privind diverse
aspecte ale incidentului, și au apărut cereri ca Obama și guvernul federal să se
implice mai mult.

În iulie 2013, Obama și-a exprimat rezerve și a declarat că va „respinge
proiectul conductei Keystone XL⁠(en) dacă ea va crește emisiile de dioxid de
carbon” sau „emisiile de gaze de seră”. Consilierii l-au sfătuit pe Obama să
oprească explorările petroliere în Oceanul Arctic⁠(en) în ianuarie 2013.

Obama a cerut Congresului să adopte legi de reformare a sistemului sanitar
american⁠(en), o promisiune esențială din campania electorală și un obiectiv
legislativ de mare prioritate. El a propus extinderea acoperirii asigurărilor
sanitare pentru a-i acoperi pe cei neasigurați, de a plafona nivelul
contribuțiilor, și de a permite cetățenilor să-și păstreze acoperirea când
renunță la locul de muncă sau și-l schimbă. Propunerea sa era de a investi
900 miliarde de dolari în 10 ani și de a include un plan guvernamental de
asigurare, denumit și „opțiunea asigurării publice”, de a concura cu sectorul
asigurărilor private ca principală componentă pentru reducerea costurilor și
ameliorarea calității îngrijirii medicale. Prin această propunere, ar fi devenit
ilegal ca asiguratorii să refuze persoanele bolnave sau să le refuze plata
serviciilor medicale pentru afecțiuni preexistente, și urma să devină
obligatoriu pentru fiecare american să aibă o asigurare sanitară. Planul
includea și reduceri ale cheltuielilor medicale și impozitarea companiilor de
asigurare care oferă asigurări costisitoare.

La 14 iulie 2009, liderii democrați din Cameră au introdus o propunere
legislativă de 1.017 pagini de reformare a sistemului sanitar american, plan pe
care Obama îl dorea adoptat de Congres până la sfârșitul lui 2009. După multe
dezbateri publice din timpul vacanței parlamentare de vară din 2009, Obama a
ținut o cuvântare în fața camerelor reunite ale Congresului la 9 septembrie, în
care a abordat problemele semnalate de public în ce privește propunerile. În
martie 2009, Obama a ridicat interdicția de utilizare a fondurilor federale în
domeniul cercetării cu celule stem.

La 7 noiembrie 2009, Camera a adoptat o propunere legislativă privind sistemul
sanitar în care se prevedea opțiunea publică. La 24 decembrie 2009, Senatul a
adoptat și el o propunere în același domeniu—dar fără opțiunea publică—votul
fiind de 60–39, pe linie de partid. La 21 martie 2010, Legea pentru Protecția
Pacientului și pentru Îngrijire Medicală Ieftină⁠(en) (ACA) a adoptată de Senat
în decembrie a fost adoptată și de Cameră cu 219 voturi pentru și 212 împotrivă.
Obama a promulgat legea la 23 martie 2010.

ACA cuprinde stipulări legate de sănătate care urmau să intre în vigoare de-a
lungul a patru ani, inclusiv extinderea eligibilității pentru Medicaid⁠(en) la
persoane aflate și cu 33% dincolo de pragul federal al sărăciei începând cu
2014, subvenționarea asigurării medicale pentru persoane al căror venit este cel
mult de patru ori mai mare decât pragul federal al sărăciei (88.000 de dolari
pentru o familie de patru persoane pe tot anul 2010) astfel încât plata maximă
pe care trebuie să o efectueze ei anual pentru asigurare să se încadreze între 2
și 9,5% din venit; stimulente pentru firme pentru a oferi angajaților beneficii
sub forma asigurărilor medicale, interzicerea refuzului de a plăti costurile
îngrijirii pe baza afecțiunilor preexistente; stabilirea schimburilor de
asigurări medicale; interdicția plafonului anual de despăgubire; și susținere
pentru cercetarea medicală. Conform cifrelor furnizate de Oficiul pentru Buget
al Casei Albe și Congresului, ponderea maximă în cadrul venitului celor înscriși
variază în funcție de venitul lor relativ la pragul federal al sărăciei.

Costurile acestor modificări sunt acoperite prin impozite, taxe și măsuri de
reducere a costurilor, cum ar fi noile impozite Medicare pentru persoane cu
venituri mari, taxarea saloanelor de bronzat, reducerea programului Medicare
Advantage⁠(en) în favoarea tradiționalui Medicare, și taxarea companiilor
farmaceutice și producătoare de dispozitive medicale; există de asemnea și o
penalizare inclusă în taxe pentru cei care nu obțin asigurările de sănătate, cu
excepția cazului în care sunt scutiți din cauza veniturilor mici sau din alte
motive. În martie 2010, Oficiul pentru Buget al Congresului a estimat că efectul
net al ambelor legi va fi o reducere a deficitului federal cu 143 miliarde de
dolari pe primul deceniu.

Adoptarea acestei propuneri legislative a întâmpinat mai multe piedici legale,
în principal pe baza argumentului că un mandat individual prin care americanii
sunt obligați să cumpere asigurare medicală ar fi neconstituțional. La 28 iunie
2012, Curtea Supremă a decis cu 5 voturi pentru și 4 împotrivă în cazul National
Federation of Independent Business v. Sebelius⁠(en) că Clauza Comercială⁠(en) nu
permite guvernului să impună cetățenilor achiziționarea de asigurare sanitară,
dar că mandatul este constituțional conform atribuțiilor Congresului federal în
ce privește politica fiscală. În cazul Burwell v. Hobby Lobby⁠(en), Curtea a
decis că, în conformitatea cu Legea de Restaurare a Libertății Religioase,
firmele cu acțiuni netranzacționate public pot fi scutite pe motive religioase
de la reglementările adoptate prin ACA care altfel le-ar fi impus să plătească
pentru anumite medicamente contraceptive.

Înainte de luna iunie 2014, Obama a oferit susținere substanțială pentru o
reformă pe scară foarte largă a sistemului energetic național, susținută de
Obama încă din primul mandat și pe care a confirmat-o și în Discursul privind
Starea Uniunii din ianuarie 2014, propunerile sale primind reacții amestecate
din partea ambelor partide. În iunie 2014, Obama a dat indicații administrației
sale să ia în calcul trecerea către o politică energetică mai orientată către
industria manufacturieră și impactul ei asupra economiei naționale. Abordarea
lui Obama de a combina selectiv reglementări și stimulente în diverse aspecte
ale politicii energetice, cum ar fi mineritul cărbunelui și fracturarea
hidraulică a primit și ea comentarii contradictorii, dintre care unele o acuzau
că nu răspunde suficient la necesitățile sectorului industriilor producătoare,
iar altele susțineau că sectorul industrial intern utilizează până la o treime
din resursele energetice naționale.

La 16 ianuarie 2013, la o lună după atacul armat de la Școala Elementară Sandy
Hook⁠(en), președintele Obama a semnat 23 de ordonanțe executive și a avansat o
serie de propuneri de reformare drastică a controlului armelor de foc. El a
cerut Congresului să reintroducă o interdicție expirată asupra armelor de asalt
de tip militar, cum ar fi cele utilizate în atacurile armate recente soldate cu
multe victime, să impună o limită de 10 gloanțe la magaziile de muniție, să
introducă verificarea istoricului fiecărei persoane care achiziționează arme de
foc, să adopte interdicții asupra posesiei și traficului de gloanțe ce pot
penetra materialele antiglonț, să introducă pedepse mai dure pentru traficul
ilicit de arme, în special pentru traficanții fără licență care furnizează arme
criminalilor, și să aprobe numirea unui nou șef al Biroul federal pentru Alcool,
Tutun, Arme de Foc și Explozibili⁠(en) pentru prima oară după 2006.

Despre alegerile legislative din 2 noiembrie 2010⁠(en), în care Partidul
Democrat a pierdut 63 de locuri, și majoritatea, în Camera Reprezentanților,
Obama a afirmat că sunt „o umilință” și „o înfrângere totală”. El a afirmat că
rezultatele proaste au venit pentru că încă nu simțiseră destui americani
efectele revenirii economiei.

În februarie și martie 2009, vicepreședintele Joe Biden și secretarul de
stat⁠(en) Hillary Rodham Clinton au efectuat călătorii separate în străinătate
pentru a anunța o „nouă eră” în domeniul relațiilor externe ale SUA cu Rusia și
cu Europa, utilizând termenii „desprindere” și „resetare” pentru a da semnalul
unor schimbări majore față de politicile administrației precedente. Obama a
încercat să întindă o mână liderilor arabi oferind primul său interviu în
calitate de președinte unei televiziuni arăbești difuzate prin cablu, Al
Arabiya⁠(en).

La 19 martie, Obama a continuat să acorde atenție lumii musulmane, publicând un
mesaj video de Anul Nou adresat poporului și guvernului iranian. În aprilie,
Obama a ținut un discurs la Ankara, Turcia, bine primit de mai multe guverne
arabe. La 4 iunie 2009, Obama a ținut un discurs la Universitatea din Cairo⁠(en)
în Egipt cerând „Un nou început”⁠(en) în relațiile dintre lumea islamică și
Statele Unite, promovând pacea în Orientul Mijlociu.

La 26 iunie 2009, ca răspuns la acțiunile guvernului iranian împotriva
protestatarilor ce contestau rezultatul alegerilor prezidențiale iraniene din
2009, Obama a spus: „violențele comise împotriva lor sunt strigătoare la cer. Le
vedem și le condamnăm.” La 7 iulie, la Moscova, el a răspuns unui comentariu al
vicepreședintelui Biden privind un posibil atac militar israelian împotriva
Iranului afirmând: „le-am spus direct israelienilor că este important să încerce
să rezolve aceasta într-un context internațional în așa fel încât să nu creeze
un conflict major în Orientul Mijlociu.”

La 24 septembrie 2009, Obama a devenit primul președinte american în funcție
care a prezidat o ședință a Consiliului de Securitate al ONU.

În martie 2010, Obama a luat atitudine în public împotriva planurilor guvernului
premierului israelian Benjamin Netanyahu de a continua construcția de colonii
evreiești în cartierele predominant arabe din Ierusalimul de Est. În aceeași
lună, s-a ajuns la un acord cu administrația președintelui rus Dmitri Medvedev
pentru a înlocui Tratatul de Reducere a Armamentului Strategic din 1991 cu un
pact prin care se reducea numărul de arme nucleare cu rază lungă de acțiune
aflate în arsenalele ambelor țări cu circa o treime. Obama și Medvedev au semnat
tratatul New START⁠(en) în aprilie 2010, iar Senatul american l-a ratificat în
decembrie 2010.

La 6 decembrie 2011, el a instruit agențiile să ia în calcul drepturile
persoanelor LGBT la acordarea de ajutoare financiare țărilor străine. Obama a
criticat legislația rusească ce discrimina homosexualii, în contextul Jocurilor
Olimpice de Iarnă de la Soci.

La 27 februarie 2009, Obama a anunțat încetarea operațiunilor de luptă din Irak
în termen de 18 luni. Remarcile sale au fost făcute în fața unui grup de pușcași
marini ce se pregăteau pentru desfășurarea în Afganistan. Obama a spus: „să vă
spun cât de clar se poate: până la 31 august 2010, misiunea noastră de luptă în
Irak va lua sfârșit.” Administrația Obama a planificat retragerea trupelor până
în august 2010, scăzând numărul de militari de la 142.000, și lăsând o forță de
tranziție de circa 50.000 de soldați în Irak până la sfârșitul lui 2011. La 19
august 2010, ultima brigadă de combatanți americani a ieșit din Irak. Trupele
rămase au trecut de la operațiuni de luptă la antiterorism și la antrenarea,
echiparea și consilierea forțelor irakiene de securitate. La 31 august 2010,
Obama a anunțat că misiunea de luptă a Statelor Unite în Irak a luat sfârșit. La
21 octombrie 2011, președintele Obama a anunțat că toți militarii amenricani vor
părăsi Irakul la timp pentru a veni „acasă de sărbători”.

În vara lui 2014, în contextul înaintării grupărilor insurgente după retragerea
americană din 2011, Obama a fost aspru criticat atât de opoziția republicană cât
și de fostul secretar de stat Hillary Clinton pentru retragerea totală din Irak.
Președintele a trimis o forță de 275 de soldați pentru a oferi susținere și
securitate pentru personalul american și pentru ambasada americană din Baghdad.

La începutul președinției sale, Obama a acționat în sensul măririi prezenței
militare americane în Afganistan. El a anunțat o creștere a numărului de soldați
americani cu 17.000 în februarie 2009 cu scopul de a „stabiliza situația afgană
aflată în curs de deteriorare”, el afirmând despre această zonă că nu a primit
„atenția strategică, îndrumarea și resursele de care are atât de urgentă
nevoie”. El l-a înlocuit pe comandantul militar din Afganistan, generalul David
D. McKiernan⁠(en), cu fostul comandant al Forțelor Speciale⁠(en),
general-locotenent Stanley A. McChrystal în mai 2009, arătând că experiența lui
McChrystal la Forțele Speciale va facilita utilizarea tacticilor de
contrainsurgență în război. La 1 decembrie 2009, Obama a anunțat desfășurarea a
încă 30.000 de militari în Afganistan și a propus începerea retragerii trupelor
după 18 luni de la acea dată; aceasta a avut loc în iulie 2011. David Petraeus
l-a înlocuit pe McChrystal în iunie 2010, după ce stafful lui McChrystal a
criticat personalul de la Casa Albă într-un articol într-o revistă. În februarie
2013, Obama a afirmat că armata SUA va reduce prezența în Afganistan de la
68.000 la 34.000 de soldați până în februarie 2014.

În iunie 2012, Obama a afirmat că legătura dintre Statele Unite și Israel este
„de nezdruncinat” În primii ani ai administrației Obama, SUA și-au intensificat
cooperarea militară cu Israelul, inclusiv prin creșterea ajutorului militar,
reînființarea Grupului Politic Militar Comun⁠(en) SUA-Israel și a Grupului de
Consiliere pe Teme de Politică de Apărare, și prin intensificarea vizitelor
reciproce la nivel de înalți oficiali militari. Administrația Obama a cerut
Congresului alocarea de fonduri către programul Iron Dome⁠(en) ca răspuns față
de valurile de atacuri cu rachete palestiene împotriva Israelului.

În 2011, Statele Unite s-au opus cu veto unei rezoluții a Consiliului de
Securitate care condamna coloniile israeliene, SUA fiind singura țară care s-a
opus rezoluției. Obama susține soluția cu două state⁠(en) la conflictul
arabo-israelian pe baza frontierelor din 1967 cu schimburi teritoriale.

În 2013, un ziarist a relatat că, în viziunea lui Obama, „cu fiecare anunț de
colonie, Netanyahu își duce țara cu încă un pas pe drumul către izolarea
cvasitotală.”

În martie 2011, în timp ce forțele loiale lui Muammar Gaddafi înaintau împotriva
rebelilor din toată Libia, se lansau apeluri pentru interzicerea zborurilor
deasupra Libiei din toată lumea, inclusiv din Europa, din partea Ligii Arabe, și
printr-o rezoluție adoptată în unanimitate de Senatul american. Ca răspuns la
adoptarea în unanimitate a Rezoluției numărul 1973 a Consiliului de Securitate
al ONU⁠(en) la 17 martie, Gaddafi—care jurase anterior să „nu arate milă” față
de rebelii din Benghazi—a anunțat încetarea imediată a activităților militare,
dar au apărut relatări că forțele sale continuă să bombardeze Misrata. A doua
zi, din ordinul lui Obama, armata americană a luat parte la bombardamente ce
aveau ca scop distrugerea capabilităților de apărare aeriană a guvernului
libian, cu scopul de a proteja civilii și de a aplica un no-fly-zone, inclusiv
prin utilizarea de rachete Tomahawk⁠(en), B-2 Spirit, și avioane de luptă. Șase
zile mai târziu, la 25 martie, prin votul unanim al tuturor celor 28 de membri,
NATO a preluat conducerea efortului, denumit Operation Unified Protector⁠(en).
Unii congressmani s-au întrebat dacă Obama are sau nu autoritatea
constituțională de a ordona acțiuni militare și s-au întrebat care sunt
costurile, structura și urmările. Conflictul s-a încheiat în luna octombrie cu
moartea lui Gaddafi.

Începând cu informații primite în iulie 2010, și dezvoltate de CIA în
următoarele câteva luni, s-a determinat că este foarte probabil ca Osama bin
Laden să se afle într-un complex mare din Abbottabad, Pakistan, o zonă suburbană
aflată la 50 km de Islamabad. Șeful CIA Leon Panetta a raportat aceste
informații președintelui Obama în martie 2011. După ce s-a întâlnit cu
consilierii săi pe teme de securitate națională de-a lungul următoarelor șase
săptămâni, Obama a respins un plan de bombardare a complexului, autorizând în
schimb un „raid chirurgical” efectuat de Navy SEALs⁠(en). Operațiunea a avut loc
la 1 mai 2011, și s-a soldat cu moartea lui bin Laden și cu confiscarea de
documente, hard-discuri și unități de stocare de date din complex. Testele ADN
au identificat cadavrul lui bin Laden, care a fost înmormântat pe mare după
câteva ore. La câteva minute după anunțul dat de președinte de la Washington,
DC, în seara de 1 mai, au avut loc adunări de sărbătoare în toată țara, în fața
Casei Albe, și la Ground Zero⁠(en) și în Times Square din New York City.
Reacțiile la anunț au fost pozitive în ambele partide majore, inclusiv din
partea foștilor președinți Bill Clinton și George W. Bush, și în multe țări.

Obama a fost de la început un adversar al politicilor administrației Bush în
Irak. La 2 octombrie 2002, ziua în care președintele George W. Bush și Congresul
au căzut de acord asupra rezoluției comune care a autorizat invadarea Irakului,
Obama s-a adresat primului mare miting anti-război din Chicago din Clădirea
federală Kluczynski, luând poziție împotriva războiului. La 16 martie 2003, ziua
în care președintele Bush a dat ultimatumul de 48 de ore lui Saddam Hussein în
care îi cerea să părăsească Irakul înainte de venirea trupelor americane, Obama
a vorbit la cea mai mare adunare anti-război din Chicago în Centrul Richard J.
Daley și a spus mulțimii că „nu este prea târziu” pentru a opri războiul.

Obama a declarat că dacă va fi ales, va face reduceri bugetare de ordinul
zecilor de miliarde de dolari, va înceta investițiile în sisteme defensive
antirachetă „netestate”, se va opune înarmării spațiului cosmic, „va încetini
dezvoltarea Future Combat Systems”, și va încerca să elimine toate armele
nucleare. Obama susține încetarea dezvoltării de noi arme nucleare, reducând
arsenalul nuclear american, încercând o interdicție globală asupra producției de
material fisionabil, și încercând să negocieze cu Rusia pentru a reduce nivelul
de alertă privind rachetele balistice intercontinentale.

În noiembrie 2006, Obama a cerut o retragere gradată a trupelor americane din
Irak și deschiderea dialogului diplomatic cu Siria și Iran. Într-un discurs din
martie 2007 în fața AIPAC, un grup de lobby proisraelian, a spus că principalul
mod de a preveni dezvoltarea armelor nucleare de către Iran îl constituie
discuțiile și diplomația, neeliminând însă nici posibilitatea acțiunilor
militare. Obama a indicat că nu s-ar angaja în diplomație prezidențială directă
cu Iranul fără precondiții. Detaliindu-și strategia de luptă împotriva
terorismului global, în august 2007, Obama a spus că „a fost o mare greșeală
lipsa de acțiune” împotriva unei întâlniri din 2005 a liderilor al-Qaeda care
serviciile de informații ale SUA confirmaseră că va avea loc în Zonele Tribale
Administrate Federal din Pakistan. El a spus că, în calitate de președinte, nu
va pierde o ocazie similară, chiar și fără suportul guvernului pakistanez.

Într-un editorial din decembrie 2005, publicat în Washington Post, și la
mitingul Salvați Darfurul din aprilie 2006, Obama a cerut acțiuni mai ferme
pentru oprirea genocidului din regiunea Darfur din Sudan. El și-a retras o
investiție de 180.000 în acțiuni ale companiilor legate de Sudan, și a cerut
retragerea investițiilor din companiile care desfășurau afaceri în Iran. În
numărul din iulie-august 2007 al revistei Foreign Affairs, Obama a făcut apel
pentru o politică externă mai deschisă după războiul din Irak și pentru
reînnoirea conducerii militare, diplomatice și morale a lumii de către SUA.
Spunând „nu putem nici să ne retragem din lume, nici să încercăm să o forțăm să
ni se supună”, a cerut americanilor să „conducă lumea, prin fapte și prin
exemplu”.

În problemele economice, în aprilie 2005, a luat apărarea politicilor sociale
New Deal ale lui Franklin D. Roosevelt și s-a opus propunerilor republicane de
înființare de conturi private pentru protecția socială. După Uraganul Katrina,
Obama a luat poziție împotriva indiferenței guvernului în fața creșterii
diferențelor economice între clasele sociale, cerând atât partidelor politice să
acționeze pentru restaurarea plasei de sigurnață socială pentru săraci. La scurt
timp după ce și-a anunțat candidatura la președinție, Obama a spus că susține
asistența medicală universală în Statele Unite. Obama propune plata profesorilor
prin sisteme tradiționale ce se bazează pe evaluarea performanțelor, asigurând
sindicatele că schimbările vor fi efectuate prin procedee de negocieri
colective.

În septembrie 2007, a acuzat grupurile de interese pentru distorsionarea codului
fiscal american. Planul său ar elimina taxele pentru pensionarii cu venituri mai
mici de 50.000 de dolari pe an, ar elimina reducerile de taxe pentru cei care
câștigă peste 250.000 de dolari pe an, precum și reducerile de taxe pe dividende
și pe profit, ar elimina portițele de evitare a plății taxelor de către
corporații, ar ridica pragul pentru impunerea taxelor de protecție socială, ar
restricționa accesul la paradisurile fiscale de peste hotare, și ar simplifica
procedeele de cereri de returnări de taxe prin precompletarea informațiilor
salariale și bancare deja colectate de către IRS. La anunțarea programului de
guvernare în domeniul energetic, în octombrie 2007, Obama a propus un sistem de
licitații pentru restricționarea emisiilor de carbon și un program de investiții
pe zece ani în noi surse de energie pentru reducerea dependenței SUA de
importurile de petrol. Obama a propus ca toate creditele de poluare să fie
scoase la licitație, fără continuarea aplicării regulilor vechi pentru
companiile de petrol și gaze, iar ca venitul obținut să fie cheltuit pe
dezvoltarea energetică și pe costurile tranziției economice.

Obama a încurajat democrații să se apropie de evanghelici și de alte grupuri
religioase. În decembrie 2006, s-a alăturat senatorului Sam Brownback
(republican, din Kansas) la Summitul Global pe tema SIDA și Biserica organizat
de liderii religioși Kay și Rick Warren. Împreună cu Warren și Brownback, Obama
și-a făcut un test HIV, așa cum a făcut și în Kenya cu mai puțin de patru luni
înainte. A încurajat pe „alte persoane publice să facă la fel” și să nu le fie
rușine. Înaintea conferinței, optsprezece grupuri antiavort au publicat o
scrisoare deschisă în care au afirmat, cu referire la susținerea de către Obama
a avortului legal: „În cei mai puternici termeni cu putință, ne opunem deciziei
lui Rick Warren' de a ignora atitudinea evidentă pro-moarte a senatorului Obama
și de a-l invita la Biserica din Saddleback”. Adresându-se a peste 8.000 de
membrii ai Bisericii Unite a lui Hristos în iunie 2007, Obama a contestat
„așa-numiții lideri ai dreptei creștine” pentru că sunt „mult prea dornici să
exploateze ceea ce ne desparte”.

O metodă pe care o folosesc analiștii politici pentru a măsura ideologia
politică este compararea ratingurilor anuale ale Americans for Democratic Action
(ADA) cu cele ale American Conservative Union (ACU). Pe baza anilor în care a
făcut parte din Congres, Obama are o medie de conservatoarism de 7.67% din
partea ACU, și una de liberalism de 90% din partea ADA.

Obama a cunoscut-o pe soția sa, Michelle Robinson, în iunie 1989 când era
angajat ca asociat temporar la firma de avocatură din Chicago Sidley Austin.
Consilier al lui Obama timp de trei luni la acea firmă, Robinson i s-a alăturat
la evenimente sociale de grup, dar i-a refuzat primele cereri de a se întâlni. A
acceptat însă mai târziu în acea vară, s-au logodit în 1991, și s-au căsătorit
la 3 octombrie 1992. Prima fiică a celor doi, Malia Ann, s-a născut în 1998, iar
a doua fiică, Natasha (Sasha), în 2001.

În urma câștigurilor realizate din publicarea de carte, în 2005, familia s-a
mutat dintr-un apartament din Hyde Park, Chicago în casa lor de 1,6 milioane de
dolari din Kenwood. Cumpărarea unui lot adiacent și vânzarea unei părți a
acestuia către Obama de către soția prietenului său Tony Rezko a atras atenția
media din cauza acuzării și ulterior condamnării lui Rezko pentru corupție,
acuzații fără legătură cu Obama.

În decembrie 2007, revista Money a estimat averea familiei Obama la 1,3 milioane
de dolari. Formularele fiscale din 2007 au arătat un venit la nivel de familie
de 4,2 milioane de dolari—de la aproximativ 1 milion în 2006 și 1,6 milioane în
2005—provenit mai ales din vânzările de cărți.

Într-un interviu din 2006, Obama a evidențiat diversitatea familiei sale.
„Michelle vă va spune că atunci când ne întâlnim de Crăciun sau de Thanksgiving,
e ca o reuniune a Națiunilor Unite în miniatură”, a spus el. „Am rude care
seamănă cu Bernie Mac, și am rude care seamănă cu Margaret Thatcher.” Obama are
șapte frați și surori pe jumătate din familia tatălui sau kenyan, dintre care
șase sunt în viață, și o soră pe jumătate, Maya Soetoro-Ng, fiica mamei lui și a
celui de-al doilea soț indonezian al acesteia. Mama lui Obama murit înaintea
mamei ei, Madelyn Dunham, originară din Kansas, care a murit la 3 noiembrie
2008, cu două zile înaintea alegerilor prezidențiale. În Dreams from My Father,
Obama face legătură între istoria familiei sale și posibili strămoși americani
băștinași și rude îndepărtate ale lui Jefferson Davis, președintele
Confederației sudului în timpul războiului civil american.

Obama practică baschetul, un sport în ale cărui competiții a participat în
liceu. Înainte de a-și anunța candidatura la președinție, a început un puternic
mediatizat efort de a renunța la fumat.

Obama este creștin, iar vederile sale religioase au evoluat la maturitate. În
The Audacity of Hope, Obama scrie că el nu a fost „crescut într-o familie
religioasă”. El o descrie pe mama lui, ai cărei părinți nu erau religioși (și pe
care Obama i-a descris ca „metodiști și baptiști nepracticanți”) ca fiind
detașată de religie, și totuși, „în multe feluri, persoana cea mai activă
spiritual pe care am cunoscut-o vreodată”. Își descrie tatăl ca fiind „crescut
ca musulman”, dar „ateu convins” la momentul când părinții săi s-au cunoscut,
iar tatăl său vitreg era „un om care vedea religia ca pe ceva ce nu era deosebit
de util”. În carte, Obama explică cum, lucrând cu bisericile negrilor pentru
organizarea comunităților când avea 20-30 de ani, a ajuns să înțeleagă „puterea
tradiției religioase afro-americane de a declanșa schimbări sociale”. A fost
botezat de către The Trinity United Church of Christ în 1988.

Cu tatăl kenyan și mama americană albă, copilăria petrecută în Honolulu și
Jakarta, și educația la școli din Ivy League, experiențele din copilărie și
tinerețe ale lui Obama diferă semnificativ de cele ale altor politicieni
afro-americani care și-au început carierele în anii 1960 prin participarea la
mișcarea pentru drepturi civile. Exprimându-și mirarea la întrebările dacă este
„suficient de negru”, Obama a spus în august 2007, la o întâlnirea a Asociației
Naționale a Jurnaliștilor Negri că discuția nu este nici despre aspectul său
fizic, nici despre opiniile exprimate în probleme de interes pentru alegătorii
negri. Obama a spus că „suntem încă blocați în această idee că dacă ai un mesaj
pentru albi, atunci trebuie că e ceva în neregulă”.

Evocând discursul inaugural al lui John F. Kennedy, Obama și-a prezentat
imaginea tinerească într-un discurs de campanie din octombrie 2007, afirmând că:
„N-aș fi aici dacă, în mod repetat, ștafeta nu s-ar preda mai departe unei noi
generații”.

Obama a fost lăudat ca bun orator de seama altor oratori renumiți din trecut,
cum ar fi Martin Luther King, Jr. Discursul său, intitulat Yes We Can (în
traducere, Da, putem), care a fost și pus pe muzică într-un popular videoclip
produs Will.i.am, a fost urmărit de 10 milioane de oameni pe Youtube în prima
lună, și a primit un Premiu Emmy. Profesorul Jonathan Haidt de la Universitatea
Virginia a cercetat eficacitatea discursurilor publice ale lui Obama și a
concluzionat că o parte din excelența acestora este datorată capacităților
politicianului de a inspira sentimente înălțătoare, dorinței de a acționa moral
și de a face bine altora.

Numeroși comentatori au menționat imaginea internațională a lui Obama ca factor
definitoriu al imaginii sale publice în ansamblu. Nu doar că mai multe sondaje
au arătat un suport puternic pentru el în alte țări, dar Obama a stabilit
relații strânse cu importanți oameni politici și oficiali aleși străini chiar
dinaintea candidaturii sale la președinție, mai ales cu, pe atunci primul
ministru al Regatului Unit, Tony Blair, cu care s-a întâlnit la Londra în 2005,
cu liderul Partidului Democrat din Italia, Walter Veltroni, care l-a vizitat pe
Obama la biroul său senatorial în 2005, și cu președintele Franței Nicolas
Sarkozy, care l-a vizitat și la Washington în 2006.

Obama este laureat al Premiului Grammy pentru cel mai bun album vorbit pentru
versiunile audio prescurtate ale celor două cărți ale sale; pentru Dreams from
My Father (Visuri de la tatăl meu) în februarie 2006 și pentru The Audacity of
Hope (Îndrăzneala de a spera) în februarie 2008.

În decembrie 2008, revista Time l-a numit pe Barack Obama omul anului pentru
candidatura și victoria sa istorice în alegeri, pe care le-a descris ca „marșul
drept al realizărilor aparent imposibile” (în engleză „the steady march of
seemingly impossible accomplishments”).

La 9 octombrie 2009, Thorbjørn Jagland, liderul Comitetului Nobel l-a anunțat pe
Președintele Barack Obama ca laureat al Premiului Nobel pentru Pace, „pentru
eforturile extraordinare de îndreptare a diplomației mondiale și a cooperării
între popoare”. Obama, unul dintre cei 205 candidați, va primi o medalie, o
diplomă și un premiu în bani de 1,4 milioane de dolari. Comitetul Nobel a
declarat că „diplomația sa este fondată pe conceptul că cei care conduc lumea
trebuie să o facă pe baza valorilor și atitudinilor împărtășite de majoritatea
populației lumii”, iar BBC a relatat: „Comisia a pus accent pe eforturile
domnului Obama de a îndrepta organismele internaționale și de a promova
dezarmarea nucleară”.

Obama a donat premiul în bani unor organizații caritabile ca: Fisher House
Foundation, Clinton Bush Haiti Fund, College Summit, The Posse Foundation, The
United Negro College Fund, The Hispanic Scholarship Fund, The Appalachian
Leadership, Education Foundation, The American Indian College Fund și altele.



https://ro.wikipedia.org/wiki/Arom%C3%A2ni

Aromânii (numiți în România și macedoromâni, armâni, macedoneni latini,
macedono-vlahi sau, mai popular, machedoni) sunt o ramură a latinității
răsăritene, alături de dacoromâni, meglenoromâni și istroromâni. În Grecia, în
mediul academic sunt considerați pe nedrept greci antici latinizați și deci
parte a poporului elin. Numărul lor este greu de estimat, fiindcă există
numeroase căsătorii mixte și fiindcă mulți aromâni nu mai vorbesc limba aromână,
astfel că estimațiile variază de la 100.000 pana la 250.000 . Ei nu trebuie
confundați cu „macedonenii”, care sunt locuitorii regiunii istorice Macedonia în
sensul larg (fie ei greci, slavo-macedoneni sau alții), sau cetățenii Republicii
Macedonia în sensul mai îngust al cuvântului.

Originea aromânilor este disputată, dar un punct de acord între toți istoricii,
etnologii, lingviștii și filologii este că ei descind, ca și dacoromânii,
meglenoromânii și istroromânii, din protoromâni. Matilda Caragiu Marioțeanu a
formulat următoarea definiție: Aromânii sunt dintotdeauna sud-dunăreni. Ei sunt
continuatorii populațiilor sud-est-europene romanizate (macedoneni, greci,
traci, iliri) sau colonizate de romani, în timp ce T. J. Winnifrith nu șovăia să
afirme că: "...dacă vrem să vorbim despre aromâni (vlahi), trebuie să începem cu
Olimpia și Filip ai Macedoniei".

Vlahi a fost un termen folosit în Evul Mediu timpuriu ca un exonim de origine
germanică (walh, mai târziu welsh) pentru toate popoarele romanice (și chiar
unele celtice: Wales), inclusiv pentru populațiile romanice din răsăritul
Europei și din Balcani, dar, în zilele noastre, este folosit în mod normal (în
special de către greci) numai pentru aromâni, românii fiind numiți vlahi sau
valahi numai în context istoric sau ca termen vag derogativ sau dacă este vorba
de românii timoceni, care vorbesc de asemeni dialectul dacoromân și anume un
grai apropiat de cel din Mehedinți. Vezi de asemenea: Etimologia cuvântului
vlah.

Numele de tsintsari (țințari) este dat aromânilor în special de sârbi sau
maghiari (cincárok). Lexicograful sârb Vuk Stefanović Karadžić explică acest
nume prin faptul că sunetele ce și ci din limba latină aromânii le rostesc tse,
tsi. Karadžić a avansat și ipoteza că tsintsari vine de la tsintsi (în românește
cinci), dar Theodor Capidan afirmă că folosirea relativ rară a cuvântului cinci
nu poate explica acest nume, și că el poate fi atribuit mai degrabă frecvenței
mari a sunetelor tse, tsi în aromână în propoziții precum „Tsi fatsi?” („Ce
faci?”).

Un nume mai vechi, cu tentă peiorativă, este cel dat de greci: cuțovlahi
(Κουτσόβλαχος Kutsovlahos, adică „vlah șchiop”), folosit în contrast cu numele
de mavrovlahi, dat românilor din nordul Dunării. (mavrovlahi sau morlaci
reprezintă un alt grup românesc balcanic, migrat spre coasta Dalmației. Resturi
de populație morlacă sunt astăzi practic complet asimilate în populația croată.)

O parte din turci și din albanezi îi numesc pe aromâni čoban („ciobani”) din
cauza ocupației principale tradiționale a acestora.

Limba maternă a aromânilor este limba aromână. După unii lingviști, limba
aromână este o limbă aparte din grupul limbilor romanice, subgrupul limbilor
romanice de est, alături de limbile română, meglenoromână și istroromână. Alți
lingviști o consideră ca fiind un dialect al limbii române, împreună cu
dialectele dacoromân, meglenoromân și istroromân. Matilda Caragiu Marioțeanu,
academician de origine aromână, crede că aromâna este un dialect al
protoromânei, adică al moștenirii comune latine răsăritene și nu al limbii
daco-române și de asemenea ca cele doua limbi romanice din nord și din sud, sunt
limbi funcționale și trebuie tratate ca atare.

În prezent sunt recunoscuți oficial ca minoritate, în Macedonia. Ziua de 23 mai
este sărbătorită ca ziua națională a aromânilor și meglenoromânilor cetățeni ai
Macedoniei; ceilalți se întâlnesc în fiecare an în ziua de 15 august la Samarina
(Grecia), dar există și alte festivaluri, întâlniri și comemorări. Simbolul în
care o parte din Comunitatea Aromână din România se recunoaște este « Soarele de
la Vergina ».

În Evul Mediu aromânii au creat în 1186 în bazinul Dunării de jos și al
Vardarului (sudul actualei Românii, Bulgaria și actuala Macedonie) regatul
atunci denumit Regnum Bulgarorum et Valachorum (iar azi cunoscut ca Țaratul
vlaho-bulgar, denumit de istoricii bulgari și străini Al doilea țarat bulgar).
Au mai existat și comunități semi-autonome pe teritoriul actualei Grecii, cum ar
fi Vlahia Mare sau Vlahia Mică. Ulterior aromânii au jucat un rol important în
independența mai multor țări balcanice cum ar fi Bulgaria, Albania și Grecia
față de Imperiul Otoman.

În afara acestor formațiuni politice istorice, aromânii nu au creat, nici
revendicat state, cu o singură excepție, efemeră și socotită de majoritatea
aromânilor ca mascaradă politică, crearea în 1941 sub controlul Italiei a așa
zisului Principat din Pind, după ce armata Germană a înfrânt Grecia.

În Grecia, aromânii se împart în mai multe ramuri, dintre care cele mai mari
sunt : cea a grămuștenilor, cea a pindenilor și cea a fărșeroților. Primele două
ramuri se autodenumesc armâni în timp ce fărșeroții se autodenumesc rămăni,
rumăni, remeni sau chiar romăni. Toate cele trei ramuri sunt cunoscute de greci
sub denumirea de Βλαχοι („vlahi”).

Grămuștenii și pindenii sunt porecliți și Κουτσοβλαχοι (cuțovlahi, care nu
înseamnă "vlahi șchiopi" cum crede multă lume, ci poate provine din porecla
turcească Koçiflakler, "vlahii berbecilor", referitor la păstoritul cu care se
ocupau) sau din Küçükiflak, "micii vlahi, în timp ce fărșeroții sunt adesea
denumiți Αρβανιτοβλαχοι („vlahi arvaniți” sau „vlahi arbănași”, adică „vlahi
albanezi”). Grămuștenii sunt concentrați mai ales în nordul și centrul
Macedoniei grecești (nomele Cojani, Custura, Florina și Grevena) în timp ce
pindenii locuiesc în sate din Munții Pindului din Macedonia de sud-vest, în
Epirul de nord, respectiv în vestul Tesaliei.

Unele comunități de fărșeroți constituie majoritatea locuitorilor din șapte sate
situate la sud de Epir, în Aetolia-Acarnania, zona cunoscută în evul mediu sub
denumirea de Megali Blaxia respectiv Vlahia Mare. Sate răzlețe, locuite compact
de fărșeroți, se întâlnesc și în Macedonia, pe culmile muntelui Vermion
(Grămăticuva de sus și cea de jos), dar și în Tesalia de sud-est, în apropierea
portului Volos, cum e cazul așezării Sesclu sau Sesklos. Toți fărșeroții se
autodenumesc rămăni, însă nu toți aromânii se autodenumesc fărșeroți. Acesta din
urma este cazul aromânilor din localitatea Megidei sau Midzidei (în grecește
Kefalovryssi).

O altă populație de aromâni se găsește pe versanții vestici ai muntelui Olimp,
în sud-estul Macedoniei grecești. Acești aromâni nu sunt nici grămușteni nici
fărșeroți, iar în virtutea geografiei, nu pot fi considerați nici pindeni,
întrucât muntele Olimp nu face parte din lanțul munțiilor Pind. Totuși,
particularități lingvistice și de altă natură i-au determinat pe cercetători să
ajungă la concluzia că acești aromâni (sau vlaho-'olimpieni', cum au mai fost
numiți) au rădăcini în așezări tradiționale aromâne din Pind, de unde au emigrat
ulterior, în evul mediu timpuriu, în zona Olimpului. Satele locuite compact de
aromâni sunt denumite de greci "Τα Βλαχοχώρια" ("țara aromânilor").

Comunități aromâne mai mici, provenite tot din Pind, se întâlneau odinioară și
în insulele Ioniene, indeosebi în Cefalonia, unde se refugiaseră după cucerirea
otomană, și unde s-au păstrat până azi localități ca "Vlahata", "Coborata", și
nume de persoane ca "Muțatos" sau "Kalovlahos".

Departe de a fi reprezentat în decursul istoriei o entitate omogenă, cele trei
mari grupuri ale aromânimii din Grecia vădesc diferențieri substanțiale.
Diferențele dintre grămușteni, fărșeroți și pindeni sunt de ordin cultural,
lingvistic și într-o oarecare măsură vestimentare.

Ca exemplu tipic, verbul a fi se conjugă complet diferit. Astfel, se conjugă
Mini escu la grămușteni și fărșeroți, respectiv Io hiu la aromânii din Pind,
Olimp și în unele sate din Vermion. La persoana a II-a singular se spune Tini
hii pentru prima grupare, respectiv Tini eshtsă la grămusteni și fărșeroți.
Formele mini escu/esc au fost semnalate de Theodor Capidan de asemeni la mocanii
din Rășinari și la cei din Soveja, Vrancea.

O altă clasificare, mai mult politico-culturală decât etnică, îi împarte pe
aromâni în două facțiuni: cea tradițional filo-otomană, ulterior filoromână, și
cea filoelenică. Filo-otomanii, majoritari până în 1912, erau denumiți peiorativ
de ceilalți Turcomani (cei dintre ei care trecuseră la religia islamică, și a
căror limbă a evoluat diferit de dialectele aromâne, fiind ziși Turciți,
ulterior Megleniți după masivul Meglen unde s-au așezat), în timp ce filogrecii,
deveniți majoritari după 1913, au fost denumiți peiorativ de cei filo-otomani
grecomani respectiv cațaoni, cațani sau căciăuni. De altfel, cara-cațanii
respectiv saracacianii sunt, se pare, un grup de aromâni fărșeroti grecizați în
secolele al XVIII-lea și XIX-lea.

Inițial, ca orice minoritate, aromânii au căutat mai înainte de orice să poată
rămâne în localitățile și zonele pe care le locuiau, încercând să-și concilieze
vecinii și autoritățile. Cei dintre ei care, în 1913, după al doilea război
balcanic, s-au declarat membri latinofoni ai Ελληνικη εθνικη κοινονια (națiunii
grecești) au fost acceptați ca cetățeni de drept în Grecia (în care, ulterior, a
apărut teza că originea lor ar fi de căutat printre populația greco-macedoneană
romanizată de-a lungul Căii Egnatia). Cei care, în schimb, luasera poziție
împotriva Greciei, precum și o parte dintre cei care, în 1913, au fost puși sub
stăpânirea Albaniei, Serbiei sau Bulgariei, au căutat și obținut sprijinul
României, constituind de atunci încoace facțiunea filo-română (istoriografia
românească socotindu-i, ca și cea sârbească și bulgărească de altfel, ca fiind
desprinși în Evul Mediu timpuriu din românimea nord-dunăreană). O parte dintre
aceștia, de altfel, au fost strămutați în anii 1919-1925 în Dobrogea de Sud,
descendenții lor constituind astăzi comunitatea aromână din România. Ceilalți au
beneficiat, între 1918 și 1944, de finanțarea unei rețele școlare în limba
română în Grecia de nord (prin acord cu acest stat), dar, între 1938 și 1941, o
parte din această rețea a propovăduit elevilor ideile ultra-naționaliste ale
Legionarilor, ceea ce s-a încheiat prin desprinderea definitivă a unei părți din
aromânii filo-români de Grecia, prin "aventura principatului din Pind" și
printr-un dezacord profund și durabil între aromânii filo-eleni și cei
filo-români.

În Grecia băștinașii bulgarii denumiți eleni slavofoni și albanezii - eleni
albanofoni sau arvaniți nu sunt recunoscuți ca minorități naționale. În Grecia
doar cei ce descind din vechii eleni sunt recunoscuți ca băștinași. Majoritatea
acestora sunt grecii propriu-ziși, dar și aromânii filo-eleni sunt considerați
băștinași și membri ai națiunii, ca "greci vorbitori de limbă neolatină" sau
chiar "vorbitori ai unui idiom grecesc" (fabricând o istorie antică și o
lingvistică alternativă și supralicitând rolul jucat de aromâni in crearea
Greciei moderne) parte din Elleniki ethniki koinonia (comunitatea neamului
elenic). Guvernul grec nu face nimic pentru păstrarea limbii aromânilor din
Grecia. Prin asociațiile sale pan-elenice îngrădește drepturile de manifestare
culturale aromânești, acționează pentru orientarea opiniilor împotriva
acțiunilor românești vezi scrisoarea POPSV către Consiliul Europei. De asemenea
Grecia invesește resurse financiare importante pentru ca aromânii din Albania,
Republica Macedonia și Bulgaria (incluzând Sărăcăcienii din Bulgaria -aromâni
nomazi elenizați) să se declare greci.

Cea mai mare parte a aromânilor din Albania, care numără în jur de 80 000 (după
unele surse numărul lor ar fi de peste 300 000 de persoane) de persoane, se
denumesc ei înșiși rămâni, astfel încât clasificarea lor simplu ca aromâni este
problematică. Ei aparțin ramurii fărșeroților și sunt concentrați în zona
muntoasă din sud-vestul Albaniei în jurul orașului Corcea sau Korița. O altă
parte a aromânilor a fost sedentarizată în zona de câmpie din jurul orașelor
Fier ajungând până pe malul mării Adriatice la Vlora sau Avlona. În anumite
cazuri, sate speciale s-au alocat pentru aceștia de catre statul albanez cum ar
fi așezarea denumită Anton Poci. Cea mai cunoscută așezare istorică aromână este
localitatea Moscopole (distrusă aproape în totalitate de trupele albaneze
conduse de Ali Pașa în 1788) din sud-estul Albaniei. Aromânii din Albania nu
sunt recunoscuți de către autoritățile albaneze ca minoritate națională
(singurele minorități recunoscute ca naționale sunt grecii, macedonenii și
muntenegrenii, ultimele două minorități fiind mai puțin numeroase ca aromânii),
dar în schimb sunt recunoscuți sub denumirea generică și impusă de „Vlahi”. Ei
nu beneficiază de mijloace destule (școli, mass-media, instuții culturale,
susținere guvernamentală) pentru a-și păstra identitatea proprie.

Din acești rămâni, mulți bărbați practicau încă în anii 1950-60 transhumanța,
fără să aibă domiciliu fix, așa cum i-a surprins etnologul clujean Petru Neiescu
într-una din vizitele sale pe teren. Se pare ca aceștia nu sunt fărșeroți
propriu-ziși, ci saracaciani care au reușit să scape de procesul de grecizare
stabilindu-se în decursul diferitelor perioade istorice în spațiul albanez.
Vechea politica de sprijinire de către București a instituțiilor de învățământ
și stabilimentelor bisericești pentru rămânii aromâni pare să se reînnoade și
mai recent Atena se confruntă cu concurență din partea României. În Albania, pe
lânga susținerea școlii și grădiniței de la Divjaka, unde învață româna și
aromâna peste 60 de copii, s-au alocat peste 2 miliarde de lei pentru Biserica
ortodoxă aromână "Schimbarea la Față" din Corcea, patronată de Patriarhia română
unde activează preotul-paroh aromân fărșerot Dumitrache Veriga . Cel mai vestit
și apreciat fotograf profesionist contemporan din Albania, Aurel Duka, este
aromân. Fatos Nano, alt aromân, a fost prim-ministru din partea Partidului
Socialist în perioada 1991-2005.

În Republica Macedonia, aromânii aparțin mai ales ramurii grămuștenilor și sunt
concentrați în regiunea Štip-Kočani respectiv Ovce Polje.

La mică distanță de Bitola, la o altitudine de 950 de metri, se află două
așezări tradiționale aromâne, Gopeș, respectiv Muloviște, unde au existat școli
românești și puternice nuclee filoromâne încă din anii 1880. Aceste două așezări
oarecum izolate se remarcă printr-o arhitectură vernaculară în care predomină
case solide și spațioase din piatră, construite uneori cu mai multe nivele.

Un caz aparte îl reprezintă satele Beala de Sus și Beala de Jos, situate tot la
mare altitudine, lângă granița cu Albania și care sunt locuite de fărșeroți,
parțial în comun cu albanezi ghegi.

În Republica Macedonia, guvernul recunoaște cifra oficială este de 8.467 aromâni
care au o situație mai bună decât în alte țări fiind reprezentați în parlamentul
macedonean și având dreptul să-și păstreze identitatea etnică, lingvistică,
religioasă și culturală, precum și dreptul la învățământ în limba maternă, în
parte și datorită faptului că aromânii sunt printre puținele naționalități
conlocuitoare care susțin tânăra republică macedoneană.

Aromânii erau concentrați până de curând în regiunea Pirin sau Macedonia
Pirinului, la sud-vest de Sofia, în jurul localității Giumaia sau Dzumaia de
munte, astăzi parte a orașului redenumit Blagoevgrad, care, până în 1913, s-a
aflat sub administrație otomană directă. După această dată Giumaia a intrat în
componența statului bulgar, iar aromânii grămușteni de aici (supranumiți
'cipani') au fost supuși unei campanii dure de bulgarizare. Din acest motiv, o
mare parte a acestora s-a stabilit ulterior în Regatul României, în Cadrilater,
de unde au fost împroprietăriți ulterior în Dobrogea de nord.

Un alt segment al aromânilor grămușteni din zonă, aceștia filo-eleni, s-au mutat
în nordul Greciei, unde pot fi intâlniți și astăzi în orășelul Prosotsani. În
Bulgaria propriu-zisă, aromânii se află astăzi doar izolat, în aria muntoasă din
sud-vest. În număr mai mare locuiesc în așezarea Peștera, dar marea majoritate a
aromânilor a fost bulgarizată în decursul secolului XX, prin asimilarea școlară.
Există în această țară toponime (Cleava, Cula, Clocotnița, Lunga, Montana,
Petrossa, Repeda, Vlahina...) și patronime (Frațev, Skurtov, Vlahov...) care
până astăzi amintesc de fosta aromânime din Bulgaria, astăzi minimizată de
istoriografia oficială.

În afară de aromâni, denumiți de bulgari vlasi, Bulgaria găzduiește o importantă
populație de vorbitori ai limbii române (dialectul daco-român), care se
autodenumesc rumâni. Acești vorbitori, denumiti de bulgari vlahi nu sunt
aromâni, ci au un grai asemănător cu graiurile oltenești. Aria de răspândire a
acestor români se află mai ales în jurul Vidinului și de-a lungul Dunării până
aproape de Ruse.

Pe lânga aceștia, există în nord-estul țării și o populație de rudari, romi
vorbitori de limbă română (din cauza faptului că înaintașii lor au trăit în
robie în Țara Românească timp de mai multe secole, până la mijlocul secolului
XIX). Aceștia sunt denumiți impropriu tot vlahi (vezi mai jos).

Aromânii stabiliți în orașele din Bulgaria, mai ales la Sofia, unde influenta
colonie macedoromână a prosperat până la începutul secolului XX sunt cunoscuți
sub numele de țințari, denumire sub care aromânii sunt cunoscuți în Serbia
(http://www.armanami.org/article.php?idArticle=53).

De curând, aromânii "vlasi" din Peștera și românii "vlahi" din Vidin au început
să se organizeze în comun, sub egida unei organizații care îi va cuprinde sub un
singur nume etnic, respectiv cel de român . Aromânii și vlahii români nu sunt
recunoscuți ca minoritate în pofida intervenției de acum câțiva ani făcute de
prim-ministrul de atunci Adrian Năstase .

Recensămantul bulgar din 1926 dădea următoarele cifre: 69.080 de români, 5.324
aromâni, 3.777 "cuțovlahi", 1.551 "țânțari" (în total 79.728 de persoane).
Divizându-i în diferite subramuri, sub diferite nume, care desemnează de fapt
una și aceeași etnie, bulgarii au încercat să dilueze ca număr și mai mult
elementul româno-vlah din această țară. Pe teritoriul Bulgariei se află și o
populație sedentarizată de saracaciani, concentrată în jurul orașului Sliven.
Unii istorici i-au considerat pe saracaciani drept aromâni fărșeroți grecizați.

Numărul real al aromânilor din Bulgaria este momentan imposibil de aflat. Deși
la recensământul bulgar din 2001 "vlahi" s-au declarat 10.566, iar alte 1.088
persoane drept "români", în regiunea Blagoevgrad (unde aromânii erau cândva
predominanți), doar șapte persoane s-au declarat "vlahi" și alte 45 de persoane
drept "români". În Regiunea Sofia 195 persoane s-au declarat "vlahi" și 93
persoane drept "români". În orașul Sofia 26 persoane s-au identificat drept
"vlahi" și alte 20 persoane drept "români", iar în regiunea Pazargik (a nu se
confunda cu județul Bazargic !) 109 persoane s-au identificat drept "vlahi" și
34 drept "români". O situație similară este prezentă în cazul românilor
propriu-ziși din nordul Bulgariei.

Cele mai multe persoane care s-au declarat drept "vlahi" sau "români" la
recensământul bulgar din 2001 locuiesc tocmai în nord-estul Bulgariei, fiind
vorba cel mai probabil de romi românofoni (așa-zișii "țigani vlahi" care vorbesc
un grai mixt româno-țigănesc - vezi mai sus): în regiunea Varna s-au declarat
3.620 persoane drept "vlahi" și 440 persoane drept "români". Drept vlahi s-au
mai declarat 1.137 persoane în regiunea Șumen (la care se adaugă 58 persoane
care s-au declarat "români"), 1.066 în regiunea Veliko Târnovo (+60 persoane
declarate drept "români"), 940 în regiunea Razgrad (+ 118 persoane declarate
drept "români").

Actualmente este estimat la aproximativ 15.000 numărul aromânilor din Serbia.
Veridicitatea acestor cifre este însă îndoielnică, deoarece la aceste cifre este
posibil să fi fost incluși și daco-români, având în vedere că spațiul etnic
tradițional aromân nu se întinde și în Serbia, populația aromână emigrând
dinspre sud, în special din Macedonia. Majoritatea aromânilor din Serbia nu mai
vorbesc limba aromână. Sârbii îi numesc "țințari" ("cincari"). Pentru aromâni,
țințari e un exonim mai degrabă depreciativ (sinonim în sârbește cu avar și
hrăpăreț) căruia unii dintre ei îi acordă o etimologie mai nobilă, bazată pe
apartenența limbii lor la famila romanică, dar fantezistă : copiii [sin]
împăratului [țar]. Rolul aromânilor în istoria modernă a Serbiei, mai ales în
ceea ce privește introducerea capitalismului în Balcani, este analizat de Dušan
Popović în O Cincarima

În regiunea Knjaževac trăiesc câteva zeci de familii de aromâni. La
recensământul din 1921 au fost numărați aici (în fosta regiune "Zaglavak") 69 de
"vlahi", aceștia fiind grupați în satele Radičevac, Varoš și Bučje. În
districtul Toplica au fost numărați în 1921: 143 de "vlahi", în actuala regiune
Kosovo și Metohia (fostele districte Zvečane, Kosovo și Metohia) au fost
numărați 88, respectiv 178 și 61 vlahi. În districtul Kruševac au fost numărați
325 de vlahi, aceștia fiind grupați mai ales în satele Stepoš, Trimčari și
Vitanovac.

În România slavofonii, turcofonii, germanofonii și maghiarofonii nu sunt
recunoscuți ca populație nativă, ci drept minorități naționale. În România sunt
recunoscuți băștinași cei ce descind din vechii Traci/Daci romanizați:
Proto-Românii. Majoritatea acestora sunt Românii propriu-ziși. Aromânii au un
statut particular: considerați drept "Români din sudul Dunării", ei nu sunt
recunoscuți drept minoritate națională, ci ca o parte din neamul românesc,
repatriată din Balcani în patria-mamă, conform teoriei istorice care afirmă că
"vatra străromână" se găsea exclusiv în nordul Dunării (această teorie este
predominantă în România, Sârbia și Bulgaria).

Majoritatea aromânilor din România se consideră "Români din sudul Dunării", ca
și Dobrogenii: potrivit unei ample anchete efectuate de profesorul german Thede
Kahl în anul 1998, în satele din Dobrogea, 70-75% dintre locuitorii aromâni nu
se consideră sau nu vor să fie considerați minoritate etnică. Datele acestei
anchete, care susțin teza potrivit căreia cei mai mulți aromâni din România se
consideră români, s-au concretizat în lucrarea de doctorat a lui Kahl intitulată
Ethnizität und räumliche Verteilung der Aromunen in Sudosteuropa (Etnicitatea și
răspândirea teritoriala a aromânilor din Europa de sud-est).

O minoritate activă se consideră totuși "minoritate etnică" și au adresat
guvernului României o cerere ca să fie recunoscuți drept minoritate națională.
Datele statistice oscilează însă în privința tendinței aromânilor de a se
autoconsidera minoritate națională, culturală sau doar lingvistică. Aceste date
sunt divergente și contradictorii. Astfel, un segment al aromânilor, provenit
mai ales din grămuștenii bulgari (foști locuitori ai comunelor din jurul
Giumaiei, actualul Blagoevgrad, din vecinătatea Sofiei, emigrat în România în
valuri succesive după 1926) și vorbitor al unei variante de aromână arhaică, au
înaintat autorităților din București petiții în care au cerut recunoașterea
statutului de minoritate etnică (pe lângă celelalte 19 minorități etnice deja
recunoscute în România). La sosirea lor în România, acești grămușteni au fost
colonizați ca "macedoni", iar cetățenia regatului România le-a fost acordată
abia după un deceniu.

Unii aromâni marcanți din România, cum ar fi Matilda Caragiu-Marioțeanu, susțin
tot mai frecvent că aromânii din România s-ar afla actualmente într-o criză de
identitate profundă. Această criză este artificial întreținută de interferențele
politice în domeniul cercetărilor filologice, istorice, etnologice și
lingvistice, care se manifestă prin teorii contradictorii și dispute privind
originea lor. Istoriografiile moderne, impregnate de naționalisme (vezi O
istorie sinceră a poporului român, de Florin Constantiniu), tind a demonstra o
origine cât mai monoetnică și o întâietate cât mai timpurie a fiecărui popor,
chiar în teritoriul acoperit astăzi de statul care îl reprezintă: "vatra
străromână" doar în România, teoria vechilor slavi de sud evoluând singuri în
Serbia și Bulgaria, sau "grecii latinizați" ca strămoși ai Aromânilor, intră în
această tendință. În astfel de teorii, Linia Jireček, Țaratul Vlaho-Bulgar,
Iașii sau ponderea Cumanilor la Dunărea de Jos și în Balcani, nu sunt negate de
nimeni, dar sunt trecute sub tăcere, iar în dezbaterea istorică, rolul
strămoșilor minorităților de azi lor este minimizat, sau chiar ocultat. În acest
context, Românii sud-dunăreni apar ba ca imigranți de origine nord-dunăreană în
țările balcanice (unde sunt totuși menționati încă din secolul VII, în episodul
Torna fratre din Teofan Spovednicul și din Theofilact din Simocatta), ba ca
rămășițe răzlețe a unei latinități sud-dunărene strămutată tardiv în nordul
Dunării (teoria istoriografiei mahiare, inițiată de Robert Rössler), ba ca greci
latinizați fără nici-o legătură cu Românii (teoria istoriografiei elene, care nu
ține nici-un cont de realitatea unui ansamblu lingvistic roman oriental). Astfel
disputați, cum n-ar avea probleme identitare ?

Istoricul aromân Neagu Djuvara propune altă variantă: așa cum, în Peninsula
Iberică, în Galia și în Peninsula Italică, populațiile latine locale (anume
Iberii romanizați, Celții romanizați și Italicii) au evoluat diferit de la
nordul la sudul zonelor respective, la fel în Peninsula Balcanică și la Dunărea
de Jos, populația Daco-Tracă romanizată a evoluat diferit de la nordul la sudul
zonei, "vatra străromână" întinzându-se la nordul liniei Jireček pe ambele
maluri ale Dunării, iar despărțirea Românilor de Aromâni (și de Megleno-Români)
producându-se fără ca unii să descindă din ceilalți, prin instalarea Slavilor
între ei, și prin evoluția separată din Proto-Română în Română și în Aromână.
Sigurele Românii populare care se datorează unor migrațiuni ar fi, în această
ipoteză "sedentaristă", grupul Istro-Românilor și Vlahia moravă. Toți ceilalți
ar fi băștinași acolo unde trăiesc, fie ei Români sau Aromâni...

Exceptând statele din Peninsula Balcanică, unde aromânii sunt autohtoni, există
comunități sau grupuri de emigranți aromâni care trăiesc în diasporă. Cele mai
importante și bine organizate se află în Statele Unite ale Americii și Canada,
în Australia, respectiv în Franța și Germania, dar și în România. Originea
acestor comunități este diversă. Germania e țara în care, la Freiburg, își află
sediul una din cele mai importante organizații ale aromânilor, cu caracter
transnațional, intitulată "Uniunea pentru cultura și limba aromână".

Decanul de vârsta și liderul necontestat al diasporei aromâne este profesorul
Vasile Barba din Freiburg. Născut în Grecia, în Megali Livadhia, s-a stabilit în
perioada interbelică împreună cu familia în România, de unde a emigrat în
Germania. Vasile Barba a contribuit la adoptarea Recomandării 1333/1997 a
Adunării Parlamentare a Consiliului Europei privind limba și cultura aromânilor,
document care în Grecia a fost criticat ca "o nouă iradea (decret) a Sultanului
din 1905" și care a recunoscut la timpul respectiv vlahii ca etnie separată de
greci în cadrul Imperiului Otoman. Într-un interviu din martie 2006, Barba a
declarat că "România e singura patrie a aromânilor".

La Freiburg se află de mai bine de o jumătate de veac o amplă bibliotecă
macedoromână. În Italia, la Salo, a trăiit în exil Constantin Papanace, aromân
născut la Veria, ajuns mai apoi deputat în Parlamentul României și ministru de
finanțe.

În America, Societatea Fărșărotul, înființată in 1902 de Nicolae Cican, un fost
elev al școlilor românești din Albania, este încă activă în statul Connecticut
și cuprinde grupuri eterogene de aromâni, care uneori își percep identitatea în
mod diferit sau chiar antagonic unii față de ceilalți. În conjuncție cu
Societatea Fărșărotul, deși cu personalitate proprie, se află „Congresul pentru
cultura macedoromână”, condus de Aureliu Ciufecu, originar din comuna Pleasa,
Albania, și absolvent al Liceului Român din Salonica, Grecia. În prezent Ciufecu
e consul onorific al României în Statele Unite . Pentru un timp, Ciufecu a fost
secretar al Societății Fărșărotul, el fiind înlocuit ulterior de mai tânărul
Nick Balamaci, un aromân născut în Statele Unite, căruia i s-a reproșat temporar
o atitudine fățiș conciliatoare pro-greacă reflectată în tonul editorialelor
publicate în buletinul societății.

Societatea Fărșărotul se află în vizorul diplomaților eleni de la Ambasada
Greciei la Washington D.C., care tradițional monitorizează activitatea diasporei
aromâne, deseori acuzată de activități așa zise antielene.

În Franța, unii aromâni sunt grupați sub egida asociației 'Tră Armănami' de la
Paris, condusă de omul de afaceri și absolvent al Politehnicii din București
Iancu Perifan, care în vremea studenției și ulterior a fost membru al Mișcării
Legionare

Aromânii se află în prezent la răscruce de drumuri, iar conjunctura politică
pare să le surâdă din nou. La 1 ianuarie 2007 România și Bulgaria (pe lângă
Grecia) au devenit state membre cu drepturi depline ale Uniunii Europene, iar
cetățenii acestor țări se bucură de dreptul de a călători, studia, stabili cu
ușurință în una sau alta din aceste țări. Aromânilor grămușteni de origine
bulgară din România care păstrează sentimentul identității lor în această patrie
de adopție (vezi revista 'Bana Armâneascâ' li se deschid noi oportunități pentru
salvarea propriei identități. Profesorul de istorie contemporană la
Universitatea din Viena Max Demeter Peyfuss remarca într-un articol publicat în
Curierul Național că "Într-o viitoare Europă comună, aromânii - indiferent de ce
parte a frontierei ar trăi (căci frontierele moderne au distrus spațiul natural
de viață al aromânilor) - trebuie să obțina dreptul lor nelimitat de domiciliu
ca aromâni."



https://ro.wikipedia.org/wiki/RMS_Titanic

RMS Titanic a fost cel mai mare pachebot din lume când a plecat în călătoria sa
inaugurală din Southampton, Anglia cu destinația New York, pe 10 aprilie 1912.
La trei zile de la plecare, la ora 23:40 în data de 14 aprilie 1912, s-a ciocnit
de un aisberg și s-a scufundat la ora 2:30 în dimineața următoare. În urma
naufragiului și-au pierdut viața 1514 persoane din 2228 în unul din cele mai
cumplite dezastre maritime pe timp de pace din istorie.

Pachebotul RMS Titanic, din clasa Olympic, a fost deținut de compania White Star
Line și a fost construit la șantierele Harland and Wolff din Belfast. A plecat
spre New York cu 2228 de oameni la bord. Numărul mare de victime a fost cauzat,
în mare parte, de faptul că deși îndeplinea normele vremii, nava avea bărci de
salvare suficiente doar pentru 1178 de persoane. Un număr mare de bărbați au
murit datorită protocolului "femeile și copiii întâi".

Titanic a fost proiectat de unii din cei mai experimentați ingineri și a folosit
unele dintre cele mai avansate tehnologii ale vremii. A fost un mare șoc pentru
lumea întreagă faptul că, în ciuda măsurilor de siguranță superioare, Titanicul
s-a scufundat și, faptul că s-a scufundat în timpul călătoriei inaugurale, au
oferit o notă ironică asupra tragediei. Nebunia din media legată de faimoasele
victime ale Titanicului, legendele despre scufundare, schimbările efectuate în
legislația maritimă și descoperirea epavei au contribuit la interesul publicului
larg.

Titanicul a fost construit la șantierele Harland and Wolff din Belfast și a fost
proiectat pentru a concura cu navele companiei rivale Cunard, RMS Mauretania și
RMS Lusitania. Titanic, alături de RMS Olympic și Britannic (care inițial a fost
numită Gigantic) au fost concepute pentru a fi cele mai mari și luxoase nave
construite vreodată. Proiectanții erau Lord Pirrie, director atât la Harland and
Wolff cât și la White Star Line, arhitectul naval Thomas Andrews, managerul în
construcții și șeful departamentului de proiectare și Alexander Carlisle,
manager general al șantierului.

Construcția Titanicului, finanțată de J.P. Morgan și compania sa, International
Mercantile Marine, a început pe 31 martie, 1909. Coca navei a fost lansată la
apă pe 31 mai 1911 iar echiparea a fost finalizată pe 31 martie 1912. Titanicul
măsura 269,1 m lungime, avea o lățime de 28 de metri, o greutate de 46.328 de
tone și o înălțime de la linia de plutire până la puntea principală de 18 m. Au
fost montate 29 de cazane alimentate de 159 de arzătoare cu cărbune care îi
puteau oferi o viteză maximă de 23 de noduri (43 km/h) și o putere maximă de
59.000 CP. Numai trei din cele patru coșuri înalte de 19 metri erau funcționale;
al patrulea, folosit numai pentru ventilație, a fost adăugat pentru a face nava
mai impresionantă. Nava putea transporta un număr maxim de 3.547 de persoane,
pasageri plus echipaj.

Titanic a surclasat toate rivalele în lux și opulență. Pasagerii de la clasa
întâi aveau la dispoziție un bazin de înot, o sală de sport, un teren de squash,
băi turcești, baie electrică și o cafenea cu verandă. Camerele de zi de la clasa
întâi erau placate cu lemn scump, mobilă și alte decorațiuni. De asemenea,
cafeneaua pariziană oferea mâncăruri pentru pasagerii de la clasa întâi, cu o
verandă luminată natural și prevăzută cu gratii. Existau biblioteci și frizerii
atât la clasa întâi cât și la clasa a doua. Camerele de la clasa a treia erau
placate cu lambriuri din lemn de pin și mobilă solidă din lemn de tec. Nava mai
era prevazută cu trei lifturi electrice la clasa întâi și două la clasa a doua.
De asemenea, mai era prevazută cu un subsistem electric cu generatoare
propulsate cu abur și două radiouri Marconi, folosite pentru a transmite
mesajele pasagerilor. Pasagerii de la clasa întâi plăteau scump pentru acest
lux. Cel mai scump bilet pentru o singură călătorie trans-atlantică la clasa
întâi costa 875 de lire sterline (64.204 la nivelul anului 2011) sau 4.375 de
dolari (99.237 la nivelul anului 2011).

Titanicul era aproape identic cu nava-soră Olympic. Deși avea mai mult spațiu
și, ca atare, un tonaj mai mare, coca avea o lungime aproape identică cu a
Olympicului. Două dintre cele mai importante diferențe erau faptul că jumătate
din puntea de promenadă A (aflată sub puntea principală) era închisă, pentru
protecție împotriva vremii neprielnice, iar configurația punții B era diferită
de cea a Olympicului. La construcție, Olympicul nu avea cafenea pariziană.
Aceasta a fost adăugată în 1913. Luminile care în timpul nopții luminau puntea A
erau rotunde, în vreme ce pe Olympic erau ovale. Puntea de comandă a Titanicului
era mai lungă și mai îngustă decât a Olympicului. Acestea, plus alte modificări,
au făcut ca Titanicul să fie cu 1.004 tone mai greu decât Olympicul și, ca
atare, să fie cea mai mare navă de pasageri din lume în timpul călătoriei sale
inaugurale.

La data de 10 aprilie 1912, transatlanticul Titanic a plecat de la Southampton,
Anglia, spre New York, în voiajul său de inaugurare.

După ce a mai primit persoane la bord din Cherbourg, Franța și Queenstown,
Irlanda, Titanic a navigat în Atlantic cu 2224 de persoane la bord.

Apoi, după 73 de ani, Robert Ballard, cu ajutorul navei rusești Keldish, a
descoperit epava Titanicului. Misiunea de căutare a epavei Titanicului a fost,
de fapt, o acoperire pentru o misiune secretă americană în timpul Razboiului
Rece. Echipajul nord american se afla, în realitate, în căutarea a două
submarine nucleare scufundate în condiții misterioase.

În aprilie 2012, a fost prezentat un proiect îndrăzneț de construcție a unei
replici a Titanicului, în varianta modernă. Această variantă, numită Titanic II,
urma să fie echipată cu motor electric, sisteme radar, un spărgător de valuri
frontal și alte lucruri. Designul urma să fie 95% același. În urma falimentului
firmei Queensland Nickel, din profitul căreia miliardarul australian Clive
Palmer intenționa să finanțeze construcția navei, proiectul a fost abandonat.

Există documente întocmite de biroul de emigrare american al anului 1912, care
arată pe o așa numită "List of races or peoples" și naționalitatea română
(roumanian). Potrivit jurnalistului român Dan Constantin acesta a întâlnit în
orașul natal, Călărași, un fost marinar-Nicolescu- de pe vasul Carpathia. Se
pare că acesta a întâlnit printre cei care i-a recuperat și români. Potrivit
celei de a III-a ediții a publicării unei liste cu pasagerii "Triumph and
Tragedy”, semnată de John P. Eaton și Charles A. Haas ar fi fost doi români,
mamă și fiu care au supraviețuit pe barca numărul 14 alături de protagonista
filmului Titanic. Aceștia sunt Bella și Meyer Moor care la origine ar fi fost
evrei.



https://ro.wikipedia.org/wiki/Nicolae_Iorga

Nicolae Iorga (născut Nicu N. Iorga, n. 5 iunie 1871, Botoșani – d. 27 noiembrie
1940, Strejnic, județul Prahova) a fost un istoric, critic literar,
documentarist, dramaturg, poet, enciclopedist, memorialist, ministru,
parlamentar, prim-ministru, profesor universitar și academician român. Este
cunoscut în lume ca medievist, bizantinist, romanist, slavist, istoric al
artelor și filozof al istoriei. După cum a afirmat George Călinescu, Iorga a
jucat în cultura românească, în primele decenii ale secolului XX, „rolul lui
Voltaire”.

După studii elementare și gimnaziale în Botoșani, a urmat Liceul Național din
Iași în 1888. A absolvit Universitatea din Iași într-un singur an cu diploma
"magna cum laude", apoi a continuat studiile universitare la Paris, Berlin și
Leipzig, obținând doctoratul (1893) la numai 23 de ani.

A fost cofondator al partidului Partidul Naționalist-Democrat în 1910, membru al
Parlamentului, președinte al Camerei Deputaților și al Senatului, ministru, și,
pentru o scurtă perioadă, prim-ministru. Copil minune, polimat și poliglot, cu o
activitate științifică prolifică, Iorga a scris 1003 volume, 12755 articole și
studii și 4963 recenzii, aceasta culminând cu Istoria României, în zece volume.
A predat la Universitatea din București, la cea din Paris și la alte instituții
de învățământ academice și a fondat Congresul Internațional de Studii Bizantine
și Institutul de Studii Sud-Est Europene (ISSEE). A transformat orașul Vălenii
de Munte într-un centru academic și cultural.

În paralel cu contribuțiile sale științifice, Nicolae Iorga a fost un activist
de centru-dreapta, ale cărui orientări politice au inclus elemente ale
conservatorismului, naționalismului și agrarianismului. Deși în ultima parte a
liceului a intrat sub influența marxismului, Nicolae Iorga a depășit acest
episod în timpul universității, având să adere pentru scurt timp la grupul
literar conservator Junimea. Nicolae Iorga a fost o figură centrală a
Sămănătorului, revistă populistă și a fondat reviste conservatoare ca Neamul
Românesc, Drum Drept, Cuget Clar și Floarea Darurilor. A militat în cadrul Ligii
pentru Unitatea Culturală a tuturor Românilor.

A fost o figură proeminentă în tabăra pro-Antanta în timpul Primului Război
Mondial, datorită susținerii cauzei românilor din Austro-Ungaria și a avut un
rol politic important în România Mare în perioada interbelică. A inițiat
campanii pentru a apăra cultura României. A stârnit controverse datorită
retoricii antisemite. A fost adversar al Partidului Național Liberal și al
Partidul Național Român.

S-a opus grupării fasciste Garda de Fier și, după o perioadă de cumpănire, s-a
hotărât să îl susțină pe rivalul acesteia, Regele Carol al II-lea, intrând după
dizolvarea tuturor celorlalte partide în partidul unic, de sorginte corporatistă
și autoritaristă, Frontul Renașterii Naționale. Pentru că fusese implicat într-o
dispută personală cu liderul Gărzii Corneliu Zelea Codreanu, contribuind astfel
fără voie la uciderea sa, Iorga și-a atras antipatia legionarilor. A rămas o
voce independentă a opoziției după ce Garda a instaurat Statul
Național-Legionar, fiind în cele din urmă asasinat de un comandou legionar. După
aflarea veștii asasinării lui Iorga, 47 de universități și academii din întreaga
lume au arborat drapelul în bernă.

Nicolae Iorga s-a născut în Botoșani, iar data nașterii este considerată a fi 17
ianuarie 1871 (deși pe certificatul de naștere este trecut 6 iunie). Tatăl său,
Nicu Iorga (avocat) și mama Zulnia (născută Arghiropol) erau ortodocși.
Strămoșii lui Nicolae Iorga se pare că erau de origine aromână, veniți din zona
Pindului, deși istoricul nu s-a identificat niciodată explicit și fără echivoc
cu această etnie. Probabil din cauza luptelor balcanice nesfârșite de a
revendica acest popor și istoria lui, istoricul a manifestat o reținere în a-și
însuși apartenența etnică explicit, însă în cartea auto-biografică „O viață de
om așa cum a fost” scriitorul neagă subtil legătura cu grecii și se mândrește că
provine pe linie maternă din aristocrația bizantină și după tată direct din
munții Pindului, pe care orice istoric îi acceptă ca vatra veșnică a macedonilor
aromani. Totuși, detalii despre originile îndepărtate ale familiei rămân
incerte: se zvonea că Iorga are rădăcini grecești; zvonul, încă susținut de
istorici, a fost infirmat de Iorga, prin declarația: „Tatăl mieu era dintr’un
neam de negustori români mai târziu boieriți, din Botoșani, iar mama mea ieste
fiica scriitoarei române Elena Drăghici, nepoata de soră a cronicarului
Manolachi Drăghici și nepoata de fiică a lui Iordachi Drăghici, mare Vornic al
Moldovei. Cu tot numele de Arghiropol, tatăl mamei mele, dintr’o familie venită
din Rusia, din Basarabia, era fiul unei Miclește din Ținutul Tartarei, rudă cu
Mitropolitul Sofronie Miclescu la care a și locuit într’un timp, și cu
Mitropolitul Calinic.” Într-o altă declarație a recunoscut că Arghiropolii ar fi
fost greci bizantini. Iorga a primit statutul de boier din partea tatălui,
acesta permițându-i să acceadă în politică. Alte declarații ale sale în care
afirma că este înrudit cu alte famili nobile ca familia Cantacuzino și
Craioveștii este pusă sub semnul întrebării de alți istorici.

În 1876, la vârsta de treizeci și șapte sau treizeci și opt de ani, tatăl moare
din cauze necunoscute, lăsându-i pe Nicolae (născut în 1871) și pe fratele său
mai mic George orfani; o pierdere pe care istoricul o va aminti în scrieri,
cuprins de imaginea pe care o avea despre copilăria sa. În 1878, a fost admis la
Școala Marghian Folescu, unde excela la mai multe materii, profesorii
permițându-i la vârsta de nouă ani să le predea colegilor istoria României.
Profesorul său de istorie, un polonez refugiat, i-a trezit interesul în
cercetare, devenind polonofil. Iorga a afirmat că această perioadă de formare
i-a modelat viziunile despre limba și cultura română: „Am învățat româna [...]
așa cum era vorbită în acele zile: clar, frumos și mai ales și mai ales fermă și
colorată, fără intruziuni din ziare și cărțile cele mai bine vândute.” Și-a
format preferințele literare după ce a citit scrierile lui Mihail Kogălniceanu.

A făcut gimnaziul și liceul (după 1881) la Colegiul Laurian din Botoșani, unde a
obținut rezultate excelente, și, din anul 1883, a început să ofere meditații
colegilor pentru a crește veniturile familiei. La vârsta de treisprezece ani, în
timpul unei vizite la unchiul matern Emanuel „Manole” Arghiropol, și-a făcut
debutul în presă în ziarul celui din urmă, Romanul, unde publica anecdote și
editoriale despre politica în Europa. Anul 1886 a fost descris de Iorga ca fiind
„catastrofa vieții mele de școlar în Botoșani”, deoarece a fost eliminat
temporar pentru că nu salutase un profesor. Iorga alege să părăsească orașul și
să se înscrie la Colegiul Național din Iași, fiind admis, primind bursă și fiind
lăudat de director, filologul Vasile Burlă. Tânărul vorbea deja fluent franceza,
italiana, latina și greaca, mai târziu referindu-se la studiile grecești ca
fiind „cea mai rafinată formă a rațiunii umane”.

La vârsta de șaptesprezece ani, Iorga a devenit mai rebel. Devenise interesat în
activități politice, dar are convingeri cu care mai târziu va fi puternic
împotrivă: auto-declarat marxist, Iorga a promovat revista de extremă stânga
Viața Socială și a ținut prelegeri despre Capitalul. Văzându-se în pensionul
„urât și dezgustător” al Colegiului Național, a încălcat regulile și a fost
suspendat pentru a doua oară, pierzând bursa. Pentru a-și putea ajuta în
continuare familia cu bani se reapucă de dat meditații. A fost din nou suspendat
pentru că citea în timpul unei ore. Iorga a fost unul din cei mai buni
absolvenți (cu media 9,24).

În 1888, Nicolae Iorga a trecut examenele Facultății de Litere a Universității
din Iași, acordându-i-se mai târziu o bursă. La terminarea primului an, a primit
o dispensă de la Ministerul Educației al Regatului României, care i-a permis să
dea examenele pentru cel de-al treilea, pe care le-a și trecut. La sfârșitul
anului a dat examenul de licență pe care l-a luat cu magna cum laude, prezentând
o disertație pe tema literaturii grecești, o realizare care l-a consacrat în
rândurile academicienilor și a opiniei publice. Ziarele din acea vreme au scris
despre el iar profesorul A. D. Xenopol îl considera „o minune de om”. Iorga a
fost onorat de facultate cu un banchet special. Trei academicieni (Xenopol,
Nicolae Culianu, Ioan Caragiani) au vorbit cu reprezentanți ai Ministerului
Educației și i-au propus un program sponsorizat de stat care le permitea celor
cu rezultate excelente la învățătură să studieze în străinătate.

A fost contribuitor la Junimea, celebrul club literar condus de Titu Maiorescu
și afiliat curentului conservator. În 1890, criticul literar Ștefan Vârgolici și
promotorul cultural Iacob Negruzzi au publicat eseul lui Iorga despre poeta
Veronica Micle în revista Convorbiri Literare. A participat la înmormântarea
scriitorului Ion Creangă și a ținut un discurs public împotriva defăimării unui
alt mare scriitor, dramaturgul Ion Luca Caragiale, acuzat nejustificat de
plagiat de jurnalistul Constantin Al. Ionescu-Caion. A început să publice din ce
în ce mai mult ca jurnalist de opinie în publicații locale și naționale de mai
multe orientări, de la cele socialiste Contemporanul și Era Nouă la Revista Nouă
a lui Bogdan Petriceicu Hasdeu. În această perioadă a debutat ca poet socialist
(în Contemporanul) și critic (în Lupta și Literatură și Știință).

În 1890 s-a căsătorit cu Maria Tasu, de care a divorțat în 1900. Avusese
anterior o relație cu Ecaterina C. Botez dar, după mai multe ezitări, a decis să
se căsătorească cu fiica lui Vasile Tasu, mult mai bine situat în societate.
Xenopol, care a fost pețitorul lui Iorga, a încercat să-i obțină un post de
profesor la Universitatea din Iași. Alți profesori s-au opus acestei încercări,
din cauza vârstei fragede și a orientării sale politice. Iorga a primit un post
de profesor de latină la un liceu din sudul Ploieștiui, după ce a trecut de
concursul jurizat de scriitorul Alexandru Odobescu. Timpul pe care l-a petrecut
acolo i-a oferit ocazia să își lărgească cercul de cunoștințe și prieteni,
întâlnindu-se cu Caragiale și Alexandru Vlahuță, istoricii Hasdeu și Grigore
Tocilescu, și teoreticianul marxist Constantin Dobrogeanu-Gherea.

A studiat pentru prima dată în străinătate în Italia (aprilie și iunie 1890),
apoi în Franța, unde a urmat cursurile École pratique des hautes études. A
contribuit la Encyclopédie française, recomandat personal de slavistul Louis
Léger. Reflectând asupra trecutului, a menționat: „Nu am mai avut niciodată atât
de mult timp la dispoziție, atât de multă libertate de spirit, atâta bucurie de
a învăța de la acele mari figuri ale omenirii [...] ca atunci, în vara anului
1890.”. În timp ce se pregătea pentru a-și lua a doua diplomă, Iorga a devenit
și mai interesat în filologie, învățând engleza, germană și bazele altor limbi
germanice. În 1892, a fost în Anglia și în Italia, căutând surse istorice pentru
teza în limba franceză despre Philippe de Mézières, un francez care a participat
la Cruciada Alexandriană. Între timp a devenit contribuitor al Revue Historique,
un jurnal academic francez.

Oarecum nesatisfăcut de educația în Franța, Iorga și-a prezentat disertația și,
în 1893, a plecat în Imperiul German, pentru a se înscrie la programul de
doctorat al Universității din Berlin. Lucrarea sa despre marchizul de Saluzzo
Thomas al III-lea de Saluzzo nu a fost primită pentru că Iorga nu a studiat trei
ani înainte, așa cum se cerea. Ca alternativă, a spus că lucrarea este în
întregime propria sa muncă, dar afirmația sa a fost invalidată tehnic,
considerându-se că lucrarea sa a fost redactată de un mai bun vorbitor de limbă
germană, ai cărui intervenții nu au modificat esențialul lucrării. I s-a permis
să-și dea doctoratul la Universitatea din Leipzig; pentru lucrarea sa, revizuită
de o comisie formată din trei savanți germani (Adolf Birch-Hirschfeld, Karl
Lamprecht și Charles Wachsmuth), i s-a acordat diploma în august. Pe 25 iulie,
Iorga a mai primit și diploma de la École pratique pentru munca anterioară
depusă la Mézières, analizată de o comisie formată din Gaston Paris, Charles
Bémont și alții. Și-a petrecut timpul chestionând surse istorice din arhivele
din Berlin, Leipzig și Dresden. Între 1890 și sfârșitul lui 1893, a publicat
trei scrieri: debutul în poezie (Poezii, Poeme), primul volum al seriei Schițe
din literatura română (1893; al doilea în 1894) și lucrarea din Leipzig,
tipărită în Paris ca Thomas III, marquis de Saluces. Étude historique et
littéraire.

Trăind în condiții precare (așa cum relata cărturarul care l-a vizitat, Teohari
Antonescu), dar rămânându-i încă un an din cei patru, Nicolae Iorga decide să-și
petreacă timpul rămas în străinătate, cercetând mai multe arhive orășenești din
Germania (Munchen), Austria (Innsbruck) și Italia (Florența, Milano, Napoli,
Roma, Veneția etc.). Se concentra pe figurile istorice din Moldova și Țara
Românească printre care se aflau domnitorul Petru Șchiopul, fiul său Ștefăniță,
și Mihai Viteazul S-a împrietenit și a colaborat cu istorici din mai multe țări
europene: editori ai Revue de l'Orient Latin, care au publicat pentru prima dată
studiile lui Iorga în Notes et extraits („Note și extrase”) și Frantz
Funck-Brentano, alături de care a publicat în Revue Critique. Articolele lui
Iorga au mai fost publicate în două reviste românești din Austro-Ungaria:
Familia și Vatra.

Iorga s-a întors în țară în octombrie 1894 la București. Și-a schimbat reședința
de mai multe ori, până s-a stabilit în zona Grădina Icoanei. A fost de acord să
participe la o societate de dezbateri, intervențiile sale fiind publicate
de-abia în 1944. A candidat pentru un post la catedra de istorie medievală a
Universității din București, ținând o disertație în fața unei comisii de
examinare care cuprindea istorici și filozofi (Caragiani, Odobescu, Xenopol,
Aron Densușianu, Constantin Leonardescu și Petre Râșcanu), dar a obținut o medie
de 7 care i-a permis doar obținerea unui post de profesor suplinitor. Repusă în
context, această reușită este remarcabilă pentru o vârstă de doar 23 de ani.

Prima prelegere pe care a ținut-o în acel an a fost o părere personală despre
metodica istoriei, Despre concepția actuală a istoriei și geneza ei. A plecat
din nou în strănătate în 1895, vizitând Olanda și, din nou, Italia, în căutarea
unor documente, publicând prima parte a colecției Acte și fragmente cu privire
la istoria românilor, o conferință ținută la Ateneul Român despre rivalitatea
lui Mihai Viteazul cu condotierul Giorgio Basta și debutul în literatura de
călătorie cu Amintiri din Italia. În următorul an este numit curator și editor
al colecției de documente istorice a fraților Hurmuzachi, post acordat de
Academia Română la propunerea lui Xenopol, dar cu obligația de a ceda orice
drepturi de autor care ar fi rezultat din contribuțiile sale. A publicat a doua
parte din Acte și fragmente și ediția tipărită a studiului despre Mézières
(Philippe de Mézières, 1337–1405). După o reexaminare care a avut loc în
octombrie 1895, i s-a acordat un post de profesor titular, cu media 9,19.

1895 a fost anul în care Iorga a început colaborarea cu cadrul universitar și
agitatorul politic A.C. Cuza, alături de care a fondat grupul Alianței
Antisemite Universale, făcând astfel primii pași în politica antisemită. În
1897, după ce a fost ales membru corespondent al Academiei, s-a întors în Italia
și a cercetat mai multe documente în Regatul autonom Croația-Slavonia, la
Dubrovnik. A îngrijit publicarea celui de-al zecelea volum Hurmuzachi, grupând
rapoarte diplomatice despre regatul Prusiei din cele două Principate Dunărene
(din perioada 1703-1844). După ce și-a petrecut mare parte din anul 1898 în
cercetarea mai multor subiecte și, după ce a prezentat rezultatele Academiei, a
mers în Transilvania, cea mai mare subregiune a Austro-Ungariei locuită de
români. A cercetat arhivele din Bistrița, Brașov și Sibiu, a făcut un progres
major prin stabilirea adevăratului autor a cronicilor valahe nesemnate,
Stolnicul Cantacuzino, un literat și agitator politic din secolul al XVII-lea,
ale cărui cronici au servit ca surse istorice primare pentru mult timp. A
publicat mai multe cărți în 1899: Manuscrise din biblioteci străine (două
volume), Documente românești din arhivele Bistriței și o carte în limba franceză
despre cruciade, intitulată Notes et extraits pour servir à l'histoire des
croisades (două volume). Xenopol și-a propus elevul pentru a primi calitatea de
membru al Academiei, pentru a-l înlocui pe Odobescu care s-a sinucis, dar
propunerea sa nu a fost susținută.

Tot în 1899, Nicolae Iorga a contribuit pentru prima dată la ziarul bucureștean
de limbă franceză L’Indépendance Roumaine, publicând articole polemice despre
activitatea colegilor săi și provocând în consecință un lung scandal. Țintele
articolelor erau adesea savanți mai bătrâni care, fiind susținători sau
activiști ai Partidului Național Liberal, se opuneau Junimii și Partidului
Conservator al lui Titu Maiorescu; printre aceștia, mai vechii săi prieteni
Hasdeu și Tocilescu, precum și V. A. Urechia și Dimitrie Sturdza. Episodul,
descris de Iorga însuși ca un debut furtunos dar patriotic în treburile publice,
a avut drept consecință cereri pentru excluderea din Academie pentru
comportament nedemn. Tocilescu s-a simțit insultat de acuzațiile ce i se
aduceau, provocându-l pe Iorga la un duel, dar prietenii săi au intervenit ca
să-l tempereze. Un alt om de știință care s-a confruntat cu acuzațiile lui Iorga
a fost George Ionescu-Gion. Iorga avea să recunoască mai târziu că în cazul
acestuia argumentele sale fuseseră exagerate. În aceste polemici, printre
principalii susținători ai lui Iorga au fost Dimitrie Onciul, N. Petrașcu și,
din afara României, lingvistul german Gustav Weigand.

Tânărul polemist s-a mutat de la L'Indépendance Roumaine la nou formata România
Jună, colaborare întreruptă un timp pentru călătorii în Italia, Olanda și
Galiția și Lodomeriei. În 1900, a publicat articolele polemice în Opinions
sincères. La vie intellectuelle des roumains en 1899 („Opinii sincere. Viața
intelectuală a românilor în 1899") și Opinions pérnicieuses d'un mauvais
patriote („Opiniile pernicioase a unui rău patriot”). Activitățile de cercetare
s-au concretizat într-o a doua călătorie în Transilvania care i-a permis să
studieze din nou arhivele din Bistrița și a scris al unsprezecelea volum
Hurmuzachi și două lucrări despre istoria modernă timpurie a României: Acte din
secolul al XVI-lea relative la Petru Șchiopul și Scurtă istorie a lui Mihai
Viteazul. Atitudinea sa publică controversată a atras o interdicție oficială
asupra rapoartelor date Academiei, astfel fiind scos și din competiția pentru
premiul național al Academiei (unde a propus Documente românești din arhivele
Bistriței). În această perioadă a avut loc o răcire a relației lui Iorga cu
Xenopol.

În 1901, la puțin timp după divorțul de Maria, s-a căsătorit cu Ecaterina
(Catinca), sora prietenului și colegului Ioan Bogdan. Celălalt frate al ei era
istoricul cultural Gheorghe Bogdan-Duică, al cărui fiu, pictorul Catul Bogdan,
va fi ajutat de Iorga să devină cunoscut. Cuplul a fost în luna de miere la
Veneția, unde Iorga a primit oferta lui Karl Gotthard Lamprecht de a scrie o
istorie a românilor care să apară într-o lucrare de specialitate care să
cuprindă istoria întregii lumi. Iorga, care l-a convins pe Lamprecht să nu-i
acorde această sarcină lui Xenopol, a mai terminat Istoria literaturii române în
secolul al XVIII-lea. A fost prezentată Academiei, care a respins-o, făcându-l
pe istoric să demisioneze în semn de protest. Pentru a primi imprimatur, Iorga a
apelat la prietenii intelectuali, reușind să-și asigure sprijinul familiei
Callimachi.

Înainte de sfârșitul anului, familia Iorga se afla în Budapesta, unde istoricul
stabilește legături strânse cu alți intelectuali români originari din
Transilvania care susțineau Memorandumul Transilvaniei, prin care solicitau
pentru populația română drepturi etnice egale cu cele ale populației maghiare,
precum și încetarea persecuțiilor și a încercărilor de maghiarizare. Interesat
de recuperarea contribuțiilor române despre Istoria Transilvaniei, în principal
al rolului de precursor al lui Mihai Viteazul în Unirea Principatelor, Iorga
și-a petrecut timpul cercetând, copiind și traducând documente din limba
maghiară, fiind ajutat de soția sa. În timpul celei de-a 300-a comemorări a
morții lui Mihai Viteazul, pe care studenții români au transformat-o într-un
protest împotriva restricțiilor Austro-Ungariei în ceea ce privește
învățământul, Iorga s-a adresat mulțimii și a fost primit cu brațele deschise de
liderii protestatarilor, poetul Octavian Goga și preotul ortodox Ioan Lupaș. În
1902, a publicat noi tratate pe tema Transilvaniei și a Țării Românești:
Legăturile Principatelor române cu Ardealul, Sate și preoți din Ardeal, Despre
Cantacuzini, Istoriile domnilor Țării Românești.

Iorga a devenit interesat de naționalism cultural și didacticism, conform unei
scrisori deschise adresate revistei lui Goga, Luceafărul, cu sediul în
Budapesta. După mai multe intervenții ale lui Goga și ale lingvistului Sextil
Pușcariu, Luceafărul a devenit principalul mijloc de exprimare din afara
României. S-a întors la București în 1903, unde a urmat sugestiile lui Lamprecht
și s-a concentrat pe scrierea primei sale priviri de ansamblu a istoriei
României, cunoscută în țară ca Istoria românilor. A mai fost implicat într-un
proiect de cercetare a arhivelor din Moldova și Țara Românească și, după ce a
restabilit politica naționalistă a poetului junimist Mihai Eminescu, l-a ajutat
pe acesta în alegerea și publicarea creațiilor sale.

În 1903, Nicolae Iorga a devenit unul dintre conducătorii revistei Sămănătorul.
Din acest moment s-a distanțat de influența lui Maiorescu, renunțând la Junimism
și afiliindu-se unei curentelor etno-naționalist și neoromantic pe care le
promova revista. Școala Sămănătorulului era formată din foști sau actuali
junimiști, iar retragerea treptată a lui Maiorescu din viața literară a putut
duce la crearea unei legături cu Convorbiri Literare: noul său editor, Simion
Mehedinți, era însuși un susținător al tradiționalismului. Un cerc de junimiști
care susțineau varianta lui Maiorescu de conservatorism au reacționat formând
propria revistă, Convorbiri Critice, editată de Mihail Dragomirescu.

În tandem cu întoarcerea deplină în cultură și jurnalism politic, care includea
dezbateri lungi cu istorici „vechi” și junimiști, Iorga încă se ocupa de
cercetarea istorică. În 1904, a publicat lucrarea de geografie istorică
intitulată Drumuri și orașe din România și, până la cererea specială venită din
partea ministrului de educație național-liberal Spiru Haret, a dedicat o carte
dedicată lui Ștefan cel Mare, publicată până la a 400-a aniversare de la moartea
sa în Istoria lui Ștefan cel Mare. Iorga a mărturisit că opera a făcut parte din
agenda didactică a lui Haret, și se dorea „distribuirea în toate colțurile țării
în 1000 de exemplare”. Ajută la descoperirea romancierului Mihail Sadoveanu,
numind anul 1904 „anul Sadoveanu”, cel care a fost pentru o perioadă figura
principală a literaturii sămănătoriste.

În 1905, anul în care istoricul Onisifor Ghibu îi devine prieten apropiat și
discipol, a scris 23 de titluri distincte, printre care două volume din
Geschichte des Rümanischen Volkes im Rahmen seiner Staatsbildungen („O istorie o
românilor în contextul formării naționale”) în germană, Istoria românilor în
chipuri și icoane, Sate și mănăstiri din România ("Villages and Monasteries of
Romania") și eseul Gânduri și sfaturi ale unui om ca oricare altul. I-a mai
vizitat pe românii din Bucovina, pe vremea aceea teritoriu austriac, și pe cei
din Basarabia, teritoriu al Imperiului Țarist, și a scris despre lupta pentru
cultură în Neamul romănesc în Basarabia. Aceasta se referea la autocrația
țaristă ca sursă de „întunecime și sclavie”, pe când despre regimul mai liber
din Bucovina a spus că e „lanț de aur”.

Nicolae Iorga a candidat la alegerile din 1905 și a câștigat un loc de deputat.
A rămas independent până în 1906, când s-a alăturat Partidului Conservator,
încercând pentru ultima oară să schimbe cursul Junimimii. Mutarea sa a fost
contracarată de un grup de naționaliști de extremă-stânga din facțiunea
poporanistă, care au intrat în Partidului Național Liberal, și, la scurt timp
după aceea, au intrat în conflict deschis cu Iorga. Deși făcea parte din aceeași
familie culturală ca Sămănătorul, teoreticianul poporanist Constantin Stere a
fost desființat în articolele lui Iorga, deși Sadoveanu a încercat să rezolve
această problemă.

Campania naționalistă a lui Iorga a cunoscut vârful în acel an: profitând de un
val de francofobie în rândul populației urbane tinere, Iorga a boicotat Teatrul
Național, obligând actorii să pună în scenă o piesă în întregime în limba
franceză, și perturbând liniștea publică. Conform unuia din tinerii discipoli ai
lui Iorga, viitorul jurnalist Pamfil Șeicaru, starea de spirit era în atât de
puternică încât Iorga ar fi putut da cu succes o lovitură de stat. Aceste
evenimente au avut mai multe consecințe politice. Siguranța Statului a deschis
un dosar despre istoric, informându-l pe prim-ministrul român Sturdza despre
agitația naționalistă. Percepția că Iorga era xenofob i-a adus critici din
partea unor cercuri moderat-tradiționaliste, în special în săptămânalul Viața
Literară. Ilarie Chendi și tânărul Eugen Lovinescu au ridiculizat afirmația
conform căreia Iorga se credea superior; Chendi a criticat în special refuzarea
scriitorilor pe criterii etnice și nu pe baza meritelor (Iorga însuși având
rădăcini grecești).

Iorga s-a despărțit în cele din urmă de Sămănătorul în 1906, punând bazele
propriei publicații Neamul Românesc. Schisma a venit ca rezultat direct al
conflictelor cu alte cercuri literare, și au dus la o scurtă colaborare a lui
Iorga cu jurnalistul de la revista Făt Frumos, Emil Gârleanu. Noua revistă,
ilustrată cu portrete ale țăranului român în ipostaze idealiste, care era
populară printre învățații de la țară (pentru care era distribuită gratuit),
promovând teorii antisemite și aducând oprobriul autorităților și a presei
urbane.

Tot în 1906, Iorga a mers în Imperiul Otoman, unde a vizitat Istanbulul, și a
publicat o altă colecție de volume—Contribuții la istoria literară, Neamul
românesc în Ardeal și Țara Ungurească, Negoțul și meșteșugurile în trecutul
românesc etc. În 1907, a început să publice un al doilea periodic, revista
culturală Floarea Darurilor, publicată de Editura Minerva (al doilea volum în
1908, al treilea în 1909). A mai publicat un studiu în engleză despre Imperiul
Bizantin. Acasă, el și discipolul Vasile Pârvan au fost implicați într-un
conflict cu istoricul Orest Tafrali, oficial din cauza unei teorii arheologice,
dar și din cauza unui conflict regional în Academie: București și Transilvania
contra Iașului lui Tafrali.

Un moment de cotitură în cariera politică a lui Iorga a avut loc în timpul
Răscoalei Țărănești din 1907, începută în timpul cabinetului Conservator și
reprimată cu multă violență de cel liberal. Nicolae Iorga însuși considera
dealtfel că țărănimea română era cea mai primitivă din toată Europa, și că nici
măcar în Turcia această clasă n-a fost lăsată atât de mult în urmă ca aceea din
regatul român. Această revoltă sângeroasă l-a făcut pe istoric să scrie
pamfletul Dumnezeu să-i ierte, publicat în Neamul Românesc. Textul, împreună cu
programul de conferințe despre agricultură și programul pentru ajutorarea
victimelor l-a făcut din nou adversar al Partidului Național Liberal, care îl
făceau pe Iorga instigator. Istoricii și-au amintit de Stere, care a fost numit
în postul de prefect al Iașului împotriva intereselor partidului, a inaugurat o
colaborare informală cu Iorga și poporaniștii. Clasa politică în ansamblu a fost
destul de reticentă privind relațiile lui Iorga cu Liga pentru Unitatea
Culturală a tuturor Românilor și politica iredentistă, din cauza căreia aveau de
suferit relațiile cu Austro-Ungaria care ocupa Transilvania și Bucovina. Totuși,
popularitatea lui Iorga era în creștere, fiind reales ca deputat la alegerile
din același an.

Iorga și noua sa familie s-a mutat de mai multe ori, închiriind o casă în
cartierul bucureștean Gara de Nord (Buzești). După ce și-a manifestat dorința de
a deveni profesor al Universității din Iași, dar nu a reușit, a decis, în 1908,
să se mute din centrele urbane la o vilă din orașul Vălenii de Munte (situat în
zona deluroasă a Județului Prahova). În ciuda acuzații de agitator atribuită de
Sturdza, a primit sprijin de la Ministrul Educației Spiru Haret. Odată stabilit,
a fondat o școală de vară, propria editură, o tipografie și suplimentul literar
al Neamului Românesc, dar și un azil condus de scriitorul Constanța
Marino-Moscu. În același an a publicat încă 25 de lucrări, printre care volumul
introductiv în limba germană (Geschichte des Osmanischen Reiches, „Istoria
Imperiului Otoman”), Istoria bisericii românești, și o antologie despre
romantismul român. În 1909 a urmat un volum de discursuri parlamentare, În era
reformelor, o carte despre Unirea Moldovei cu Țara Românească din 1859 (Unirea
principatelor), și o carte de critică în legătură cu poeziile lui Eminescu. În
timpul unei vizite la Iași pentru jubileul Unirii, Iorga și-a cerut scuze în
public lui Xenopol pentru criticile aduse în deceniul precedent..

În această perioadă a vieții, Iorga a devenit membru onorific al Societății
Scriitorilor Români. A încercat să publice creațiile sale în Sămănătorul și
Neamul Românesc, dar a scris împotriva sistemului lor de taxe. Odată eliberată
de restricțiile guvernamentale în 1909, școala sa din Văleni a fost transformată
într-un centru studențesc, auto-finanțat din vânzarea de cărți poștale. Succesul
său a creat panică în Austrio-Ungaria: ziarul Budapesti Hírlap a descris școala
lui Iorga ca fiind un instrument pentru a radicaliza românii din Transilvania. A
încercat să înstrăineze principalele organizații românești din Transilvania:
Partidul Național Român (PNR) s-a temut de propunerea sa de a boicota Dieta
Ungariei, din moment ce liderii PNR erau loiali proiectului Statele Unite ale
Austriei Mari.

Iorga a avut de suportat consecințele în mai 1909, atunci când nu i s-a permis
să intre în Bucovina, fiind declarat persona non grata, și exilat de pe sol
austriac (în iunie, li s-a interzis prin lege profesorilor bucovineni să ia
parte la discursurile lui Iorga). După o lună, Iorga l-a întâmpinat în București
pe istoricul englez R.W. Seton-Watson. Critic al Austro-Ungariei, a devenit
prietenul lui Iorga, și l-a ajutat să-și facă cunoscute ideile în anglosferă.

În 1910, anul în care a făcut turul Vechiului Regat în care a ținut mai multe
conferințe, Nicolae Iorga s-a raliat din nou cu A. C. Cuza pentru a stabili
partidul antisemit Partidul Naționalist-Democrat. Parțial constituit pe baza
componentelor antisemite ale revoltelor din 1907, doctrina sa descria
comuniteatea evreiască din România și evreii în general ca fiind un pericol
pentru dezvoltarea României. La începuturile sale, partidul folosea ca simbol
svastica (卐), promovată de Cuza ca simbol mondial al antisemitismului și, mai
târziu, al „rasei ariene”. De asemenea cunoscut ca PND, a fost primul grup
românesc care a reprezentat mica burghezie, folosindu-și voturile pentru a
încurca cele două partide care s-au aflat la putere timp de trei decenii.

În 1910, Iorga a mai publicat încă treizeci de lucrări, printre care se numără
și Viața femeilor în trecutul românesc, Istoria armatei românești și Ștefan cel
Mare și mănăstirea Neamțului. Activitatea sa academică a dus la un alt conflict
cu istoricul de artă Alexandru Tzigara-Samurcaș, naș și fost prieten, care
obiecta crearea obiectului Istoriei artelor ca obiect separat la Universitate.

Reinclus în Academie și făcut membru cu drepturi depline, a ținut un discurs în
mai 1911 pe tema Filozofia istoriei intitulat Două concepții istorice, prefațat
de Xenopol. În luna august a aceluiași an, se afla din nou în Transilvania, la
Blaj, unde a adus omagii Societății Culturale ASTRA. Și-a adus prima contribuție
la drama românească cu o piesă numită după și al cărui personaj principal era
Mihai Viteazul, una din cele douăzeci de titluri din acel an pentru aforismele
strânse (Cugetări, "Musings") și memorii asupra vieții sale în cultură (Oameni
cari au fost). În 1912, a publicat, printre altele, Trei drame, grupând Mihai
Viteazul, Învierea lui Ștefan cel Mare și Un domn pribeag. În plus, Iorga a
scris primele studii despre geopolitica balcanică în contextul războaielor
balcanice (România, vecinii săi și chestia Orientală). A mai adus contribuții
notabile etnografiei, cu Portul popular românesc.

În 1913, Iorga a mers în Londra la Congresul Internațional de Istorie, unde a
propus noi moduri de abordare a medievalismului și o lucrare despre efectele
sociale ale Căderii Constantinopolului în Moldova și Țara Românească. Apoi a
vizitat Regatul Serbiei, fiind invitat de Academia din Belgrad, unde a prezentat
o disertație despre relațiile româno-sârbe și Declinul Imperiului Otoman.

Iorga a fost chiar chemat sub arme în al Doilea Război Balcanic, în timpul
căruia România a luptat alături de Serbia împotriva Regatului Bulgariei.
Deposedarea Bulgariei de Cadrilater, susținută de Maiorescu și conservatori, a
fost văzută de Iorga ca o mișcare imperialistă.

Interesul lui Iorga în criza balcanică a fost redat în două din cele patruzeci
de cărți pe care le-a publicat în acel an: Istoria statelor balcanice și Notele
unui istoric cu privire la evenimentele din Balcani. A mai făcut un studiu
despre domnia de la începutul secolului al XVIII-lea a lui Constantin
Brâncoveanu (Viața și domnia lui Constantin vodă Brâncoveanu). A publicat primul
număr al revistei Drum Drept, care apărea lunar, și care mai târziu a fuzionat
cu revista sămănătoristă Ramuri. În 1914 a primit distincția Bene Merenti din
partea statului român, și a inaugurat Institutul de Studii Sud-Est Europene sau
ISSEE (fondat prin eforturile sale), cu un discurs pe tema istoriei Albaniei.

Din nou invitat în Italia, a vorbit la Ateneo Veneto despre relațiile dintre
Republica Veneția și Balcani, și din nou despre cultura Settecento. S-a
concentrat asupra albanezilor și Arbëreshëlor — Iorga a descoperit cel mai vechi
document istoric scris în albaneză, Formula e pagëzimit (1462). În 1916, a
fundat jurnalul academic bucureștean Revista Istorică, un echivalent românesc al
Historische Zeitschrift și al The English Historical Review.

Implicarea lui Nicolae Iorga în dispute politice și cauza iredentistă au devenit
caracteristice în viața sa în timpul Primului Război Mondial. În 1915, în timp
ce România era încă neutră, a trecut de tabăra predominant naționalistă,
francofilă și pro-Antanta, cerând purtarea unui război împotriva Puterilor
Centrale pentru a recupera Transilvania, Bucovina și alte regiuni deținute de
Austro-Ungaria; pentru a-și atinge scopul, a devenit un membru activ al Ligii
pentru unitatea culturală a tuturor românilor, și a organizat personal mari
manifestații pro-Antanta în București. Un prudent anti-austriac, Iorga a adoptat
agenda intervenționistă fără întârziere. Ezitările sale au fost ridiculizate de
militantul pro-transilvănean dar anti-război Eugen Lovinescu, lucru care l-a
costat pe Iorga postul din Liga Culturală. Istoricul a mărturisit mai târziu că,
la fel ca premierul Ion I. C. Brătianu și cabinetul Național Liberal, a așteptat
cel mai bun moment de atac. În final, eforturile sale „antantiste” au fost
susținute puternic de persoane publice ca Alexandru I. Lapedatu și Ion
Petrovici, dar și de grupul Acțiunea Națională a lui Take Ionescu. Iorga a făcut
parte și din cercul privat de prieteni al tânărului Rege, Ferdinand I, pe care
îl găsea bine intenționat, dar lipsit de voință. Iorga este uneori creditat ca
tutore al Prințului Carol (viitorul Rege Carol al II-lea), care frecventa
cursurile școlii din Vălenii.

În polemica sa cu Vasile Sion din octombrie 1915, un fizician germanofil, Iorga
și-a justificat suspiciunile avute despre Germanii din România și i-a felicitat
pe românii care plecau din armata austriacă. Antantiștii care doreau
Transilvania înapoi s-au întors împotriva poporaniștilor, care deplângeau soarta
românilor din Basarabia, regiune aflată sub opresiunea Imperiului Rus cu
consimțământul aliaților. Teoreticianul poporanist Garabet Ibrăileanu, editor al
publicației Viața Românească, l-a acuzat pe Iorga că nu a venit deloc în
sprijinul basarabenilor.

Iorga a reflectat asupra temelor politice în raportul predat Academiei în 1915,
intitulat Dreptul la viață al statelor mici și în multe din cele 37 cărți pe
care le-a publicat în acel an: Istoria românilor din Ardeal și Ungaria, Politica
austriacă față de Serbia etc. Tot în 1915, Iorga și-a terminat tratatul în
istorie economică, Istoria comerțului la români, dar și un volum despre istoria
literaturii și a filozofiei românești, Faze sufletești și cărți reprezentative
la români. Înainte de vara anului 1916, a făcut naveta între București și Iași,
pentru a-l suplini pe Xenopol, bolnav fiind, la Universitatea Iași. A finalizat
colecția de Studii și documente, care cuprinde comentariile sale despre 30000 de
mii de documente individuale în 31 de volume.

La sfârșitul verii anului 1916, odată cu stabilirea alianței cu Antanta de către
guvernul Brătianu, Iorga și-a exprimat bucuria într-o piesă numită Ceasul: „A
sosit un ceas pe care-l așteptam de veacuri, pentru care am trăit întreaga
noastră viață națională, pentru care am muncit și am scris, am luptat și am
gândit. A sosit ceasul în care cerem și noi lumii dreptul de a trăi pentru noi,
dreptul de a nu da nimănui ca robi rodul ostenelilor noastre." Totuși, campania
românească a fost un eșec, forțând Armata Română și întreaga administrație să
evacueze zonele din sud, inclusiv Bucureștiul, pentru a se adăposti de ocupația
germană. Casa lui Iorga din Vălenii de Munte s-a numărat printre proprietățile
lăsate în urmă și ocupate de inamici, și, conform lui Iorga, a fost vandalizată
de Armata Germană.

Încă membru al Parlamentului, Iorga s-a alăturat autorităților în capitala
provizorie Iași, dar s-a opus planurilor de relocare a guvernului în afara
Moldovei asediate în Republica Rusă. Aceast argument a făcut subiectul unui
discurs parlamentar, tipărit ca pamflet și distribuit militarilor: „Fie ca
câinii acestei lumi să se înfrupte din noi mai repede decât ne-am găsi bucuria,
calmul, și prosperitatea acordată de străinul ostil.” Totuși a permis stocarea
unora din caietele sale în Moscova, împreună cu Tezaurul României, și și-a
adăpostit familia în Odesa.

Iorga, care a republicat Neamul Românesc în Iași, și-a oprit temporar
activitatea la Universitatea Iași și a început să lucreze la cotidianul de
propagandă de război România, contribuind totodată și la publicația
internațională a lui R.W. Seton-Watson The New Europe (română Noua Europă). A
mai publicat în acel an mai multe broșuri dedicate menținerii moralului printre
soldați și civili: Războiul actual și urmările lui în viața morală a omenirii,
Rolul inițiativei private în viața publică, Sfaturi și învățături pentru ostașii
României etc. A tradus din engleză și a tipărit Țara mea, un eseu patriotic
scris de Regina Maria.

Criza tot mai puternică l-a făcut pe Iorga să lanseze apeluri împotriva
defetismului și să republice Neamul Românesc din Iași, explicând: „Am realizat
acum ce suport moral ar putea servi aceasta pentru miile de oameni descurajați
și deziluzionați și împotriva trădătorilor care se strecură peste tot.” Scopul a
fost din nou reflectat în prelegerile ce au urmat (unde a discutat despre
„principiul național”) și în alte lucrări; acestea contemplau asupra
angajamentului Aliaților (Relations des Roumains avec les Alliès, „Relațiilor
românilor cu Aliații; Histoire des relations entre la France et les roumains,
„Istoria relațiilor dintre Franța și România”), caracterului național (Sufletul
românesc) sau împotriva scăderii moralului (Armistițiul). Idealul lui de
regenerare morală în timpul războiului a fost completat de dorința unei reforme
agrare. Brătianu nu s-a opus propunerii, deși se temea că deținătorii de
pământuri se vor răscula. Iorga i-a răspuns sarcastic: „așa cum ai împușcat
țăranii pentru ca boierii să prospere, atunci vei împușca boierii pentru ca
țăranii să prospere.”

În mai 1918, România a cedat cerințelor germane și a semnat Tratatul de la
București, considerat de Iorga drept un armistițiu umilitor („Strămoșii noștrii
ar fi preferat moartea”); a refuzat să reprimească catedra de la Universitatea
din București. Autoritățile germane din București au reacționat, operele sale
fiind interzise.

Iorga s-a întors la București doar după ce România a reluat contactele cu
Aliații iar armata germană a părăsit țara. Incertitudinea politică a luat
sfârșit la sfârșitul toamnei, când victoria Aliaților de pe Frontul de vest a
dus la înfrângerea Germaniei. Celebrând Armistițiul Compiègne, Iorga a scris:
„Nu poate exista o zi mai mare ca aceasta pentru întreaga lume”. A mai remarcat
că Bucureștiul a devenit „un iad murdar sub conducerea cerurilor.” Atunci a avut
loc și premiera piesei sale, Învierea lui Ștefan cel Mare, la Teatrul Național
din capitală, care a continuat să găzduiască puneri în scenă a textelor sale
dramatice în mod regulat, până în cca. 1936.

A fost reales în camera inferioară în alegerile din noiembrie 1918, devenind
președinte al acesteia, fiind totodată prima persoană care a deținut acest post
în cadrul României Mari. În acest an a participat la a 360-a aniversare de la
nașterea lui Mihai Viteazul. Pe 1 decembrie, mai târziu sărbătorită ca Ziua
Națională a României, Iorga a participat la Unirea cu Transilvania, fiind doar
unul din miile de români care s-au adunat în Alba Iulia pentru a cere pe unirea
pe baza dreptului de autodeterminare. A fost ignorat de Regele Ferdinand, și s-a
bazat doar Brătianu pentru suport. Deși nu a fost invitat la Conferința de Pace
de la Paris, a susținut-o pe Regina Maria în rolul ei de negociator informal
pentru România, lucru care a dus la o mai strânsă prietenie.

La puțin timp după formarea României Mari, Iorga a expus public colaboratorii
inamicilor din război. Subiectul a fost dezbătut într-un discurs din 1919 pe
care l-a ținut în fața membrilor Academiei, unde a fost criticat de
academicienii germanofili, opunându-se primirii calității de membru a
poporanistului Constantin Stere. Nu a obținut sprijin în demersul de a scăpa de
profesori germanofili de la Universitate, demers care a reaprins conflictul
dintre el și Alexandru Tzigara-Samurcaș, care a făcut parte din administrația
numită de germani după ocuparea Bucureștiului. Cei doi cărturari au continuat
disputa la tribunal și, până la moartea lui Iorga, a prezentat exclusivități din
istoria politică recentă. Deși nu era în cele mai bune relații cu poetul
germanofil încarcerat Tudor Arghezi, Iorga a venit în ajutorul său pe lângă
Ferdinand.

După alegerile din 1919, Iorga a devenit membru al Senatului, reprezentând
democrat-naționaliștii. Deși nu susținea votul universal și adoptarea
simbolurilor electorale care promovau analfabetismul politic, PND-ul a folosit o
siglă reprezentând două mâini strânse (înlocuită mai târziu cu un steag negru cu
o seceră). Alegerile păreau să nu urmeze tiparul politicii vechi: partidul lui
Iorga era al treilea, urmat de două formațiuni noi, PNR și Partidul Țărănesc
(PȚ), cu care a format Blocul Parlamentar cu un cabinet de miniștri condus de
Alexandru Vaida-Voevod. Această uniune a fostelor rivale arătau suspiciunile tot
mai mari pe care le avea Iorga despre Brătianu, care se temea că intenționa să
includă PND-ul în PNL, și l-a acuzat de crearea unei mașini politice. El și
discipolii si erau cunoscuți ca politicianiști, care-și exprimau dezamăgirea
față de noul context politic.

Tot în 1919, Iorga a fost ales președinte al Ligii Culturale, unde a ținut un
discurs despre „drepturile românilor asupra teritoriului țării”, a fost numit la
conducerea Comisiei Monumentelor Istorice, și s-a întâlnit cu mai mulți
academicieni din delegația trimisă de Franța în România (Henri Mathias
Berthelot, Charles Diehl, Emmanuel de Martonne și Raymond Poincaré, pe care i-a
întâmpinat cu un discurs despre români și oamenii din Europa latină). Împreună
cu eroul francez din Primul Război Mondial Septime Gorceix, a întocmit
Anthologie de la littérature roumaine („O antologie a literaturii române”). În
același an, statul francez i-a acordat lui Iorga cea mai mare distincție a sa,
Legiunea de onoare.

Ca președinte fondator al Asociației Bibliotecilor publice din România, Iorga a
ținut legătura cu mai tinerii intelectuali transilvăneni: a luat parte la
reorganizarea Universității Franz Joseph, reușind să înlocuiască predarea în
limba maghiară cu cea în limba română, unde i-a întâlnit pe cărturarii Vasile
Pârvan și Vasile Bogrea (care l-au primit cu apelativul „geniul nostru
protector”), și a publicat o laudă la adresa poetului tradiționalist Lucian
Blaga. A ținut corespondența cu intelectualii din toate regiunile, și este
românul căruia i s-au trimis cele mai multe scrisori în istoria Poștei Române În
timpul unei călătorii în jurul României, a mai scris 30 de cărți, printre care
Histoire des roumains de la Peninsule des Balcans („Istoria românilor din
Peninsula Balcanică”: aromânii, istroromânii și meglenoromânii), Istoria
poporului francez, Pentru sufletele celor ce muncesc și Istoria lui Mihai
Viteazul. I-a fost acordat titlul de doctor honoris causa de către Universitatea
din Strasbourg, iar scrierile sale despre Albania, strânse de poetul Lasgush
Poradeci, au devenit Brève histoire de l'Albanie („Scurta istorie a Albaniei”).
În București, Iorga a primit cadou de la admiratori o nouă casă în București pe
Bulevardul Bonaparte (Bulevardul Iancu de Hunedoara).

Coaliția s-a destrămat la sfârșitul lunii martie a anului 1920, când Ferdinand a
dizolvat Parlamentul. În timpul alegerilor din vara anului 1920, Iorga a fost
invitat de jurnalistul Sever Dan să candideze pentru un loc de deputat în
Transilvania, dar a participat și câștigat locul în colegiul din Județul
Covurlui. Iorga critica PNR-ul pentru guvernul regional din Transilvania, și
PȚ-ul pentru dorința de a reprezenta toți țăranii români. În martie 1921, Iorga
a avut un nou conflict cu Stere. Ultimul a fost iertat pentru poziția avută în
război, fiind decorat pentru negocierea Unirii Basarabiei cu România, și ales pe
listele PȚ din Județul Soroca. Discursul lui Iorga, „Trădarea lui Stere”, a
reatras atenția spre germanofilia lui Stere (cu citate scoase din context) și a
cerut invalidarea sa; dezbaterea care a urmat a fost tensionată și emoționantă,
dar un nou vot în Cameră l-a confirmat pe Stere ca deputat din partea Județului
Soroca.

Cele mai multe voturi le-a adunat Partidul Poporului, un partid radical,
eclectic și anti-PNR, condus de generalul și eroul de război Alexandru Averescu.
Iorga, al cărui PND a format alături de PȚ și alte partide mai mici Federația
Națională pentru democrație, a fost lăsat perplex de sui-generis-ul lui Averescu
și de cultul personalității, scriind: "Totul [în acel partid] era despre
Averescu.” Partenerul său A. C. Cuza și o parte a PND-ului susțineau PP-ul,
astfel amenințând stabilitatea partidului. Iorga devine progresiv mai puțin
antisemit, proces la sfârșitul căruia Cuza a părăsit democrat-naționaliștii
pentru a stabili Liga Apărării Național-Creștine (1923). Sugestiile lui Iorga
privind venirile din Transilvania și Basarabia au devenit un clișeu și au dus la
dispute cu fostul prieten Octavian Goga, care s-a alăturat partidului lui
Averescu.

Activitatea sa publicistică a continuat în acel an într-un ritm alert, prezidând
pentru prima dată Școala Românească din Fontenay-aux-Roses; a publicat Histoire
des roumains et de leur civilisation („Istoria Românilor și civilizația lor”) în
două volume și trei tomuri din Istoria românilor prin călătorii, Ideea Daciei
românești, Istoria Evului Mediu și alte lucrări științifice. Studiile sale
biografice se concentrau asupra predecesorului său Mihail Kogălniceanu. A mai
scris două drame: una centrată în jurul voievodului moldovean Constantin
Cantemir (Cantemir bătrânul), și alta dedicată, și numită după Brâncoveanu. A
ținut discursuri în orașele transilvănene, și s-a implicat în proiecte pentru a
organiza centre culturale populare prin orașe, prin care intenționa să
răspândească un mesaj cultural unitar. În acest an moare și A. D. Xenopol, Iorga
fiind prezent la înmormântare.

În 1921 și 1922 a ținut cursuri în străinătate, cele mai importante la
Universitatea din Paris, stabilind și o școală românească în capitala franceză
și Accademia di Romania din Roma. În 1921, când aniversarea vârstei de 50 de ani
s-a ținut la nivel național, Iorga a publicat un număr mare de volume, incluzând
un studiu bibliografic despre Revoluția de la 1821 și liderul său Tudor
Vladimirescu, un eseu pe tema istoriei politice (Dezvoltarea așezămintelor
politice), Secretul culturii franceze, Războiul nostru în note zilnice și
lucrarea în limba franceză Les Latins de l'Orient. Interesul pentru Vladimirescu
și rolul său istoric a apărut și în drama cu același nume, publicată cu un volum
de poezii.

În politică, Iorga obiecta împotriva ținerii puterii de către PNL, denunțând
alegerile din 1922 pe motiv de fraudă electorală. A reluat colaborarea cu PNR,
urcând rapid în funcțiile partidului pentru a încerca contracararea acestui
monopol. În 1923, și-a donat reședința din Bulevardul Bonaparte și colecția sa
Ministerului Educației, pentru a servi ca beneficiu cultural și universitar
studenților. A mai primit un doctorat honoris causa de la Universitatea din
Lyon, după care a urmat o încercare de reconciliere cu Tudor Arghezi, căruia i-a
adresat laude publice. Au lucrat împreună la ziarul Cuget Românesc, dar tot nu
s-au înțeles, deoarece Iorga începuse să critice modernismul literar și „criza
spirituală a lumii”.

Printre lucrările sale publicate în acel an se numără Formes byzantines et
réalités balcaniques („Formularistica bizantină și realități balcanice”),
Istoria presei românești, L'Art populaire en Roumanie („Arta populară în
România”), Istoria artei medievale și Neamul românesc din Ardeal. A terminat mai
multe drame: Moartea lui Dante, Molière se răzbună, Omul care ni trebuie și
Sărmală, amicul poporului.

Un moment important în cariera europeană a lui Iorga a avut loc în 1924, când a
ținut în București primul Congres Internațional al Studiilor Bizantine, la care
au luat parte cei mai importanți experți în domeniu. A mai predat la Institutul
italian Ramiro Ortiz din București. Tot atunci, Iorga a fost numit profesor
emerit de Universitatea din Paris, primind onoarea de a găzdui studenți străini
la școala Vălenii de Munte, și a publicat un număr de lucrări științifice și
eseuri, ca: Brève histoire des croissades („O scurtă istorie a cruciadelor”),
Cărți reprezentative din viața omenirii, România pitorească și un volum adresat
comunității româno-americane. În 1925, când a fost ales membru al Academiei din
Cracovia, Polonia, Iorga a ținut conferințe în mai multe țări europene,
incluzând Elveția (unde a vorbit în fața Ligii Națiunilor despre starea
minorităților din Romania). Bibliografia sa din anul 1925 include 50 de titluri.
Și-a mărit averea, construind vile în două orașe turistice: în Sinaia (arhitect:
Toma T. Socolescu) și, mai târziu, Mangalia. Mai controversată a fost decizia sa
de a folosi fonduri în exces de la Congresul Internațional pentru a-și
îmbunătăți tipografia din Văleni.

Iorga a fost din nou în străinătate în 1926 și 1927, ținând discursuri pe mai
multe teme la reuniuni din Franța, Anglia, Italia, Elveția, Danemarca, Spania,
Suedia și Regatul Iugoslaviei, multe dintre lucrările sale fiind traduse în
franceză, engleză, germană și italiană. În 1926 a scris primul din cele patru
volume ale Essai de synthèse de l'histoire de l'humanité („Eseuri despre sinteza
istoriei lumii”), urmat în 1927 de Istoria industriei la români, Originea și
sensul democrației, un studiu al contribuțiilor române la Războiul Ruso-Turc
(1877-1878) (Războiul de independență) etc. Acasă, PND-ul a fuzionat cu PNR,
lucru acceptat de Iorga, căruia i s-a propus să devină președintele uniunii.
Liderul în exercițiu al PNR Iuliu Maniu a reușit să țină de scaun cu succes, și
cele două partide au avut dispute în ceea ce privește această problemă.

În 1927 a fost pentru un timp lider al mișcării pan-europene, creată
internațional de Graf Coudenhove-Kalergi. Ca doctor honoris causa al
Universității din Genova, și-a deschis cursurile de la Universitatea din Paris
cu lectură publică despre politica Levantistă (1927) și, în timpul anului 1928,
a fost din nou invitat să țină prelegeri în Spania, Suedia și Norvegia.
Lucrările publicate în acea perioadă cuprind eseurile politice Evoluția ideii de
libertate, noi studii istorice și variante tipărite ale conferințelor sale:
Istoria învățământului, Patru conferințe despre istoria Angliei, Țara latină cea
mai îndepărtată din Europa: Portugalia. În afara postului de la Facultatea de
Istorie a Universității din București, Iorga a luat și postul de profesor de
istorie a literaturii la aceeași instituție.

Numit rector al universității în 1929, a urmat un nou set de conferințe în
Franța, Italia sau Spania, și a publicat 40 de cărți pe tema folclorului
românesc și a istoriei Scandinaviei. Pentru o perioadă a ținut și cursurile de
literatură, înlocuindu-l pe profesorul Ion Bianu. S-a împrietenit cu
cercetătorul Constantin C. Giurescu, fiul istoricului Constantin Giurescu, care
a fost rivalul lui Iorga.

Iorga a pornit în 1930 într-o călătorie lungă: a ținut din nou prelegeri în
Paris în luna ianuarie, apoi a plecat în Genova și, de acolo, în Statele Unite,
unde a vizitat 20 de orașe, fiind întâmpinat de comunitatea româno-americană și
unde s-a întâlnit cu Președintele Herbert Hoover. A fost oaspete onorabil al
Universității Case Western Reserve, unde a ținut un discurs în engleză.
Întorcându-se în Londra pentru a lua parte la Congresul Internațional de
Istorie, Iorga a fost făcut doctor honoris causa de Universitatea din Oxford (cu
un discurs introductiv despre Titus Livius și Plinius cel Bătrân). A fondat și
institutul Casa Romena din Veneția. A scris America și românii din America și
Priveliști elvețiene și piesele Sfântul Francisc („Francisc de Assisi”) și Fiul
cel pierdut. În 1931-1932, a fost făcut doctor honoris causa de alte patru
universități (Universitatea din Paris, La Sapienza, Stefan Batory, Comenius), a
fost primit în Accademia dei Lincei și Accademia degli Arcadi, și a publicat
peste 40 de titluri pe an.

Iorga a devenit Prim-ministrul României în aprilie 1931, la cererea lui Carol al
II-lea, care s-a întors din exil pentru a-și înlocui fiul, Mihai I. Relațiile
sale cu monarhul autoritarist s-au îmbunătățit simțitor în timpul vizitelor pe
care cel din urmă le făcea la vila din Vălenii de Munte în iulie 1930. Un
istoric contemporan, Hugh Seton-Watson (fiul lui R.W. Seton-Watson), a confirmat
prin documente că politica agrară de confiscare pe care o ducea Carol al II-lea
era în beneficiul propriu, notând: „Vanitatea imensă a profesorului Iorga l-a
propulsat în mâinile regelui.” Ambiția imprudentă a lui Iorga este menționată de
istoricul cultural Z. Ornea, care îl enumeră, printre alții, pe Iorga, în rândul
celor care se opuneau invalidării lui Carol. În scurt timp, sprijinul lui Iorga
pentru monarhul controversat a dus la ruperea coaliției cu PNR și PȚ. Uniunea
lor agrară, Partidul Național-Țărănesc (PNȚ), s-a distanțat de politicile lui
Carol, deși Iorga avea ca prioritate monarhismul „Carlist”. Momentul a agravat
disputele fondatorului PND cu Iuliu Maniu, dar Iorga îl avea de partea sa chiar
pe fratele lui Maniu, avocatul Cassiu Maniu, care refuza politica regionalistă a
PNR-ului.

Odată reconfirmat pe tron, Carol a făcut experimente tehnocratice, împrumutând
profesioniști din mai multe partide politice, și apropiind pe Iorga de Ministrul
Administrației și Internelor Constantin Argetoianu. Iorga a rezistat alegerilor
din iunie, după care a condus o coaliție a uniunii naționale, cu sprijin primit
din partea rivalilor, național-liberalii. În timpul scurtului mandat, a
călătorit în toată țara, vizitând în jur de 40 de orașe și municipii, și a fost
într-o vizită de stat în Franța, primit acolo de prim-ministrul Aristide Briand
și de aliatul său André Tardieu. În semn de recunoaștere a meritelor sale ca
albanolog, Regatul Albaniei i-a acordat lui Iorga o proprietate în orașul
Saranda, în care a creat un Institut Român de Arheologie.

Principalul conflict al lui Carol din mandatul lu Iorga era cel cu Garda de
Fier, o organizație fascistă a cărei popularitate era în creștere. În martie
1932, Iorga a semnat un decret prin care scotea mișcarea în afara legii, decret
care a reprezentat începutul conflictelor de interese cu fondatorul Gărzii
Corneliu Zelea Codreanu. În același timp, noua lege a educației oferea
universităților autonomie, pentru care Iorga milita încă din anii '20, a fost
văzută ca fiind nerealistică de Florian Ștefănescu-Goangă, care presupunea că
aceasta doar încuraja agitatorii politici să se deplaseze în afara țării. Fiind
deasemenea și Ministrul instrucțiunii publice, cultelor și artelor, a dat avizul
prin care elevii puteau să ia parte la cursurile universitare fără să fi luat
bacalaureatul. A fost lăudat pentru mișcarea de tineret Micii Dorobanți, fiind
totodată și susținător oficial al mișcarii de cercetași din România. A mai
fondat o altă școală de vară populară, în stațiunea turistică Balcic, Dobrogea
de Sud.

Marea problemă cu care se confrunta Iorga era criza economică, parte a Marii
crize economice, neavând succes în a contracara-o. Cabinetul a încercat să
implementeze ștergerea datoriilor cultivatorilor faliți în dauna piețelor
financiare, și a semnat un agrement cu Argentina, un alt exportator de produse
agricole, să încerce să limiteze deflația.

Administrarea proastă a problemelor economice l-au făcut pe istoric țintă
batjocurilor și indignării în rândul publicului larg. A fost redus deficitul
bugetar prin măsuri drastice ca tăierile salariilor tuturor bugetarilor sau
concedieri, ducând la deziluzionarea clasei mijlocii, care începuse să sprijine
și mai mult Garda de Fier. Alte aspecte controversate au fost probabil
favoritismul și nepotismul: văzut ca o figură centrală în mediul academic, Iorga
a ajutat familia lui Gheorghe Bogdan-Duică și Pârvan, promovându-l pe tânărul
istoric Andrei Oțetea și numindu-l pe cumnatul său Colonel Chirescu (c. Florica
Iorga în 1918) în postul de prefect al județului Storojineț. Mandatul său a mai
ieșit în evidență prin tensiunile crescânde între PND în București și foștii
aliați din Transilvania: Iorga a ajuns la putere după lansarea unor zvonuri
conform cărora PNȚ ducea o „conspirație transilvăneană”, cabinetul lui Iorga
neincluzând nici un politician transilvănean. Totuși a fost deschis sașilor,
Iorga creând un minister al minorităților etnice.

Nicolae Iorga și-a prezentat demisia din funcție în mai 1932, întorcându-se la
viața academică. Aceasta a urmat după o neînțelegere între Carol al II-lea și o
facțiune de dreapta a PNȚ-ului, care l-a impus pe Alexandru Vaida-Voevod ca
premier. PND-ul, candidând cu o sigla pătrat în pătrat (回), a devenit rapid o
minoritate politică. A supraviețuit prin alianțe cu național-liberalii sau cu
Averescu, în timp ce Argetoianu a plecat din partid pentru a stabili un mic grup
agrar. Iorga a scris memorii, publicate cu titlurile Supt trei regi, cu ajutorul
cărora intenționa să contreze ostilitatea politică. A fondat și Muzeul Artelor
Sacre, găzduit de Palatul Crețulescu.

Conflictele politice s-au reflectat în viața sa academică: s-a opus puternic
unei noi generații de istorici, care îi includea pe Giurescu cel tânăr, P. P.
Panaitescu și Gheorghe Brătianu. La mijloc a fost o dispută științifică: toți
cei trei istorici, care colaborau la noua Revista Istorică Română, au găsit
studiile lui Iorga drept speculații, politizare sau material didactic inutil.
Discrepanța politică a fost evidențiată de suportul mai radical pe care îl
manifestau pentru Regele Carol al II-lea. În următorii ani, Iorga a avut
divergențe de opinie cu discipolul transilvănean Lucian Blaga, încercând în van
să oprească primirea lui Blaga în rândurile Academiei din cauza diferendelor din
filozofie și a preferințelor literare. De partea lui Blaga a fost psihologul
Bazil Munteanu; corespondența sa cu Blaga includea remarci ostile la adresa
„vulgarității” lui Iorga și a culturii politice.

Pe drum spre un congres pan-european, Iorga a stârnit și mai multe controverse
luând parte, în Roma, la a zecea aniversare a Marșului asupra Romei din 1923,
care sărbătorea Italia Fascistă. Nu a mai participat la conferințe în 1933, în
schimb revizitând Franța și reluându-și postul de la Universitatea din
București; a mai publicat încă 37 de cărți și, în august 1933, a fost la
Congresul de Istorie de la Varșovia. Noul său proiect a fost o variantă a
Alianței polono-române, lucrând împreună cu poetul și diplomatul Aron Cotruș
pentru a crește gradul de conștientizare a țării sale, și a publicat în presa
poloneză.

În 1934, Iorga a condamnat public Garda de Fier, după ce nicadorii l-au asasinat
pe premierul național-liberal Ion G. Duca. În timpul anchetelor desfășurate în
rândul legionarilor, Iorga a intervenit pentru eliberarea filozofului fascist
Nae Ionescu, și l-a invitat pe poetul legionar Radu Gyr pentru a ține o
cuvântare la Văleni. În același timp critica moderniștii în Istoria literaturii
românești contemporane și poezia lui Arghezi în presă. Tot în 1934, Iorga a
publicat o carte în care relata punctul său de vedere despre România în perioada
la începutul perioadei moderne—Byzance après Byzance („Bizanț după bizanț”), și
trei volume din Histoire de la vie byzantine („O Istorie a vieții bizantine”). A
urmat volumul de memorii Orizonturile mele. O viață de om așa cum a fost, și a
contribuit la Revista Fundațiilor Regale.

Iorga a călătorit din nou prin Europa, ținând mai multe conferințe sub
auspiciile Ligii Culturale, invitându-l pe istoricul Franz Babinger să țină un
discurs la ISSEE. Aflat din nou în Iași, istoricul a participat la aniversarea
lui Dimitrie Cantemir, ale cărui rămășițe au fost recuperate din Uniunea
Sovietică pentru a fi îngropate în România. În 1935 a publicat o nouă variantă a
volumului Istoria lui Mihai Viteazul, Originalitatea lui Dimitrie Cantemir,
Comemorarea unirii Ardealului și două volume de Memorii. Celelalte eseuri erau
despre cariera celebrilor intelectuali ai secoului al XVII-lea Antim Ivireanul,
Axinte Uricariul și Constantin Cantacuzino). Împreună cu fiica sa, Liliana, a
lansat și un ghid al Bucureștiului.

În 1936 a predat la Universitatea din Paris, și a ținut o conferință la Société
des études historiques, înainte de a găzdui Comitetul Internațional al
Istoricilor, ținut la București. A mai fost în Olanda, unde a ținut un discurs
despre istoria socială a Imperiului Bizantin: L'Homme byzantin („Omul
bizantin”). La întoarcere, dorind să-și reînnoiască campania împotriva
moderniștilor, Iorga fondează revista neo-sămănătoristă Cuget Clar.

Și-a exprimat public temerile privind dorința de expansiune a Regatului
Ungariei, care dorea să recucerească Transilvania, avertizând totodată publicul
de pericolul pe care îl prezintă Germania Nazistă și dorința sa de revanșă.
Într-un mod asemănător și-a exprimat opinia despre pericolul sovietic și soarta
românilor din Uniunea Sovietică, colaborând cu refugiatul anti-comunist Nichita
Smochină. O parte din acestea au fost difuzate la radio, în emisiunea Sfaturi pe
întuneric (publicată și ca broșură). A mai terminat câteva volume: Dovezi despre
conștiința originii românilor, eseul polemic Lupta mea contra prostiei, și
primele două volume din Istoria românilor.

Nicolae Iorga a fost onorat de inaugurarea Muzeului Bucureștean de Istorie a
Lumii de către Carol al II-lea, dat în grija ISSEE-ului. Amenințările cu moartea
primite de la Garda de Fier l-au făcut să se retragă de la Universitate. S-a
retras în Vălenii de Munte, dar a rămas activ pe scena academică, ținând un
discurs despre „dezvoltarea spiritului uman” la Institutul Mondial de Istorie,
și devenind membru corespondent al Academiei de Istorie din Chile. L-a avut ca
discipol pe Eugen Wolbe, care a strâns date despre regii români. Această
contribuție a fost dublată de o scurtă participare la viața politică. Iorga a
luat parte la Congresul Ligii Culturale din Iași, unde a cerut public scoaterea
în afara legii a Gărzii de Fier, pe motiv că servea intereselor naziste, și a
mai ținut discursuri despre pericolul de război la Vălenii de Munte și
conferințe radiofonice. A continuat lupta contra modernismului cu discipolul N.
Georgescu-Cocoș la Neamul Românesc, trimițând la Academie și un raport special
despre „pornografia” moderniștilor (vezi Pulă (revistă)).

În 1938 s-a alăturat guvernului lui Miron Cristea. Din postura de consilier
regal nu a arătat prea mult sprijin partidului Frontul Renașterii Naționale,
unicul partid de stat, creat de Carol al II-lea, partid care era pro-fascist dar
anti-legionar (vezi Constituția României din 1938). Iorga a fost deranjat de
impunerea purtării uniformelor de către toate oficialitățile, numind-o drept o
„tiranie”, și i-a ridiculizat în particular pe cei care au format noua
constituție, dar s-a conformat schimbărilor. În aprilie, Iorga a fost în
mijlocul unui scandal care a dus la arestarea lui Codreanu și la uciderea
acestuia. Până atunci, istoricul atacase politica Gărzii de a înființa mici
firme comerciale și acțiuni de caritate. Acestea l-au făcut pe Codreanu să i se
adreseze cu o scrisoare deschisă, în care îl făcea „necinstit” și „incorect”.
Premierul Armand Călinescu, care a cerut interzicerea activităților legionare, a
răspuns cererii lui Iorga, ordonând judecarea lui Codreanu pentru conspirație. O
consecință neașteptată a acestei decizii a fost demisia în semn de protest a
generalului Ion Antonescu din postul de ministru al Apărării.

Iorga a refuzat să ia parte la proces; în scrisorile pe care le-a adresat
judecătorilor, a cerut retragerea acuzației de calomnie, și a avertizat că
Corneliu Zelea Codreanu ar trebui să urmeze un program de reabilitare psihică.
Iorga s-a concentrat pe alte activități: a fost comisar Venice Biennale în 1938,
și a sprijinit încercările de a stabili o școală românească de genealogi.

În 1939, după ce campania de condamnare a Gărzii a degenerat în terorism, Iorga
a apărut la tribuna Senatului pentru a cere încetarea violențelor. A lipsit din
țară, predând din nou la Paris. A publicat alte câteva volume din Istoria
românilor, și a terminat de lucrat la alte cărți: în 1938, Întru apărarea
graniței de Apus, Cugetare și faptă germană, Hotare și spații naționale; în 1939
Istoria Bucureștilor, Discursuri parlamentare, Istoria universală văzută prin
literatură, Naționaliști și frontiere, Stări sufletești și războaie, Toate
poeziile lui N. Iorga și două volume intitulate Memorii. Tot în 1938, Iorga a
inaugurat teatrul în aer liber din Vălenii de Munte cu una din creațiile sale
dramatice, Răzbunarea pământului. A publicat 45 de titluri, incluzând o piesă
despre Cristina a Suediei (Regele Cristina) și un ciclu de poeme anti-război.
Câteva dintre eseurile anglofile au fost incluse de Mihail Fărcășanu în Rumanian
Quarterly, a cărui scop era păstrarea relațiilor anglo-române.

Iorga a fost din nou mandatar la Bienalul de la Veneția din 1940. Dezvoltarea
rapidă a politicii l-a făcut să se concentreze pe activitățile de militant și
jurnalist. A ținut mai multe conferințe și a dedicat mai multe articole
păstrării granițelor României Mari și cauzei anti-legionare: Semnul lui Cain,
Ignoranța stăpâna lumii, Drumeț în calea lupilor etc. Iorga se temea de
izbucnirea Al Doilea Război Mondial și a fost întristat de urmările Bătăliei
Franței, evenimente care au făcut subiectul eseului Amintiri din locurile
tragediilor actuale. A lucrat la o variantă a Prometheus Bound, o tragedie care
reflecta îngrijorările față de România, aliații ei, și viitorul politic nesigur.

În anul 1940 regimul lui Carol al II-lea s-a prăbușit. Neașteptata cedare a
Basarabiei și Bucovinei de nord sovieticilor a șocat societatea românească și
l-a revoltat pe Iorga. La două ședințe ale Consiliului Coroanei ținute la 27
iunie, a fost unul din cei șase din totalul de 21 de membri care s-au opus
ultimatului impus de URSS, cerând cu insistență apărarea armată a Basarabiei.
Mai târziu, Dictatul de la Viena a cedat Ungariei Transilvania de Nord, astfel
agravându-se criza politică și morală, care a dus la instaurarea Statului
Național-Legionar cu Ion Antonescu ca Conducător, sprijinit de un guvern
legionar. Iorga decide să suspende apariția gazetei Neamul Românesc, explicând
că: „Când s-a produs o înfrângere, steagul nu se predă, ci pînza lui se
înfășoară în jurul inimei. Inima luptei noastre a fost ideea culturală
națională”. Văzut vinovat pentru uciderea lui Codreanu, a primit noi amenințări
de la Garda de Fier, prin scrisori de ură, atacuri în presa mișcării legionare
(Buna Vestire și Porunca Vremii) și tirade de la sediul legionar din Văleni. S-a
opus noului guvern susținându-și atașamentul față de regele care fusese obligat
să abdice.

Nicolae Iorga a fost obligat să părăsească domiciliile din București (unde
deținea o casă nouă în cartierul Dorobanți) și din Vălenii de Munte din cauza
cutremurului din noiembrie 1940. S-a mutat la vila sa din Sinaia, unde a
terminat Istoriologia umană. A fost ridicat de un grup de legionari, (cel mai
cunoscut dintre aceștia și conducătorul grupului format din Ion Tucan (secretar
general al Institutului Național al Cooperației), Ștefan Cojocaru (consilier la
INC), Traian Baicu (director la INC), Ștefan Iacobete (șofer INC) și Tudor Dacu
(informator al Poliției Legionare fiind inginerul agronom Traian Boeru), în
după-amiaza zilei de 27 noiembrie, și ucis lângă Strejnicu. A fost împușcat de
nouă ori, cu pistoale de 7,65 mm și 6,35 mm. Asasinarea lui Iorga este des
menționată în paralel cu cea a politicianului țărănist Virgil Madgearu, răpit și
omorât de legionari în aceeași noapte, și cu Masacrul de la Jilava (în care
aparatul administrativ al lui Carol al II-lea a fost decimat). Aceste acte de
răzbunare, puse în legătură cu descoperirea și reîngroparea rămășițelor lui
Codreanu, au fost făcute de legionari din propria inițiativă, ducând la tensiuni
între ei și Antonescu. Membrii Gărzii de Fier îl considerau responsabil de
uciderea comandantului lor, Corneliu Zelea Codreanu în timpul regimului de
autoritate monarhică a regelui Carol al II-lea, când în urma unei scrisori
deschise adresate de Codreanu către Iorga, acesta fiind și consilier regal, i-a
intentat proces și liderul legionarilor a fost condamnat pentru calomnie. Cu
toate că Iorga a adresat câteva scrisori instanței în care a cerut suspendarea
procesului, procedura juridică nu a fost oprită.

Moartea lui Iorga a generat consternare și a cutremurat comunitatea academică.
După aflarea veștii asasinării lui Iorga, 47 de universități și academii din
întreaga lume au arborat drapelul în bernă. Discursul funerar a fost ținut de
istoricul francez exilat Henri Focillon, din New York, numindu-l pe Iorga „una
dintre personalitățile legendare plantate, pentru eternitate, în pământul unei
țări și în istoria inteligenței umane”. În țară, Garda de Fier a interzis
plângerea sa în public, exceptând un necrolog în cotidianul Universul și o
ceremonie ținută la Academia Română. Un ultim omagiu a fost adus de filozoful
Constantin Rădulescu-Motru, care-l numea, în termeni asemănători celor folosiți
de Focillon, „curajosul intelectual al națiunii”, „toată înțelepciunea și
originalitatea unui geniu român”, „... a întrupat puterea de muncă intelectuală
a neamului nostru în gradul cel mai înalt...”.

Trupul lui Iorga a fost îngropat la cimitirul Bellu din București, în aceeași zi
cu funeraliile lui Madgearu. Cei prezenți, printre care se aflau politicieni și
diplomați străini, au sfidat interdicția Gărzii de fier cu prezența lor.
Ultimele texte ale lui Iorga, recuperate de tânărul său discipol G. Brătescu, au
fost ținute de criticul literar Șerban Cioculescu și publicate la o dată
ulterioară. Gheorghe Brătianu a preluat postul lui Iorga de la Institutul de
Studii Sud-Europene și Institutul de Istorie a Lumii (reintitulat din 1941
Institutul Nicolae Iorga).

Viziunea lui Iorga asupra societății și politice se afla la punctul de întâlnire
al conservatorismului tradiționalist, naționalism etnic și conservatorismul
național. Această fuziune a fost găsită de analistul politic Ioan Stanomir ca o
mutație a ideologiei Junimii, contrară conservatorismului liberal al lui Titu
Maiorescu, dar asemănătoare cu ideologia lui Mihai Eminescu. Un Junimist
neconformist, Eminescu a adăugat viziunii conservatoriste a contemporanilor un
naționalism puternic, cu tentă reacționară, rasistă și xenophobică, pentru care
a primit atenție post-mortem în timpul vieții lui Iorga. Descris de cercetătoare
Ioana Both ca „mitul Eminescian”, Iorga l-a considerat un poet cu idei sănătoase
despre rasă și care era „expresia integrală a sufletului românesc”, mai degrabă
decât un artist melancolic. Această sursă ideologică a modelat atitudinea
Sămănătoriștilor, slăbind influența Junimii și redefinind conservatorismul
românesc pentru o generație. O definiție dată de cercetătorul politic John
Hutchinson îl plasează pe Iorga printre cei care îmbrățișat „naționalismul
cultural”, care a respins modernizării, opus „naționalismului politic”, care
urmărea modernizarea statului.

Împrumutând teoria lui Maiorescu despre deschiderea României spre occident, care
erau „forme fără fond” (însemnând că unele obiceiuri moderne au înlocuit
tradițiile locale), Iorga era împotriva stabilirii liberalismului, dar i-a dat o
expresie mai radicală. Un punct important de continuitate între junimism și
Iorga a fost noțiunea celor două clase „pozitive”, ambele opunându-se
burgheziei: clasa inferioară reprezentată de țărănime și cea aristocrată, a
boierilor. La fel ca Maiorescu, Iorga a criticat Constituția României din 1866.
O altă viziune care corespundea cu cea junimistă era cea despre Revoluția
Franceză — conform autorului René Girault românul era un excelent cunoscător al
acestei perioade. Experiența revoluționară a fost, din punctul de vedere a lui
Iorga, traumatizantă, în timp ce liberalii sau moștenitorii iacobini erau
apostrofați pentru stricarea echilibrului tradițional. A lăudat Revoluția
Americană, dând-o ca exemplu pozitiv pentru construirea unei nații.

Ca junimist, conservatorismul lui Iorga nu se baza în general pe religie.
Secularist printre tradiționaliști, nu a dat o mare importanță valorilor
creștine, și, lăudând forța creativă a omului, vedea asceticismul ca pe un
fenomen negativ. Totuși, se identifica puternic cu Biserica Ortodoxă Română și
isihasmul din cugetul românilor, marginalizând Biserica Greco-Catolică și Școala
Ardeleană. Respingând individualismul pur, Iorga a reacționat împotriva
venerării moderne a democrației ateniene sau a reformei protestante, dând ca
modele Sparta, Macedonia și orașele-state italiene. Conform analistului politic
Mihaela Czobor-Lupp, aceasta era o „alternativă” la perspectiva rațională, și o
contragreutate la studiul lui Max Weber pe Etica protestantă. Teoria sa denumea
omul ca fiind o „entitate naturală [cu] propria viață organică”, și uneori
justifica dreptul de cucerire când noile civilizații le înlocuiau pe cele
decăzute; conflictul era între Heracles și Trimalchio. În viața privată dar și
publică, Iorga avea remarci sexiste: ca Maiorescu, Iorga credea că femeile erau
înzestrate pentru creșterea copiilor și ajutarea bărbaților în treburile
publice.

Deconectat de cultura germană după șocul provocat de Primul Război Mondial,
Iorga a avut păreri puternice despre Adolf Hitler, Germania Nazistă și nazism în
general, luând în vedere nerespectarea Tratatului de la Versailles, dar și
politica represivă. A rezumat asta în Sfaturi pe întuneric: „Feriți-vă oamenii
mei de marile pericole care vă pândesc... Granițele sunt atacate, mutate,
distruse, îngustate. [...] Aceste fuziuni, în cele mai crude forme, vechea
teorie în care statele mici nu aveau dreptul la independență și la spațiu vital
[...]. Nu pot uita trecutul și nu pot ajunge la un acord cu dictatura lui
Hitler, fiind un om care prețuiește libertatea de gândire”. Compara
Protectoratul Boemiei cu un „behemoth”, referindu-se la anexare ca un act
„preistoric”. Textele anti-război din 1939 au răspuns la suspiciunile care
spuneau că va urma un nou conflict armat care va dăuna vitalității naționale,
și, în timpul Invaziei Poloniei, și-a exprimat solidaritatea față de Polonia —
polonofilia lui Iorga a fost remarcată și de naziști ducând la relații
tensionate între Berlin și București. Conservatorul Iorga înclina să simpatizeze
cu alte forme de totalitarism sau corporatism, și, din anii '20, vedea cu
respect fascismul italian. Și-a exprimat dezamăgirea față de regimul italian
care era aliat al Ungariei, dar a aplaudat invazia Etiopiei din 1935, și
considera că o alianță cu Italia era una mai sigură decât cea cu Mica Antantă.

O componentă importantă și controversată a viziunii politice a lui Iorga,
prezentă în aproape întreaga carieră, a fost antisemitismul. Istoricul cultural
William O. Oldson apreciază că „lista impresionantă de realizări” a lui Iorga în
alte domenii i-a permis să „dea antisemitismului o eleganță irezistibilă în
România”, pentru că Iorga credea că toți bunii naționaliști erau antisemiți.
Ideile sale pe problema evreiască au fost des însoțite de limbaj violent, care a
lăsat urme în activitatea sa jurnalistică (deși nu recurgea la glume rasiale).
În 1901, când l-a blocat pe lingvistul evreu Lazăr Șăineanu în a obține un post
de profesor, Iorga a scris că evreii aveau o „pasiune pentru laude mărețe și
câștiguri multiple”; trei ani mai târziu, în Sămănătorul, a afirmat că Iașiul
era ”poluat” de o comunitate de „afaceriști păgâni și ostili”. A mai exprimat
păreri similare în jurnalele de călătorie, văzând ca de înțeles pogrom-urile
împotriva evreilor bucovineni și basarabeni.

Venind din aceeași familie ideologică ca și mișcarea „Democrației Naționale” din
Polonia,; PND-ul, fiind de părere că evreii locali sufocau clasa mijlocie
românească și trebuiau să fie expulzați, folosea lozinci precum Evreii în
Palestina. Programul PND-ului a fost criticat de la bun început de Constantin
Rădulescu-Motru, prietenul naționalist și pro-junimist al istoricului, care
spunea că rațiunea economică din spatele acestor lozinci era greșit înțeleasă.
Conform lui Oldson, părerea conform căreia evreii erau „vampiri” ai economiei
era în întregime nefondată, chiar ipocrită: „[Iorga a fost] un moldovean
complexat de sărăcia din provincie.”

Concepția conservatoare personală a fost adoptată și în doctrina partidelor,
care pretindeau că evreii erau factori de rezistență împotriva autorităților
politice și culturale ale Românilor. Iorga nu a optat niciodată pentru un
antisemitism religios în locul celui rasial, crezând că originea civilizației
„iudeo-creștine” se trage din dialectica între valorile creștine și iudaism. A
mai sugerat că antisemitismul românesc era conjunctural, defensiv, și mai
degrabă segregaționist decât destructiv, și în mai multe rânduri, că xenofobia
nu făcea parte din identitatea națională românească, idee apreciată de Oldson ca
fiind un „antisemitism uman”. Oldson estimează ca un paradox, atitudinea lui
Iorga (și a lui Bogdan Petriceicu Hasdeu) da a „avea stimă pentru o mică elită
evreiască, disprețuind restul evreilor.”

Examinând impactul acestor idei, criticul literar William Totok consideră Neamul
Românesc ca fiind „cea mai importantă platformă de agitație antisemită dinaintea
Primului Război Mondial”. Adesea revista acuza ziarele evreiești Adevărul și
Dimineața că duceau la iudaizarea mediului intelectual românesc. Erau criticați
românii prietenoși cu evreii, unul dintre aceștia fiind Ion Luca Caragiale
(criticat pentru contactele cu Șăineanu, cu dramaturgul Ronetti Roman și alți
evrei). Caragiale i-a răspuns cu ironie: „crește înalt, dar strâmb”.

Când, în perioada interbelică, temele antisemitismului european modern din
versiunea lui Nicolae Iorga și a lui A. C. Cuza, și din propaganda
Sămănătorului, au devenit surse de inspirație pentru Garda de Fier în primii săi
ani, atât Iorga, emoționat de primirea călduroasă a comunității evreiești de
români-americani în 1930 cât și Cuza, au început să-și modereze discursurile și
să le facă mai tolerante, îndeosebi după 1934, în lucrările din Adevărul. Iorga
l-a lăudat pe mecena evreu Aristide Blank și pe măsura acestei evoluții, Iorga
și Cuza au început să fie judecați „jidoviți” de către cercurile cele mai
naționaliste. Așa cum susținea cercetătorul George Voicu, discursul antisemit se
întorcea acum împotriva lor. Mai târziu totuși, Iorga s-a mai întors ocazional
la retorica antisemită europeană: în 1937-1938, a susținut că evreii determinau
românii să plece din țară, și considera necesară „despăducherea” României prin
colonizarea evreilor într-o țară proprie.

Iorga oscila între sentimentele date de extremele: francofilie și francofobie.
Istoricul a explicat în detaliu de ce îi displăcea peisajul social și politic
din A Treia Republică Franceză. Și-a reamintit că, în anii 1890, a fost șocat de
lipsa de respect și cosmopolitismul societății studențești franceze. Într-un
discurs din 1906, Iorga amintea că elita francofonă și diglosia urbană
distrugeau încetul cu încetul fibra morală a societăți, creând o breșă între
clase în ceea ce privește limba. De asemenea, Neamul Românesc susținea Action
Française și dreptul reacționar francez în conflictul cu a Treia Republică. La
puțin timp după începerea primului război mondial, în timpul Bătăliei
Frontierelor, Iorga și-a exprimat public noile sentimente de apreciere pentru
Franța, susținând că era angrenată într-un război pur defensiv; în numele
panlatinismului a criticat Spania pentru rămânerea în neutralitate.

Acoperirea culturii europene și a problemelor continentale de către Iorga a
deschis punți spre alte domenii culturale, în special în perioada interbelică.
Așa cum nota istoricul Lucian Boia, Iorga vedea Europa ca o comunitate de
națiuni, și, în felul său, respingea izolaționismul sau xenofobia primitivă.
Conform academicianului Francesco Guida, activitățile educaționale și politice
ale lui Iorga arătau o „mare deschidere spre lumea exterioară”, chiar dacă, în
Franța anilor '30, opinia publică se întorsese împotriva lui. Drept răspuns,
Iorga s-a afirmat ca promotor al culturii engleze, depunând eforturi apreciabile
în definirea și răspândirea caracteristicilor principale în rândul publicului
român. În acel timp, chiar dacă cocheta cu nationalismul Pan-european, era
împotriva lui Iuliu Maniu care nu arăta simpatie pentru proiectele Confederației
Dunărene, crezând că este timpul să ascundă revanșismul Ungariei.

Iorga devine în 1893, la numai 23 de ani, membru corespondent al Academiei
Române. În 1894, la 24 de ani, obține prin concurs catedra de istorie la
Universitatea din București. Din 1911 este membru activ al Academiei Române.
Începând din 1908 ține cursuri de vară la Vălenii de Munte, județul Prahova.

Dotat cu o memorie extraordinară, cunoștea istoria universală și în special pe
cea română în cele mai mici detalii. Nu este cu putință să-ți alegi un domeniu
din istoria românilor fără să constați că Nicolae Iorga a trecut deja pe acolo
și a tratat tema în mod fundamental. În timpul regimului comunist opera sa
istorică a fost în mod conștient ignorată, istoria României fiind contrafăcută
în concordanță cu vederile regimului de către persoane aservite acestuia. Iorga
a fost autor al unui număr uriaș de publicații, cel mai mare poligraf al
românilor: circa 1250 de volume și 25 000 de articole.

Opera sa istorică cuprinde diverse domenii: monografii de orașe, de domnii, de
familii, istoria bisericii, a armatei, comerțului, literaturii, tipăriturilor, a
călătorilor în străinătate etc. Câteva din publicațiile mai importante: Studii
și documente cu privire la istoria românilor, în 25 volume (1901-1913), Istoria
imperiului otoman în 5 volume (apărută în limba germană: Geschichte des
osmanischen Reiches, 1908-1913), Istoria românilor în 10 volume (1936-1939). Ca
literat, Nicolae Iorga a scris poezii, drame istorice (Învierea lui Ștefan cel
Mare, Tudor Vladimirescu, Doamna lui Eremia, Sfântul Francisc din Asisi și
altele), volume memorialistice (Oameni cari au fost, O viață de om, așa cum a
fost). În 1903 a preluat conducerea revistei Sămănătorul. Ca istoric literar, a
publicat: Istoria literaturii române în secolul al XVIII-lea (vol. I-II, 1901);
Istoria literaturii religioase a românilor până la 1688 (1904); Istoria
literaturii românești în veacul al XIX-lea, de la 1821 înainte. În legătură cu
dezvoltarea culturală a neamului (vol. I, 1907, vol. II, 1908, vol. III, 1909);
Istoria literaturii românești (vol. I, 1925, vol. II, 1926, vol. III, 1933));
Istoria literaturii românești contemporane (1934); Istoria literaturii
românești. Introducere sintetică (1929). Ca om politic, a fost co-fondator al
Partidului Naționalist-Democrat, în anii 1931-1932 Prim-ministru și Ministru al
Educației Naționale. Membru al parlamentului în mai multe legislaturi, Iorga era
un reputat orator, temut de adversarii săi politici.

Nicolae Iorga a fost fondatorul (1920) și director al Școlii Române din Paris
(„Fontenay-aux-Roses”). A editat și condus numeroase ziare și reviste („Neamul
românesc”, „Revista istorică”, „Revue Historique du Sud-Est-Européen”, „Floarea
darurilor” etc.). Unul dintre doctrinarii sămănătorismului (a condus revista
„Sămănătorul” în perioada 1905-1906).

A întocmit numeroase volume de izvoare, documente (Notes et extraits pour servir
à l'histoire des Croisades au XV-e siècle, 6 vol., Studii și documente cu
privire la istoria românilor, 31 vol. ș.a.). Deși structural refractar
subordonării faptului istoric unui sistem filosofic, a îmbogățit gândirea
istorică cu o nouă viziune, dominată de factorul spiritual și întemeiată pe
unele "permanențe", coordonate ale dezvoltării istorice. În domeniul istoriei
naționale, a elaborat monografii și sinteze de mare valoare (Istoria lui Mihai
Viteazul, Istoria bisericii românești și a vieții religioase a românilor,
Istoria armatei românești, 2 vol., Istoria comerțului românesc, 2 vol.,
Geschichte des rumänischen Volkes im Rahmen seiner Staatsbildungen, 2 vol.,
Istoria românilor, 10 vol. ș.a.) și a integrat istoria României în istoria
universală (La place des Roumains dans l'histoire universelle, 3 vol.), relevând
originalitatea culturii românești și interdependența istoriei poporului român cu
istoria altor popoare. Contribuția la cercetarea istoriei universale (Geschichte
des Osmanischen Reiches, 5 vol., Cărți reprezentative în istoria omenirii,
Histoire de la vie Byzantine, 3 vol.), la cercetarea istoriei literaturii
române, ca și vastitatea operei și preocupărilor sale, îl situează între marii
istorici ai lumii. Împreună cu un grup de profesori, ofițeri, ziariști, oameni
de litere și politicieni a ajutat la pornirea mișcării de cercetași din România
și la dezvoltarea organizației Cercetașii României.

Activitățile științifice ale lui Iorga reflectă credințele sale de-o viață.
Fiind un naționalist moderat și un apărător al tradiționalismului țărănesc
(aspect observabil și din asocierea sa cu Sămănătorul), Iorga a devenit
interesat în documentarea istoriei domeniilor rurale din vechea Valahie și
Moldova. Constatând lipsa de surse privind istoria română din Evul Mediu și
încercând să descrie procesul de tranziție de la Dacia romană la un popor
vorbind o limbă romanică (vezi Originile românilor), Iorga și-a concentrat
eforturile în direcția cercetării modului în care au fost păstrate obiceiurilor
romane în zonele rurale.

Nicolae Iorga a avut peste zece copii, dar mulți din ei au murit la vârste
fragede. Fiicele sale cunoscute sunt Florica Chirescu, Magdalina, Liliana și
Alina. Magdalina, care se bucura de o carieră de succes în pictură, și-a
stabilit familia în Italia. Singurul copil care s-a axat pe domeniul istoriei,
cunoscută pentru reeditarea cărților tatăului ei și pentru contribuțiile ca
sculptor, a fost Liliana Iorga. Ea s-a măritat cu istoricul Dionisie Pippidi în
1943. Alina a devenit soția unui jurist argentinian, Francisco P. Laplaza. Unul
din fii, Mircea, s-a căsătorit cu una din fiicele familiei Știrbei, apoi cu
Mihaela Bohățiel, o aristocrată transilvăneană, descendentă a clanului Lemeni și
a magnatului medieval Johannes Benkner. De profesie inginer, Mircea Iorga a fost
directorul Colegiul Tehnic Energetic din București la sfârșitul anilor '30. Un
alt fiu, Ștefan N. Iorga, a fost scriitor, susținător al mișcării Cuget Clar, și
mai târziu medic. Nepoata lui Iorga, Micaella Filitti, care a lucrat ca
funcționar public în anii '30, a fugit din România Comunistă și s-a stabilit în
Franța.

Printre descendenții săi se numără Andrei Pippidi, fiul lui Dionisie,
principalul editor al scrierilor lui Iorga. Pippidi a prefațat și colecții ale
corespondenței lui Iorga, și a publicat o sinteză biografică despre bunicul său.
Andrei Pippidi este căsătorit cu politologul Alina Mungiu, sora regizorului
Cristian Mungiu.



https://ro.wikipedia.org/wiki/Lucrare_de_licen%C8%9B%C4%83

Lucrarea de licență constă într-un proiect amplu de cercetare, redactat de
studenții fiecărei facultăți la finalizarea studiilor universitare. Lucrarea se
face sub îndrumarea unui cadru didactic coordonator, respectând, pe parcursul
elaborării și prezentării acesteia, cerințele impuse de acesta. Lucrarea de
licență urmărește să verifice atât capacitatea de discernământ intelectual a
studentului/studentei, cât și disciplina și rigoarea modului de redactare și
prezentare a acesteia.

Lucrarea trebuie să fie clar și riguros organizată și să dovedească rațiunea
științifică a candidatului. Ideile exprimate în lucrare trebuie să urmeze o cale
logică și explicită. În acest sens, elementele de coerență și de coeziune ale
textului trebuie utilizate în mod corect. Ideile se vor organiza în paragrafe,
fiind redactate fără spațiu între ele. Pentru o expunere cât mai reușită, se va
ține cont de faptul că nu fraza creează paragraful, ci ideea în sine.

Lucrarea de licență va avea poziționat, imediat după pagina de titlu, pagina cu
Sumarul, care va conține titlurile tuturor capitolelor și subcapitolelor.

După Cuprins urmează o listă cu siglele și abrevierile folosite, menite să ajute
cititorul să parcurgă în mod eficient lucrarea de față. Avantajele tehnicii
moderne permite inserarea unor materiale auxiliare, care pot argumenta și
susține ideile și tezele expuse. Scopul unei asemenea liste este acela de a
oferi o imagine de ansamblu asupra materialului auxiliar( grafice, diagrame,
fotografii, etc.) utilizat în lucrare.

Concluziile au un rol semnificativ în cadrul lucrării de diplomă, care trebuie
valorificată la parametri maximi în momentul susținerii acesteia în fața
comisiei. Aici trebuie prezentate, în câteva pagini, cele mai importante
rezultate ale cercetării și modul în care aceste rezultate pot fi valorificate
în viitor.

Bibliografia este o secțiune foarte importantă a lucrării, care va fi studiată
cu siguranță de către comisia care va evalua susținerea acesteia. Această
secțiune va conține o listă a tuturor surselor de informație care au fost
utilizate de către absolvent pentru redactarea lucrării în cauză.

Clasificarea bibliografiei. O lucrare științifică poate avea diverse tipuri de
bibliografii, în funcție de profilul acesteia. 

Bibliografia generală consemnează toate lucrările aferente temei cercetate,
chiar și unele pe care , din diverse motive, nu le-am putut consulta, dar simpla
lor menționare denotă faptul că știm de existența lor. 

Bibliografia specială se referă la lucrările consultate efectiv, din care s-au
preluat unele citate sau doar anumite idei.  

Bibliografia signaletică este cea mai răspândită și se rezumă la prezentarea
fișei cărții respective.  

Bibliografia analitică include, pe lângă descrierea bibliografică și un scurt
rezumat al lucrării consemnate.  

Bibliografia unui autor consemnează tot ce a scris autorul în cauză, respectiv
tot ce s-a scris despre el. 

Modul în care sunt redactate notele de subsol și referințele este foarte
important pentru aspectul general al licenței. Notele și trimiterile
bibliografice reprezintă o recunoaștere a cercetărilor efectuate anterior, chiar
dacă raportarea la rezultatele acestora poate avea, pe alocuri, nuanțe polemice.

Importanța indicelui într-o lucrare științifică. Aidoma bibliografiei, indicele
de nume proprii, de cuvinte sau expresii este un accesoriu deosebit de important
al unei lucrări științifice.

Indicele de nume este o marcă a modului profesionist în care a fost elaborată
lucrarea de licență. "D. Russo spunea în acest sens: "De la edițiuni de texte
mai cu seamă nu trebuie să lipsească niciodată un indice de citate și unul de
mărturii [...], un indice de cuvinte necunoscute, rare sau interesante dintr-un
punct de vedere oarecare și unul gramatical și, în fine, un indice de nume
proprii și de lucruri (Russo, 1912, p.83)." Orice fel de indice ar fi, pe baza
acestuia se pot găsi informații deosebit de utile, într-un timp foarte scurt,
despre o anumită personalitate, localitate sau temă care ne interesează.

Anexele includ materiale care pot completa ideile și ipotezele lucrării,la unele
dintre ele făcându-se referire pe parcursul lucrării. Sub fiecare anexă trebuie
precizată sursa de unde a fost preluat documentul respectiv. Anexele nu se
numerotează ca un capitol distinct.



https://ro.wikipedia.org/wiki/C%C4%83t%C4%83lin_Moro%C8%99anu

Cătălin Moroșan (n. 30 iunie 1984), cunoscut sub numele de Cătălin Moroșanu,
este un politician, kickboxer și pugilist român profesionist la categoria grea
și fost jucător de rugby.

Și-a făcut debutul în K1 în anul 2007 la competiția de K1 România 2007, luptând
împotriva lui Stefan Leko. Ca kickboxer, el a evoluat în promoțiile Local
Kombat, SUPERKOMBAT și K-1 și are victorii notabile asupra lui Gary Goodridge,
Freddy Kemayo, Stefan Leko, Mighty Mo, Anderson "Braddock" Silva și Paul
Slowinski.

În meciul cu Taiei Kin desfășurat la Finala K1 din Seul din 2009, Moroșanu a
continuat să-și lovească adversarul după sunetul de final al partidei, ceea ce a
dus la descalificarea sa. Publicul a dezaprobat decizia arbitrilor, nefiind clar
dacă loviturile au fost date înainte sau după sunetul de final.

Între 19 martie și 7 mai 2010 Cătălin Moroșanu a participat la showul „Dansez
pentru tine”, câștigând finala alături de Magdalena Ciorobea, având peste 13 000
de voturi.

În mai 2015 apare împreună cu Dorian Popa și Ruby în videoclipul piesei „Lasă
cucu-n pace”. Cătălin Moroșanu a apărut în mai multe reclame pentru Cotnari
S.A., precum și în videoclipul "Dunitru" al formației Fără Zahăr alături de alt
luptător K1, Sebastian Ciobanu.

În urma alegerilor locale din 2012 a devenit consilier județean în Iași, fiind
ales pe listele PDL, iar în 2013 a fost desemnat șeful organizației de tineret a
filialei județene a PDL Iași.

În iunie 2016 a obținut un nou mandat de consilier județean, de această dată din
postura de membru al PNL și a devenit prim-vicepreședintele Tineretului Național
Liberal. În toamna aceluiași an își depune candidatura pentru a intra pe listele
pentru parlamentare ale PNL, dar în urma alcătuirii listelor pentru parlamentare
acesta s-a declat „dezamăgit și mâhnit de partid și de actuala conducere
centrală” și și-a dat demisia din funcțiile deținute în partid și și-a retras
candidatura pentru parlamentare. În motivarea deciziei a argumentat că
„schimbarea clasei politice este o iluzie deșartă”, dar a rămas alături de
organizația de tineret.



https://ro.wikipedia.org/wiki/Boala_Parkinson

Boala Parkinson este o boală degenerativă ce survine în urma distrugerii lente
și progresive a neuronilor. Întrucât zona afectată joacă un rol important în
controlul mișcărilor, pacienții prezintă gesturi rigide, sacadate și
incontrolabile, tremor și instabilitate posturală.

Celulele nervoase afectate de boala Parkinson sunt situate într-o zonă numită
substantia nigra (substanța neagră) din centrul creierului. Aceste celule produc
dopamină, un neurotransmițător care permite controlarea mișcărilor.

Prin moartea celulelor din substanța neagră, boala Parkinson creează un deficit
de dopamină. În mod normal, controlul mișcărilor este rezultatul unui echilibru
dintre cantitatea de dopamină și acetilcolină (un alt neurotransmițător). Prin
pierderea acestui echilibru, rezultă tremorul, rigiditatea și pierderea
coordonării.

Una dintre metodele ce pot fi folosite este talamotomia – consta în distrugerea
unei părți a talamusului, pentru a reduce tremorul parkinsonian. Talamotomia nu
acționează asupra bradikineziei, rigidității, fluctuațiilor motorii sau
diskineziei. Peste 90% din pacienții ce efectuează aceasta intervenție prezintă
o ameliorare considerabilă în tremorul membrului din partea opusă leziunii.
Complicațiile unei talamotomii bilaterale sunt comune; peste 25% din pacienți
prezintă tulburări de vorbire, motiv pentru care talamotomiile bilaterale sunt
evitate.

Palidotomia constă în lezarea chirurgicală a unei părți din formațiunea numită
globus pallidus și are drept rezultat o ameliorare importantă a celor trei semne
radicale ale bolii Parkinson (tremor, rigiditate, bradikinezie), precum și o
reducere a diskineziei. Palidotomia bilaterală nu este recomandată, deoarece
prezintă complicații frecvente, printre care dificultăți în vorbire, disfagie și
tulburări cognitive. Aceste tehnici lezionale au fost înlocuite de stimularea
cerebrală profundă – ce constă în implantarea unor electrozi în anumite
structuri ale creierului (nucleul subtalamic, globus pallidus, talamus).
Electrozii sunt conectați la un stimulator, implantat în regiunea
subclaviculară, prin intermediul unor fire de legatură.

Kinetoterapia este un adjuvant terapeutic important și constă în exerciții
fizice zilnice și gimnastică, reeducare funcțională, refacerea echilibrului
postural etc. Ortofonia permite tratarea disartriei (tulburări de vorbire),
datorate unei articulații dificile.

În anul 2013, la nivel european existau 1.2 milioane de pacienți cu Parkinson
iar numărul acestora se va dubla până în 2030. În România, datele Asociației
Române AntiParkinson, relevă că sunt tratați peste 70.000 de bolnavi cu
Parkinson, dar există un număr mult mai mare de pacienți care suferă de această
afecțiune, dar care încă nu au fost diagnosticați.



https://ro.wikipedia.org/wiki/B%C4%83ile_Felix

Băile Felix este un sat în comuna Sânmartin din județul Bihor, Crișana, România.
Băile Felix se află la ca. 10 km sud de municipiul Oradea. Este cea mai mare
stațiune balneară cu regim permanent din România, situându-se pe locul doi, după
litoralul Mării Negre, în privința numărului locurilor de cazare din România.
Facilitățile existente în această stațiune permit tratarea cu succes a
reumatismului și afecțiunilor neurologice, ginecologice, iar bazele medicale
dispun de instalații pentru metode ca electroterapia, hidroterapia, aerosoli,
masaje, împachetări cu parafină și alte operațiuni specifice tratamentelor
balneare. Stațiunea Băile Felix permite și efectuarea unui turism de relaxare.

Izvoarele termale au fost puse în valoare în secolul al XVIII-lea de călugărul
Felix Helcher de la mănăstirea Klosterbruck⁠(de) din Moravia, administrator al
mănăstirii din Sânmartin. Între 1711-1721 au fost organizate primele așezăminte
pentru tratament, sub numele de „Baia lui Felix” (în maghiară Félixfürdő). Felix
Helcher a murit în anul 1737. În anul 1885 a fost captat un nou izvor, cu o
temperatură de 49°C.

Domeniul mănăstirii Sânmartin a fost naționalizat în anul 1948 de autoritățile
comuniste. Pe terenurile naționalizate au fost construite mai multe baze de
agrement, inclusiv una a Securității. Aceasta din urmă este revendicată de
Ordinul Premonstatens. În data de 2 aprilie 2014 ÎCCJ a dispus strămutarea
dosarului de la Judecătoria Oradea la Judecătoria Giurgiu, unde se află în
prezent. Alte cereri de retrocedare privind terenurile de la Băile Felix ale
Ordinului Premonstratens se află pe rolul ÎCCJ.

Băile Felix este cea mai mare stațiune cu funcționare permanentă din România. Se
află la ca. 6 km de Oradea. Temperatura apelor termale este între 20-49 grade
Celsius. Datorită conținutului ridicat de săruri minerale, medicii interniști
recomandă pacienților tratamentele sau curele cu ape din băi. Prin rețeaua de
hoteluri, Băile Felix oferă 7000 de locuri de cazare, precum și bazine de înot,
ștranduri în aer liber sau acoperite și aer curat. Datorită climei blânde, în
lacurile stațiunii trăiesc nuferi subtropicali. Datorită apelor termale și a
numărului mare de turiști care vin an de an, în stațiunea Băile Felix s-a
dezvoltat și sistemul de cazare privat.



https://ro.wikipedia.org/wiki/Rom%C3%A2nia_Mare

România Mare (România interbelică, România Întregită) - termenul „România Mare”
(„România Întregită”) a intrat în uz după Tratatul de la Versailles din 1920, nu
ca un concept iredentist sau expansionist, ci ca o stare de fapt obiectivă, în
comparație cu dimensiunile geo-politice anterioare. România dintre cele două
războaie mondiale a avut extinderea teritorială maximă din istoria sa,
295.641 km2 (în timp ce în prezent extinderea teritorială a României este de
238.391 km2).

România Mare a existat în această formă până în 1940. Ca urmare a Pactului
Ribbentrop-Molotov din 1939 - ultimatumul sovietic de „retrocedare imediată a
Basarabiei și a Bucovinei de nord” (26 iunie 1940) și Dictatul de la Viena (30
august 1940) - România a pierdut o treime din țară fără să fi tras un foc de
armă . Termenul nu a fost niciodată denumirea oficială a statului român, nefiind
înscris în constituție.

În 1918, la sfârșitul primului război mondial, Transilvania, Basarabia și
Bucovina s-au unit cu Regatul României (vezi: Marea Unire din 1918). Această
unire a fost ratificată în 1920 prin Tratatul de la Trianon (în cazul
Transilvaniei, Crișanei, Banatului și Maramureșului) și prin Tratatul de la
Versailles (în cazul Bucovinei și Basarabiei). România anexase de asemenea
Cadrilaterul, după înfrangerea Bulgariei in 1913 in cadrul celui de-al doilea
război balcanic. Astfel, suprafața și populația României s-au dublat în numai 5
ani, iar cel mai important, întreg poporul român era cuprins pentru prima oară
între granițele unui singur stat.

La 10 februarie 1938 regele Carol al II-lea și-a asumat puteri dictatoriale și a
desființat partidele politice, numind prim miniștrii, ceea ce îi asigura puterea
supremă.

Ca urmare a protocolului expansionist adițional secret al Pactul
Ribbentrop-Molotov din 1939 și prăbușirii aliaților occidentali, considerați ca
potențialii protectori ai României, la data de 28 iunie 1940 Uniunea Sovietică
transmite un ultimatum în care României i se dau 48 de ore pentru a evacua
Basarabia și nordul Bucovinei, în caz contrar URSS va declara război. România
cedează și după 40 de ore, Armata Roșie și unități sovietice paramilitare (NKVD)
intră în teritoriile cerute și suplimentar în Ținutul Herței care nu era
menționat în ultimatum. Retragerea Armatei Române, a Jandarmeriei, a Poliției și
a zecilor de mii de civili a fost pripită și haotică, chiar dezastruasă. Vina
suveranului-dictator Carol al II-lea este determinantă, demonstrând o paralizie
de conducere în situații de extremă urgență.

Suplimentar la aceste cedări teritoriale, Ion Gigurtu, președinte al Consiliului
de miniștri, între 4 iulie și 4 septembrie 1940, odată cu venirea sa la putere a
declarat că va duce o politică nazistă pro-Axa Berlin–Roma, antisemită și
fascist-totalitară. În urma Pactului Ribbentrop-Molotov din 1939, prin
acceptarea arbitrajului lui Hitler asupra Transilvaniei (după ce Gigurtu a
declarat la radio că România trebuie să facă sacrificii teritoriale pentru a
justifica orientarea sa nazistă și aderarea totală a României la Axa
Berlin–Roma), România a cedat Ungariei nordul Transilvaniei, inclusiv orașul
Cluj. Vastele teritorii din Transilvania care au fost cedate de Ion Gigurtu în
favoarea Ungariei conțineau importante resurse naturale, inclusiv mine de aur.
Ion Gigurtu a fost de acord și cu cedarea a 8000 km2 din Dobrogea de sud în
favoarea Bulgariei.

Față de nemulțumirea opiniei publice și protestele liderilor politici datorate
cedărilor teritoriale și retragereii haotice din Basarabia, regele Carol al
II-lea îl numește ca prim-ministru pe generalul Ion Antonescu. Aceasta,
sprijinit de Garda de Fier, cere regelui să suspende Constituția României și
apoi, să abdice în favoarea fiului său, Mihai. După reușita puciului, Antonescu
își asumă puteri dictatoriale și se proclamă Conducătorul statului. În
conflictul cu Horia Sima și Mișcarea legionară Antonescu dobândește sprijinul
lui Hitler promițându-i participarea României la războiul anti-sovietic. În
1941, ca aliat al Germaniei, România declară război Uniunii Sovietice, sub
pretextul de recuperare a teritoriilor pierdute.

România intră în război de partea Germaniei și invadează URSS-ul, reușind să
elibereze Basarabia în vara anului 1941. În pofida poziției liderilor politici
Iuliu Maniu, Brătianu și a unora dintre generali, de a se opri la fostele
frontiere românești, și fidel promisiunilor față de Hitler, Antonescu continuă
acțiunile militare în teritoriile ucrainene și rusești. În acest sens, România a
devenit principalul aliat al Germaniei în Europa de Est, furnizând cantități
însemnate de petrol, grâu și alte resurse, și trimițând peste 800,000 de trupe
pe frontul de est.

Prin eliminarea regimului lui Antonescu la 23 august 1944 și întoarcerea armelor
contra puterilor Axei, România recuperează nordul Transilvaniei, fapt consemnat
și definitivat de Tratatul de pace de la Paris la 10 februarie 1947.

Teritoriile fostei Românii Mari care nu mai fac parte din România sunt:
Basarabia, jumătatea de nord a Bucovinei, ținutul Herța, Cadrilaterul și Insula
Șerpilor.



https://ro.wikipedia.org/wiki/Pisic%C4%83_de_cas%C4%83

Pisica de casă, pisica domestică sau mâța (Felis catus sau Felis silvestris
catus) este un mamifer din ordinul carnivorelor, familia Felidae, subfamilia
Felinae. Este alături de oameni de peste 9500 ani și în prezent este cel mai
cunoscut animal domestic în toată lumea. Pisica domestică este foarte apropiată
de pisica sălbatică europeană (Felis silvestris silvestris), ca și de pisica
sălbatică africană (Felis silvestris libyca), împreună formând o specie unică:
Felis silvestris.

Pisica trăiește în strânsă legătură cu oamenii de cel puțin 3500 de ani, fiind
folosită de către egipteni pentru a ține departe șoarecii. În ciuda
domesticirii, pisica nu a pierdut abilitatea de a trăi în sălbăticie, unde
formează colonii. Conform unui studiu din mai 2012, pisicile au fost domesticite
în anul 2200 î.Hr. Potrivit studiului publicat în Journal of Archaeological
Science, egiptenii au fost cei care au transformat pisicile în animale
domestice.

Mai nou, se pare că pisica a fost domesticită mult mai devreme, fiind alături de
om de la sfârșitul Neoliticului.[necesită citare]

Un studiu genetic din 2007 a arătat însă că pisicile provin din pisica sălbatică
africană (Felis silvestris lybica), divergența producându-se în jurul anului
8000 î.Hr., în Asia de Sud-Est. (Wade, Nicholas (29 June 2007). "Study Traces
Cat's Ancestry to Middle East". New York Times (New York: NYTC). Retrieved 2
April 2008.)

Prejudecata legată de pisici planează asupra solitarității sale, fiind un animal
nesociabil. Acest concept este înlăturat de un studiu efectuat în anii '70 de
către David MacDonald, cercetător la Universitatea Oxford din Marea Britanie.
Studiul a indicat faptul că o femelă este mai predispusă să stea cu o felină
înrudită decât cu o alta din altă linie. Cercetătorul Randall Wolfe susține că
acest lucru nu se manifestă și către partea masculină, indiferent de proveniența
genetică a acestora.

Scheletul pisicii este format din 250 de oase. La nivelul capului, dentiția
cuprinde incisivii, caninii, premolarii de carne, dar nici un dinte „plat” (ca
molarii) pentru a strivi hrana: aceștia nu sunt necesari pentru că pisica își
„sfâșie” hrana cu ajutorul mușchilor puternici ai fălcilor, apoi și-o înghite
fără a o mesteca. Vertebrele gâtului sunt scurte, iar coloana vertebrală foarte
flexibilă. Vertebrele cozii prelungesc coloana vertebrală, numărul acestora
variind în funcție de rasă. Coada are rol în echilibru. Labele anterioare se
termină cu cinci „degete” prevăzute cu gheare retractile keratinoase; labele
posterioare, mai lungi, se termină cu patru „degete”, de asemenea prevăzute cu
gheare retractile.

Mușchii spatelui sunt foarte flexibili, cei ai labelor posterioare puternici,
particularități care conferă animalului suplețe și o „detentă” amplă în
sărituri.

Din cauza regimului alimentar mai diversificat și mai sărac în proteine,
intestinele pisicii de casă sunt mai lungi decât cele ale strămoașei sale
sălbatice. Această trăsătură, împreună cu diminuarea taliei sale, este adaptarea
cea mai semnificativă a pisicii la noul său mod de viață.

La origine, pisica vâna în zori sau seara, fapt care a dus la dezvoltarea
simțurilor sale și la o percepție a universului diferită de a oamenilor, care la
un moment dat i-au atribuit chiar puteri supranaturale. Se vorbește despre
pisici care au prezis cutremure de pământ și alte catastrofe, explicația
probabilă fiind că urechea lor este capabilă să perceapă vibrații pe care
oamenii le ignoră.

Auzul pisicii este foarte sensibil la frecvențele înalte, mergând până la 30 000
Hz, în timp ce urechea umană este limitată la 20 000 Hz. Datorită celor 27 de
mușchi care îl controlează, pavilionul fiecărei urechi poate pivota în mod
independent, pentru a localiza originea unui zgomot și distanța de la care
acesta provine.

Este simțul său principal. Câmpul vizual al pisicii este, ca și auzul, mult mai
larg : 187° (față de 125° pentru oameni), ceea ce nu reprezintă nici pe departe
un record în lumea animală. Intensitatea luminii influențează forma pupilei: de
la o simplă linie dreaptă în lumină, aceasta se dilată într-un cerc perfect în
condiții de semiîntuneric. Contrar unei credințe răspândite, pisica este
incapabilă de a vedea în întuneric deplin, totuși vede mult mai bine decât
oamenii în timpul nopții. Aspectul fosforescent al ochilor săi pe un întuneric
relativ se datorează unui strat de celule ale retinei, numite tapetum lucidum,
care acționează ca o oglindă și reflectă lumina, care trece prin retină o a doua
oară, dublând astfel acuitatea vizuală a acesteia în întuneric.

Simțul mirosului la pisică este de patru ori mai dezvoltat decât al
omului[necesită citare] și are o importanță majoră în viața socială a felinei,
în delimitarea teritoriului. De altfel, mirosul este mijlocul de a verifica dacă
hrana nu îi este alterată sau otrăvită. Pisica are douăzeci de milioane de
terminații nervoase olfactive, față de doar cinci milioane la om.

Simțul gustului este dezvoltat la pisică, totuși mai slab decât la om: 2 000 de
papile gustative înseamnă de 4,5 ori mai puțin față de cele 9 000 la om. Spre
deosebire de câine, gustul pisicii este situat la extremitatea limbii, fapt care
îi permite să guste fără să înghită. Sensibilă la gustul amar, acru sau sărat,
ea nu simte gustul dulce.

Organul lui Jacobson constituie un adevărat al șaselea simț. Asemeni câinelui și
calului, pisica poate să guste mirosurile cu ajutorul acestui organ,
răsfrângându-și buzele pentru a permite mirosurilor să pătrundă, prin două mici
orificii situate în spatele incisivilor, și care conduc către doi săculeți cu
lichid aflați în cavitățile nazale, care au rolul de a concentra mirosurile.

Ea mai poate sări la înălțimi de cinci ori superioare taliei sale. Viteza de
alergare medie este de 40 km/h, are nevoie de 9 secunde pentru a parcurge 100 m,
dar nefiind un alergător de fond, obosește destul de repede.

Pisica este un animal independent. Spre deosebire de câine, ea se plimbă și se
curăță singură.

Rar, pisica emite un mieunat sacadat, de slabă intensitate, când vede o pradă la
care nu poate ajunge, ca o pasăre sau o insectă în zbor, sau chiar privind o
emisiune despre animale la televizor.

Torsul este produs printr-o mișcare coordonată a glotei, laringelui și a
anumitor mușchi. Aceste vibrații sonore implicând întreg corpul sunt întâlnite
la majoritatea felinelor, ca și la alte animale, dar mecanismul lor, ca și
utilitatea, ramân de neexplicat. Se crede că această stare, ca și somnul, ar
avea un rol reparator pentru organismul pisicii. Cand torc, pisicile emit
vibratii sonore identice cu cele utilizate în medicină pentru a calma durerea, a
trata o fractură sau o leziune la tendon. Poate așa se explică și faptul că,
dintre mai multe pisici și mai mulți câini care au suferit o leziune ori o
intervenție chirurgicală de aceeași gravitate, aceste pisici se vor vindeca de
trei ori mai repede, iar sechelele lor sunt de cinci ori mai puține. Concluzia:
torsul unei pisici ar avea o acțiune anabolizantă, ce ajută vindecarea. Adulte,
felinele mari nu mai torc; pisica este singura care toarce sub mângâierile
stăpânului: ea vede în acesta „a doua sa mamă”.

Pisica doarme în medie 15-18 ore pe zi, fiind activă doar circa 6-9 ore, mai
ales o parte din timpul nopții, perioadă propice vânătorii. Ea este deseori
folosită în cadrul experiențelor asupra ciclului somnului. Conform unor studii,
pisica este animalul cu cea mai mare proporție de faze de somn paradoxal în
timpul cărora ea visează. În acest timp, s-a constatat o activitate electrică
foarte intensă a creierului, ochilor și mușchilor.

Femela trece prin numeroase perioade de „călduri”, mai ales între primăvară și
toamnă. În aceste perioade, femela pisică adoptă un comportament hiper-activ și
destul de neplăcut pentru proprietari: caută mângâieri, se freacă și se
tăvălește pe jos, miaună strident pentru a anunța starea ei motanilor din
împrejurimi. Cât despre masculi, ei își marchează teritoriul proiectând jeturi
de urină foarte puternic mirositoare. Dacă li se permite să iasă, ei se luptă
adesea cu alți masculi, slăbesc și își neglijează toaleta, fapt care îi expune
la riscuri de contaminare sau la contractarea de boli (coryza, leucoza, FIV
etc.). În concluzie, este recomandată sterilizarea precoce.

Când masculii de pisică sunt pe punctul de a se acupla cu o femelă, trebuie mai
întâi ca aceasta să fie de acord. În timpul acuplării, masculul se urcă pe
spatele femelei și o imobilizează, mușcând-o de pielea gâtului. Spre sfârșitul
actului, femela are tendința de a geme, enervată. Cauza este că penisul
masculului este astfel alcătuit, încât mici formațiuni spinoase stimulează
dureros vaginul femelei în scopul de a declanșa ovulația. Cu ocazia fiecărei
penetrații, femela va emite un nou ovul, fapt care explică existența puilor de
aceeași generație care pot proveni din tați diferiți.

Gestația durează aproximativ 60 de zile, pisica purtând în medie 4 pui. La trei
săptămâni, mamelele femelei se măresc în volum și se înroșesc. Apoi abdomenul i
se umflă, iar pofta de mâncare va crește pe măsură ce sarcina înaintează către
termen. În timpul gestației, pisica va căuta afecțiunea umană; se recomandă ca
stăpânii sa mângâie abdomenul pisicii, pentru a obișnui puii cu contactul uman.
La șapte săptămâni, pisica va începe să caute un loc liniștit și izolat,
potrivit pentru a naște (un dulap, o cutie de carton...). La apropierea
termenului (între 60 și 70 de zile de la concepție), pisica devine agitată, de
aceea este important ca stăpânul să fie prezent, să o asiste. După aproximativ
20 de minute de la declanșarea contracțiilor, pisica va naște primul pui, apoi
urmează ceilalți, rapid sau chiar după mai multe ore, mergând până la 24 de ore
pentru a termina nașterea. Puii se nasc protejați de un înveliș pe care pisica
îl sfâșie și apoi linge puiul pentru a-i stimula respirația, sfârșind prin a
mânca placenta, care conține elemente nutritive și a tăia cordonul ombilical.

Puiul va căuta să sugă imediat după naștere, continuând apoi la intervale de 20
de minute. Pentru a obișnui puii cu contactul uman, trebuie ca stăpânii să-i ia
în mână zilnic, fără însă să se depășească durata de 5 minute. Puiul de pisică
se naște orb și surd, cântărind între 80 și 100 de grame; după 7-10 zile de la
naștere, când va deschide ochii, aceștia sunt de culoare albastră, până la
vârsta de două luni, când se vor schimba în culoarea definitivă. Alăptarea
durează trei luni, timp în care pisica își va învăța puii să se spele, să se
hrănească, să vâneze etc.

Pisicile cu păr lung sunt cele mai pretențioase, dat fiind că atunci când se
spală, lingându-și blana, ele înghit perii morți, care se acumulează în stomac,
formând gheme de păr. Acestea perturbă tranzitul intestinal, pisica fiind
obligată să le regurgiteze ca să evite ocluzia intestinală. Pentru a evita
aceasta, e necesar să se procedeze zilnic la descurcatul blănii pisicii cu
ajutorul unui pieptene sau perii, ceea ce va împiedica și formarea de „noduri”
în blană, care sunt dureroase pentru animal. Uneori e necesar chiar să se
rărească părul, prin tăierea lui în unele zone (cum ar fi în spatele labelor și
în jurul zonei anale) ceea ce le va împiedica să se murdărească. Printre rasele
cu păr lung, rasa persană este cea mai pretențioasă în ce privește întreținerea;
din cauza botului lor turtit, ele au adesea scurgeri nazale sau oculare care le
murdăresc blana. Trebuie deci să li se curețe zilnic botul și ochii cu o soluție
specială.

Pisicile cu păr scurt nu au nevoie decât de un periat săptămânal, pentru a se
îndepărta perii morți. Unii crescători de pisici de rasă folosesc pentru masaj o
mănușă de mătase sau o piele de căprioară pentru a lustrui părul pisicilor și
a-i da astfel strălucire.

Pisicile fără păr, cum ar fi cele din rasa Sfinx, au nevoie de o atenție
specială. Pielea lor produce, asemeni tuturor celorlalte pisici, un lichid gras:
sebumul, care însă în acest caz particular, nu este absorbit de păr, astfel că
praful se lipește literalmente de pielea pisicii, ea murdărindu-se foarte ușor.
Sunt deci singurele pisici care trebuie spălate regulat, o dată sau de două ori
pe săptămână.

În general, celelalte rase de pisici nu au nevoie să fie spălate, fiind animale
foarte curate, care acordă o mare parte din timp toaletei, lingându-se pe
întregul corp. Limba lor aspră le permite să înlăture majoritatea perilor morți
și să-și lustruiască blana. Saliva produsă de pisici este un agent
anti-bacterian puternic. În plus, ele detestă apa. Dacă totuși o baie se
dovedește necesară, e necesar să se folosească un șampon special, evitând cu
grijă ochii, nasul și urechile. Este foarte important ca părul să fie bine
limpezit, pentru ca animalul să nu înghită resturi de șampon cu ocazia toaletei
ulterioare. Pentru a usca pisica, ea trebuie învelită într-un prosop mare și
scoasă din baie, pentru a nu se mai simți „amenințată”. Urmează faza de
„calmare”, stăpânul va ține pisica lângă el, apoi o va freca ușor cu prosopul,
fără a neglija nici o porțiune a corpului (ca de exemplu pernițele labelor).

În mod tradițional, istoricii au avut tendința să creadă că în Egiptul antic a
fost domesticită prima pisică, datorită reprezentărilor clare de pisici de casă
în picturile egiptene vechi de aproximativ 3600 ani. Cu toate acestea, în 2004,
un mormânt neolitic a fost excavat în Shillourokambos, Cipru, care conținea
schelete, situate aproape unul de celălalt, atât de om cât și de pisică.
Mormântul are aproximativ 9500 de ani vechime. Specimenul de pisică era mai mare
și apropiat de pisica sălbatică din Africa (Felis silvestris lybica), mai
degrabă decât pisicile de astăzi. Aceasta descoperire, combinată cu studii
genetice, sugerează că pisicile au fost domesticite, probabil, în Cipru și
Orientul Apropiat, în Cornul abundenței în momentul dezvoltării agriculturii.

Corpul lor produce vitamina C (la fel ca multe alte animale) și își pot procura
restul nutrienților din creierul și intestinele șoarecilor consumați.

Pisicile sunt extrem de discrete în manifestările îmbolnăvirilor. O pisică
sănătoasă are apetit normal, se spală, toarce, se joacă, urinează și defecă
normal.

Atunci când o pisică refuză hrana, mai ales dacă aceasta este carne sau pește,
lucrul este foarte grav si înseamnă că animalul este bolnav. Tusea și respirația
accelerată sau dificilă sunt semne ale tulburărilor respiratorii. Căderea
părului, însoțită de mâncărime, este un semn al bolilor de piele, eczemă sau
dermatomicoze. Mâncărimea la urechi, manifestată prin scărpinări violente cu
gheara, însoțită de sebum negricios, este semn de râie auriculară. Nu se vor
administra în alimentație oase de pui sau de pește deoarece pisica se va îneca
și nu se va administra carne de porc crudă deoarece produce boala lui
Aujeszky⁠(en), boală incurabilă asemănătoare cu rabia.



https://ro.wikipedia.org/wiki/Mexic

Mexic (México în spaniolă) este o țară situată în America de Nord, mărginită de
Statele Unite ale Americii la nord și Belize și Guatemala la sud. Este cea mai
nordică țară hispanică din America Latină și cea mai populată țară vorbitoare de
spaniolă din lume. Întrucât Mexic este de fapt o republică federală, numele
oficial complet este Statele Unite Mexicane (Estados Unidos Mexicanos). Țara
este frecvent numită Republica Mexicană (República Mexicana), deși acesta nu
este titlul recunoscut oficial.

Etnonimul mexican a fost folosit în limba spaniolă de la contactul dintre
europeni și americani în moduri diferite. Pentru Spania secolului al XVI-lea,
mexicanii au fost locuitorii din Mexic-Tenochtitlan, vorbitori ai limbii
náhuatl. În perioada colonială unii creoli și spanioli rezidenți în Noua Spanie
au folosit etnonimul pentru a se referi la ei înșiși. Liderii Războiului de
Independență ezitau ca numele țării să fie ca și numele locuitorilor săi.
Conform Planului de la Iguala, țara va adopta în cele din urmă numele de Mexic
și a locuitorilor săi mexicani. México este un toponim de origine náhuatl a
cărei semnificație este discutabilă. Toponimul derivă din cuvântul náhuatl
Mēxihco [me:ʃiʔko], care desemna capitala mexicanilor. După Bernardino de
Sahagún, cuvântul semnifică Ombilicul lunii, ipoteză care apoi a fost îndată
preluată de Cecilio Robelo, Alfonso Caso și Gutierre Tibón și devenit popular
prin cărți gratuite.

Pe teritoriul actual al Mexicului s-a descoperit că în urmă cu 30 000 de ani
locuiau grupuri de oameni care se ocupau cu vânatul și cultivarea plantelor. În
jurul anilor 9000 î.Hr. au avut loc niște procese de dezvoltare, care au condus
la cultivarea unor soiuri de dovleci (cum ar fi de exemplu soiurile cucurbita
pepo și lagenaria siceraria) în regiuni, cum ar fi valea Tehuacán și Sierra de
Tamaulipas. Cultivarea porumbului a avut loc în cel de-al cincilea mileniu
înainte de era noastră și a fost o etapă importantă care apoi a condus la
apariția satelor sedentare în Mezoamerica.

Locuitorii din regiunea cunoscută sub numele de Aridoamérica și-au continuat
cultura lor nomadă, dar au menținut contactul cu mesoamericanii. Unele situri
arheologice ne arată că ocupația a continuat din cele mai vechi timpuri, cum ar
fi Cueva de la Perra (12000 Î. Hr.) Peștera Candelaria (8000 Î. Hr.), El
Conchalito și câteva picturi din munții Sierra de San Francisco (Baja California
Sur).

Civilizației Mesoamericană a apărut în jurul anului 2500 Î. Hr., în anul
1500 Î. Hr. era folosită ceramica și satele de acolo erau agricole. În timpul
Preclasicii Mijlocii (sec. XIV-IV Î. Hr.) cultura olmecilor s-a răspândit în
întreaga Mezoamerica.

După expediții lui Francisco Hernandez de Córdoba (1517):115-128 și Juan de
Grijalva (1518),:15-27 Hernan Cortes și oamenii lui au ajuns în Cozumel și au
atins coasta Tabasco, unde în Centla a fost bătălia cu maiașii.:193-210 În
această regiune s-a fondat Santa Maria de la Victoria și a fost primită drept
cadou Malinche, care a jucat un rol important pentru străini în cucerirea
Mexicului.:145-148

Spaniolii au mers până la coasta Veracruz, unde au intrat în Mezoamerica. Acolo
au stabilite parteneriate cu unele popoare indigene și s-au mutat în
Mexic-Tenochtitlan. Pe drum, aliații au învins aztecii, ca și în Cholula.
Montezuma al II-lea (Moctezuma Xocoyotzin) i-a primit pașnic pe
spanioli,:702-703 dar uciderea Toxcatl i-a pus pe azteci pe picior de
război.:427-438

Din punct de vedere geografic, Mexic face parte din America centrală. Forma
teritoriului este aproximativ triunghiulară, având peste 3000 km de la
extremitatea nord-vestică la cea sud-estică. Țara are granițe cu Statele Unite
ale Americii la nord și cu Belize și Guatemala la sud. Peninsula Baja
California, cu o lungime de 1250 km, este situată în vestul țării și formează
Golful Californiei. În estul țării este situat Golful Mexicului, format de
cealaltă peninsulă mexicană, Yucatán.

Cel mai mare oraș este capitala, Ciudad de Mexico, care are peste 19 milioane de
locuitori și este printre cele mai mari aglomerații urbane din lume. Alte orașe
cu peste un milion de locuitori sunt Guadalajara, Monterrey, Toluca, Puebla,
Tijuana, Chihuahua, Ciudad Juárez, León și Torreón.

Deși Mexicul este frecvent asociat cu teren deșertos, părțile de sud ale țării
au o climă tropicală, fiind situate sub Tropicul Racului. Râurile principale
sunt Rio Grande, în extremitatea nordică și Usumacinta în sud, plus Grijalva,
Balsas, Pánuco și Yaqui în interior. Se mai poate aminti aici vulcanul activ
Popocatepetl.

De la Constituția din 1917, Mexicul este o republică federală prezidențială,
unde președintele, ales prin vot public, este și șeful statului și șeful
guvernului. Executivul este format din președintele și miniștrii săi.
Legislativul, care este ales democratic, este cunoscut ca și Congresul Uniunii,
și este bicameral, compus din Camera Deputaților și Senatul. Sistemul judiciar
este independent de ramura executivă și legislativă. Felipe de Jesús Calderón
Hinojosa (nascut la 18 august 1962 in Morelia, Michoacán) de la Partidul
Acțiunea Națională, este președinte din 1 decembrie 2006.

Republica federală Mexic este împărțită în 31 de state (estados) și un district
federal. Fiecare stat are constituția și legislativul propriu. Districtul
federal conține capitala Mexicului, Ciudad de Mexico, și are statul special, cu
puteri reduse în comparație cu cele 31 de state.

Mexicul are a XIV-a cea mai mare economie din lume, cu un PIB de peste un
trilion(1000 de miliarde) de dolari SUA. Este clasificată ca și economie cu
venit mediu-ridicat, având al patrulea cel mai mare PIB pe cap de locuitor din
America Latină. De la criza economică din 1994-1995, țara a trecut printr-o
revenire economică seminificativă, cu o rată de creștere economică de 3-5% care
a dus la scăderi în rata de sărăcie, de la 24,2% în 2000 la 17,6% în 2004. Rata
sărăciei în mediul rural a fost de 42% in 2000 , redusă de la nivelul de 27,9%
in 2004.

Datorită înțelegerii NAFTA, comerțul cu Canada și SUA s-a triplat din 1994. Din
anii 1990, Mexicul s-a angajat în comerț din ce în ce mai liber, introducând
agremente de comerț liber cu peste 40 de țări, inclusiv țările Uniunii Europene
și Japonia. Guvernul este în discuții cu blocul Mercosur pentru aranjamente de
comerț liber.

Deși economia mexicană s-a modernizat semnificativ în ultimul deceniu, încă mai
există diverse probleme structurale. Problemele țării includ salarii mici, o
distribuție neuniformă a veniturilor (20% din populație câștigă 55% din venitul
național) și oportunități reduse pentru statele din sud, care au o populație
amerindiană numeroasă. Inegalitățile geografice sunt de asemenea o problemă
principală: părți ale districtului federal au un nivel de trai similar cu cel al
Italiei. Corupția și evaziunea rămân probleme cronice.

Până în anul 2011 pe lista patrimoniului mondial UNESCO au fost incluse 31
obiective din această țară.



https://ro.wikipedia.org/wiki/Lacul_Vidraru

Lacul Vidraru este un lac de acumulare creat în anul 1965 de Barajul Vidraru în
județul Argeș, pe râul Argeș, pentru producția de energie electrică, irigații și
prevenirea inundațiilor. De asemenea, lacul și instalațiile adiacente sunt
folosite pentru recreere, turism și sporturi.

Situat între Munții Frunții și Masivul Ghițu, lacul adună apele râurilor Capra,
Buda și ale câtorva afluenți direcți (Râul Doamnei, Cernatul și Vâlsanul,
Topologul, râul Valea lui Stan și Limpedea), cu un debit total de cca 5,5 m3/s.

Suprafața totală a lacului este de 893 ha, lungimea de 10,3 km, lațimea maximă
de 2,2 km în zona Valea Lupului – Călugărița și o circumferință de 28 km.
Adâncimea maximă a apei este de 155 m lânga barajul curbat înalt de 166 m, cu o
lungime la coronament de 307 metri. Volumul apei este de 465 milioane mł.
Nivelul normal de retenție este de 830,00 metri deasupra nivelului mării (mdM).

Construirea barajului Vidraru a durat cinci ani și jumătate începând în anul
1960. Pentru această realizare au fost necesare 42 km de tunel subteran, au fost
excavate 1.768.000 de m3 de rocă, din care aproximativ 1 milion în subteran,
s-au turnat 930.000 m3 de beton din care 400.000 de m3 în subteran și, de
asemenea, au fost instalate 6300 de tone de echipament electromecanic.

La data de finalizare aceasta s-a situat, masurat la înălțime, aproximativ pe
locul 8 în Europa și pe locul al 20-lea în lume.

Într-un an hidrologic mediu, uzina de energie hidroelectrică Vidraru amplasată
subteran poate produce energie electrică de aproximativ 400 GWh. Ea are o
capacitate instalată de 220 MW.

De la orașul Curtea de Argeș venind spre DN1 (comuna Cărțișoară, SB), drumul
care trece prin față uzinei hidroenergetice Vidraru, pe baraj, urmat prin
dreapta lacului Vidraru este spectaculosul Transfăgărășan (DN7C).

Conform „Planului de Apărare al Argeșului”, împotriva dezastrelor, dacă s-ar
întâmpla ca barajul Vidraru să se rupă, viitura ar atinge 12 metri înălțime în
Pitești, în 72 de minute de la ruperea barajului.



https://ro.wikipedia.org/wiki/R%C4%83zvan_Burleanu

Răzvan Burleanu (n. 1 iulie 1984, Focșani) este președintele Federației Române
de Fotbal din 5 martie 2014.

A practicat fotbalul la Centrul de copii și juniori al echipei FCM Bacău și a
făcut Școala de Arbitri, arbitrând până la vârsta de 19 ani. A urmat cursurile
Colegiului Național Gheorghe Vrânceanu din Bacău. A renunțat la sportul de
performanță pentru a se dedica studiului științelor politice la Școala Națională
de Studii Politice și Administrative din București, completându-și studiile prin
cursuri de specializare în domeniul politicilor și strategiilor de securitate
susținute la Universitatea Națională de Apărare „Carol I”.

A lucrat în cadrul Primăriei Munincipiului Bacău, în Comisia Juridică a
Parlamentului României și a fost consilier prezidențial la Departamentul pentru
minorități. Pe data de 17 decembrie 2009 a fost decorat de președintele Traian
Băsescu cu Ordinul Național Serviciul Credincios, în Grad de Cavaler. Este
președintele Federației Române de Minifotbal, la care sunt afiliate peste 2000
de echipe din 37 de județe, și, din 2012, președintele Federației Europene de
Minifotbal. În 2013 devine vicepreședinte al Federației Internaționale de
Minifotbal. Avându-l în postura de conducător al acestei federații, România a
câștigat de patru ori la rând Campionatului European de Minifotbal. Firma
patronată de el, Lider Sport, deține în concesiune două terenuri primite de la
primăriile din Onești și Ploiești.

Pe data de 5 martie 2014 reușește să câștige alegerile FRF din al doilea tur,
avându-i drept contracandidați pe Vasile Avram, Gheorghe Chivorchian, Sorin
Răducanu și Marcel Pușcaș, cel care a ales să îl susțină. Ca urmare a votului
Adunării Generale al aceluiași for, Răzvan Burleanu l-a înlocuit în funcție pe
Mircea Sandu, cel care a condus acest for timp de 24 de ani. În vârstă de 29 de
ani, Burleanu devine cel mai tânăr președinte al FRF.

Este fiul fostului fotbalist al echipelor FCM Bacau și Ceahlăul Piatra-Neamț,
Gheorghe Burleanu.



https://ro.wikipedia.org/wiki/Presiune

Presiunea în fizică și tehnică este o mărime fizică derivată scalară, definită
prin raportul dintre forță și unitatea de suprafață, forța fiind aplicată în
direcție perpendiculară pe suprafața considerată. De regulă, este reprezentat
prin una din simbolurile P, p, (mai rar, prin H sau h). Presiunea relativă este
diferența de presiune față de presiunea atmosferică.

unde: p {\displaystyle p} este presiunea, F {\displaystyle F} este forța
normală, S {\displaystyle S} este suprafața.

Presiunea este o mărime scalară, care în SI se măsoară în pascali. 1 Pa = 1
N/m2.

Presiunea se transmite suprafețelor înconjurătoare ale domeniului sau
secțiunilor prin fluid în direcție normală în orice punct a acestor suprafețe
sau secțiuni. Ea este un parametru fundamental în termodinamică și este o
variabilă conjugată volumului.

Măsurarea presiunilor se poate face cu manometrul. Manometrul pentru presiunea
atmosferică se numește barometru.

Unitatea SI pentru presiune este pascalul (Pa), egal cu un Newton pe metru
pătrat (N•m-2 sau kg•m-1•s-2). Această unitate a fost adoptată în 1971; înainte
presiunea în SI era exprimată în N/m2. Este tolerată unitatea de măsură bar: 1
bar = 105 Pa, ca fiind foarte apropiată ca mărime de vechea atmosferă tehnică
(at).

Uneori presiunea este exprimată în mmHg, ca presiunea exercitată de o coloană de
mercur cu înălțimea de 1 mm. Deoarece în această definiție intervine densitatea
mercurului – mărime a cărei valoare se putea modifica odată cu creșterea
preciziei mijloacelor de măsurare – prin convenție s-a stabilit că 760 mmHg = 1
atm (atmosferă fizică) = 101325 Pa. Atmosfera fizică este considerată presiune
normală în definirea multor proprietăți și corespunde aproximativ la presiunea
atmosferică la nivelul mării.

La fel, presiunea se poate exprima în înălțimea unei coloane de lichid oarecare,
mult folosită fiind apa: mmH2O. Presiunea este dată de relația (vezi mai jos la
presiune hidrostatică):

Densitatea lichidului ρ nu se cunoaște exact, iar accelerația gravitațională g
nu are valori identice în orice punct de pe Pământ, așa că în mod convențional
se consideră g = 9,80665 m/s2, iar pentru apă ρ = 1000 kg/m3.

La gaze, presiunea este uneori exprimată nu ca presiune absolută, ci ca presiune
relativă, relativ la presiunea atmosferică. Un exemplu este presiunea aerului în
pneurile automobilelor, unde se spune "220 kPa", ceea ce însemnă 220 kPa peste
presiunea atmosferică. Deoarece presiunea atmosferică la nivelul mării este de
cca. 100 kPa, presiunea absolută în pneu este cca. 320 kPa. În tehnică se spune
"o suprapresiune de 220 kPa".

În fluide în repaus moleculele sunt în continuă mișcare browniană. Deoarece
numărul de molecule este foarte mare și mișcarea lor individuală este aleatoare
nu se observă nicio mișcare la nivel macroscopic. Dacă fluidul este închis
într-un vas, se va constata existența unei presiuni pe pereții vasului datorită
impactului moleculelor fluidului cu pereții. Indiferent unde ar fi plasați
acești pereți, chiar în vas, presiunea va fi aceeași peste tot. Vasul s-ar putea
reduce la dimensiunile unui punct, în care presiunea va avea o unică valoare.
Rezultă că presiunea este o mărime scalară, nu una vectorială, ea are o valoare,
dar nu o direcție asociată în care se exercită. În interiorul unui fluid
presiunea se exercită în toate direcțiile, iar la suprafețele care înconjoară
domeniul, perpendicular pe aceste suprafețe.

Până în anul 1982, prin presiune normală s-a înțeles presiunea de o atmosferă
fizică, adică 760 torr = 101325 Pa. Începând cu anul 1982 BIPM recomandă drept
presiune normală presiunea de 1 bar = 100000 Pa, însă această recomandare încă
nu s-a impus.

Presiunea statică, notată de obicei pst este presiunea interioară a unui fluid,
măsurată cu un aparat care se mișcă cu aceeași viteză ca și fluidul. De exemplu,
pe pereții unei conducte se exercită presiunea statică a fluidului care curge
prin ea.

Presiunea dinamică , notată de obicei pdin este presiunea suplimentară a unui
fluid care s-ar lovi de o suprafață și ar fi obligat să-și consume complet
energia cinetică. Ea se exprimă prin relația:

Presiunea de stagnare este presiunea pe care ar exercita-o un fluid în mișcare
dacă ar fi forțat să se oprească. Dacă un fluid se mișcă mai repede, presiunea
sa de stagnare crește. Presiunea statică și presiunea de stagnare sunt legate de
numărul Mach al fluidului. A se vedea și ecuația lui Bernoulli, care însă este
valabilă doar pentru fluide incompresibile.

Presiunea unui fluid în mișcare poate fi măsurată cu un tub Pitot, conectat la
un manometru.

Este presiunea ipotetică a unui anumit gaz dintr-un amestec. Presiunea parțială
corespunde în acest caz presiunii ipotetice exercitate de acel gaz dacă ar ocupa
singur tot volumul amestecului de gaze, conform Legii lui Dalton. Se bazează pe
transformarea izotermă virtuală:

Presiunile de explozie sau deflagrație sunt create prin aprinderea gazelor
explozibile, a aerosolilor, a suspensiilor în spații închise sau deschise.
Aceste presiuni se propagă sub forma unei unde de șoc.



https://ro.wikipedia.org/wiki/Sighi%C8%99oara

Sighișoara (în dialectul săsesc Schäsbrich, Šesburχ, în germană Schäßburg, în
maghiară Segesvár, în latină Saxoburgum / Castrum Sex) este un municipiu în
județul Mureș, Transilvania, România, format din localitățile componente Angofa,
Aurel Vlaicu, Rora, Sighișoara (reședința), Șoromiclea, Venchi și Viilor, și din
satul Hetiur. Municipiul are o populație de 28.102 locuitori (2011).

Centru istoric a fost inclus pe Lista monumentelor istorice din județul Mureș,
având codul de clasificare MS-II-s-A-15806. De asemenea, centrul istoric este
inclus în patrimoniul mondial UNESCO.

Undeva lângă Sighișoara se găsea postul de pază militară romană Sandava.
Localitatea a fost întemeiată de coloniștii germani (de fapt franconi din
regiunea Rinului de nord), care fuseseră invitați să se așeze în Transilvania de
către regele Ungariei Géza al II-lea pentru a apăra granițele de est. În această
perioadă istorică oamenii de etnie germană au fost denumiți saxoni, dar
coloniștii germani adevărați, cunoscuți ca "sașii din Transilvania", nu au nici
o legătură cu saxonii din nord-estul sau sud-estul Germaniei. Acești coloniști
primesc în folosință fundus regius (pământ crăiesc) și se bucură de drepturi și
privilegii deosebite.

Cronicarul sighișorean Georg Krauss (sau Georgius Krauss, sau Georg Kraus)
(1607-1679) menționează că în anul 1191 locul unde acum se află Sighișoara era
locuit, dar prima atestare documentară a așezării este din anul 1280 sub numele
de Castrum Sex. În anul 1298 este menționată denumirea germană Schespurch (mai
târziu "Schäßburg"). Localitatea este menționată în anul 1367 ca „civitas”
(oraș). Numele românesc al orașului este atestat în scris din anul 1435. Forma
„Sighișoara” a pătruns în română pe filieră maghiară, fiind o adaptare a numelui
„Segesvár”.

În decursul anilor cetatea Sighișoara nu a fost scutită de vicisitudini, prima
fiind marea năvălire tătară din 1241, pe când cetatea încă nu era fortificată.
Construcția zidului cetății, care are o lungime de 950 m, a început în 1350.
Înălțimea inițială a fost de 4 m, dar în secolul al XV-lea a fost înălțat cu
încă 3-4 m. A avut 14 turnuri (care aparțineau fiecare câte unei bresle) și 4
bastioane. În prezent mai există 9 turnuri și trei bastioane, dintre care cel
mai reprezentativ este Turnul cu Ceas (Turnul Orelor).

Între anii 1431 și 1435 Vlad Dracul a stat la Sighișoara, așteptând momentul
prielnic de a urca pe tronul Țării Românești. Totodată stăpânea aceste regiuni
în numele lui Sigismund de Luxemburg, regele Ungariei. Se pare că în această
perioadă (în 1431) s-a născut la Sighișoara Vlad Țepeș.

În anul 1514, când războiul țărănesc a lui Gheorghe Doja, se răspândește în
aproape întreaga Transilvanie, țăranii din jurul Sighișoarei se strâng în jurul
unui anumit Ioan Secuiul (nume românizat).

În anul 1600 cetatea este atacată de trupele conduse de Mihai Viteazul și mai
târziu este atacată și prădată de trupele conduse de generalul Basta, dar
oamenii scapă cu viață din cauza plății unei răscumpărări de 50.000 de florini,
„bani împrumutați”, cum menționează cronicarul Krauss. Mai târziu, în anul 1603
cetatea este atacată de Moise Székely cu trupele turcești, în anul 1605 este
atacată de trupele condusă de Ștefan Bocskai și în anul 1662 este atacată de
trupele conduse de Ioan Kemény. În Sighișoara este ales principe al
Transilvaniei Gheorghe Rákóczi I în anul 1630 (1 decembrie), Francisc Rhédei în
anul 1657 (2 noiembrie) și Acațiu Barcsay în anul 1658 (7 octombrie).

În anul 1646 2.000 de locuitori mor din cauza ciumei, iar în 1709 numărul
victimelor este de 4.000.. În anul 1676 orașul este distrus de conflagrație
(război). În anul 1788 este din nou conflagrație.

Între 1703-1711 are loc mișcarea anti-habsburgică din Ungaria și Transilvania.
Curuții (anti-habsburgicii) - conduși în regiunea Târnavelor de Vasile Neagu și
Bucur Câmpeanu - au atacat cetatea Sighișoara care era văzută ca fiind de partea
lobonților (apărătorii imperiului habsburgic). După lupte grele, curuții își dau
seama că nu pot ocupa cetatea, și se retrag.

În anul 1849 orașul este ocupat de trupele conduse de generarul Forró și mai
târziu din nou este ocupat de trupele conduse de Józef Bem.

Prin bătălia între trupele țariste intervenționiste și armata revoluționară
ungară de pe câmpia dintre Sighișoara și Albești din 31 iulie 1849, Sighișoara a
intrat în istoria luptelor revoluționare din sec. al XIX-lea. În această bătălie
a murit, printre alții, poetul maghiar Sándor Petőfi.

Breslele meșteșugarilor din Sighișoara, 19 la număr, și-au primit primele
statute în 1376, statute care aveau la bază legi și obiceiuri mai vechi. Se iau
măsuri pentru interzicerea măririi numărului angajaților, se planifică
procurarea materiei prime etc. Concurența între bresle era acută, iar cea dintre
breslele din diferite orașe era de-a dreptul crâncenă. De exemplu, dacă
lăcătușii din Brașov aduceau la târgul din Sighișoara "lacăte și broaște
proaste", lăcătușii sighișoreni aveau dreptul să le confiște.

Meșteșugarii devin tot mai înstăriți și ajung să aibă reprezentanți în sfatul
cetății, lucru care până atunci era rezervat patricienilor feudali. Primul
meșteșugar care a ajuns să intre în sfatul cetății, cu funcție de jurat, a fost
un reprezentant al breslei aurarilor, Nikolaus, în 1393.

Așa-numitele Richttage ale vecinătăților sunt pentru prima dată atestate
documentar în anul 1526.

Primul ziar sighișorean, Sächsisches Volksblatt, apare în 1869, între 1872-1900
apare Schäßburger Anzeiger, din 1901 publicat sub numele Schäßburger Zeitung,
iar din 1879 până în 1944 apare Großkokler Bote. Toate acestea erau în limba
germană.

Sighișoara a avut până la cel de-al doilea război mondial o orchestră simfonică.
Între oaspeții acesteia s-a numărat compozitorul Johannes Brahms, care a vizitat
Sighișoara cu ocazia unui turneu concertant.

Unul din cele mai vechi monumente din oraș este Biserica Mănăstirii Dominicane
(en:Monastery Church, Sighișoara), construită în a doua jumătate a secolului al
XIII-lea în stilul gotic transilvănean.

Conform recensământului efectuat în 2011, populația municipiului Sighișoara se
ridică la 28.102 locuitori, în scădere față de recensământul anterior din 2002,
când se înregistraseră 32.304 locuitori. Majoritatea locuitorilor sunt români
(69,86%). Principalele minorități sunt cele de maghiari (16,52%), romi (5,23%)
și germani (1,43%). Pentru 6,79% din populație, apartenența etnică nu este
cunoscută.

Din punct de vedere confesional, majoritatea locuitorilor sunt ortodocși
(70,82%), dar există și minorități de reformați (7,89%), romano-catolici
(5,32%), unitarieni (3,24%) și penticostali (1,12%). Pentru 6,89% din populație,
nu este cunoscută apartenența confesională.

În 1910, din totalul populației de 11.587 de locuitori, 5.486 erau germani,
3.031 români, 2.687 maghiari și 383 erau de alte naționalități.

În anul 1930 număra 13.033 locuitori, dintre care 5.236 germani, 4.366 români,
2.896 maghiari, 356 țigani, 146 evrei ș.a. Sub aspect confesional populația era
alcătuită din 5.034 luterani, 4.425 ortodocși, 1.195 reformați, 1.320
romano-catolici, 581 unitarieni, 257 greco-catolici, 161 mozaici ș.a.

În 1948, din totalul populației de 15.992 de locuitori, 9.363 erau români, 6.320
germani, 2.136 maghiari, și 560 de alte naționalități.

În 1992, din totalul populației de 34.537 de locuitori, 25.387 erau români,
1.327 germani, 6.948 maghiari, și 853 de alte naționalități.

Dorin Dăneșan a fost ales primar al municipiului Sighișoara în anul 2000, din
partea ApR, o formațiune desprinsă din PDSR. După alegerile parlamentare din
2000, câștigate de PSDR, s-a înscris în această formațiune. Dorin Dăneșan este
fiul lui Ioan Dăneșan, primar al Sighișoarei în anii 1970, de numele căruia se
leagă demolarea unor clădiri monument istoric din patrimoniul arhitectonic al
orașului. Dorin Dăneșan a fost condamnat în anul 2011 la un an și jumătate de
închisoare pentru abuz, fals și uz de fals. Pedeapsa a fost majorată de Curtea
de Apel Târgu Mureș la doi ani de închisoare.

În urma alegerilor locale din 2012, din totalul de 19 de consilieri, 6 au fost
aleși din partea PSD, 5 din partea PNL, 3 din partea Uniunea Independentă pentru
Sighișoara (UIpS), 2 din partea UDMR, unul din partea UNPR și unul este
independent. Primarul Sighișoarei, reales în 2012 pentru a cincea oară, este
Dorin Dăneșan. În data de 25 Noiembrie 2014 Dorin Dăneșan a fost demis.

În urma alegerilor locale din 5 iunie 2016, profesorul Mălăncrăvean Ovidiu
Dumitru a devenit primarul Sighișoarei, acesta candidând din partea PSD. În
februarie 2017 Mălăncrăvean a demisionat.



https://ro.wikipedia.org/wiki/Turism

Turismul este călătoria realizată în scopul recreării, odihnei sau pentru
afaceri. Organizația Mondială a Turismului ( O.M.T. ) definește turiștii ca
fiind persoanele ce „călătoresc sau locuiesc în locuri din afara zonei lor de
reședință permanentă pentru o durată de minimum douăzeci și patru (24) de ore
dar nu mai lungă de un an consecutiv, în scop de recreere, afaceri sau altele
nelegate de exercitarea unei activități remunerate în localitatea vizatată.”
Turismul a devenit o activitate de recreere globală populară. Turismul este
ramura economică cea mai puternică pe plan mondial. În 2004 s-au obținut în
acest sector, conform Organizației Mondiale a Turismului, circa 623 miliarde de
U.S. $. În 2008, s-au consemnat peste 922 milioane de sosiri la nivel
internațional, cu o creștere de 1,9% față de anul 2007. Încasările
internaționale din turism au crescut în 2008 la 944 bilioane US$ (642 bilioane
euro), ceea ce corespunde la o creștere în termeni reali de 1,8%. Cu aproximativ
100 milioane de angajați la nivel mondial, turismul se evidențiază și ca cel mai
important angajator. Călătoriile transfrontaliere se ridică la un procent de 25
până la 30 din comerțul mondial în domeniul serviciilor.

Ca rezultat al recesiunii ce a afectat economia mondială după anul 2000, cererea
turistică internațională a suferit o puternică încetinire începând cu iunie
2008, ce s-a manifestat printr-o scădere a creșterii sosirilor pe plan mondial
cu 2% în timpul lunilor de vară boreală. Acest trend negativ s-a intensificat în
anul 2009, în unele țări exagerat de mult datorită virusului H1N1, și a dus la
un declin mondial de 4% în 2009 cu 880 milioane de sosiri la nivel
internațional, și o cădere estimată a încasărilor din turism de 6%.

Turismul este vital pentru foarte multe țări, cum ar fi Egipt, Grecia, Liban,
Spania și Tailanda, și pentru unele națiuni-insule (Bahamas, Fiji, Maldive)
datorită aportului financiar consistent obținut din afacerile cu bunuri și
servicii și oportunităților de angajare în industria serviciilor asociată
turismului. Industria serviciilor include serviciile de transport (transportul
aerian, croazierele, taxiurile) și serviciile de ospitabilitate (cazarea,
inclusiv hotelurile și stațiunile, veniturile din divertisment, cum ar fi
parcurile, cazinourile, mall-urile, veniturile din muzică și teatrele).

Theobald (1994) sugera că din punct de vedere etimologic, cuvântul „tur” derivă
din limba latină (turnare) și din limba greacă (tornos), cu sensul de cerc –
mișcarea în jurul unui punct central sau o axă. Preluat în limba engleză
cuvântul tour a căpătat semnificația acțiunii de a se mișca în cerc. În
consecință, un tur/tour reprezintă o călătorie dus-întors și cel care
întreprinde o astfel de călătorie poartă numele de turist/tourist.

În 2008, au fost peste 922 milioane de sosiri în turismul internațional, cu o
creștere de 1.9% în comparație cu anul 2007. În 2009, sosirile de turiști
internaționali au scăzut la 880 milioane, ceea ce a însemnat un declin de 4% pe
plan mondial față de anul 2008. Cea mai afectată regiune a fost Europa cu un
declin de 6%. Din cei 880 milioane de turiști străini, mai mult de jumătate
dintre aceștia au vizitat Europa, 20,6% regiunea Asia-Pacific, 15,9% cele două
Americi, în timp ce Orientul Mijlociu și Africa au atras 6%, respectiv 5,2%
dintre turiștii străini.

În anul 2004, numărul de turiști care-și petreceau vacanțele în străinatate era
estimat la peste 600 de milioane pe an.

Organizația Mondială a Turismului raportează următoarele zece țări ca fiind cele
mai vizitate pe plan internațional din 2006 până în 2009. Comparativ cu anul
2006, Ucraina a intrat în topul celor zece, surclasând Rusia, Austria și Mexic,
și în 2008 Germania. În 2008, U.S.A au înlăturat Spania de pe cel de-al doilea
loc. În continuare, însă, cele mai vizitate țări se află pe continentul
european.

În 2009, Malaezia s-a clasat între cele mai vizitate zece țări. Malaezia și-a
asigurat a noua poziție, imediat după Turcia și Germania. În 2008 Malaezia
fusese pe locul 11. Atât Turcia cât și Germania au urcat în topul sosirilor,
ocupând locurile 7, respectiv 8, în timp ce Franța a continuat să conducă în
ceea ce privește sosirile de turiști străini.

Încasările din turismul internațional au crescut de la 944 bil. US $ (642 €) în
2008, corespunzător unei creșteri în termeni reali de 1.8% față de 2007. Când
valoarea exportului din încasările provenite din transportul internațional de
persoane este luată în considerare, încasările totale pe anul 2008 ating
recordul de 1.1 trilioane US $, sau peste 3 bilioane US $ pe zi.

Organizația Mondială a Turismului raportează următoarele zece țări ca fiind
primele clasate în ceea ce privește câștigurile provenite din turism în anul
2009. Este important de remarcat faptul că majoritatea se află pe continentul
european, dar și faptul că Statele Unite ale Americii continuă să se claseze pe
primele locuri.

Organizația Mondială a Turismului raportează faptul că următoarele 10 țări sunt
primele clasate în topul țărilor emițătoare de turiști în anul 2009. Pentru cea
de-a cincea oară la rând turiștii germani ocupă locul întâi în cadrul acestei
clasificări.

Mai întâi au existat motivații practice (locuri bogate în vânat sau adecvate
agriculturii, ținuturi aflate în imediata apropiere a apelor sau catastrofe
naturale) ce i-au determinat pe oameni să se deplaseze, dar acestea s-au
schimbat odată cu intervenția sedentarismului în viața oamenilor. În Egiptul
Antic și în alte culturi vechi de pe toate continentele existau, deja,
pelerinaje la templele divinităților (ex: pelerinajul musulmanilor la
Mekka/Mecca numit Hadsch sau întâlnirea hindușilor pentru baia rituală în
Gange). Alte motive de a călători au fost comerțul extern și menținerea
relațiilor politice și economice cu coloniile sau cu alte ținuturi dependente.
Încă din vremea romanilor existau localități celebre, renumite stațiuni pentru
cei bogați (Baiae). Romanii bogați posedau proprietăți în provincii, pe care din
timp în timp le vizitau. Nordicii călătoreau în Groenlanda și America, Arabii pe
tot cuprinsul Oceanului Indian. Nu rareori, pe atunci, călătoriile erau
percepute ca agresiuni de către localnici.

Europa și-a revenit lent după invazia barbarilor (motivul „călătoriei”: condiții
mai bune de viață) din declinul politic și economic (în timp ce stabilitatea
prevala în China și Japonia). Curând se dezvoltă în Europa un bogat turism
religios. De-a lungul rutelor de pelerinaj și în localitățile favorizate de
poziția lor geografică pe aceste trasee (porturi, intersecții de drumuri
comerciale) s-au înființat pe toate continentele centre comerciale, care i-au
readus pe comercianți.

Cuvântul turism/tourism este utilizat începând din anul 1811 iar cel de
turist/tourist este atestat din 1840. În anul 1936, Liga Națiunilor a definit
turistul străin ca fiind „cineva care călătorește în străinătate pentru o
perioadă de timp mai lungă de 24 de ore.” Succesoarea acesteia Națiunile Unite,
a completat această definiție specificând durata maximă de 6 luni.

Turismul de recreere a fost asociat cu Revoluția Industrială din Marea Britanie
– prima țară din Europa care a promovat turismul de recreere și odihnă pentru
lucrătorii din industrie al cărui număr era în creștere în acea perioadă.
Inițial, acesta era destinat deținătorilor de mijloace de producție, oligarhiei
economice, comercianților și proprietarilor de fabrici. Aceștia reprezentau noua
clasă de mijloc. Cox&Kings a fost prima companie turistică oficială înființată
în 1758.

Originea britanică a acestei noi industrii este reflectată și de denumirile
utilizate. În Nice, Franța, una dintre primele stațiuni de pe riviera franceză
ce s-a impus de-a lungul timpului, promenada poartă și astăzi numele de
„Promenada Englezilor”, iar în multe alte stațiuni istorice din Europa
continentală, hoteluri vechi, de rezonanță, sunt denumite
Bristol/Carlton/Majestic, ceea ce reflectă dominanța de început a clienților
englezi.

Mulți dintre turiștii atrași de turismul de odihnă călătoreau la tropice, atât
în perioada de iarnă cât și în cea de vară. Locurile cele mai vizitate erau :
Mexic, Bali în Indonezia, Brazilia, Cuba, Republica Dominicană, Malaezia,
insulele din Polinezia, Queensland din Australia, Tailanda, Florida și Hawaii
din Statele Unite ale Americii.

Stațiunile turistice de schi cele mai renumite se află în țări din Europa
(Austria, Bulgaria, Elveția, Franța, Germania, Islanda, Italia, Norvegia,
Polonia, Republica Cehă, România, Suedia, Slovacia, Spania), Statele Unite ale
Americii, Noua Zeelandă, Japonia, Coreea de Sud, Chile și Argentina.

Turismul de masă s-a dezvoltat datorită progreselor tehnologice, permițând
transportul unui număr mare de persoane într-un timp scurt către locuri de
interes turistic, astfel încât din ce în ce mai mulți oameni s-au putut bucura
de petrecerea timpului liber în respectivele localități sau stațiuni.

În Statele Unite ale Americii, primele stațiuni litorale în stil european au
fost amenajate în Atlantic City, New Jersey și Long Island, New York.

În Europa continentală, printre primele stațiuni s-au numărat: Ostend, devenită
populară datorită locuitorilor orașului Brussels ; Boulogne-sur-Mer
(Pas-de-Calais) and Deauville (Calvados) pentru parizieni; și Heiligendamm,
fondată în 1793, ca primă stațiune de litoral pe malul Mării Baltice.

Turismul adjectival se referă la numeroasele forme de turism de nișă sau de
specialitate care s-au afirmat de-a lungul anilor, fiecare definită fiind de
propriul său adjectiv. Multe dintre ele s-au impus datorită industriei turistice
și universităților de profil. Altele avansează concepte care pot fi sau nu
acceptate de publicul larg. Exemple ale celor mai cunoscute dintre piețele
turismului de nișă sunt :

S-a remarcat în special în Europa o piață de lux în turismul din ultimele
decenii, care se bazează pe voiaje de scurtă durată. Turiștii interesați de
această formă de turism au venituri disponibile ridicate, timp de odihnă
considerabil, sunt educați, și au gusturi sofisticate. Cererea se definește,
astfel, prin calitatea superioară vizată, ceea ce a condus la fragmentarea
pieței turismului litoral de masă, turiștii pretinzând versiuni specializate,
stațiuni mai liniștite, stațiuni pentru petrecerea concediilor în familie ori
hoteluri axate pe turismul de nișă. Dezvoltarea tehnologiei și a infrastructurii
de transport ( avioane cu reacție, linii de zbor low-cost și aeroporturi mult
mai ușor accesibile) au făcut ca multe tipuri de turism să devină mult mai
accesibile. Organizația Mondială a Sănătății estimează că peste 500.000 persoane
se află în avion în fiecare moment. Au intervenit, de asemenea, modificări în
stilul de viață, cum ar fi vârsta de pensionare, fapt ce susține turismul de-a
lungul întregului an. Acesta este facilitat de vânzările online ale produselor
turistice. Unele site-uri au început acum să ofere și pachete dinamice, când un
preț inclusiv este estimat pentru un pachet personalizat solicitat de turist. Au
existat și anumite regresiuni în turism, cum a fost cea datorată atacului di 11
septembrie și amenințărilor teroriste destinate destinațiilor turistice (Bali și
mai multe orașe din Europa). De asemeni cele datorate tsunami-ului din 26
decembrie 2004 și cutremurului din 2004 din Oceanul Indian ce a afectat țările
din Asia de la Oceanul Indian și Insulele Maldive. Mii de vieții s-au pierdut
atunci și mulți turiști au murit, fapt ce a condus la stoparea sau
restricționarea turismului în respectivele zone. Termenii de turism și călătorie
sunt uneori folosiți ca sinonime. În acest context, călătoria poate fi definită
ca și turismul, dar se diferențiază prin faptul că se referă la o anumită
destinație sau un scop bine definit. Termenul de turism sau turist sunt folosiți
uneori cu sens peiorativ, implicând interesul superficial pentru cultura sau
locurile vizitate de turiști.

„Turismul sustenabil a fost conceput pentru a administra toate resursele, astfel
încât necesitățile economice, sociale și estetice să fie satisfăcute,
menținându-se în același timp integritatea culturală, procesele ecologice
esențiale, diversitatea biologică și sistemele de susținere a
vieții”(Organizația Mondială a Turismului).

Dezvoltarea sustenabilă implică „satisfacerea necesităților prezente fără a
compromite abilitatea generațiilor viitoare de a-și împlini propriile
nevoi”(Comisia Mondială pentru Mediu și Dezvoltare).

Ecoturismul, cunoscut și sub denumirea de turism ecologic, se referă la turismul
în zone fragile, sălbatice, de obicei protejate care încearcă să aibe un impact
minor și să se mențină la o scară redusă. Acest tip de turism este util în
educarea turiștilor și în găsirea fondurilor pentru conservare, aduce avantaje
economiei și politicii locale și încurajează respectul pentru alte culturi și
pentru drepturile omului.

Turismului potențial ce trebuie să ajute masele foarte sărace din țările în curs
de dezvoltare i se acordă o atenție sporită de către cei implicați în
dezvoltare, materializându-se atât prin proiecte mici ale comunităților locale
cât și prin abordări ale Ministerelor de Turism care vizează să atragă un număr
important de turiști. Cercetările efectuate de Institutul Internațional de
Dezvoltare (Overseas Development Institute) au condus la concluzia că nu este o
metodă bună de a-i ajuta pe cei săraci, pentru că aceștia nu beneficiază de
aceste sume decât în proporție de 25%, sau în unele cazuri mult mai puțin.
Exemple de succes, când banii au ajuns într-adevăr la cei săraci, au existat
totuși : cățărarea pe munți în Tanzania sau turismul cultural din Luang,
Prabang, Laos. Pentru ca turismul „pro-poor” să-și atingă scopul și ca banii să
ajungă într-adevăr în buzunarele celor nevoiași, turiștii trebuie să facă
efortul de a utiliza moneda locală, astfel localnicii își vor dezvolta
abilitățile și contractele exclusive nu vor mai domina sectorul.

Turismul de recesiune este o tendință în turism, care a evoluat ca urmare a
crizei economice mondiale. Identificată de antrepenorul american Matt Landau
(2007), turismul de recesiune se definește prin low-cost, experiențe de o
valoare deosebită ce iau locul vacanțelor populare de altă dată. Locuri de
interes deosebit pentru turismul de recesiune au cunoscut un boom în timpul
recesiunii datorită atât nivelului de trai relativ scăzut și pieței mondiale a
muncii în declin.

Când există o diferență de preț semnificativă între țări pentru o anumită
procedură medicală mai ales în Asia de Sud-Est, India, Europa de Est și unde
există regulamente diferite, referitor la proceduri medicale particulare (ex:
stomatologie), turismul în vederea obținerii respectivelor avantaje bănești sau
pentru a beneficia de regulamentele în cauză este adesea definit drept „turism
medical”.

Turismul educațional dezvoltat datorită creșterii popularității învățării și
predării de cunoștințe care să amelioreze gradul de competență tehnică în afara
sălii de clasă. În turismul educațional, principala țintă a turului sau vizitei
într-o altă țară este de a studia despre cultură, sau de a munci pentru a aplica
teoria învățată (Programe de Training, Programe Educaționale).

Turismul creativ a existat ca o formă a turismului cultural încă de la
începuturile turismului. Rădăcinile lui europene datează de pe timpul turului
numit „Grand Tour”, când tinerii din familiile înstărite călătoreau în scopul
experimentării în plan educațional. Recent, turismul creativ a fost definit de
către Crispin Raymond și Greg Richards, care ca membri ai A.T.L.A.S.
(Association for Tourism and Leisure Education ) au condus o serie de proiecte
pentru Comisia Europeană, incluzînd turismul cultural și profesional, cunoscute
sub numele de turism sustenabil. Ei au definit „turismul creativ” ca turism ce
se referă la participarea activă a turiștilor în cultura comunității gazdă, prin
seminare interactive și experimente de învățământ informal. În același timp,
conceptul de turism creativ a fost preluat de organizații prestigioase precum
UNESCO, care prin programul Creative Cities Network, a promovat turismul creativ
ca pe o experiență susținută, autentică care angajează o cunoaștere activă a
trăsăturilor culturale specifice ale unei destinații turistice. Recent, turismul
creativ a câștigat popularitate ca formă a turismului cultural care implică
participarea turiștilor în cultura comunității gazdă pe care o vizitează. Multe
țări oferă exemple ale dezvoltării acestui tip de turism (Marea Britanie,
Bahamas, Jamaica, Spania, Italia, Noua Zeelandă).

O zonă emergentă care captează un interes deosebit a fost identificată de către
Lennon și Foley (2000) ca „turism negru”. Acest tip de turism implică vizitarea
unor locuri „negre”, cum ar fi câmpuri de luptă, locuri unde s-au petrecut crime
oribile sau acte de genocid ( lagăre de concentrare). Turismul negru rămâne un
turism de nișă, animat de diferite motivații, cum ar fi cel de deplângere a
victimelor, comemorare, curiozitate macabră sau chiar amuzament. Își are
originile în bâlciurile și târgurile de altă dată.

Organizația Mondială a Turismului (UNWTO) previzionează că turismul
internațional va continua să se dezvolte cu un procent anual de 4%. Cu apariția
e-comerțului, produsele turistice au devenit unul dintre cele mai comercializate
articole de pe internet. Produsele și serviciile turistice au devenit
disponibile prin mijlocirea intermediarilor, deși furnizorii de turism
(hotelurile, companiile de transporturi aeriene, etc.) își pot vinde direct
serviciile. Aceasta a exercitat presiune asupra intermediarilor atât din partea
comercianților on-line cât și din partea celor tradiționali.

S-a sugerat faptul că există o corelație puternică între cheltuielile pe cap de
locuitor din turism și gradul de implicare al respectivei țări în contextul
global. Nu numai ca rezultat al contribuției economice importante la industria
turistică, dar și ca indicator al gradului de încredere cu care cetățenii
globali impulsionează resursele de pe glob pentru beneficiul economiilor locale.
Acesta este motivul pentru care oricare estimare a evoluției în turism poate
servi ca un indiciu a influenței relative pe care fiecare stat îl va exercita pe
viitor.

Se preconizează că turismul spațial va demara în primul sfert al secolului al
XXI-lea, deși prin comparație cu destinațiile tradiționale numărul turiștilor
care vor zbura pe orbita spațială va rămâne redus, până când tehnologii moderne
ca „elevatorul spațial” (space elevator) vor contribui la ieftinirea călătoriei
în spațiu. Optimizarea tehnologică va face posibilă cazarea în nave
spațiale-hotel, amenajate pe aeroplane bazate pe putere solară sau sau în
dirijabile de mari dimensiuni. Hoteluri subacvatice, cum este Hydropolis din
Dubai, vor mai fi construite. Pe oceane, turiștii vor fi așteptați pe mari vase
de croazieră sau chiar în orașe plutitoare.

Din anii ’70 pachetele de turism sportiv au devenit din ce în ce mai populare.
Evenimente cum sunt Cupa Mondială de rugby și fotbal au dat posibilitatea
agențiilor de voiaj să obțină drept de vânzare asupra unui anumit număr de
bilete pe care le-au comercializat în pachete unde au fost incluse zborul,
hotelul și excursia.

Ca rezultat al recesiunii din anii 2000, sosirile internaționale au suferit o
puternică reducere începând cu anul 2008. Creșterea din 2007 – 2008 a fost de
numai 3,7% pe primele 8 luni din 2008. Piața asiatică și cea a Pacificului au
fost afectate și piața din Europa a stagnat în timpul lunilor de vară boreală,
în timp ce cea din America a avut rezultate mai bune deoarece prin reducerea
ratei de expaniune și-a asigurat o creștere de 6% din ianuarie până în august
2008. Doar Orientul Mijlociu și-a continuat creșterea rapidă în această
perioadă, atingând o creștere de 17% față de aceeași perioadă a anului 2007.
Această încetinire suferită de turismul internațional s-a reflectat și la
nivelul industriei de transport aerian, printr-o creștere negativă în septembrie
2008 și o creștere de 3.3% a traficului de pasageri până în septembrie.
Industria hotelieră a raportat, de asemeni, o reducere, gradul de ocupare a
camerelor continuând să fie în declin. Deoarece situația economică globală s-a
deteriorat dramatic în timpul lunilor septembrie și octombrie ca rezultat al
crizei financiare globale, era de așteptat ca trendul să continue în 2008 și
2009. Această situație s-a intensificat prin faptul că pe durata primelor 4 luni
din 2009 sosirile au scăzut la 8%, unele regiuni fiind afectate și mai mult
datorită influenței virusului AH1N1.

În 1941, Hunziker și Krapf au definit turismul ca „sumă a fenomenelor și
relațiilor ce provin din călătoriile și șederile non-rezidenților, atâta timp
cât ele nu conduc la stabilire permanentă și nu au legătură cu nici un fel de
activitate remunerată.” În 1981, Asociația Științifică Internațională de Experți
în Turism a definit turismul ca fiind activități particulare selectate benevol
și manifestate în afara zonei de rezidență.

În anul 1994, Națiunile Unite în Recomandări privitoare la Statistica în Turism
(Recommendations on Tourism Statistics) a clasificat formele de turism în
funcție de mai multe criterii care influențează aspectele fenomenului turistic:

Distanța - impune trei variante de practicare : turismul de distanță mică,
turismul de distanță mare și turismul de distanță foarte mare.

Proveniența turiștilor - se individualizează două forme de turism: intern și
internațional.

Gradul de organizare - activitățile turistice pot fi continue, sezoniere sau de
circumstanță.

Mijlocele de transport utilizate - există turismul terestru, rutier, feroviar,
aerian și naval.

Vârsta turiștilor - se evidențiază un turism practicat de elevi și studenți cu
caracter recreativ, cultural de către persoanele mature și turismul vârstei a
treia, preponderent creativ.

Turismul în România se bazează pe un potențial turistic important. Începând cu
varietatea formelor de relief ( izvoare de apă minerală și termală, lacuri
folosite pentru agrement, natație și pescuit sportiv, un valoros fond cinegetic
concentrat în păduri bogate de foioase și conifere, peisaje diverse de la cel al
crestelor montane ce depășesc 2.000 m la cele de câmpie întinsă și mănoasă,
litoral cu plaje îmbietoare și valuri răcoroase și zone protejate ca cele din
Delta Dunării) și continuând cu istoria interesantă a poporului român ce se
reflectă în numeroase mărturii materiale și spirituale ( muzee, monumente,
biserici, mânăstiri, cetăți antice și medievale, portul popular, țesături,
ceramică, etc.) elementele patrimoniale românești atrag atenția a numeroși
vizitatori din toate colțurile lumii.



https://ro.wikipedia.org/wiki/Titu_Maiorescu

Titu Liviu Maiorescu (n. 15 februarie 1840, Craiova – d. 18 iunie 1917,
București) a fost un academician, avocat, critic literar, eseist, estetician,
filosof, pedagog, politician și scriitor român mason, prim-ministru al României
între 1912 și 1914, ministru de interne, membru fondator al Academiei Române,
personalitate remarcabilă a României sfârșitului secolului al XIX-lea și
începutului secolului XX. Maiorescu este autorul celebrei teorii sociologice a
formelor fără fond, baza junimismului politic și „piatra de fundament” pe care
s-au construit operele lui Mihai Eminescu, Ion Creangă, Ion Luca Caragiale și
Ioan Slavici.

Titu Maiorescu (numele său complet era Titu Liviu Maiorescu) s-a născut la
Craiova, la 15 februarie 1840. Mama lui Titu Maiorescu, n. Maria Popazu, este
sora cărturarului episcop al Caransebeșului, Ioan Popazu. Familia Popazu era de
la Vălenii de Munte și, se pare, de origine aromână. Tatăl său, Ioan Maiorescu,
fiu de țăran transilvănean din Bucerdea Grânoasă, se numea de fapt Trifu, dar
își luase numele de Maiorescu pentru a sublinia înrudirea cu Petru Maior. Teolog
prin formație (cu studii la Blaj, Pesta, Viena), Ioan Maiorescu se dovedi un
liber cugetător. Profesor la Cernăuți, Craiova, Iași, București, el rămâne o
figură luminoasă a epocii de formare a învățământului românesc modern. Ioan
Maiorescu a fost inspector al școlilor din Oltenia, profesor la Școala Centrală
din Craiova. În acest timp, familia lui, constând din soția, Maria, născută
Popasu, și cei doi copii, Emilia și Titu, a călătorit la București, Brașov,
Sibiu și Blaj, rămânând mai mult timp la Brașov, unde viitorul critic urmează
clasa întâi a gimnaziului românesc. Stabilit la Viena, Ioan Maiorescu scrie în
ziarele austriece articole despre români și redactează memorii în legătură cu
problema românească. Revenit în țară după Unire, a îndeplinit funcțiile de
președinte al Obșteștii Epitropii, de director al Comisiei Centrale a
Principatelor Unite, profesor la Colegiul „Sfântul Sava”, director al Eforiei
Instrucțiunii Publice și profesor la Școala Superioară de Litere din București.

Între 1846 și 1848 Titu Maiorescu este elev al școlii primare din Craiova. În
zilele revoluției, Ioan Maiorescu plecând în misiune la Frankfurt am Main, Maria
Maiorescu cu copiii pribegește la București, Brașov, Sibiu. Prin decembrie 1848
sub conducerea lui Avram Iancu, familia lui Ioan Maiorescu ajunge la Blaj. Din
nou la Brașov. Titu Maiorescu continuă cursul primar (1848/1849 și 1849/1850) la
școala protodiaconului Iosif Barac unde urmează primele două clase elementare.

Între 1850-1851 – absolvind școala primară, Titu Maiorescu a fost înscris la
gimnaziul românesc din Șcheii Brașovului, gimnaziu înființat în 1850 prin
strădania unchiului său, Ioan Popazu, pe atunci paroh al Bisericii Sf. Nicolae
din Șchei, apoi protopop al orașului. A absolvit clasa întâi de gimnaziu la
gimnaziul românesc din Șchei. În casa protopopului Popazu îl vede pe Anton Pann,
care îi va lăsa o impresie de neșters.

În septembrie 1851 familia Maiorescu se stabilește la Viena, unde tatăl său era
salariat al Ministerului de Justiție. În octombrie Titu Maiorescu este înscris
în clasa I la Gimnaziul Academic, anexă pentru externi a Academiei Tereziene.
Peste o lună i se echivalează anul de gimnaziu de la Brașov și este trecut în
clasa a II-a. Intre 1851-1856 frecventeaza clasele 2-6 la Gimnaziul Academic.

În timpul șederii familiei sale la Viena, Titu Maiorescu urmează cursurile
Academiei Tereziene. În această perioadă începe redactarea Însemnărilor zilnice
(ținut până în iulie 1917, în 42 de caiete aflate astăzi în fondul de manuscrise
al Bibliotecii Academiei Române și la Biblioteca Centrală de Stat din
București), pe care le va continua până la sfârșitul vieții și care constituie o
prețioasă sursă de cunoaștere a omului Maiorescu. Însemnările ni-l prezintă încă
din adolescență ca pe un caracter puternic, ambițios și iubitor de ordine,
pasionat de cultură și dornic să se afirme prin capacitățile sale intelectuale
în fața colegilor austrieci, care, provenind adesea din familii aristocratice,
îl priveau de sus. Succesul pe care îl obține în 1858 absolvind ca șef de
promoție Academia Tereziană reprezintă o încununare a eforturilor sale și a
voinței de care dăduse dovadă.

Graba pe care o manifestă în obținerea diplomelor universitare (după numai un an
de studii la Berlin obține la Giessen doctoratul „magna cum laude“, după încă un
an, licența în litere și filosofie la Sorbona și, după încă un an de studii
universitare la Paris, licența în drept) nu afectează seriozitatea pregătirii
sale academice; bazele culturii extrem de solide a lui Maiorescu se instaurează
acum.

Trimite o lucrare, la 3 ianuarie 1857, semnată Aureliu, la Gazeta de
Transilvania cu intenția de a servi ca prezentare a unor traduceri ale sale din
Jean Paul, pe care le trimite apoi revistei. În numărul următor intenționa să
publice traducerea unei povestiri de Jean Paul, intitulată "Noapte de Anul Nou".
Deși traducerea nu a fost publicată la acea dată, scrisoarea editată de Aurel A.
Mureșianu în Gazeta cărților, nr. 1, 1934 este considerată totuși „cea dintâi
încercare publicistică“ a lui T. Maiorescu, titlu sub care a și fost retipărită.
În 1858, pe lângă activitatea universitară, predă psihologia la pensioane
particulare și franceza în casa Kremnitz.

Preparator pentru limba franceză în familia Kremnitz, Titu Maiorescu dă lecții
celor patru copii ai familiei: Klara (viitoarea sa soție), Helene, Wilhelm
(viitorul dr. W. Kremnitz, soțul lui Mite Kremnitz, n. Bardeleben) și Hermann.
Titu Maiorescu își trece doctoratul în filozofie la Giessen, magna cum laude.
Universitatea din Giessen îi considerase, în vederea doctoratului, ultimii doi
ani de la Theresianum drept studii universitare. Întors în țară, publică
articolul „Măsura înălțimii prin barometru” în revista Isis sau natura.

În decembrie 1860 își ia Licența în litere și filosofie la Sorbona prin
echivalarea doctoratului de la Giessen. În anul următor îi apare la Berlin
lucrarea de filozofie Einiges Philosophisches in gemeinfasslicher Form
(„Considerații filozofice pe înțelesul tuturor”), vădit sub influența ideilor
lui Herbart și Ludwig Feuerbach.

La 17 decembrie, în urma consultării lucrării Einiges Philosophisches in
gemeinfasslicher Form și după „o apărare verbală făcută înaintea facultății în
mod brillant a opiniunilor originale“, Sorbona îi „concese titlul de licencé ès
lettres“. În continuare Titu Maiorescu își va pregăti doctoratul cu teza: „La
relation. Essai d’un nouveau fondement de la philosophie”, până la sfârșitul lui
1861, când va părăsi Franța.

În vara anului 1862 este numit supleant la Tribunalul de Ilfov, apoi procuror.
Se căsătorește cu pupila sa, Clara Kremnitz. În luna noiembrie/decembrie devine
profesor la Universitatea din Iași și director al Gimnaziului central din
același oraș.

În 1863 i se încredințează cursul de istorie la Universitate, cu tema „Despre
istoria republicii romane de la introducerea tribunilor plebei până la moartea
lui Iulius Cezar cu privire special la dezvoltarea economico-politică”. Din luna
februarie până în luna septembrie este Decan al Facultății de Filosofie a
Universității din Iași. Pe 18 septembrie 1863 este ales rector al Universității
din Iași pe o perioadă de patru ani. În octombrie este numit director al Școlii
Normale „Vasile Lupu“ din Iași. Predă aici pedagogia, gramatica română,
psihologia și compunerea. Inițiază pentru prima oară în țara noastră, practica
pedagogică a elevilor, printre care se numără și Ion Creangă.

În 1863 Titu Maiorescu publică la Iași „Anuariul Gimnasiului și Internatului din
Iași pe anul școlar 1862—1863”; anuarul este precedat de disertația lui: „Pentru
ce limba latină este chiar în privința educației morale studiul fundamental în
gimnaziu ?” La 28 martie se naște fiica lui Titu Maiorescu, Livia, căsătorită
Dymsza, moartă în 1946. La 8 octombrie Titu Maiorescu este numit la direcția
Institutului Vasilian din Iași, care se cerea „fundamental reorganizat“. În
vederea acestei misiuni, din însărcinarea ministrului instrucțiunii publice de
atunci, Alexandru Odobescu, el va pleca într-o călătorie documentară la Berlin,
întorcându-se la Iași pe 4 ianuarie 1864.

Între 1863—1864 Titu Maiorescu predă filozofia la Facultatea de Litere din Iași.

În ziua de 10 martie 1861, Titu Maiorescu ține la Berlin o conferință (Die alte
französische Tragödie und die Wagnersche Musik — „Vechea tragedie franceză și
muzica lui Wagner”) în folosul monumentului lui Lessing la Kamenz, repetată la
12 aprilie la Paris, la „Cercle des sociétés savantes“ și reluată sub formă de
comunicare, la 27 aprilie, din nou la Berlin, la Societatea de filozofie.

La 28 noiembrie obține la Paris diploma de licență în drept, cu teza "Du régime
dotal".

În ziua de 10 decembrie el începe ciclul de conferințe despre „Educațiunea în
familie”. Tot în decembrie se întoarce în țară și se stabilește în București.

Întors în țară la sfârșitul lui 1861, Titu Maiorescu este dornic să contribuie
din toate puterile la înscrierea statului recent format în urma Unirii din 1859
pe făgașul unei vieți culturale și politice de nivel european. În acel moment în
care totul era de făcut și în care era nevoie de energii proaspete și de oameni
de cultură formați în școlile înalte ale apusului, Titu Maiorescu va cunoaște la
vârsta tinereții o ascensiune vertiginoasă, greu sau aproape imposibil de
conceput mai târziu: profesor universitar (la Iași) la 22 de ani, decan la 23 și
rector la aceeași vârstă, academician (membru al Academiei Române) la 27 de ani,
deputat la 30, ministru la 34 de ani. Dar această ascensiune n-a fost mereu lină
și nici scutită de grele încercări, precum procesul care i-a fost intentat în
urma calomniilor aduse de adversarii săi politici, care atrăseseră și
suspendarea lui din toate funcțiile în 1864, până când verdictul de achitare din
anul următor avea să dovedească netemeinicia acuzațiilor îndreptate împotriva
lui.

A fost inițiat în Loja masonică ieșeană Steaua României, la 26 noiembrie 1866
(al cărei Venerabil era George Suțu), iar după câteva luni, la 11 februarie
1867, primește gradele de Companion și Maestru, în această lojă.

Anii 1860 au mai însemnat pentru Maiorescu „prelecțiunile populare“ (conferințe
asupra unor variate probleme de cultură adresate unui public destul de larg),
întemeierea Junimii împreună cu prietenii săi I. Negruzzi, Petre P. Carp, V.
Pogor și Th.Rosetti, începerea activității de avocat, directoratul la Școala
Normală „Vasile Lupu“ din Iași, înființarea, în 1867, a revistei Convorbiri
Literare.

Deși perioada care a urmat Unirii din 1859 a reprezentat o epocă de împlinire a
idealurilor pașoptiste, totuși unele accente se schimbaseră, condițiile erau
altele decât pe vremea tinereții romantice a lui Heliade Rădulescu, Alecsandri
sau Bălcescu. Maiorescu reprezintă noua generație, junimistă, cu o nouă
concepție asupra vieții sociale și culturale românești. Pe planul ideologiei
politice, Maiorescu este un conservator, adept al unei evoluții naturale,
organice și temeinic pregătite, adversar al „formelor fără fond“, al căror
rechizitoriu îl face în articolul din 1868, În contra direcției de astăzi în
cultura română, în care condamnă introducerea unor instituții imitate după cele
occidentale și cărora nu le corespundea un fond adecvat în mentalitatea, creația
și nivelul de cultură al poporului român.

Începuturile activității de critic literar ale lui Maiorescu stau sub semnul
aceleiași despărțiri de generația anterioară. Spre deosebire de anii
premergători revoluției de la 1848, când o nevoie acută de literatură originală
îl făcea pe Heliade Rădulescu să adreseze apeluri entuziaste pentru scrieri
românești, deceniul al șaptelea al secolului XIX ajunsese să cunoască o relativă
afluență de poeți și prozatori, ale căror mijloace artistice erau adesea mult
disproporționate față de idealurile și de pretențiile lor. Se punea acum
problema unei selectări a adevăratelor valori pe baza unor criterii estetice și
o asemenea sarcină își asumă Maiorescu. Adversarii de idei i-au numit
depreciativ acțiunea „critică judecătorească“, întrucât studiile și articolele
lui nu analizează detaliat opera literară discutată, ci conțin mai mult sentințe
asupra ei. Acestea se întemeiază pe o vastă cultură, un gust artistic sigur și
pe impresionante intuiții. Însuși mentorul Junimii considera acest fel de
critică (net afirmativă sau negativă) necesară doar acelei epoci de confuzie a
valorilor, urmând ca modalitățile ei de realizare să se nuanțeze mai târziu,
într-o viață literară în care marii scriitori vor fi ridicat nivelul artistic
și, implicit, vor fi făcut să sporească exigența publicului.

Această operă de îndrumător, de luptător pentru impunerea valorilor avea s-o
ducă Maiorescu întreaga viață, împărțită între activitatea politică (în care
avea să ajungă până la funcția de prim-ministru, dar și să piardă un prieten din
tinerețe, pe P.P. Carp), universitară (ca profesor a avut și a promovat
discipoli de valoarea lui C. Rădulescu-Motru, P.P. Negulescu, Pompiliu Eliade și
alții), de avocat și de critic literar. I s-a reproșat lui Maiorescu faptul că
n-a consacrat mai mult timp literaturii, dar, atâta cât este, opera lui de
critic marchează profund una dintre cele mai înfloritoare epoci din istoria
literaturii române: perioada marilor clasici. Rolul Junimii, al lui Maiorescu
însuși, este legat de creația și impunerea în conștiința publicului a unor
scriitori ca Eminescu, Creangă, Caragiale, Slavici, Duiliu Zamfirescu și alții.

În privința comportării, a felului de a fi i s-a reproșat lui Maiorescu răceala,
lipsa pasiunii, atitudinea olimpiană, care părea să ascundă un suflet uscat;
este celebră în acest sens aprecierea vulcanicului N. Iorga: „Cald și frig nu
i-a fost nimănui lângă dânsul“. Ajutorul dat de Maiorescu scriitorilor din
cercul Junimii și discipolilor săi, chiar adversarului său, Dobrogeanu-Gherea,
într-un moment important din viața acestuia, ne relevă însă un om de o mare și,
în același timp, discretă generozitate. Iar rândurile adresate lui Eminescu
bolnav, care își făcea scrupule în legătură cu proveniența mijloacelor materiale
permițând întreținerea sa la sanatoriul de la Ober-Döbling, dovedesc la
Maiorescu o admirabilă delicatețe sufletească:

„Vrei să știi cu ce mijloace ești susținut deocamdată? Bine, domnule Eminescu,
suntem noi așa străini unii de alții? Nu știi d-ta iubirea (dacă-mi dai voie să
întrebuințez cuvântul exact, deși este mai tare), admirația adeseori entuziastă
ce o am eu și tot cercul nostru literar pentru d-ta, pentru poeziile d-tale,
pentru toată lucrarea d-tale literară și politică? Dar a fost o adevărată
exploziune de iubire, cu care noi toți prietenii d-tale (și numai aceștia) am
contribuit pentru puținele trebuinți materiale ce le reclama situația. Și n-ai
fi făcut și d-ta tot așa din multul-puținul ce l-ai fi avut când ar fi fost
vorba de orice amic, necum de un amic de valoarea d-tale“.

Titu Maiorescu a declarat într-o conferință de la Ateneul Român din 1882,
susținând că femeile își merită locul de la marginea societății din cauza
creierului lor prea mic [nefuncțională]



