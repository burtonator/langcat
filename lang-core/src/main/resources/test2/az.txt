https://az.wikipedia.org/wiki/Atropatena

Atropatena, Adurbadaqan, Atropat Midiyası , (yun. Ατροπατήνη, suriya:
Aδorbāyγān, ər: آذربایجان) – tarixi Azərbaycan torpaqlarının bir hissəsində[2]
mövcüd olmuş qədim dövlət. Atropatenanın ərazisi indiki Güney Azərbaycan
vilayətlərini, Azərbaycan Respublikasının bəzi ərazilərini və İran Kürdüstanının
bir hissəsini əhatə edirdi.

Keçmiş Əhəməni satrapı[3], əslən, çox güman ki, madalı olan Atropat e.ə. IV
əsrin 20-ci illərinin sonunda yeni dövlətin müstəqil hökmdarı olur; bu dövlət
rəsmən Mada, sonralar isə özünün ilk hökmdarının adı ilə tez-tez antik
qaynaqlarda Atropatena adlandırılır. Beləliklə, Midiya dövlətinin süqutundan
sonra Azərbaycan ərazisində yenidən müstəqil dövlət meydana gəlir.[4]

Atropatenanın adı müxtəlif dilli mənbələrdə fərqli şəkildə qeyd edilmişdir. Bir
çox müəlliflərə görə, Azərbaycan öz adını Atropatenadan almışdır.[5]

Antik yunan və latın dilli mənbələr adı bir qayda olaraq "Atropatena" şəklində
yazırlar. Pəhləvi dilli mənbələrdə isə ad "Ātur-patkān" şəklində qeyd edilir. Bu
adın mənası "Aturpatın torpaqları" deməkdir və bu ad Atropatın ("Āturpāt",
"Atərəpāta" — Atəş qoruyan) hökmranlığı dövründə yaranmışdır[6]. Erkən orta
əsrlər latın və yunandilli mənbələrdə ölkə eyni zamanda Atropat Midiyası və
Kiçik Midiya da adlandırılır. Antik müəlliflərdən Plutarx, Ammian Marselin bu
ölkəni Atropat Midiyası adlandırmışlar. Strabon isə Atropatena ərazisini Kiçik
Midiya adlandırmış, Atropatın başçılığı ilə Kiçik Midiya ərazisində Atropatena
dövlətinin təşkil edildiyini göstərmişdir. Sasani hakimiyyəti dövründə ölkə
Adərbadaqan, erməni dilli mənbələrdə Atropataqan yaxud Atərpatağan, ərəbdilli
mənbələrdə isə Adərbican kimi qeyd olunur.

Atropatena ərazisi ərəblər tərəfindən fəth edildikdən sonra isə Atropatenanın
adı erkən ərəbdilli mənbələrdə "Adabarqan", "Azərbaycan" ("آذربایجان") kimi
işlənməyə başlamışdır.[6] Daha sonrakı dövr ərəb tarixçilərin əsərlərində isə
həmin ad ancaq "Azərbaycan" kimi göstərilmişdir.

Mənbələr Atropatenanın iki — yay və qış paytaxtlarının olmasından xəbər verir.
Dövlətin yay paytaxtı Vera — indiki Marağa şəhəri, qış paytaxtı isə farsdilli
mənbələrin Qazaka, ermənidilli mənbələrin Qandzak, ərəbdilli mənbələrin isə Şiz
adlandırdıqları Gəncək şəhəri olmuşdur. Gəncək şəhəri öz adını sak tayfalarından
biri olan gəncəklərin adından almışdır.[7] 1958-ci ildə İran və Almaniya
arxeoloqlarının Təxti-Süleyman ərazisində arxeoloji qazıntlar aparması
nəticəsində Qazaka şəhərinin xarabalıqları və möhtəşəm Azərgüşnasp məbədinin
qalıqları aşkarlanmışdır.

Ellinizm dövründə, Atropatenada yunan dili geniş yayılmışdır. Cənubi Azərbaycan
tayfalarının və xalqlarının – kuti, lullubi, mannalı və başqalarının madalılarla
qaynayıb-qarışması nəticəsində yeni bir etnos – madalıların üstünlük təşkil
etdiyi atropatenalılar etnosu təşəkkül tapdı. Atropatena əhalisinin atropaten
dili və yazı ənənələri olan bir ölkə idi.

Bəzi müəlliflərin apardıqları araşdırmalar nəticəsində gəldikləri qənaətə görə,
Atropatena əhalisinin böyük bir qismini aborigen türk tayfaları[7][8] əsasında
formalaşmış atropatenlilər təşkil edirdi və Atropatena tarixi Azərbaycan
torpaqlarının bir hissəsində[2] Azərbaycan türklərinin ulu əcdadları[7][9] olan
atropatenlilər tərəfindən yaradılmış bir dövlət olmaqla, nəhəng Midiya
dövlətinin həm siyasi, həm də etnik varisidir.

Mənbələrdə adları keçən Atropatena ərazisində yaşayan tayfalardan[10][11] biri
də Qafqaz albanlarıdır. I əsr müəllifi Strabonun verdiyi məlumatdan aydın olur
ki, Qafqaz albanları təkcə Azərbaycanın Arazdan şimaldakı ərazisində deyil, həm
də Arazdan cənubdakı ərazilərində yaşamışlar. Strabon albanların Atropatenada,
Midiya dağlarında yaşamasını qeyd edir. Müəllif yazır ki, albanlar kellər,
kaduslar, utilər və mardların qonşuluğunda yaşayırlar[12]. Midiya dağları
Xəzərin cənub-qərbindəki indiki Talış dağlarıdır. Astaraçayla Qarasu çayı
arasında yerləşən bu dağlar Bağrov dağları da adlanır. Deməli, albanların bir
hissəsi kaduslarla bir ərazidə yaşayırdı. Bu ərazi Atropatenaya məxsus idi. Bunu
Midiya dağları ifadəsi də göstərir. Bu məlumatı toponimik faktlar da təsdiq
edir.[13].

Cənubi Azərbaycan ərazisində Qarqar, Qərqər–Nəsir, Baba Qarqar, Karkarak,
Kərkərə, Kərkər, Alamdar–Qarqar adlı kəndlər vardır[13]. Bu toponimlər
Atropatenada yaşamış qarqarların adı ilə bağlıdır.

Albaniyada və Ermənistanda yaşamış türkdilli Şirak tayfasının Atropatenada da
yaşadığını V əsr müəllifi Feofilakt Simokattanın Atropatenada Siraqan yaşayış
məntəqəsini qeyd etməsi təsdiq edir. Həmin müəllif Muğanda türk tayfalarının
yaşadığını yazmışdır[14]. Hazırda Cənubi Azərbaycanda Şirac–Xeyl və Şiracməhəllə
adlı kəndlər vardır və bu toponimlərdə şirak etnonimi şirac şəklində qalmışdır.
Şiraklar Azərbaycanda Çiraq və Çiraqlı da adlanmışlar. Cənubi Azərbaycanda
Çirak, Çiraq–Abdal, Çeraktəpə, Çirakçi, Çeraqlu, Çeraqil (Çirak etnonimi və il –
tayfa sözündən), Sirak və Şirakdeh kəndləri vardır[13].

Atropatena ərazisində həmçinin peçeneqlərin də yaşaması məlumdur. Peçeneqlərin
qapan, qarabaq, göyərçi və kul tayfaları cənubda Qaban, Qarabaq, Qeqarçi,
Quqarçin, Quqarçili, Quqerdçi, Qullar, Qullar-Taqi, Qullar–Qara, Sufi və Qullar
Məhəmməd Hüseynkənd adlarında qalmışdır[13]

Cənubi Azərbaycandakı Xazarian, Xəzərkəndi, Xəzərgəran, Xəzərabad, Xəzərli,
Xəzər-Böyük, Xəzər-Çoban və Xəzərşax[13] kənd adları isə erkən orta əsrlərdə
Atropatenada yaşamış xəzərlərlə əlaqədardır.[7]

Atropatenada yaşayan İrandilli etnoslardan[15][16][17][18] ən böyüyü kaduslar
idi. Bu etnosu ilk dəfə Herodot qeyd etmişdir[19]. Sonrakı antik müəlliflər də
kaduslar haqqında məlumat verirlər və onları dağ yerlərində çox döyüşkən
olduqlarını qeyd edirlər. Strabon kadusların dəniz kənarında[20] yaşadığını
yazır. O, kadusların ərazisinin Xəzər dənizinin sahili boyu 500 stadij (təxminən
190 km) uzunluqda olduğunu göstərir[21].

Atropatenada tatlar, yəhudilər, gurganlar, parslar və mardlar da yaşayırdılar.
Onların bir hissəsi Sasanilər vaxtında şimala köçürülmüşdür. Erkən orta əsrlərdə
Cənubi Azərbaycan ərazisinə bir sıra yeni türk tayfaları gəlib
məskunlaşmışdır.[14].

Atropatenanın ərazisi indiki Güney Azərbaycan vilayətlərini, Azərbaycan
Respublikasının bəzi ərazilərini və İran Kürdüstanının bir hissəsini əhatə
edirdi.

Pəhləvi dilində yazılmış "Şatristanhaye İran" əsərində deyilir ki, Aturpatakanın
patkustına Gəncək (Qazaka), Frasyak (Fraaspa), Turkert (Tavreş) şatristanları
daxildirlər. Həmin mənbədə qeyd edilir ki, Gəncək (Qazaka) şəhəri turanlı
Frasiyak (sonrakı mənbələrdə Əfrasiyab, türkdilli mənbələrdə isə daha çox Alp Ər
Tonqa adlandırılır) tərəfindən bina edilmişdir.

Midiyadan dağlar vasitəsiylə ayrılan bu ölkə, Fasiddən Hirkan dənizinə (Xəzər)
kimi geniş bir ərazini əhatə edirdi[22]. Matiana ilə Midiya arasında olan bu
ərazinin hüdudlarında Spavta gölü yerləşirdi. Yay iqamətgahı Qazaka, qış
iqamətgahı isə Vera idi[23].

Strabon Atropatenanın sərhədləri haqqında yazır: "Bu ölkə Ermənistan və
Matianadan Şərqdə, Böyük Midiyadan Qərbdə və Şimalda yerləşir. Cənubdan o,
Hirkan dənizilə sərhəddir.

Ərəb coğrafiyaşünası İstəxriyə görə, Azərbaycan (Adurbadaqan-Atropatena)
Guhistan (Gilan) və Xəzər dənizi, Qərbdən Ermənistan (Şərqi Anadolu), Şimaldan
Allan (Qafqaz Albaniyası), Qabk dağları (Qafqaz dağları), İraq Cəzirəsi ilə
həmsərhəddir. Buradan məlum olur ki, müəyyən dövrlərdə Atropatenanın sərhəddi
Qafqaz dağlarına qədər uzanmışdır.

Orta əsr ərəb coğrafiyaşünası İbn Haqvəlin yazdığına görə: "...bu ölkəni Şərqdən
Cibal və Deyləm, həmçinin Xəzər dənizinin Qərb sahilləri, Qərbdən Ermənistan və
Cəzirənin (Mesopotomiyanın) bir hissəsi, Şimaldan allanlar (Qafqaz albanları) və
Qafqaz dağları, Cənubdan İraq hüdudları və Cəzirənin Şərq hissəsi əhatə
edirdi[24]. Bundan başqa İbn Haqvəl Ərməniyyə, Qafqaz Albaniyası və Atropatenanı
bir iqlim hesab edir.

Atropatenanın parflar, ermənilər və suriyalılar kimi qonşuları olmuşdur.
Atropatena hökmdarları yeri gəldikdə onlarla qohumluq əlaqələri də
yaradırdılar[25]

Mərkəzi hakimiyyət üçün ağır olan illərdə Mada satrapı olduqca müstəqil bir
siyasət yeridirdi; XI və XIV satraplıqlara daxil olan torpaqları öz əlinə
almışdı. Atropat həmin satraplıqların sakinləri ilə müəyyən müttəfiqlik
münasibətləri yaratmışdı. Məhz buna görə də kadusilər farslara boyun əyməyərək
Qavqamela vuruşmasında bütün Əhəməni dövlətinin müttəfiqləri kimi yox, ancaq
madalıların müttəfiqləri kimi çıxış edirdilər (madalılarla
"birləşdirilmişdilər").

Albanlar və sakesinlər də Əhəməni imperiyasının təbəələri deyil, Mada satrapının
müttəfiqləri idilər. Cənubi Azərbaycanın bütün ərazisi və Şimali Azərbaycan
torpaqlarının xeyli hissəsi bu və ya digər dərəcədə Atropatın hakimiyyəti
altında idi.

Belə güman etməyə bəzi əsaslar var ki, hələ Mada dövləti dövründə madalıların
hakimiyyəti Qərbi Zaqafqaziyanın ayrı-ayrı rayonlarına, xüsusən tarixi
Gürcüstanın vilayətlərinə də yayılırdı. Maraqlıdır ki, Herodota görə,
"Kolxidadan Madaya girmək çətin deyil". Yenə də həmin müəllif məlumat verir ki,
skiflər "Fasis (görünür, Rioni və ya Çorox çayının – İqrar Əliyev) yaxınlığında
Madaya soxulmaq" niyyətində idilər. Güman etmək olar ki, tarixi Gürcüstanın
torpaqları (və ya torpaqlarının bir hissəsi) Mada satraplığının tərkibinə daxil
idi və ya onun himayəsi altında idi. Polibi e.ə. III əsrin son rübünün
hadisələrindən danışarkən məlumat verir ki, Atropatenanın bəzi hissələri
"Fasisdən yuxarıdakı yerlərdə Pontun (Qara dənizin – İqrar Əliyev) üzərində
yüksəlir, digər tərəfdən o, Hirkan (Kaspi – İqrar Əliyev) dənizinə qədər çatır".

Maqnessiya ətrafındakı məğlubiyyətdən sonra Asiyada Selevkilər hakimiyyəti xeyli
zəiflədi, hərçənd o zaman Selevki çarları bəzən qələbələr qazanır, hətta
şəhərlər də salırdılar.

Bu ərəfədə Qərbi İranın və Ermənistan yaylasının vilayətlərində bir neçə
müstəqil dövlət – Elimaida, Xarakena, Persida, I Artaşesin Ermənistan çarlığı,
Sofenada, Zariadrinin Ermənistan çarlığı meydana gəlir. Özünü padşah elan edən
Mada satrapı Timarx Selevkilərdən ayrıldı və hətta öz sikkəsini buraxmağa
başladı. Parfiya da asılılığın daşını atdı. Beləliklə, e.ə. 160-cı ilə yaxın
Selevkilər şərq satraplıqlarının demək olar ki, hamısını itirmiş oldular.

Meydana gələn erməni çarlıqları, xüsusilə Artaşesin çarlığı lap əvvəldən
özlərini çox təcavüzkar aparır, qonşularına qarşı fəal qəsbkarlıq siyasəti
yeridirdilər. Strabon yazır: "...Artaksinin və Zariadrinin müharibələri əvvəllər
kiçik bir ölkə olmuş Ermənistanı böyütdü... Onlar birlikdə qonşu xalqların
torpaqlarının bir hissəsini qoparıb mənimsədilər. Onlar midiyalılardan
(atropatenalılardan – İqrar Əliyev) Kaspiananı, Favnitidanı və Basoropedanı,
iberlərden Pariadr dağlarının ətəklərini, Xorzenanı və Qoqarenanı... xaliblərdən
və mossiniklərdən Karenitidanı və Kseroksenanı..., kataonlardan Akilisenanı və
Antitavrboyu vilayəti, suriyalılardan Taronitidanı... tutub aldılar".

Makedoniyalı İskəndərin yürüşü ərəfəsində Əhəmənilər imperiyasının tərkibində
olan Qərbi Midiya satraplığı iqtisadi-sosial cəhətdən inkişaf etmiş əyalətlərdən
biri idi. Bu əyalətə Azərbaycanın görkəmli dövlət xadimi Atropat başçılıq
edirdi.

Əhəmənilərin sonuncu hökmdarı III Daranın hakimiyyəti dövründə Atropat Midiya
satrapı idi. Mənbələrdə bu ada ilk dəfə e.ə. 331-ci ildə təsadüf edilir.
Makedoniyalı İskəndər İss vuruşmasından (e.ə.332) sonra Kiçik Asiya, Suriya,
Finikiya, Fələstin və digər əraziləri işğal etdi. Bu məğlubiyyətdən sonra III
Dara yenidən ordu toplayaraq İskəndərin qarşısını almağa səy göstərdi. Lakin
İskəndər Dəclə və Fərat çaylarını keçərək e.ə. 331-ci il 1 oktyabrda qədim Assur
şəhəri Ərbilin yaxınlığında olan Qavqamel kəndi yaxınlığında III Daranın
ordusuna sonuncu və həlledici zərbə endirib onu məğlub etdi. İss savaşı zamanı
Atropatın Midiya ordusuna başçılıq etməsi haqqında mənbələrdə heç bir məlumat
yoxdur. Lakin güman etmək olar ki, digər satraplıqların satrapları kimi Atropat
da İskəndərlə olan hər üç savaşda iştirak etmişdir. Mənbələrdə Atropatın Midiya
ordusuna, ancaq Qavqamel savaşında (e.ə.331) başçılıq etməsi haqqında məlumat
var.

Makedoniyalı İskəndərin zəfər yürüşlərini qələmə alan Arrianın yazdığına
görə,Qavqamel döyüşündə III Daranın süvari kəşfiyyat dəstəsinə başçılıq edən
Atropatın bölməsində yarımmüstəqil kadusilər, qafqaz albanları və sisaklar da
iştirak edirdi.

Arrian maraqlı bir məlumatla da bizi tanış edir. Ölkədə baş vermiş qarışıqlıqdan
istifadə edən Bariaks adlı bir nəfər hakimiyyəti ələ keçirir. Arrianın
göstərdiyinə görə e.ə. 324-cü ildə özünü Parsua və Midiya hökmdarı elan etmişdi.
Atropat isə onu tutub İskəndərə vermişdi. Bu fakt Atropatın uzaqgörən siyasətçi
olduğunu sübut edir. Atropat yaxşı başa düşürdü ki, artıq Əhəmənilər
imperiyasını dirçəltmək mümkün deyil. Ona görə də o, İskəndərlə loyal mövqedə
dayandı. Atropatın loyal münasibətini görüb ona müsbət münasibət bəsləyən
İskəndər bir müddət onu öz yanından buraxmadı. Məşhur Suz təntənəsində iştirak
edən Atropat öz qızını makedoniyalıların süvari dəstələrinin başçısı Perdikkiyə
ərə verərək onunla qohum oldu. Dövrün siyasi nəbzini tuta bilən Atropat görkəmli
diplomat olduğuna görə qarşıya çıxmış ağır şəraitdən bacarıqla istifadə etdi və
tədricən düşmən satrapdan etibarlı müttəfiqə çevrildi.

İskəndər Midiyaya gədikdə Atropat onun yaxın adamlar ilə birlikdə qalibin
şərəfinə verilən ziyafətdə iştirak edirdi. İskəndər Midiyada olarkən orada
bəslənən məşhur Nisa atlarına baxır. O ,50000 atı hökmdar ordusuna götürür.
İskəndərin bir sıra siyasi tədbirlərində Atropat şəxsən iştirak edirdi. Arrianın
yazdığına görə Atropat İskəndərə 100 nəfərdən ibarət atlı cəsur döyüşçü qadın
dəstəsi bağışlamışdı. O, yazır: "Midiya satrapı Atropat İskəndərə 100 nəfər
amazonkalardan ibarət dəstə bağışlamışdı. Onlar kişi geyimi geymiş, yüngül
silahlarla yaraqlanmışdılar." Qeyd edək ki, Strabon da amazonkaların Qafqaz
dağlarında qarqarların qonşuluğunda (müasir Qarabağ-Zəngəzur zonasında)
yaşadığını qeyd edir.

Yeni yaranmış dövlət antik müəlliflərin qeyd etdiyinə görə banisinin adı ilə
adlandırılmağa başladı. Mənbələrdə Atropatenanın iqtisadi-ictimai həyatı
haqqında bilgilər olduqca azdır. Lakin mənbələrdən məlum olur ki, istər
Əhəmənilərin hakimiyyəti dövründə, istərsə də Atropatidlər sülaləsinin
hakimiyyəti dövründə Atropatena ərazisi həm iqtisadi, həm də mədəni cəhətdən
qonşu ərazilərdən xeyli öndə idi.

Strabonun göstərdiyinə görə Atropatena hakimlərinin Qazaka (Taxtı Süleyman) və
Vera (Marağa) adlı iki paytaxt şəhəri olmuşdur. Qazakada yay, Verada isə Qış
sarayları yerləşirdi (Bu fakt Atropatidlərin də digər türk tayfaları kimi
müəyyən qədər də olsa köçəri həyat sürdüklərini göstərir). Qazakada bu sülalənin
yay, Verada isə qış iqamətgahı yerləşirdi. Qazaka şəhərində (indiki Təxti
Süleyman) hələ Midiya dövləti dövründən müqəddəs sayılan Azərgüşnasp məbədi
mövcud idi.

Tədqiqatçıların əksəriyyəti qəbul edirlər ki, müstəqil Atropatena dövləti
Atropatın başçılığı altında e.ə. 223-cü ildə təşkil edilmişdir. Dövlət
Atropatnın əsasını qoyduğu Atropatidlər sülaləsi tərəfindən idarə edilirdi. Bu
sülalə eramızın III əsrinin I rübünə kimi Atropatenada hakimiyyətdə olmuşdur.
Həmçinin müəyyən dövrdən sonra Atropatidlər həm də Parfiya hökmdarları olmuşlar.
Belə ki, Parfiya hökmdar III Artabanın anası parflardan (IV Fraatın qızı), atası
isə Atropatidlərdən olmuşdur. Beləliklə III Artabandan başlyaraq Atropatidlər
həm də Parfiyaya ağalıq etmişlər.

Atropatın varisləri də çarlığın banisinin ənənəsini davam etdirərək,
yunan-makedoniyalıların ölkəyə soxulmasına "yol vermirdilər", hər halda mane
olurdular. Yeri gəlmişkən, deyək ki, bu, Atropatenanın tarixinə dair yazılı
qaynaqların yox dərəcəsində olmasının əsas səbəblərindəndir.

Lakin heç bir şeyə baxmayaraq, Hellinizm hər halda Kiçik Madaya da nüfuz edirdi.
Burada Hellinizm ayinləri aşılanır, sinkretik allahların (yunan-İran
allahlarının), xüsusən Herakl-Veretraqnanın (?) ibadətgahları tikilirdi. Kerefto
dağlarından bir yunan kitabəsi tapılmışdır ki, o kitabə hardasa Beotiyada da,
Arkadiyada da, yaxud hər hansı başqa bir yunan vilayətində də ola bilərdi.
Aşkara çıxarılmış məşhur avroman perqamentləri yunan dilinin, yazısının və hüquq
normalarının Mada-Atropatenaya, hətta onun kənd rayonlarına da çox dərin nüfuz
etdiyini göstərir. Bu dövr Yeni Mada çarlığının möhkəmlənməsi və onun
sərhədlərinin genişlənməsi ilə səciyyələnir. Qonşu vilayətlərdəki
yunan-makedoniyalılar kimi, Atropatidlər də geniş şəhərsalma işlərinə
başlamışdılar. Atropatenanın antik ənənə ilə salınan bir neçə şəhəri haqqında
məlumatımız vardır. Bunlar Qazaka, Fanaspa, Fraaspa, Aqanzana şəhərləri və
Atropatena ərazisində tapılmış bir neçə qədim yaşayış yeri, o cümlədən Mil
düzündəki Təzəkənd yaşayış yeridir. Qədim adlarını bilmədiyimiz, lakin ümumən
antik dövrə aid olan bir neçə başqa abidə də məlumdur.

Atropatena çarları özlərinin siyasi və iqtisadi mövqelərini möhkəmləndirərək
Suriya, erməni və Parfiya padşahları ilə qohum olurdular. Onların müttəfiqlik və
dostluq əlaqələri, çox güman ki, uzaq şimala – albanlara, sakesinlərə və müasir
Azərbaycan Respublikası ərazisində yaşamış digər tayfalara qədər gedib çatırdı.

Atropatdan və onun zamanındakı hadisələrdən sonra yazılı qaynaqda Atropatenanın
adı ilk dəfə e.ə. III əsrin iyirminci illərində çəkilir. Söhbət Polibinin
əsərinin bir parçasından gedir.

E.ə. III əsrin 20-ci illərində Atropatena taxt-tacında biz Arazın yalnız
cənubunda deyil, şimalında da çox geniş əraziyə malik olan "ən qüdrətli və ən
müdrik hökmdarı", "atropatilər və onlarla həmsərhəd xalqlar üzərində" [Polibi]
hökmranlıq edən Artabazanı görürük. Polibinin dediyinə görə, Artabazanın dövləti
Kaspi dənizindən Rioni çayının yuxarılarınadək uzanırdı; beləliklə, Ermənistanı
və İberiyanı da, hər halda onların müəyyən bir hissəsini əhatə edirdi. Bu
vilayət, yunan müəllifinin (Polibinin) təsdiq etdiyinə görə, "...Midiya ilə
yanaşı olub ondan dar silsiləsi ilə ayrılır, onun bəzi hissələri Fasisdən
(Rionidən – İqrar Əliyev) yuxarıdakı yerlərdə Pontun (Qara dənizin – İqrar
Əliyev) üzərində yüksəlir; digər tərəfdən o, Hirkan (Kaspi – İqrar Əliyev)
dənizinə qədər çatır. Vilayətdə əsasən at belində vuruşan və müharibə üçün daha
nə lazımdırsa hamısına kifayət qədər malik olan güclü bir xalq yaşayır". Gürcü
mənbələrinə görə, e.ə. III əsr Kartli (İber) çarlığı tarixində "fars"
elementlərinin (bu adın altında Atropatena midiyalılarını düşünmək lazımdır –
İqrar Əliyev) üstünlüyü dövrü olmuşdur. Məhz bu zaman Atropatena ilə Ermənistan
arasında sıx siyasi, mədəni və digər əlaqələr yaranır. Bu dövrün erməni əyanları
arasında anadangəlmə atropatenalılar az deyildi. Atropatena və erməni kübarları
arasında nikah əlaqələri isə adi hal idi. Ermənistanla münasibətlər heç də
həmişə rəvan olmurdu. Dostluq, nikah əlaqələrini, ənənəvi mədəni-iqtisadi
təmasları bir çox hallarda açıq düşmənçilik, bəzən hərbi toqquşmalar dərəcəsinə
çatan düşmənçilik əvəz edirdi. E.ə. III əsrin sonu II əsrin əvvəlində məhz belə
olmuşdu. O zaman şiddətli çarpışmalar nəticəsində Ermənistan taxt-tacına nəinki
Atropatena dairələri ilə sıx əlaqə saxlayan, hətta bəlkə də özü madalı olan
Artaşes yiyələnmişdi. Moisey Xorenli hər halda Artaşesi açıq-aşkar "madalı"
adlandırır.

Atropat Midiyası Makedoniya müharibələrindən sonra Midiyadan ayrılıb onun digər
vilayətlərindən fərqli olaraq öz müstəqilliyini saxlaya bilmişdi. Polibinin
göstərdiyinə görə Selevki hökmdarı III Antiox (e.ə. 223-222) Midiya satrapı
Molonu və onun qardaşı Aleksandrı məğlub etdikdən sonra Atropat Midiyasına hücum
etmişdir. Atropatena çarı Artabazan düşmənə müqavimət göstərərək onu geri
çəkilməyə məcbur etmiş, hətta paytaxtları Selevkiyə qədər qovmuşdur.

E.ə. 20-ci ildə Atropatena çarı Artabazan Selevkilərlə müharibəni bitirərək
onlarla sülh müqaviləsi bağlayır. Bu müqaviləyə görə Atropatena ərazisi xeyli
genişlənmiş olur. Belə ki, Ayrarat vilayətinin baş şəhəri olan Armavirlə
birlikdə Araz vadisi Atropatenann tərkibinə daxil edildi. Atropatena ərazisi
Kolxidaya qədər gedib çatdı (Polibi,V,55).

Yustinin göstərdiyinə görə Selevki hökmdarı VII Antioxun dövründə Selevkilərlə
Arşakilər arasında gedən müharibədə Böyük Midiya mühüm rol oynamışdır. Bu
müharibədə Arşakilər bir neçə dəfə məğlub edilmişdilər. VII Antiox parfları yer
üzündən silərək, məhv etməyi qarşısına məqsəd qoymuşdu.

VII Antiox öz hərbi regionlarını parfların geri çəkildiyi bölgələrdə
yerləşdirirdi. Regionların yerləşdiyi yaşayış məntəqələrində baş verən üsyanlar
Selevkilərin məğlub edilməsində mühüm rol oynamışdır.

312-ci il oktyabrın ilk günlərində Selevkin Babilə gəlməsi ilə bütün Ön Asiyada
yeni tarix hesabı – Selevkilər erası başlandı. İran satraplıqlarında real
hakimiyyət tədricən Selevkin əlinə keçir.

Yeni Mada çarlığının hökmdarları, çox güman ki, o cümlədən Atropat özü artıq IV
əsrin lap sonunda İran satraplıqlarına yiyələnmiş Selevkin (302-281)
qəsdlərindən ölkəni nə yolla olursa-olsun qorumaq məcburiyyətində qalmışdılar.

Lakin Selevkin və hakimiyyətə onunla şərik olan Antioxun bütün ciddi-cəhdlərinə
baxmayaraq, e.ə. III əsrin ortalarına yaxın Selevkilər dövləti fəlakət həddinə
çatdı. Baktriya, Soqdiana və Parfiya əldən çıxdı. Tezliklə müstəqil Parfiya
dövləti meydana gəldi və ona Asiya tarixində mühüm rol oynamaq nəsib oldu.
223-cü ildə Selevki dövlətində çarlığa III Antiox (223-187) keçdi. Selevkilərin
bəzi ötəri müvəffəqiyyətləri və e.ə. III əsrlə II əsrin ayrıcında Aralıq
dənizinin şərqində meydana gəlmiş Roma kimi yeni bir siyasi qüvvə ilə
Selevkilərin ilk faciəli toqquşması III Antioxun adı ilə bağlıdır.

Antiox öz hakimiyyətinin ilk illərindəcə çox böyük bir təhlükə ilə qarşılaşdı:
Mada satrapı Molon öz qardaşı Parsa satrapı Aleksandrla birlikdə Selevkilərin
hakimiyyətinə qarşı üsyan qaldırdı və dövlətin şərq vilayətlərinin demək olar
hamısını, o cümlədən Mesopotamiyanı tutdu. Yalnız çox böyük səylər bahasına
Antiox öz düşmənlərinin öhdəsindən gələ bildi. İntihar etmiş Molonun cəsədi
çarmıxa çəkildi və həqarətə məruz qoyulmaq üçün açıq nümayiş etdirildi. III
Antioxun bundan sonra sürətlə Atropatenaya soxulması Molonun tədbirində
atropatenalıların fəal iştirakına dəlalət edir. Antioxun Artabazanla müharibəsi
sülhlə qurtardı. Atropatena müəyyən müddət Selevkilərin ali hakimiyyətini
tanımağa məcbur oldu.

Selevkilərlə çoxdan mübarizə aparan parfiyalılar e.ə. II əsrin 50-ci illərinin
ortalarına yaxın geniş istila yoluna çıxıb, sanballı siyasi qüvvəyə çevrilirlər.
Tezliklə (ehtimal ki, 148-147-ci illərdə) Parfiya çarı I Mitridat Selevkilərin
basqınlarından müsibətlər çəkmiş Madanı işğal edir. Madanın işğalı o dərəcədə
mühüm bir hadisə idi ki, bundan sonra I Mitridat "Böyük çar" titulunu qəbul
etdi.

Madanın işğalı parfiyalıların üzünə Mesopotamiyanın yolunu açdı və e.ə. 141-ci
ildə Mesopotamiya fəth edildi. Sonra varlı Elimaida da işğal olundu.

Bəzi tədqiqatçılar belə güman edirlər ki, parfiyalılar Aşağı Madadan sonra
Mada-Atropatenanı da işğal etmişdilər, lakin mənbələrdə buna sübut-dəlil yoxdur.
Selevkilərə düşmən olan, Hellinizm naminə nə varsa hamısına qarşı, Şərq
xalqlarını Selevkilərin, yunan-makedoniyalıların hədsiz zülmündən xilas etmək
uğrunda mübarizə aparan "vətənpərvər" qüvvə kimi parfiyalıların Atropatenada
mövqeyi, ola bilsin, artıq möhkəmlənmişdi. Bir mühüm cəhət də ondan ibarətdir
ki, parfiyalılar etnodil (görünür, həm də mədəni) cəhətdən madalılara çox yaxın
idilər. Buna görə də Atropatenada parfiyalılara "özgələrdən", yəni
yunan-makedoniyalılardan fərqli olaraq "öz adamları" kimi baxırdılar və o zaman
yunan-makedoniyalılara qarşı vahid cəbhə yaranırdı.

Lakin bütün bunlara baxmayaraq, atropatenalılar öz dövlətlərinin suverenliyini
saxlaya bilmişdilər. Atropatilər çarlığının parfiyalılar tərəfindən zəbt
olunduğunu güman etməyə əlimizdə əsas yoxdur, çünki hələ öz "Coğrafiya" əsərini
e.ə. lap son illərdə başa çatdırmış Strabon yazırdı: "Atropatenanın ailəsində
varislik hələ indi də davam edir".

Atropatenada da parfiyalıların mövqeləri möhkəmlənməkdə davam edirdi. E.ə. I
əsrdə Atropatenada məişətdə, tikintidə, memarlıqda "parfiyalaşma" o qədər güclü
və əhatəli idi ki, bunun birdən-birə, hazırlıq dövrü olmadan baş verdiyini güman
etmək çətindir. Bütün bunlar onu göstərir ki, Atropatenada Parfiyanın təsiri,
şübhəsiz, daha əvvəllər başlanmışdı. Bunu e.ə. I əsrdə Parfiya sikkələrinin
Atropatenada geniş yayılması da təsdiq edir və güman etməyə əsas var ki,
Ekbatanada kəsilmiş Parfiya gümüş pulu Zaqafqaziyaya Atropatena vasitəsilə
yayılırmış.

Parfiyalıları Atropatenaya tərəf çəkən bir amil də, əlbəttə, dövlətin ərazisini
genişləndirmək və strateji cəhətdən mühüm əməliyyat meydanı ələ keçirmək
niyyətindən, ən əvvəl atropatenalılarla parfiyalıların ümumi məqsədindən,
hellinliyə qarşı mübarizədən ibarət idi. Parfiyalılar və atropatenalılar
Atropatenada kökləri I minilliyin əvvəllərinə gedən "öz" mədəniyyət və dinini
dirçəltmək işində də müttəfiq idilər. Hələ o zaman Qərbi İran vilayətlərində, o
cümlədən Cənubi Azərbaycanda müxtəlif mazdaizm təlimləri, Kiçik Avesta
etiqadları mövcud idi. Mada hökmranlığı dövründə, maqlar bu təlimləri təbliğ
etməyə başlayanda gələcək Atropatena zonasında mazdaizm – Avesta təlimlərinin
mövqeləri daha da möhkəmlənməkdə idi. Atropatidlərin və Atropatena madalılarının
rəsmi dini mazdaizm-zərdüştilik – Avesta dini idi.

Beləliklə, təsvir edilən dövrdə Atropatenanın və atropatenalıların adları
mənbələrdə əsasən qonşu ölkələrin tarixi ilə, yaxud ümumregion xarakterli
hadisələrlə əlaqədar olaraq çəkilirsə də, təsdiq edə bilərik ki, atropatenalılar
Roma əleyhinə sanballı bir qüvvə olub region xalqlarının çağırılmamış
"qonaqlara" qarşı mübarizəsində ən fəal bir şəkildə iştirak edirdilər. Onlar,
şübhəsiz, bu ağır mübarizədə özlərinin istiqlaliyyətini qoruyub saxladılar.
Strabon yuxarıda nəzərdən keçirilmiş hadisələrin demək olar ki, müasiri sayılan
Apollonidə istinad edərək məlumat verir ki, Atropatena "hərbi qüvvə mənasında
çox sanballı bir ölkədir, çünki o, döyüşə... 10000 süvari və 40000 piyada çıxara
bilər".

Bu zaman Romaya qarşı ümumi mübarizə zəminində atropatenalılarla ermənilərin
əlaqələri çulğalaşır, ittifaq, dostluq, ən sıx siyasi və mədəni-iqtisadi təmas
məcrasında inkişaf edirdi.

Parfiya ilə Ermənistan arasında gedən müharibələr nəticəsində Ermənistan II
Mitridata tabe oldu. Parfiya çarı Ermənistan şahzadəsi Tiqranı girov götürdü və
Tiqran uzun müddət Arşakilər sarayında saxlanıldı.

E.ə. 95-ci ildə parfiyalılar Tiqranı Ermənistan taxtına əyləşdirir və Tiqran bir
məlumata görə, Ermənistanda, digər məlumata görə isə Atropatenada yerləşən 70
vadini təşəkkür əlaməti olaraq Parfiyaya verir. Bu vadilər üstündə dövlətlər
arasında mübahisə gedirdi. Hələ Strabon yazmışdı: "Atropatilərin... qüdrətli
qonşuları vardır və bu qonşular – ermənilər və parfiyalılar onların ölkəsini
viran qoyurlar. Lakin atropatilər müqavimət göstərir və işğal edilmiş torpaqları
geri alırlar".

Bəzi alimlərin güman etdiklərinə görə, II Tiqranın azad olunması müqabilində
parfiyalılara verdiyi "70 vadi" məhz o vadilər idi ki, guya hələ I Artaşes
onları atropatenalılardan almışdı. Əgər doğrudan da belədirsə, onda göstərilən
fakt hələ Ermənistan dövlətinin meydana gəlməsinin lap ilk dövründə iki çar
arasında düşmənçilik münasibətlərinə və təxminən e.ə. II əsrin birinci rübünün
sonunda, yaxud ikinci rübünün əvvəlində erməni qəsbkarlığına sübut olardı. II
Tiqran (95-55-ci illər) artıq öz hakimiyyətinin ilk illərində öz qonşularına –
ilk növbədə Sofenadakı erməni çarlığına qarşı təcavüzkarlıq göstərir və e.ə.
94-cü ildə onu istila edir. Elə həmin il II Tiqran Pont dövlətinin qüdrətli çarı
VI Mitridat Yevpator ilə saziş bağlayır və onun qızı Kleopatra ilə evlənir.
Ermənistan çarı Atropatilərlə də qohum idi – Atropatena çarı Mitridat II
Tiqranın qızını almışdı.

Pont-Ermənistan ittifaqının başlıca məqsədi Romaya müqavimət göstərmək idi.
Lakin Roma ilə müharibədən əvvəl II Tiqran hələ Parfiya ilə mübarizə aparmalı
idi.

Parfiyalıların Fərat sahillərinə gəlib çatması bu ərəfədə Kiçik Asiyada geniş
əraziyə yiyələnmiş romalıları bərk narahat edirdi.

II Tiqran Sofenanı tutduqdan sonra fəal qəsbkarlıq əməliyyatlarını davam
etdirirdi. O, Kappadokiyada öz mövqelərini möhkəmləndirdi ki, bu da 93-92-ci
illərdə Roma ilə qısamüddətli müharibəyə gətirib çıxartdı. Tiqran darmadağın
edilib böyük tələfata uğradısa da, Ermənistan çarının əvvəlki müvəffəqiyyətləri
romalıları parfiyalılarla təmasa girmək üçün yollar axtarmağa vadar etdi. E.ə.
92-ci ildə Roma sərkərdəsi Sulla Fərat sahilində Parfiya səfiri Orobazla
görüşdü. Bu görüş parfiyalı II Mitridatın romalılara yaxınlaşmasına kömək
edirdi, lakin sonrakı hadisələrin göstərdiyi kimi, parfiyalılar Romanın onları,
eləcə də bütün Şərqi necə böyük təhlükəyə məruz qoyduğunu o zaman hələ dərk
etmirdilər.

Parfiya daxili çəkişmələr nəticəsində zəifləyir, Romada da vətəndaş müharibəsi
qızışır, bunlar II Tiqranın əl-qolunu tamamilə açır. O, ən əvvəl təqribən 90-cı
illə 88-ci il arasında parfiyalılara basqın edir və ilk növbədə, özünün azad
edilməsi müqabilində hədiyyə verdiyi yetmiş vadini onlardan alır.

Strabonun əsərindən göründüyü kimi, II Tiqran atropatenalıların o vilayətini də
işğal etmişdi ki, coğrafiyaçı onu Simbaka adlandırır, lakin bu ad təshih edilib
"Albaka" yazılmalıdır (həmin yer indiki Beşqala ətrafında yerləşən müasir Böyük
Axbaq vilayətidir). Biz bilmirik ki, Tiqran o vaxt Atropatena çarı ilə artıq
qohum olmuşdumu, ya yox. Bizə burası da məlum deyil ki, o zaman Atropatena
dövlətini çar Mitridatmı idarə edirdi?

E.ə. 70-ci ildə II Tiqranın qayınatası Pontlu Mitridat Roma sərkərdəsi Lukull
tərəfindən darmadağın edildi və Ermənistana qaçıb bir müddət "çarlar çarının"
məşvərətçisi oldu. Gizlincə müharibəyə hazırlaşan Lukull e.ə. 69-cu ildə
Ermənistana soxuldu və həmin ilin yazında Tiqranakerti mühasirəyə aldı. O
ərəfədə II Tiqran çox böyük bir ordu toplamışdı. Plutarxın verdiyi məlumata
görə, "ermənilər və korduenlər yığma qoşun kimi hamılıqla tökülüşüb onun
köməyinə gəldilər, çarlar gəldilər, özləri ilə bütün medləri (atropatenalıları –
İqrar Əliyev) və adiabenliləri yığma qoşun kimi gətirdilər, Babildə olan dənizin
sahillərindən çoxlu ərəb gəldi, Kaspi [sahillərindən] çoxlu alban gəldi,
albanlarla qonşu olan çoxlu iber gəldi, çarları olmayan, Araz [sahillərində]
sürülər otaran bir çox tayfalar gəldi, [bəziləri] yardım göstərmək, [başqaları]
ənam almaq arzusu ilə gəldilər".

Plutarxın verdiyi məlumata görə, fəlakətli döyüşdən qabaq II Tiqran qoşunun orta
hissəsinin komandanlığını öz öhdəsinə götürmüş, sol cinahı Adiabena padşahına,
zirehli süvarilərin əksər hissəsinin ön sıralarda olduğu sağ cinahı isə Mada
(Atropatena – İqrar Əliyev) padşahına etibar etmişdi.

Süvari qoşunun bu zirehlənmiş və nizələrlə silahlanmış hissəsi on yeddi min
süvaridən ibarət idi və Plutarxın dediyinə görə, II Tiqran ona "xüsusi ümidlər
bəsləyirdi". Plutarx bu barədə məlumat verərkən ayrıca qeyd edir ki, "bu,
Lukullun senata raportunda göstərilmişdir". Müttəfiq qoşunun məhz bu hissəsinə
komandanlıq etmək II Tiqranın kürəkəni Atropatena çarı Mitridata tapşırılmışdı.
Müttəfiq qoşunun madalılardan ibarət olması və Atropatenadan gətirilməsi demək
olar heç bir şübhə doğurmur [atropatenalılarda 10.000 süvari olması haqqında
Strabonun verdiyi məlumatı, yaxud Plutarxın yuxarıda sitat gətirdiyimiz
sözlərini xatırlayaq: "padşahlar gəldilər, özləri ilə bütün medləri
(atropatenalıları – İqrar Əliyev) və adiabenliləri yığma qoşun kimi gətirdilər"
və i.a.

Müttəfiq qoşunun sayca böyük üstünlüklərinə baxmayaraq, çarın səhvləri
nəticəsində e.ə. 69-cu ilin payızında Tiqranakert yaxınlığındakı döyüşdə Lukull
düşmənlərini darmadağın edərək qələbə çaldı. Romalıların əlinə saya-hesaba
gəlməyən var-dövlət keçdi – onlar II Tiqranın səkkiz min talantdan ibarət
xəzinəsinə, otuz milyon medimn taxıla və çoxlu miqdarda başqa sərvətlərinə
yiyələndilər. II Tiqran istila etdiyi torpaqların demək olar hamısını itirdi.
Məğlubiyyət çox ağır nəticələr verdi. Bu, silah zoruna yaradılmış Böyük
Ermənistan dövləti süqutunun başlanğıcı idi.

Lakin müttəfiqlər məğlubiyyətdən sonra da Roma əleyhinə cəbhəni gücləndirməyə
çalışırdılar. Onlar erməniləri parfiyalılarla barışdırmaq və ümumi düşmən olan
Romaya qarşı birgə mübarizəyə sövq etmək üçün çox böyük səylər göstərirdilər.

Tiqran hətta istilalar prosesində ələ keçirdiyi torpaqların bir hissəsini
parfiyalılara verməyə də hazır idi. Lakin parfiyalıların müttəfiqlərə
qoşulduqları halda, çox təhlükəli bir vəziyyət əmələ gələ biləcəyini yaxşı başa
düşən romalılar da sərvaxt tərpəndilər: Lukull parfiyalıların hüzuruna elçi
göndərdi. Beləliklə, tərəflərin hər biri özünün xeyrinə olaraq Parfiya çarı III
Fraatı münaqişəyə cəlb etməyə cəhd göstərdi. Lakin III Fraat bitərəfliyi üstün
tutdu ki, bu da, şəksiz, çox böyük səhv idi.

Atropatenalı Mitridatın fəal iştirakı ilə əsasən ermənilərdən, iberlərdən,
mardlardan və atropatenalılardan çox böyük bir ordu toplamış II Tiqran və Pontlu
Mitridat e.ə. 68 və 67-ci illərdə Lukull üzərində bir neçə mühüm qələbə
qazandılar. Birinci qələbə 68-ci ilin sentyabrında Artsaniya çayının sahilində
qazanılmış qələbə idi.

Artaşata tərəf getmək niyyətində olan Lukull Mesopotamiyaya yollanmaq
məcburiyyətində qaldı. Bu arada müttəfiq orduları öz müvəffəqiyyətlərini inkişaf
etdirərək Kiçik Asiyaya soxuldular və romalıları ağır tələfata uğratdılar.
Atropatenalı Mitridat xüsusilə böyük cəsurluq göstərərək, romalılara qəfildən
basqınlar edir, onların pərən-pərən düşmüş kiçik dəstələrini təqib edib qırırdı.

Müttəfiqlərlə müharibələrdə Romanın məğlubiyyəti heç də Şərq vilayətlərinə qarşı
Roma qəsbkarlığının sonu deyildi. E.ə. 66-cı ildə Qney Pompey Şərq
vilayətlərində səlahiyyətli canişin və Roma qoşunlarının baş komandanı kimi
Lukullu əvəz etdi və dərhal müharibəyə güclü hazırlıq görməyə başladı. Pompey ən
əvvəl parfiyalılarla ittifaq bağladı, bu ittifaqın şərtlərinə görə parfiyalılar
Ermənistanla müharibəyə başlamalı idilər; o, II Tiqranın oğlu Kiçik Tiqranı
atasının üzərinə qaldırmağa başladı və hələ e.ə. 67-ci ilin payızında Kiçik
Tiqran atasına qarşı üsyan etdi. Tiqran III Fraatın qızı ilə evləndi, Parfiya
qoşunlarını Ermənistana çağırdı və Parfiya qoşunları, bəzi məlumatlara görə,
Atropatenanı tutmuş Ermənistana soxuldular və Artaşatı mühasirəyə aldılar.
Pompey bu arada Pontlu Mitridatı tamamilə darmadağın edib Ermənistana soxuldu və
Artaşata yaxınlaşdı.

II Tiqran külli miqdarda təzminat verməyə məcbur oldu, istila etdiyi bütün
torpaqları itirdi və "yalnız ata yurdunun" – Ermənistanın çarı olaraq qaldı. Bu
andan II Tiqran "Roma xalqının dostu və müttəfiqi" (bu, əslində vassal olmaq
deməkdir) olur, Ermənistan isə böyük dövlətdən asılı çarlığa çevrilir.

Mənbələr göstərir ki, Atropatenanın Ermənistanla əlaqələri dəyişkən xarakter
daşımışdır. Ermənistan tarixində Atropatenanın və atropatenlilər in
rolu,ümumiyyətlə çox böyükdür. Əsrlərlə qonşu yaşamış xalqlar arasında geniş
mədəni və ticari əlaqələr mövcud idi. Yadelli işğalçılara qarşı aparılmış
mübarizələrdə bəzən Atropatena Ermənistanla birgə hərəkət edərək, müttəfiqlik
əlaqələri yaradırdı. Digər tərəfdən mənşə etibarilə atropatenlilərdən olan bir
sıra şahzadələr müəyyən vaxtlarda Ermənistanın hakimi olmuşdular. Lakin bir sıra
hallarda mədəni və iqtisadi əlaqələr pozulurdu. Atropatenlilərin Ermənistan
taxt-tacına yiyələnmələri, qonşu ölkənin ərazisini tabe etmələri faktları ilə
yanaşı, ermənilərin də Atropatena ərazinə yürüşləri məlumdur.

Strabonun göstərdiyinə görə, e.ə. I əsrdə Ermənistan çarı II Tiqran öz yeznəsi
olan Mitridadın (Mehrdad) torpaqlarına hücum edib, Sumbaki adlı ərazini tutub öz
ölkəsinə qatmışdı. Lakin bu hadisə uzun müddət davam etməyib, II Tiqran
tərəfindən işğal edilmiş ərazi yenidən Atropatenaya birləşdirilmişdir.

Bundan başqa e.ə. I əsrin axırlarında Atropatena hakimləri yenidən Ermənistan
taxtında möhkəmlənmək üçün səy göstərirdilər. E.ə. I əsrin sonu, b.e. I əsrinin
əvvəllərində Atropatenanı Roma ilə dostluq əlqələri saxlayan Artabarzan idarə
edirdi. O, bir müddət Ermənistan taxtını da ələ keçirmiş, lakin bu uzun
çəkməmişdi.

Eramızın 2-11-ci illərində Ariobarzanın oğlu V Artavazd Atropatena ilə yanaşı
Ermənistanın da şahı olmuş, doqquz il müddətinə Ermənistanı özünə tabe etmişdir.
Ermənistan parf mənşəli hökmdar II Tiqranın hakimiyyəti dövründə güclənməyə
başlayır. Bu zaman II Tiqran Parfiya dövlətinin zəifləməsindən istifadə edib
Parfiya torpaqlarına, eləcə də Atropatena ərazisinə sozxulur və Atropatena
torpaqlarının bir hissəsini (Şimal Qərb vilayətlərini – müsir Naxçıvan, Xoy,
Maku və Salmas ərazilərini) özünə tabe edir. Lakin bu hal uzun çəkmir. Tezliklər
II Tiqran romalılar tərəfindən məğlub edilir və öz ordusunu Azərbaycandan
çıxarmalı olur.

Albaniya və Atropatenanın siyasi əlaqələri ilə bağlı mənbələrdə hansısa diqqət
çəkən məlumatlar qorunub saxlanmamışdır. Görünür bu Azərbaycan ərazisində
yerləşən hər iki dövlətin sakit qonşuluq münasibətlərinin olması ilə
əlaqədardır. Albaniya və Atropatenanın sərhəddləri Araz çayı boyunca keçmişdir.
Lakin heç də bu sərhəddlərin sabit olduğunu demək olmaz. Belə ki, müasir
Naxçıvan və Zəngəzur ərazisini əhatə edən Sünik vilayəti və Balasakan vilayəti
gah Albaniyanın gah da Atropatenanın tərkibinə daxil olmuşdur.[26] Bu vəziyyət
təxminən bizim eranın III əsrinin əvvəllərinə qədər davam etmiş III əsrdən isə
hər iki vilayət qəti şəkildə Qafqaz Albaniyasının tərkibinə qatılmışdır.

Bu iki vlayətin gah bir dövlətin gah da digər dövlətin tərkibinə qatılmasını
etnoloq alim prof. Q. Qeybullayev etnik səbələrlə izah edir. Belə ki, mənbələrdə
Qafqaz Albaniyası ərazisində yaşayan bəzi tayfaların Atropatena ərazisində də
yaşaması qeyd edilmişdir. Balasakan vilayətində məskunlaşmış kaspilər həm də
Atropatena ərazisinə yayılmışdı.[27]

Həmçinin Qafqaz Albaniyasının aparıcı tayfalarından olan albanların da
Atropatena ərazisində yaşaması haqqında da mənbələrdə məlumatlar vardır. Görünür
bu iki dövlət arasında dinc münasibətlərin olmasını da məhz hər iki dövlətin
əsasən eyni etnik ünsürlərdən təşkil edilməsi ilə izah etmək mümkündür.[28]

Selevkilərin parflar tərəfindən Şərq ölkələrindən qovulmasından sonra güclü olan
romalılar Parfiyanın ciddi rəqibi kimi tarix meydanına çıxdılar. Romalılar
Ermənistanı və ona qonşu olan ölkələri, eyni zamanda Şərq ilə Qərbi birləşdirən
ticarət yolunu ələ keçirməyə səy göstərirdilər. E.ə. 69-cu ildə romalılar
Ermənistanı tutmaq istədikləri vaxt Atropatena öz ordusu ilə birgə Ermənistanın
müttəfiqi kimi çıxış etdi və Tiqranakert döyüşlərində birləşmiş
Atropatena-Ermənistan orduları Romaya güclü zərbə endirdi.[29] Həmçinin
Atropatena Romaya qarşı Parfiya ilə də müttəfiqlik edirdi.

Strabonun göstərdiyinə görə bu dövrdə Atropatena qüdrətli hərbi qüvvəyə malik
idi. Onun məlumatına görə Atropatena 10.000 süvari və 40.000 piyada orduya malik
olmuşdur. E.ə. 36-cı ildə böyük bir qüvvə ilə Şərqə hücum edən görkəmli sərkərdə
Antoni Ermənistanı işğal etdi. Ermənistan çarı Artavazd 16.000-lik silahlı
qüvvəsini məcburiyyət qarşısında onun ixtiyarına verdi. Antoni isə Atropatenanı
tutmağa tələsirdi. Ermənistan çarı Artavazd Antoniyə yaz başlıdıqda hücum etməyi
məsləhət gördü. Lakin Antoni onun məsləhəti ilə razılaşmayıb e.ə. 36-cı ilin
payızında 100.000-lik ordu ilə Araz çayını keçərək Atropatena ərazisinə girdi.
O, Atropatna hökmdarlarının qış iqamətgahı yerləşən Vera şəhərini tutdu və
Fraaspa şəhərinə tərəf hərəkət etdi. Lakin Fraaspa atropatenlilər tərəfindən
müdrikliklə müdafiə edilirdi. Atropatena hökmdarı, ləyaqətli sərkərdə olan II
Artavazd şəxsən şəhərin müdafiəsinə rəhbərlik edirdi. Antoni tələsdiyindən ağır
silahlar və qalauçuran alətlərlə silahlanmış Tatyanusun dəstəsindən ayrılmışdı.
Bunu görən parflar arxada qalan Tatyanusun dəstəsinə hücum edərək, ordunun
10.000 lik həmin hissəsini məğlub etdilər və Tatyanusun özünü də öldürdülər. Bu
hadisəni eşidən Antoni əsəbləşmiş və tez bir zamanda Fraaspanın tutulması əmrini
vermişdi. Vəziyyətin ağırlaşdığını görən Ermənistan çarı Artavazd Antonini döyüş
meydanında tək qoyaraq öz ordusu ilə birgə Ermənistana qaçmışdı.

Fraaspanın qəhrəmancasına müdafiəsi, atropatenlilərin güclü müqaviməti,
işğalçılara qarşı partizan müharibəsinin aparılması, parflar tərəfindən
Tatyanusun öldürülüb, ordusunun darmadağın edilməsi romalıların əzmini qırıb,
onları geri çəkilməyə məcbur etdi. Antoninin Atropatenanı işğal etmək niyyəti
baş tutmadı.

Atropatena hökmdarı II Artavazd romalılardan külli miqdarda qənimət və hərbi
əsir ələ keçirdi. Antoni Atropatena ərazini tərk etdikdən sonra əldə edilmiş
qəniməti bölmək üstündə Parfiya hökmdarı IV Fraat ilə Atropatena hökmdarı II
Artavazd arasında ziddiyyət yarandı. E.ə. I əsrin son illərində bu
ziddiyyətlərdən istifadə edən II Artavazd roalılarla dostluq əlaqələri yaratmağa
başladı. Atropatena hökmdarı II Artavazd Antoni ilə qohum oldu. Üzərində
Avqustun təsviri və "Böyük hökmdar Artavazda" sözləri yazılmış gümüş sikkə bu
dostluq əlaqələrini sübut edir. Yeni müttəfiqlərinə arxalanan II Atravazd
Atropatenadan Qərbdəki vilayətlərdə (Ermənistan ərazisində) fəal siyasət
yürütməyə başladı.

Romalıılar e.ə. 69-cu ildə Lukullun komandanlığı altında Pont çarı Mitrdat
Evpatorun qoşunlarını məğlub edərək Ermənistana basqın etdilər. İberiya, Qafqaz
Albaniyası və Atropatenanın da zəbt edilməsi qorxusu yarandı. Lukull
Ermənistanın paytaxtı Tiqranakert şəhərini mühasirəyə aldı. Erməni çarı mənşəcə
parf olan II Tiqranın müttəfiqləri olan atropatenlilər, qafqaz albanları və
iberlər öz orduları ilə onun köməyinə gəldilər. Plutarx qeyd edr ki, hökmdarlar
əli silah tuta bilən bütün madaylar və qafqaz albanları ilə birgə bura
gəlmişdilər. Babil yaxnlığında olan dənizdən çoxlu ərəb, Kaspi dənizindən isə
külli miqdarda alban və onların qoşunları gəldilər. Həmçinin Araz boyunda
yaşayan müstəqil tayfalardan da az adam gəlməmişdi (Plutarx,Antoni,XXX,VIII).

Tiqranakert yaxınlığındakı döyüşdə ermənilərin, atropatenlilərin və iberlərin
birləşmiş qoşunları düşmənə şiddətli müqavimət göstərdilər. Onlar romalıların
üstünə ox yağdırır, yanar neft tökürdülər. Plutarxın göstərdiyinə görə
atropatenlilərin və albanların ordusu müttəfiqlər ordusunun çox böyük bir
hissəsini təşkil edirdi. Belə ki, Tiqranakert yaxınlığında döyüşdə müttəfiqlər
ordusunun sağ cinahı Midiya qoşunları adlanan qoşunlardan ibarət idi. Buna
baxmayaraq Lukull Tiqranakerti ala bildi. Lakin e.ə. 67-ci ildə Roma qoşunları
böyük itki verərək müttəfiqlərin təzyiqi altında tezliklə Ermənistandan
çəkilməyə məcbur oldu. Roma senatı Lukullu komandanlıqdan kənar edərək buraya
məşhur sərkərdə Qney Pompeyi göndərdi.

Atropatenanın Atropatidlər sülaləsindən olan sonuncu hökmdarı V Artavazd idi.
Onun dövründə Atropatenada Kiçik Arşakilər sülaləsinin və ya Atropatena
Arşakiləri sülaləsinin əsasını qoyulmuş, III Artaban hakimiyyət başına keçdi.
Arşakilərin Atropatenadakı kiçik qolu Sasanilərin hakimyyət başına gəlməsinə
kimi hakimiyyət başında olmuşdur. Arşakilərin hakimiyyət başına gəlməsi ilə
Atropatenada baş verən bütün siyasi cərəyanlar birmənalı şəkildə Romanın əlehinə
çevrilmişdir.

Arşakilər hakimiyyətini ələ keçirən II Artaban öz qardaşı Vanonu Atropat
Midiyasının təyin etdi. Eramızın 10-40-cı illərində hakimiyyət başında olmuş
Atropatena hökmdarı III Artaban ana tərəfindən Parfiyanın Şimal – Şərq zonasında
yaşayan zadəgan köçəri tayfaya mənsub olmuş, atası sə Atropatena hökmdarı
olmuşdur. Məhz bu səbəbdən də III Artaban Atropatenada Arşakilərin kiçik qolunun
banisi sayılır. O, romalıların barışmaz düşməni olmuşdur. Beləliklə Atropatın
nəsli Artavazddan sonra Atropatena ilə yanaşı bütün İrana və ona tabe olan
əyalətlərə də hökmdarlıq etmişdir.

Arşakilərin Atropatenada hakimiyəət dövrünün ən yadda qalan hadisələrindən biri
də alan tayflarının ölkə ərazisinə yürüşü olmuşdur. Antik müəlliflərin
əsərlərində allanların Atropatenaya iki yürüşündən bəhs olunur. Allanlar
eramızın 72-74-cü illəri arasında Xəzər sahili əyalətlərə o cümlədən
Atropatenaya da basqınlar etmişlər. Alanlar bu zaman çox geniş bir ərazidə –
Azov və Xəzər dənizləri arasındakı böyük torpaqlarda yaşayırdılar. Arşakilər
sülaləsindən olan Atropatena hökmdarı Pakor da allanların hücumlarının qarşısını
ala bilməmişdi. Parfiya hökmdarı Valagez (Balaş) əlacsız qalaraq bu böyük
təhlükənin qarşısını almaq üçün parflara düşmən olan Roma imperatoru Vespasiana
üraciət edib kömək istədi. Romalılar isə bu zaman parfların təklifini rədd
edərək allanlara qarşı vuruşmaqda onlara kömək etmədilər.

Arşakilərin kiçik qolu II Artabanın oğlu Vanondan başlayaraq III Artaban və
sonra gələn hökmdarlar Atropatenanı hərbi-siyasi cəhətdən gücləndirməyə səy
göstərirdilər. Bu hökmdarlar qüvvətli ölkələrlə ictimai-iqtisadi bəzi hallarda
isə diplomatik əlaqə yaradırdılar.

Atropatena hökmdarları (e.ə. 250-ci ildən b.e. 224-cü ilinə kimi ) Arşakilər
hakimiyyət başına gələn dövrdən ta onların hakimiyyətinin sonuna kimi öz
müstəqilliklərini qoruyub saxlaya bilmişdilər. Lakin müxtəlif mənbələrdən
Atropatena hökmdarlarının tarixin fərqli dövrlərində az miqdarda da olsa Parfiya
şahlarına xərac vermələri faktları da məlumdur. Müharibə zamanı isə öz orduları
ilə düşmənlə vuruşmalı olurdular. Bunun müqabilində parflar Atropatenanın daxili
işlərinə qarışmır və qayda – qanunlarına toxunmurdular.

Eramızın ilk əsrləri Atropatenada feodal münasibətlərinin yaranması və
güclənməsi dövrü idi.

226-cı ildə baş verən tacqoyma mərasimində Sasanilər sülaləsi başçısı Ərdəşir
Şahənşah (şahlar şahı) titulunu qəbul etməklə, 651-ci ilə qədər mövcud olan
Sasanilər dövlətinin əsasını qoydu. Gənc dövlətin fəal xarici siyasəti tezliklə
qonşu Bizansla toqquşmaya gətirib çıxartdı. Artıq IV əsrin son rübündə bütün
Cənubi Qafqaz Bizans və Sasanilər dövlətləri arasında nüfuz dairələrinə bölündü,
Ermənistanın böyük hissəsi, Albaniya və İberiya Sasanilər dövlətinə
birləşdirildi. Bu imperiyanın dastakertinə – vilayətinə çevrilən Adurbadaqan isə
öz torpaqlarının münbitliyinə və təbii sərvətlərinə (başlıca olaraq neft, duz)
görə dövlətin iqtisadiyyatında birinci dərəcəli rol oynadı; zərdüştiliyin mühüm
mərkəzi də Adurbadaqan oldu.

603-cü ildə başlanan növbəti Sasani-Bizans müharibəsi 628-ci ilə kimi davam
etdi. Tərkibində Azərbaycan türklərinin də olduğu sasani qoşunları 622-ci ilə
kimi uğurla vuruşurdular; hələ 614-cü ildə Yerusəlim ələ keçirildi,
Konstantinopol mühasirəyə alındı və Misir fəth edildi. Ancaq 622-ci ildən
vəziyyət köklü surətdə dəyişdi, belə ki, məhz bu vaxtdan II Xosrovun
qüvvələrinin bir hissəsi şərq sərhədinin köçərilərdən qorunmasına cəlb olundu.
623-cü ilin aprelində Ermənistana basqın edən Bizans imperatoru İrakli Dvini ələ
keçirib, Adurbadaqan ərazisinə daxil oldu; Qazaka işğal edildi, buradakı
Azərgüşnasp məbədi isə dağıdıldı. Bunun ardınca Azərbaycanın Naxçıvan, Urmiya
şəhərləri, o cümlədən Həmədan tutulub darmadağın edildi.

Erkən sasani dövründə Adurbadaqan Sasani dövlətini təşkil edən şəhrlərdən (şəhr
– ölkə və ya vilayət deməkdir) biri idi. Sasani ənənəsinə əsaslanan ərəb
qaynaqları hələ ilk Sasani hökmdarı I Ərdəşirin (224-241) Albaniya, Balasakan və
Sisakan hakimlərinin şahlıq hüquqlarını təsdiq etdiyi haqqında məlumat verir.
Onun oğlu I Şapurun (241-272) dövründə imperiyanın tərkibi haqqında
Nəqşi-Rüstəmdə "Zərdüştün Kəbəsi" adlı qədim od məbədindəki kitabədə Sasanilər
dövlətinə tabe "İran olan" və "İran olmayan" iyirmi yeddi "şəhrin" içində "İran
olmayan" Adurbadaqan, İberiya, Ermənistan, Sikan, Albaniya, "Qafqaz dağlarına və
Alban qapısınadək" Balasakanın da adları çəkilir.

Sasanilər imperiyasına daxil olan müxtəlif vilayətlərin ərazisində, o cümlədən
Azərbaycanda aşkar edilən kitabə və bullalarda (dövlət sənədlərinə bağlanan
möhürlərdə) qeyd edilən titulların və inzibati terminologiyanın eyniliyi, eləcə
də müxtəlif qaynaqlardakı xəbərlər göstərir ki, Adurbadaqan – Cənubi Azərbaycan
ərazisində də bütün imperiyaya xas olan ərazi bölgüsü və inzibati idarəçilik
qüvvədə idi.

Bu vilayətlərin hakimləri şəhriyar – "şəhr sahibləri", əyalətlərininki isə
payqospan – "tərəfləri (yerləri) qoruyanlar" adlanırdılar. I Şapurun kitabəsi bu
sözlərlə tamamlanır: "...Və bütün bu çoxsaylı şəhrləri [və onların] şəhriyar və
payqospanlarını mən bizə bac verənə və rəiyyətimizə çevirdim". VI əsrdə I Xosrov
Ənuşirəvanın inzibati islahatları nəticəsində dörd iri canişinlik – "kusf
(hərfən: "tərəf, "cəhət") təsis edildi. Mənbələrin (ortafars və ərəb) məlumatına
görə Cənubi Azərbaycan "Azərbaycan kustu" adlanan Şimal canişinliyinin
tərkibində idi. Buraya həmçinin Albaniya, İberiya, Ermənistan, Balasakan,
Sisakan, Rey, Gilan, Deyləm, Dəmavənd, Təbəristan, Ruyan (Rovan), Amul, Həmədan
və Muğan da daxil idi. Son Sasanilər dövründə artıq bütün tarixi Midiya
torpaqları canişinliyin tərkibində idi. Bəzi ərəb müəllifləri (ət-Təbəri) xəbər
verirlər ki, dövlətin dörd canişinliyə bölünməsi hələ I Xosrova qədərki dövrdə
həyata keçirilmişdi; I Xosrov hakimiyyət başına keçən kimi Sasanilərin dörd
əyalətini idarə edən dörd payqospana, o cümlədən Adurbadaqan, Ermənistan və
qonşu yerlərin payqospanı Zadoy Nahverqana xəbər göndərmiş, dövlətin baş hərbi
rəisi – spahbedin vəzifələrini dörd "kustun" spahbedləri arasında bölüşdürmüşdü.
Ərəb müəlliflərinin (ibn Xordadbeh və b.) əsərlərində böyük bir ərazini – Sasani
imperiyasının Ermənistandan Təbristanadək bütün Şimal əyalətlərini, eləcə də
talışların, xəzərlərin, alanların və b.-nın torpaqlarını idarə edən Azərbaycan
spahbedi haqqında məlumat vardır.

Cənubi Azərbaycanda Təxti-Süleymandakı Adurquşnasp od məbədində aparılan
qazıntılar zamanı tapılan V-VII əsrlərə aid edilən bullaların təhlili göstərir
ki, kust termini həmçinin vilayət, nahiyə və ya bir neçə nahiyə mənasında da
işlənirdi. Bu bullalar "Adurbadaqan tərəfin" inzibati-ərazi hakimiyyəti
quruluşunu öyrənmək baxımından da maraq doğurur. Belə ki, Paris Milli
kitabxanasında Albaniya katolikosuna aid edilən möhürdə belə bir yazı var:
"Albaniya və Balasakan vilayətlərinin (kustlarının) böyük katolikosu".

Hələ Arşakilər dövründə çox vaxt özünü idarə edən şəhərlərin idarəsinə gəldikdə,
Sasanilər dövründə bu şəhərlər şəhrablar tərəfindən idarə olunurdu. Adurbadaqan
kustun tərkibinə daxil olan şəhərlərin də idarəçiləri bilavasitə şahənşaha tabe
olan şəhrablar idilər. Təxti-Süleymanda aşkar edilən VI-VII əsrlərə aid
bullalarda Azərbaycan şəhrabı (burada, görünür, ya Şimal kustunun bir parçası
olan bütün Azərbaycan vilayətinin, ya da vilayət paytaxtının hakimi nəzərdə
tutulur) haqqında məlumat vardır.

Siryani dini rəvayətlərində Adurbadaqan mərzbanı Tohm-Hörmüzdün, Mihran
nəslindən olan Bet-Daraye mərzbanı Şahrənin, yenə həmin nəsildən olan Albaniya
və İberiya mərzbanı Piran-Quşnaspın (onun xristian adı Qreqor olub;
xristianların təqibi zamanı, 542-ci ildə əzablara məruz qalıb) və b.-nın adları
çəkilir. Mənbələr Sasanilər dövründə mərkəzi hakimiyyətdə yüksək vəzifələr tuta
bilmiş azərbaycanlılardan Rişəhr döyüşünün iştirakçısı, Pars mərzbanı Şəhrak
haqqında məlumat verir.

Tədqiqatlardan aydın olur ki, bütün Şimal – Adurbadaqan kustunu idarə edən
spahbed və payqospandan fərqli olaraq, mərzbanlar nisbətən daha kiçik əraziyə
nəzarət edirdilər. IX-X əsr ərəb coğrafiyaşünaslarının məlumatının təhlili
"böyük mərzbanlar" adlanan Adurbadaqan mərzbanlarının iqamətgahının Ərdəbil,
Bərdə, Dərbənd (Bab əl-Əbvab) və bəlkə də Qazaka və ya Şizdə yerləşdiyini
göstərir.

Miandob şəhərindən şərqdə Leylan kəndi rayonunda yerləşən Qazaka (Qanzaka,
madalıların qanza sözündəndir, "sərvət, xəzinə" deməkdir), ehtimal ki, artıq
Atropatın zamanında dövlətin paytaxtı oldu.

Cənubi Azərbaycan ərazisində müstəqil dövlət yaradılması qədim ənənələrə malik
ölkədə təsərrüfat həyatının fəallaşmasına, məhzuldar qüvvələrin yüksəlməsinə,
ticarətin və sənətlərin canlanmasına çox kömək etdi. Daha sonrakı məlumatlar
göstərir ki, Atropatenada məbəd torpaq sahibliyi inkişaf edibmiş. Antik
müəlliflərin məlumatına görə, münbit torpaqlar maqlara məxsus imiş. Quldarlıq da
inkişaf edibmiş.

Cənubi Azərbaycan tayfalarının və xalqlarının – kuti, lullubi, hurri, mannalı və
başqalarının madalılarla qaynayıb-qarışması nəticəsində yeni bir etnos –
Hellinizm dövründə madalıların üstünlük təşkil etdiyi atropatenalılar etnosu
təşəkkül tapdı.

Atropatena fenomeninin ümumi xarakteristikasını verərkən qeyd etmək lazımdır ki,
bu dövlət yeni şəraitdə köhnə Madanın etno-mədəni ənənəsini mahiyyətcə davam
etdirsə də və ətraf aləm tərəfindən Mada kimi qavranılsa da, Azərbaycan
məfhumunun özü, həmçinin onunla bağlı siyasi və etno-mədəni xarakterli hadisələr
və vəziyyətlər məhz Atropatena dövründə təşəkkül tapmağa başlamışdı.

Atropatenanın maddi mədəniyyət abidələri indiyədək çox az, kifayət olmayan
dərəcədə öyrənilmişdir. Bu, birincisi, yazılı mənbələrin azsaylı və natamam,
yarımçıq, qırıq olması və ikincisi, bu bölgənin arxeoloji cəhətdən tədqiqinin
azhəcmli olması ilə izah edilir. Lakin buna baxmayaraq, artıq indi Atropatenanın
yaşayış məskənlərini və onların tiplərini, memarlıq prinsiplərini, tikinti
texnikasının üsullarını, dəfn adətlərinin tipləri, bu dövlətin pul dövriyyəsinin
səviyyəsini və maddi mədəniyyətin bəzi başqa cəhətlərini bu və ya digər dərəcədə
səciyyələndirmək olar. Almaniya Arxeoloji İnstitutunun ekspedisiyasının
Astara-Ərdəbil bölgəsindəki kəşfiyyat işləri Mada-Atropatenada Parfiya dövründə
tikilmiş qalalar haqqında təsəvvür yaradır. Bu işlərin gedişində uzun zaman
ərzində, o cümlədən keramik materialın mühakimə yürütməyə imkan verdiyi kimi,
Parfiya dövründə də fəaliyyət göstərmiş bir sıra qalalar: Qaleye-Sasan,
Qaleye-Növduz, Ərdəbildən 30 kilometr şimal-qərbdə olan "Qala" qeydə alınmışdır.
Onların yerləşməsində və quruluşunda bir sıra ümumi cəhətləri görmək olar. Bütün
qalalar uca, çətinliklə fəth oluna bilən təpələrdə yerləşir, iri, yonulmamış
daşlardan tikilmiş güclü divarlarla, yarımdairəvi qüllələrlə əhatələnmişdir,
zəif daxili tikilişə malikdir, lakin bununla belə divarların daxilində həmişə
içməli su ehtiyatlarını mühafizə etmək üçün çən (və yaxud çənlər) vardı.

Bütün dövrlərdə və xüsusilə qədim zamanlarda inşaat materialının seçilməsi
tamamilə ətraf landşaftın şəraitindən asılı olmuşdur. Müxtəlif vilayətlər
arasındakı iqtisadi əlaqələrin nisbətən inkişaf etməməsi üzündən inşaat
materiallarının daşınması çətin idi və buna görə də yerli materiallara üstünlük
verilirdi. Atropatenanın coğrafi şəraiti inşaat materialı kimi daşın geniş
surətdə tətbiq olunmasına yardım edirdi. Düzdür, emalı xeyli zəhmət tələb etdiyi
üçün daş (əsasən yonulmamış) ilk növbədə müdafiə xarakterli qurğuların (şəhər və
qala divarları, qüllələr, istehkamlar və s.) tikintisində istifadə edilirdi. Gil
və yaxud gips məhlulu ilə möhkəmləndirilmiş kiçik daşlar və çaydaşıları adətən
bişmiş kərpicdən ucaldılan binaların özülü olurdu. Bişmiş kərpici öz
əhəmiyyətinə görə bu vilayətdə ikinci inşaat materialı hesab etmək olar
(Qaleye-Zöhhakdakı pavilyon). İctimai təyinatlı binaların memarlıq baxımından
bəzədilməsində daş, xüsusilə əhəngdaşı, qumdaşı geniş surətdə tətbiq edilirdi.
Məsələn, Qaleye-Zöhhakda olan sarayda xeyli sayda bəzək detalları qeydə
alınmışdır. Burada qarətçilik məqsədilə aparılmış qazıntılar nəticəsində binanın
daş kvadratlardan tikilmiş otaqlarından biri qismən açılmışdır.

Saray, məbəd binalarının, ictimai qurğuların memarlıq tərtibatının detalları,
onların inşası zamanı tətbiq olunmuş materiallar Atropatenanın kifayət dərəcədə
çoxsaylı abidələrində aşkara çıxarılmışdır. Lakin onların əksəriyyəti ya başqa
məqsədlərlə aparılmış işlər zamanı, ya da onların yeni və ən yeni dövrün
qurğularında yenidən istifadə olunması gedişində qeydə alınmışdır. Bu hal isə
onların dəyərini xeyli azaldır. Çox güman ki, yalnız iki abidə Mada-Atropatena
ərazisində mövcud olmuş memarlıq prinsiplərinin az və ya çox dərəcədə tam
mənzərəsini verir: mülki xarakterli yaşayış yerinin nümunəsi kimi Qaleye-Zöhhak
və məbəd qurğusu olduğu güman edilən, Təkab yaxınlığında yerləşən Kerefto
(Karafto, Karaftu) qaya kompleksi.

Tiplərin və formaların daha əhəmiyyətli dərəcədə müxtəlifliyi sonrakı mərhələdə
müşahidə edilir. Təxminən e.ə. II əsrin ikinci yarısından etibarən hazırda
Parfiya dövrünün arxeoloji obyektlərinin tarixinin müəyyən edilməsində əsas olan
keramika tipi yarandı. Bu, qırmızımtıl-qəhvəyi rəngli (variantları: oxra rəngli,
qonur) keramikadır və ədəbiyyatda "clinkyware" adı almışdır. Keramikanın bu növü
Parfiya dövrünün əvvəlində meydana gələrək təqribən həmin dövrün sonunadək
mövcudluğunu davam etdirmiş, eramızın II əsrinin sonlarından tez olmayaraq
aradan çıxmışdır. Bu tipli keramikanın xüsusilə çoxlu qalıqları Qaleye-Zöhhakda
qeydə alınmşdır.

Atropatenanın qəbir abidələri indiyədək kifayət dərəcədə öyrənilməmişdir.
Əslində iri gil qablardan ibarət olan, ədəbiyyatda "küp qəbirlər" adını almış
qəbirlərdən başqa Atropatena ərazisindən qəbirlərin digər növləri hələlik məlum
deyildir.

Küp qəbirlər uzun müddət ərzində əsasən eramızdan əvvəlki dövrün son əsrlərinə
aid edilirdi. Lakin son zamanlar Naxçıvan ətrafında və Ağcabədi bölgəsində (Mil
düzündə) tədqiq olunmuş qəbirlər ən erkən küp qəbirlərini e.ə. VI-III əsrlərə
aid etməyə imkan verir.

Atropatena ərazisindən tapılmış sikkə dəfinələri və sikkələrin ayrı-ayrı
nümunələri hələ azsaylıdır. Lakin mövcud olan sikkələr kütləsi bu dövlətin pul
dövriyyəsinin səviyyəsi haqqında təsəvvür yaratmağa imkan verir. Hellinizm
dövründə Atropatena ərazisində pul dövriyyəsi hələlik az təsadüf edilən sikkələr
əsasında təsdiqlənir. Onların arasında Makedoniyalı İskəndərin ölümündən sonra
dövriyyəyə buraxılmış, Urmiya gölü yaxınlığındakı qəbirlərdən birində aşkar
olunmuş draxmanı (e.ə. III əsr) qeyd etmək lazımdır.

Atropatena ərazisində Parfiya hökmdarlarının sikkələri, əsasən draxmaları çox
geniş yayılmışdı. E.ə. I əsrin – eramızın II əsrinin draxmaları xüsusilə geniş
şəkildə təmsil olunmuşdur. Həmin draxmalar II Oroddan (e.ə. təqribən 57-37-ci
illər) başlamış IV Vologezədək (eramızın 147-191-ci illəri) dövrü əhatə edir.

Atropatena ərazisində tapılmış iki dəfinə Atropatenada pul dövriyyəsinin
səviyyəsi haqqında təsəvvür yaratmaq üçün böyük əhəmiyyətə malikdir: 1923-cü
ildə Əhərdə tapılmış və I Qotarzdan II Orodadək olan dövrdə buraxılmış, təxminən
600 Parfiya draxmasından ibarət olan dəfinə və Azərbaycan Respublikasının Şirvan
bölgəsində aşkar olunmuş, II Artabandan (10-38-ci illər) IV Vologezədək olan
dövrdə buraxılmış 110 draxmadan ibarət olan dəfinə.

Eramızın ilk əsrlərində Atropatenada Parfiya draxmaları ilə yanaşı məhdud
miqdarda olsa da imperator Avqustun Roma denariləri də dövr edirdi. Artıq
sikkələrin bu, o qədər də tam olmayan siyahısı Atropatenada pul dövriyyəsinin
inkişaf etdiyini təsdiqləyir.

Zəngin təbii-coğrafi şəraitə malik olan Atropatena ərazisi tarixən insanın
formalaşmasında dünyada ilkin məskənlərdən biri olmuşdur. Bu ərazi cəmiyyət
tarixinin müxtəlif dövrlərini özündə əks etdirən abidələr diyarıdır. Urmiya,
Ərdəbil, Təbriz, Meşkin, Mərənd, Sərab, Miyanə, Marağa, Zəncan, Maku, Germi və
digər ərazilərdə dövrümüzə qədər gəlib çatan mağaralardan tutmuş, Həsənli,
Göytəpə, Qaratəpə, Muğan, Təxti Süleyman, Mərənd, Gənctəpə və sair abidələr
tarixiliyi, zənginlik və əzəmətinə görə indi də insanı heyran edir.

Atropatena tarixinin öyrənilməsində Baruc, Gənctəpə, Təxti Süleyman, Muğan, Ərşə
mahalı, Germi və Sərab qazıntıları zamanı aşkarlanan yaşayış yerləri böyük
əhəmiyyətə malikdir.

Baruc yaşayış yeri Mərənd şəhərindən 12 km aralıda yerləşir. Ərazidən aşkarlanan
qala ərazisindən külli miqdarada maddi-mədəniyyət nümunələri əldə edilmişdir. Bu
nümunələrin tədqiqi qalanın Atropatena dövrü yaşayış yerlərindən biri olduğunu
sübut etmişdir. Maraqlı burasıdır ki, Baruc yaşayış yerindən tapılan materiallar
Germi və Ərşə mahalı materialları ilə tam eyniyyət təşkil edir. Ərşədən tapılan
materiallar Atropatena cəmiyyətinin ictimai-iqtisadi inkişaf səviyyəsini
öyrənməyə imkan verir. Bu ərazidə tapılan küp qəbirlər Qafqaz Albaniyası dövrü
küp qəbirləri ilə eynidir. Bu hansı isə eyni tayfanın (mütəxəssislərin
əkəsriyyəti bu tayfanın skiflər və ya saklar olduğunu bildirirlər) hər iki
dövlət ərazisində yaşadığını göstərir. Germi qazıntıları zamanı tapılan zinyət
əşyaları və saxsı məmulatı eramızın I – III əsrlərində artıq Atropatenada
sənətkarlığın yüksək inkişaf etməsini göstərir.

Meşkin şəhəri yaxınlığında aşkar edilmiş Sasani şahı Nersi tərəfindən
yazdırılmış kitabənin də dövrün siyasi tarixini öyrənmək üçün böyük tarixi
əhəmiyyəti var. Ərdəbil, Maku, Sərab və Təbriz ətrafında təsadüfən tapılmış
əşyalar da Atropatena tarixinin öyrənilməsi üçün əhəmiyyətlidir. Atropatena
tarixinin öyrənilməsi sahəsində bir sıra problemlər vardır. Belə ki, İran
tarixçiləri ya Atropatena tarixi yoxmuş kimi sadəcə olaraq bu böyük dövlətin və
xalqın tarixinin üstündən keçmiş, ya da onu fars dövləti kimi təqdim etməyə
çalışmışlar. Təxti Süleyman istisna olmaqla Atropatena yaşayış yerlərində demək
olar ki, tədqiqatlar aparılmamışdır. Güney Azərbaycan İranın tərkibində
olduğundan Azərbaycan tarixçilərinin isə ulu əcdadlarının yaratdıqları dövlətin
və mədəniyyətin tarixini tədqiq etmək imkanı yoxdur. Azərbaycan tarixçiləri
sadəcə hansısa yazılı mənbələr əsasında Atropatena tarixi üzrə müəyyən
məsələlərə aydınlıq gətirə bilmişlər.

Atropatenanın paytaxtı, qədim Azərbaycan şəhəri Qazakada ( bu günkü Təxti –
Süleyman xarabalıqları) alman və İran arxeoloqları tərəfindən 8 il müddətində
qazıntı işləri aparılmışdır. Həmin qazıntılar zamanı aşkara çıxarılmış bir sıra
möhtəşəm memarlıq abidələrinin qalıqları, eləcə də digər maddi mədəniyyət
nümunləri Atropatena mədəniyyətinin müəyyən tərəflərinin öyrənilməsinə imkan
yaradıb.

Təxti Süleyman Güney Azərbaycanda Urmiya gölünün Cənub-Şərqində Əfşar mahalında
yerləşir. Bu ərazi Cənub-Şərqdən Zəncan, Şimal-Qərbdən Marağa, Qərbdən
Kürdüstanın Sənəndəcvə Bicar şəhərləri ilə həmsərhəddir. Bu ərazidə arxeoloji
qazıntılar aparılmasında iki məqsəd güdülürdü:

Bizans tarixçisi Mitenli Feofana (750-817) görə Kiçik Asiyada Lidiya şahı
Krzesin xəzinəsinə oxşar Azərgüşnasp məbədinin külli miqdarda olan var dövləti
bizanslılar tərəfindən qarət edilmişdir. Həmdullah Qəzviniyə görə monqolların
dövründə Abaqa xan orda olan sarayın təmir edilməsini əmr etmişdir. Atəşgahın
yerində məscidin tikilməsi üçün istifadə olunan kaşılar da bunu isbat edir.

Təxti Süleymandakı qala (Şiz qalası) ellips şəklində 12 min kvadrat metrə
bərabər olmaqla Şimaldan cənuba uzunluğu 400 metrə, Şərqdən Qərbə isə 300 metrə
bərabərdir.

Qədim atropatenalılar Zərdüştün yaratdığı Zərdüştülük dininə sitayiş
edirdilər.Güman etmək olar ki, artıq e.ə. I minilliyin ilk əsrlərində Qərbi
Madada, xüsusilə gələcək Kiçik və yaxud Atropat Madası zonasında müxtəlif
mazdaist təlimlər yayılmışdı. Burada və ona qonşu olan ərazilərdə təxminən həmin
minilliyin başlanğıcında gənc Avesta inamları ocaqlarının mövcud olduğunu
ehtimal etmək olar.

Belə güman edirlər ki, Sasanilər sülaləsinin hakimiyyəti dövründə, Avesta bir
neçə dəfə – III, IV, hətta VI və VII əsrlərdə kodifikasiya edilmişdir. Hesab
edirlər ki, məhz zərdüştiliyin intibahı dövrü olan Sasanilər hakimiyyəti
zamanında Avestanın müqəddəs mətnlərinin daha dəqiq, incə çalarlarını ifadə edən
yazılışı üçün pəhləvi əlifbası (öz mənşəyi etibarilə arami yazısına gedib çıxır)
əsasında xeyli miqdarda işarələri olan xüsusi şrift yaradılmışdı (bu isə
tələffüzü daha dəqiq çatdırmağa imkan verirdi). Nüfuzlu tədqiqatçıların
fikrincə, bu şrift birdəfəlik fərdi yaradıcılığın nəticəsi idi. Maraqlıdır ki,
bu hadisə gürcü, erməni və alban əlifbalarının meydana gəldiyi bir zamanda baş
vermişdir.

Avestanın kanonlaşdırılmış mətni pəhləvi (Sasani İranının yazı dili – orta fars
dili) dilinə tərcümə və şərhlə təchiz edilmişdi.

Adurbadaqanda xristianlıq haqqında ilk yazılı qeyd 420-ci ildə katolikos
Yabalahın dövründə (415-419) çağırılmış sinodun aktlarında qorunub saxlanmışdır.
Lakin bu faktın özü xristianlığın burada mövcud olan çoxdankı ənənələri haqqında
ehtimal yürütmək imkanını verir; belə ki, yeni dinin yayılması üçün zəmin
olmayan yerdə yepiskopluq yarana bilməzdi.

Albaniyada, eləcə də indiki Gürcüstan və Ermənistan ərazisində olduğu kimi,
Adurbadaqanda da xristian kilsəsi feodal münasibətlərinin yarandığı dövrdə
meydana çıxmışdır[30].

Mənbələrdə "ilk Şərq" həvarisi adlanan Müqəddəs Fomanın artıq e. ilk əsrində
midiyalılar və farslar arasında dini təbliğat aparması haqqında faktlar az
deyil. İsanın meracının ikinci ilində, o, Hindistana gedərkən, yolüstü
parfiyalılar, midiyalılar, farslar, baktriyalılar, markianlar arasında təbliğat
aparmışdı. Siryani mənbələrinin yazdığına görə, Gilan əhalisi xristianlığı
həvari Addaydan qəbul etmiŞdi, Deyləmdə isə artıq 224-cü ildə yepiskopluq vardı.

"Yeni əhd" ("Əhdi-cədid") kitabları iudaizmin mərkəzi olan Yerusəlimi
xristianlığın beŞiyi adlandırırlar; bu dini təriqətin ilk nümayəndələri də
iudaistlər arasından çıxmış, xristianlıq özünün erkən dövründə məhz onlara
dayaqlanmışdı.

Müasir Azərbaycanda və Cənubi Qafqazın başqa yerlərində xristianlığın qəbulu
iudaistlərin bu yerlərdə çoxdan bəri məskunlaşması ilə sıx bağlıdır. Mənbələrin
məlumatına görə, hələ II Sarqon (e.ə. 722-705) dövründə Şimal israillilərinin
bir hissəsi Midiyaya, Atropatenaya və b. yerlərə gəlib çıxmışdılar.

Erkən xristianlığın təbliğatı Suriyada, daha sonra isə Şərqin başqa yerlərində
uğurlu idi, belə ki, təbliğat arami dilində arami dilli əhali arasında
aparılırdı. Ən əvvəl xristianlıq Kiçik Asiyada və Suriyada yayıldı, Antakiya
(Antioxiya) şəhəri isə xristianlığın iri mərkəzlərindən birinə çevrildi. Məhz
Antakiya kilsəsindən xristianlıq həvari Müqəddəs Pavelin vasitəsilə Kiçik
Asiyaya, Kiprə, Yunanıstana yetişdi, daha sonra isə bir qədər əvvəl həvari
Müqəddəs Fomanın təbliğatına məruz qalmış parfiyalılar arasında yayılmağa
başladı. Eramızın II əsrində Osroyena və Edessada (ər-Ruha) kilsə təşkil olundu.
Daha sonra xristian təbliğatı Farsa, Midiyaya, Baktriyaya doğru hərəkət edərək,
nəhayət, Hindistana yetişdi.

Kesariyalı Evseviyin "Kilsə tarixi"nin III kitabında və Sokratın
"Sxolastika"sında əks olunan köhnə rəvayətə görə, həvarilik nəsibi Fomaya
Parfiyada, İsanın digər şagirdi Varfolomeyə isə Hindistanda qismət olmuşdur.
Parfiyalılar, midiyalılar, elamlılar arasında xristian təbliğatı yayan
Varfolomey farsların və məcusların yaşadıqları yerlərə, oradan isə Ermənistana
getmişdi.

İsa peyğəmbərin digər şagirdi, İncilin müəlliflərindən biri hesab edilən həvari
Müqəddəs Matfey Ekbatan (qədim Həmədan), Rey və Damağanda təbliğat aparmışdı.
Babilistanda xristianlığı yaymağa çalışan həvari Müqəddəs Pyotrdan sonra
həvarilərdən Müqəddəs Faddeyin şagirdi Axay burada dini təbliğatı davam
etdirmiş, Edessaya qayıtdıqdan sonra öz yerinə müəllimi Faddeyin başqa bir
şagirdi, Selevkiyə – Ktesifon şəhərində yepiskop kafedrasının təsisçisi sayılan
Marini təyin etmişdi. Bu kafedra öz əhəmiyyətinə görə o dövrün xristian
dünyasında mühüm yer tutur, onun yepiskopları isə Roma, Antakiya, İsgəndəriyyə
və Karfagen yepiskopları ilə bir səviyyədə sayılırdı.

Parfiya və Sasani dövlətlərində (o cümlədən Adurbadaqanda) xristian icmaları
təkcə İncil təliminin yayılması hesabına deyil, bu ərazidə çoxdan bəri yaşayan
xristian-suriyalılara görə yarandı. Sasanilərin fəal xarici siyasəti nəticəsində
xristian əhalisi olan torpaqların (Suriya, Kilikiya, Kappadokiya) işğal edilməsi
də imperiyanın xristian əhalisinin sayını artırdı. İşğal edilmiş yerlərdən
müxtəlif sənətkarların imperiyanın başqa şəhərlərinə köçürülməsi siyasəti də
Sasanilər dövləti ərazisində xristian əhalinin sayının artmasına səbəb oldu.

Katolikosun oturduğu Ktesifon şəhərinin yerləşdiyi Bet Arameye (Qədim
Babilistan) imperiyanın əsas vilayəti idi. Bundan sonra iyerarxiya sırası ilə
arxiyepiskopluqlar gəlirdi. Mənbələr Ərbil, Həzz, Aşur və Mosul arxiyepiskopuna
tabe olanlar sırasında Azərbaycan yepiskopunun da adını çəkirlər. Bu
arxiyepiskop katolikosun seçilməsi və təyin edilməsində iştirak edən
arxiyepiskoplar sırasında idi. Siryani mənbələrin məlumatına görə, Arran
(Albaniya) yepiskopluğu belə hüquqa malik deyildi.

484-cü ildə çağırılmış Bet Lapat (Cundişapur, sonralar Şahabad) məclisində
Sasani dövlətinin xristian kilsəsi nestoriliyi qəbul etdi.

Bu təriqətin əsasını qoyan Antakiya keşişi Nestorinin 428-ci ildə Konstantinopol
patriarxt seçilməsi yerli kilsə xadimlərinin, eləcə də İsgəndəriyyə kilsəsinin
narazılığına səbəb olmuşdu. Antakiya ilahiyyat məktəbinin ardıcılı olan Nestori
ortodoksal xristianlıqla konfliktə girərək bu məktəbin təlimini təbliğ edirdi.
Onun patriarxlığı dövründə İsanın təbiəti haqqında başlanan mübahisələrdə
Nestori İsada ayrı-ayrılıqda insan və ilahi təbiətlərin mövcud olduğunu qəbul
edirdi. Onun fikrini Asiya, Pont və Suriya yepiskopları müdafiə edirdilər.
Suriya əhalisi Nestorinin təlimini vergi zülmünə qarşı etirazlarına bayraq
etdilər. Bizansda təqib edilən nestorilər Şərqə qaçdılar. İran xristianlarının
Edessada təsis etdikləri məktəb onların sığınacağı, sonralar isə təlimlərinin
başlanğıc yeri oldu. Bu məktəbdə Sasani imperiyasının hər yerindən, o cümlədən,
görünür, Azərbaycandan gəlmiş xristian balaları təhsil alırdılar.

Mənbələrin məlumatına görə Albaniyanın da daxil olduğu Adurbadaqan kustunun
(canişinliyinin) tarixi Azərbaycana aid ərazisində Şərqi Suriya kilsəsinin
aşağıdakı yepiskopluqları vardı: Partav – V əsrdən, Paytakaran – VI əsrdən,
Adurbadaqan – V əsrdən, Qanzak – V əsrdən, Urmiya – IV əsrdən, Salmas – XIII
əsrdən, Marağa – XIII əsrdən, Təbriz – XIII əsrdən, Uşnu – XIII əsrdən, Muğan –
VIII əsrdən, 800-cü ildən isə mitropoliya.

Azərbaycanda xristianlıq haqqında ən erkən məlumat verən V əsrin əvvəllərinə
dair, yuxarıda adını çəkdiyimiz, sinod sənədlərində katolikos Mar Yabalaha dini
cəhətdən tabe olan vilayətlər sırasında Arran, Azərbaycan, İberiya və Ermənistan
da vardır.

Mənbələr V-VII əsrlərdə Adurbadaqanda yepiskopluq etmiş bir neçə kilsə xadiminin
adlarını çəkir. Bunlardan "Qanzakın və Adurbadaqanın" yepiskopu Osiy (Yelisey)
486-cı ildə patriarx Akak tərəfindən çağırılmış kilsə məclisində iştirak
etmişdi. Məclisdə qəbul edilmiş aktı imzalayanlar arasında onun da qolu var:
"Mən Adurbadaqanda olan Qanzakın yepiskopu Osiy, burada yazılanlarla
həmrəyliyimi bildirir, öz qolumu və möhürümü qoyuram".

Osiydən sonrakı yepiskoplardan İohannın imzasını katolikos I Mar Abanın
(536-552) 544-cü ilə aid məktublarında görmək olur. O zaman I Mar Aba
Adurbadaqan rustaqlarından olan Peraxravarın (Burxuvarın) bir kəndində sürgündə
idi. 549-550-ci ilin qışında obu kəndi tərk edərək, I Xosrovun hüzuruna
yollanmışdı. Onu Adurbadaqan yepiskopu İohann müşayiət edirdi. İohanndan sonra
Melxisidək Adurbadaqan yepiskopu olmuşdur. 544-cü ildə Mar İosifin (552-567)
patriarxlığı dövründə çağırılan sinodun qərarlarını imzalayanlar arasında onun
da adı vardır.

Adurbadaqan yepiskopu Xenanişo 605-ci ildə Qriqorinin katolikos seçkisində
iştirak etmişdir. Yerli də olsa, görünür, sonralar yaranmış ənənəyə görə Urmiya
şəhəri ərazisində hələ apostolların vaxtında xristianlıq meydana gəlmişdi.
Rəvayətə görə, bu şəhərdə hələ 165-ci ildə tikilmiş Mart Məryəm ("Xanım Məryəm")
kilsəsi var idi. Lakin mənbələrdə bu gün də əllidən artıq nestori kilsəsinin
olduğu Urmiya ətrafı ərazidə, eləcə də Uşnu, Salmas, Sulduz, Marağa və Təbriz
xristian kilsələri haqqında mötəbər məlumat yalnız XIII əsrə aiddir.

Mənbələr VI əsrin birinci yarısında Qazaka yepiskopluğu ilə yanaşı, Paytakaran
yepiskopluğunun da adını çəkirlər. Tarixən məlumdur ki, V əsrin sonunda, alban
hökmdarı III Vaçaqanın hakimiyyəti illərində Paytakaran alban vilayəti olur, VI
əsrdə isə burada alban katolikosluğunun tabeçiliyində olan yepiskopluq
yaradılır. Albaniya katolikosu Ter Abasın (551-596) patriarxlığı zamanı
Paytakaranın yepiskopu Timofey olmuşdu. Mənbələrin məlumatına görə, bu dövrdə
Cənubi Qafqazda, o cümlədən Albaniyada nestorilik təlimi geniş intişar tapır;
hətta alban katolikosluğu bu təlimə qarşı mübarizə aparmaq məcburiyyətində
qalır. Mənbələr bu dövrdə Paytakaranda nestori təliminin tərəfdarı olan
yepiskopluğun yaranması haqqında məlumat verir, bu təlimin ardıcıllarının
çağırdığı 544-cü il sinodunun aktlarına qol çəkən iki Paytakaran yepiskopu –
İohann və İakovun adlarını çəkirlər.

Nestori təliminin ardıcılı olan katolikos I Timofeyin (780-825) cəhdi ilə VIII
əsrin lap sonlarında Muğanda da yepiskopluq təsis edildi. Rahib İliya yepiskop
seçildi. Mənbədəki məlumata görə, yepiskopluğu qəbul edən İliya ticarət
karvanına qoşulub Muğana yola düşdü. Qatı zahid və tərki-dünya olan Mar İliya
sərt həyat keçirir, adamboyu komada yaşayırdı; ev əşyalarından yemək üçün
saxladığı quru çörək qabıqlarını yığmaq üçün sınıq qabı və gil dolçası var idi.
Onun hətta yatacağı da yox idi. Nestorilər arasında ruhun tam saflığına çatmaq
və gizli mətləbləri anlamaq ümidi ilə özünə cismani əziyyət vermək, dünya
nemətlərindən imtina etmək və yarıac qalmaq kimi tərki-dünyalıq geniş inkişaf
etmişdi.

İliyanın cəhdləri ilə Muğan əhalisi xristianlığı qəbul etdi. Mənbənin yazdığına
görə, "...onlar cah-calallı kilsə binasının tikintisinə başladılar, sər-sahman
işlərinə Mar İliyanın özü başçılıq edirdi. O, çoxlarını xaç suyuna çəkdi, onlar
üçün keşiş və dyakonlar təyin etdi, zəbur surəsini yazdı. Getdikcə onlar
(xristianlar)... çoxaldılar".

Atropatena tarixi haqqında Sasani hökmdarı I Şapur (240-270) tərəfindən Kəbeyi
Zərdüştdə yazılmış kitabədən qədim yazılı mənbə aşkar edilməmişdir.Yunan və
latın dilində olan antik dövr mənbələri Atropatena, onun əhalisi və sairə ilə
bağlı nisbətən ətraflı məlumat vardır. O cümlədən Herodot, Miletli Hekatey,
Strabon, Tatsit, Plutarx, Plini və başqalarının əsərlərində Atropatena haqqında
məlumatlara təsadüf edilir.

Miletli Hekatey (e.ə. VI-V əsrlər) "Yerin təsviri" adlı əsərində Atropatena
ərazisində yaşayan tayfalar (xüsusilə maqlar) haqqında maraqlı məlumatlar
vermişdir. Skiflərin və kimmerlərin Əhəmənilər dövlətinin satraplıqlarına
(Atropatena ərazisinə) yürüşləri haqqında olan məlumatlara Herodotun
(e.ə.484-425) "Tarix" əsərində rast gəlinir. Atropatena haqqında ilk dəfə
ətraflı məlumat verən Amasiyalı Strabon (e.ə. I əsr – b.e. I əsri) olmuşdur.
Strabon Atropatenanın ərazisi, əhalisi, təsərrüfatı, sakinlərinin etnik tərkibi,
məşğuliyyəti, hərbi qüdrəti, qoşunları, adət və ənənələri barədə məlumat
vermişdir.

İran tarixçilərindən Cəmaləddin Fəqih, Cavad Məşkur, Əli Sami, Əbülfəzl Nəbii,
Rəhim Hüveyda, Seyid Əhməd Kəsrəvi, Seyid Həsən Tağızadə, Səid Nəfisi,
ədəbiyyatçılardan Purdavud İbrahim, Məhəmməd Müin, arxeoloqlardan Mahmud Rad,
Əli Hakimi, Əliəkbər Sərəfraz və başqaları İran tarixi ilə yanaşı, Azərbaycanın
da qədim dövr tarixi ilə bağlı müəyyən araşdırmalar aparmış və fikir
bildirmişlər. Bu tədqiqatçılar öz əsərlərində Atropatenanın sərhədləri, faydalı
qazıntıları, şəhərləri, tarixi coğrafiyası, sakinlərinin etnik tərkibi, dili,
dini görüşü, maddi mədəniyyəti, habelə siyasi tarixi haqqında məlumat vermişlər.

XIX əsrin sonu, XX əsrin əvvəllərində A.Kristensen Sasanilər dövrü haqqında
bütün mənbələri gözdən keçirib fundamental tədqiqat əsəri yazmışdır.
A.Kristensen həmin əsərində Sasanilər imperiyası tərəfindən tabe edilərək kusta
çevrilən Atropatena haqqında da bir sıra dəyərli məlumatlar vermişdir.

Görkəmli şərqşünaslardan N.V.Piqulevskaya, M.M.Dyakonov, İ.M.Dyakonov,
V.Q.Lukonin, A.Q.Perixanyan, Z.İ.Yampolski, Ə.S.Sumbatzadə, F.M.Məmmədova,
K.H.Əliyev, A.H.Fazili, T.M.Məmmədov, S.Y.Qasımova və başqaları Atropatena
tarixinin bir sıra problemlərinə dair tədqiqat işləri aparmışlar.

Məhəmmədhəsən xan Marağayi yazır: "Azərbaycan xüsusi müstəqil şahlığa malik idi.
Belə ki, Böyük İskəndərin dövründən burda şahlar hökmdarlıq edib və müstəqil
olmuşlar. Azərbaycan şahları eramızın otuzuncu ilinə qədər öz
istiqlaliyyətlərini tam şəkildə saxlaya bilmişlər. Parfiya şahı Azərbaycan
şahının Mark Antoniyə kömək göstərdiyini bəhanə edərək Azərbaycan ərazisinə
hücum edib qələbə çalmışdır".

Məhəmmədhəsən xanın dediyindən belə bir nəticə çıxır ki, Atropatidlər sülaləsi
təxminən 358 il (eramızdan əvvəl 328-ci ildən eramızın 30-cu ilinə kimi)
hakimiyyətdə olmuşdur. Abdulla Fazili də bu fikrə tərəf çıxaraq qeyd edir ki, bu
fikri təsdiqləyən başqa mənbələr də var. Belə ki, Strabon öz yaşadığı dövrdə bu
sülalənin hakimiyyətdə olmasına işarə etmişdir. Digər tərəfdən Məhəmmədhəsən
xanı İranın digər tarixçilərindən fərqləndirən cəhət həmin dövrdə Azərbaycanda
mövcud olan müstəqil dövləti İran dövləti hesab etməməsidir.

Atropatidlər sülaləsinin son taleyi haqqında Səid Nəfisi yazır: "Parfların
dövründə Atropaten əyaləti bir müddət daxili müstəqilliyə sahib olmaqla bərabər
parfiyalılardan asılı idi. Beləliklə, eramızın II əsrinin yarısına qədər öz
istiqlaliyyətini qoruyub saxlaya bilmişdir. Eramızın II əsrindən etibarən bu
əyalət Azərbaykan adlanaraq, Sasanilərin son dövrünə qədər bu adı daşımışdır.
Bundan sonra eramızın V əsrindən etibarən Suriya yazıçıları onu Azərbaycan
adlandırmışlar. Bu söz ərəb dilində Azərbican, sonra isə Azərbaycan olmuşdur".

Səid Nəfisi daha sonra yazır: "Çox ehtimal ki, Sasanilər dövründə bir neçə ən
mühüm atəşgahın bu əyalətdə olması ilə əlqədar olaraq Azərbaycan Zərdüştün
vətəni kimi tanınmışdır".

Müəllif fikrini belə ifadə edir: "Ehtimal ki, eramızın 227-ci ilndən etibarən bu
ərazi Sasanilərin nüfuz dairəsinə daxil edildikdən sonra İranın Şimal-Qərb
hissəsinə bütövlükdə Azərbaycan adı verilmişdir. Belə ki, ora VI əsrdən
Nəsturilərin dini mərkəzi olmuş və Suriya mənbələrində də bu ərazi Azərbaycan
kimi adlandırılmışdır. Abbasi xəlifələrinin dövründə də bu əyalət Azərbaycan
adlanırdı".

Abdulla Fazili isə qeyd edir ki, Səid Nəfisinin Atropatenanın siyasi həyatı ilə
bağlı irəli sürdüyü fikirlərlə razılaşmaq olar. Çünki bu dövlət Makedoniyalı
İskəndərin ölümündən ərəblərin yürüşünə qədər öz müstəqilliyini formal olsa da
saxlaya bilmişdi. Sasanilər dövründə Azərbaycanın istər dini mərkəz olması,
istərsə də təbii-coğrafi mövqeyi onun daha da şöhrətlənməsinə səbəb olmuşdur. Bu
haqda A.Kristensen yazır: "Burada olan atəşgah Ərdəşir tərəfindən təmir edilərək
əsas ziyarətgaha çevrildi".

Sasani şahlarının tacqoyma mərasimi zamanı paytaxt Mədaindən Azərbaycanın
paytaxtı Qazakaya piyada gəlmələri də o dövrdə Azərbaycanın dini mərkəz olmasını
sübut edir.



https://az.wikipedia.org/wiki/Astara_rayonu

Astara rayonu — Azərbaycan Respublikasında inzibati – ərazi vahidi. Astara
rayonu Azərbaycanın cənub hissəsində yerləşir. Cənubdan və qərbdən İranla
həmsərhəddir.

Qədim dünyanın görkəmli riyaziyyatçısı, astronomu və coğrafiyaşünası
İsgəndəriyyəli Klavdi Ptolomey eramızın 90-160-cı illərində yaşayaraq qədim
tədqiqatçılardan biri olmuş və II – əsrə aid Xəzər dənizinin xəritəsini tərtib
etmiş, onun sahillərində yerləşən coğrafi adlar, obyektlər və yaşayış
məntəqələri barədə ümumi qayda ilə dəqiq məlumat vermişdir. K. Ptolomey bu
xəritədə Albaniyanın ona məlum olan bir çox şəhər və kəndlərin adlarını çəkmiş
və Astaranın adı yunanca "Astarata" kimi qeyd olunmuşdur.

Qədim dünyanın digər alimi Strabon özünün "Tarixi hadisələr" barədəki
qeydlərində "Astara" adının olmasını göstərərək, "dənizin ləpələrinin dağların
ətəklərini yuması və öpməsi" barədə fikirlər söyləmişdir. İngilis taciri Antoni
Cenkinson İngiltərə ilə Buxara arasında ticarət əlaqələrini yaratmaq məqsədi ilə
1559-cu ildə Xəzər dənizi sahillərində olmuşdur. 1562-ci ildə Londona qayıdaraq
öz səfərləri haqqında "Rusiya-Tatarıstan təsviri" adlı əsərini nəşr etdirmiş və
həmin əsərdə dərc edilmiş xatirədə Xəzər dənizi ətrafındakı yaşayış
məntəqələrinin adlarını vermişdir. O, bu xatirədə Astaranın yunanca "Stara" kimi
göstərmişdir.

Astara bir qədim yaşayış məntəqəsi olmaqla, tarixi İpək yolu onun ərazisindən
keçmiş, Orta, Ön, Kiçik Asiya, Çin, Hindistan və Ərəb dünyası ilə geniş əlaqələr
qurulmuşdur. Astara şəhərinin cənub – qərb hissəsində yerləşən Qapıçıməhəllə
kəndinin ərazisində Astara çayının kənarında çox qədim tarixə malik olmaqla
karvansara – ribat mövcud olmuşdur. Həmin karvansaranın qalıqları aşkar edilmiş
və onun VII əsrə aid olması müəyyən olunmuşdur.

Müxtəlif Şərq ölkələrini, eləcə də Azərbaycanı gəzib dolaşmış Alman səyyahı Hans
Şilberqer (1394-1427) Astaranın beynəlxalq ticarət əlaqələri barədə konkret
məlumat vermişdir. Səyyah qeyd etmişdir ki, Astarada çoxlu ipək istehsal olunur,
bu ipəyin ən yaxşı növü Dəməşq, Bursa, Kaşan və Venesiya kimi sənətkarlar
mərkəzlərinə ixrac olunur. Bu yerlərdə həmin ipəkdən yaxşı məxmər parçalar
toxunur.

Orta əsrlərdə Astaranın əyalət paytaxtı, dini, mədəni və ticarət mərkəzi olması
barədə məlumatlar da maraqlıdır. Astara şəhərində dulusçuluq və saxsıbişirmə
mədəniyyəti də geniş inkişaf etmişdir. Hələ XIII əsrin axırları, XIV əsrin
əvvələrində Astaranın Maşxan məntəqəsində pul sikkə zərbxanası mövcud olmuşdur.
Rus alimi A.M.Markov Dərbənd, Şamaxı və Təbriz, eyni zamanda Astarada zərb
olunan sikkə pullarını dərindən öyrənərək, öz əsərlərində bu barədə geniş
məlumatlar vermişdir. Alim sübut etmişdir ki, pulların üzərində adları yazılan
şəhərlər, xüsusən də Astara şəhəri elə indiki Astara şəhəridir. Müxtəlif
dövrlərdə hökmranlıq etmiş Hülakilər, Cəlarilər, Teymurilər, onların varisləri
və başqaları Astara zərbxanasında pul kəsmişlər. Əmir Teymurun və ondan sonrakı
dövrlərdə üzərində "Zərbe Astara" (Astarada zərb olunmuşdur) sözləri yazılan
sikkələr bilavasitə bizim Astarada zərb olunan pullar olmuşdur. Bunu Avropa
alimləri də öz əsərlərində sübut etmişlər. Hazırda həmin sikkələrin 16 nümunəsi
Tacikistan Milli Elmlər Akademiyasının Tarix İnstitutunda mühafizə edilir.

Astara 1747-ci ilə kimi Talış mahalının paytaxtı olmuş, sonralar Astara hakimi
Qaraxan paytaxtı Lənkərana köçürmüşdür. Paytaxt Lənkərana köçürülərkən bir çox
mühüm qədim tikinti və memarlıq obyektləri, istehkamları da söküntüyə məruz
qalmışdır.

Dövrün tanınmış alimlərindən biri olmuş məşhur alman səyyahı Adam Oleari
(1599-1671) Astarada olmuş, astaralılar barədə müəyyən maraqlı məlumatlar
vermişdir. 1638-ci ildə Novruz bayramı vaxtı Astarada olan səyyah yazır ki,
Astara vilayəti Xəzər dənizi sahilində yerləşir. Burada adam yoğunluğunda üzüm
tənəkləri vardır. Bu faktı vaxtı ilə qədim tarixçi Strabon da xəbər vermişdir.
Strabonun verdiyi bu xəbərə görə o vaxtlar Hikaniya adlanan bu yerlərdə bir
kiçik tənək bir səbət üzüm verərmiş. Bütün bunlar Astara torpaqlarının yüksək
məhsuldarlığa malik olduğuna sübutdur.

Tanınmış Macar şərqşünas və səyyahı Armin Vanberinin (1832-1913) 1885-ci ildə
Budapeştdə nəşr etdirdiyi "Türk elləri" adlı kitabın böyük bir fəsli Azərbaycana
həsr olunmuş, Astarada gəzib dolaşdığını bildirmiş, burada yaşayan xalqın gözəl
folklor nümunələrinə malik olmasını qeyd etmişdir.

Tanınmış fransız alimi, arxeloqu və səyyahı Jak De Morqan (1856-1934) Astarada
olmuş, bu torpağın yeraltı və yerüstü sərvətlərinə heyranlığını gizlətməmiş və
Astara haqqında belə yazmışdır: "Astara qədim rus şəhəridir. İranla-Azərbaycan
arasında gömrükxana rolunu oynayır, həm də özünün keçmiş xüsusiyyətlərini
saxlayır. İndi isə sadəcə gömrükxanadır. Hazırda Astara Azərbaycandan Ərdəbil –
İrana karvanların və dənizdən yolların gəmilərin çıxış məskənidir". Məşhur
fransız səyyahı, yazıçı Aleksandr Düma da Astara haqqında maraqlı məlumatlar
vermişdir.

Astara rayonu 8 avqust 1930-cu ildə təşkil olunmuşdur, 4 yanvar 1963-cü ildə
ləğv edilib Lənkəran rayonuna birləşdirilmiş, 6 yanvar 1965-ci ildə ayrılaraq
yenidən müstəqil rayon olmuşdur. Tarixi faktlar təsdiq edir ki, Astara şəhəri
Azərbaycanın Talış mahalının qədim və inkişaf etmiş məntəqələrindən biri
olmuşdur. Astara şəhərinin adı qədim dünya alimlərinin kitablarında, səyyahların
qeydlərində, coğrafiyaşünasların xatirələrində öz əksini tapmış, bu məntəqə
barədə müəyyən maraqlı məlumatlar verilmişdir.

Şimalda Lənkəran və Lerik rayonları, cənubda İran İslam Respublikası, qərbdə
İran İslam Respublikası və Talış dağları, şərqdə Xəzər dənizi həmsərhəddir.

Relyefi qərbdə dağlıq (Talış silsilələri), şimal-şərqdə düzənlikdir (Lənkəran
ovalığı). Dağlıq hissədə bəzi zirvələrin hündürlüyü 2000 m-ə yaxındır. Xəzər
sahilində dar zolaqda Antropogen, dağlıq və dağətəyi yerlərdə isə Paleogen
çöküntüləri yayılmışdır. Mineral bulaqlar (Ağ körpü, İstisu, Sım, Bi, Toradi,
Şeyx Nəsrullah bulaqları və s.) var. Ərazidən Təngərud çayı, İran İslam
Respublikası ilə dövlət sərhədi boyu isə Astara çayı axır. Qleyli-podzollu sarı,
qonur dağ-meşə, çimli dağ-çəmən və s. tipli torpaqlar yayılmışdır. Rayon
ərazisinin çox hissəsi (37,4 min ha) meşələrlə örtülüdür. Burada relikt
şabalıdyarpaq palıd, dəmirağac, ipək akasiya, azat, həmçinin palıd, vələs,
fıstıq, qoz, qızılgöz, cökə və s. bitir. Hirkan milli parkının çox hissəsi
Astara rayonundadır. Azərbaycanda ən çox yağıntı Lənkəran ovalığının cənubunda,
Astara ərazisində müşahidə olunur. Burada illik yağıntının miqdarı 1600 mm-dən
çoxdur.

Astara aran və dağ zonasından ibarətdir. Rayonun şərqində Xəzər dənizi
dalğalanır və qərbində isə zəngin meşəli Talış sıra dağları dayanır. Xəzər
dənizində olan nadir balıq növlərindən hazırlanan xörəklər Astara mətbəxini hər
yerdə məşhur etmişdir. Xəzər dənizi sahili boyu və meşəliklərdə adı ilə tanınan
bulaqlar rayona gələn qonaqlar və turistlər üçün ən gözəl istirahət
yerlərindəndir. Müxtəlif xəstəliklərin dərmanı olan Astaranın İsti suyu
Respublikanın hər yerində tanınır. Astara meşələrində bitən nadir ağacların şahı
dəmirağacıdır. Dəmirağac bu meşələrə gözəllik verməklə yanaşı, strateji
əhəmiyyətə malik ağac növüdür. Astara hazırda bütün dünyada ekoloji cəhətdən
təmiz və keyfiyyətinə görə yüksək olan çayı ilə məşhurdur. 2002-ci ildə və
sonrakı illərdə İspaniyanın paytaxtı Madrid, Rusiyanın paytaxtı Moskva
şəhərlərində keçirilən beynəlxalq sərgilərdə Astara çayına yuxarıda qeyd
etdiyimiz ən yüksək qiymət verilmiş və Qızıl medal almışdır. Astarada
yetişdirilən limon, portağal, kivi, kinkan, feyxoa və başqa sitrus meyvələri
Respublika və xarici ölkə bazarlarında maraqla alınır. Astaranın ənənəvi çəltik
sahələri son vaxtlar genişləndirilmiş, indi ətirli Astara düyüsü süfrələrin
bəzəyidir. Astaranın mətbəx mədəniyyəti rəngarəng və özünəməxsus olmaqla diqqəti
həmişə cəlb etmişdir. Saxsı təndirdə bişirilən “əl çörəyi”, ”ləvəngi” və onun
müxtəlif növləri, düyüdən bişirilən 21 növ, ətdən 23 növ, çöl və ev quşlarından
7 növ, undan 20 növ, balıqdan 9 növ xörəklər hər yerdə tanınır. Xüsusi ilə
“Balıq sırdağı”, onun ləvəngisi, cücə ləvəngisi, pətə, qara plov, toy qatığı,
boranı plov və başqa yerli xörək növləri rayona gələn qonaqların sevimli
yeməyidir.

Talış sahəsində axım modulu şimaldan cənuba və qərbdən şərqə doğru artır. Axımın
maksimum kəmiyyəti (25 l/san, km2-dən çox) ərazinin mərkəzi hissəsində Təngərud
və Astara çayları hövzələrində, minimal kəmiyyəti isə (0,5-0,8 l/san. km2)
ərazinin Viləş çayından şimaldakı hissəsində, həmçinin Lənkəran və Viləş
çaylarının mənbələrində muşahidə olunur.

Astaraçay - Azərbaycan Respublikasının İranla dövlət sərhəddində çay. Astaraçay
Astara rayonundan axıb Xəzər dənizinə tökülür. Uzunluğu 38 km, hövzəsinin sahəsi
242 km²-dir. Başlanğıcını Talış silsiləsində, Şindan qalasından (1817 m
yüksəklikdən) alır. Alaşa kəndi yanında qovuşan İstisu Astaraçayın əsas qolu
hesab olunur. Astaraçayın bu hissədən mənsəbə qədər olan məsafəsi Azərbaycanla
İran arasında dövlət sərhəddini təşkil edir. Çayın illik axımının 70 %-ni yağış
suları, 22%-ni yeraltı sular, 8%-ni isə qar suları təşkil edir. Yaz aylarında
çayda güclü daşqınlar olur. Daşqın dövründə illik axım 80-85%-i keçir. Suvarmada
istifadə edilir. Astara şəhəri Astaraçayın mənsəbindədir. Astaraçay adını
ərazidəki eyni adlı bulaqdan almışdır. Hidronim ast (aşağı, çökək dərə) və
ara/ura (yer,su, çay, bulaq) sözlərindən düzəlib, "dərədə bulaq, çökək yerdən
çıxan su" mənasındadır.

Talışın düzən meşəliklərinin səciyyəvi ağac cinslərindən dəmirağac və
şabalıdyarpaq palıdı göstərmək olar. Burada relikt şabalıdyarpaq palıd,
dəmirağac, ipək akasiya, azat, həmçinin palıd, vələs, fıstıq, qoz, qızılgöz,
cökə və s bitir. Hirkan milli parkının çox hissəsi Astara rayonundadır.
Heyvanları - bəbir, vaşaq, ayı, meşə pişiyi, oxlu kirpi, daşlıq dələsi, porsuq,
çaqqal, tülkü, canavar, çöl donuzu və s. Quşları - qırqovul, vağ, qaz, ördək,
göyərçin, kəklik, çöltoyuğu və s. Bitki örtüyü - meşəliklərin aşağı hissələrində
danaya, bigəvər kimi həmişəyaşıl kollar vardır. Qafqaz xirniyi bir qədər
rütubətli yamaclarda xüsusi cəngəlliklər yaradır. Xəzər şeytanağacı üstünlük
təşkil edir. Bu meşələrin dənizə baxan yamacında Lənkəran akasiyası, cökə və bir
çox başqa ağaclar xüsusi qarışıq meşəliklər yaradırlar. Dəniz səthindən bir
qədər hündürlükdə ağcaqayının başqa bir növü Şərq fıstığı ilə birlikdə
hündürboylu sıx meşəliklər əmələ gətirir. Bu tip meşəliyin alt mərtəbələrində
qaraçöhrə, şümşad, az miqdarda danaya xüsusi mərtəbəlik yaradırlar.

Azərbaycan Respublikasının Prezidentinin 9 fevral 2004-cü il tarixli sərəncamı
ilə yaradılmış Hirkan milli parkının 21,3 min hektar ərazisindən 18,3 min
hektarı Astara rayonunun ərazisindədir. Meşələrdə relikt şabalıdyarpaq palıd,
dəmirağac, ipək akasiyası, azat, cökə, vələs, fıstıq, qoz, qızılgöz və s. bitir.
Heyvanlardan - bəbir, vaşaq, ayı, meşə pişiyi, oxlu kirpi, daşlıq dələsi,
porsuq, çaqqal, tülkü, canavar, çöl donuzu və s. yaşayır. Quşlardan qırqovul,
vağ, qaz, ördək, kəklik, göyərçin, çöı toyuğu, və s. vardır. Mineral bulaqlardan
-Yanar bulaq, Ağ körpü, Sım, Bi, Toradi, Şeyx Nəsrullah və başqaları məşhurdur.
Qoruğun ərazisindən Astara, Ərçivan və Pensər çayları keçir.

AzStat-ın 2013-cü ilə olan məlumatına əsasən rayon ərazisində 1 şəhər, 2 qəsəbə
və 89 kənd olmaqla 92 yaşayış məntəqəsi yerləşir.[2] Onlar 1 şəhər, 2 qəsəbə və
12 kənd izibati ərazi dairəsi olmaqla 15 inzibati ərazi dairəsinə
daxildirlər.[2]

AzStat-ın 1 yanvar 2013-cü il tarixinə olan məlumatına əsasən rayon əhalisi
101.188 nəfərdir.[3]

Sovet İttifaqı Qəhrəmanı adına bərabər tutulan "Şöhrət" ordenlərinin hər üç
dərəcəsini alanlar:

Qarabağ müharibəsində iştirak etmiş Astara rayon sakinləri — Xanlar Mirəli oğlu
Şəkərov.

Lənkəran Dövlət Universitetinin prorektoru, elmlər doktoru, professor Maqsud
Məmmədov, elmlər doktoru Əliağa Baxşiyev, BDU-nin professoru Mİrzə Rəhimov,
Xudaverdi Qəmbərov, Sabir Cümşüdov, Tofiq Məmmədov, Gəncəli Gənciyev, Novruzəli
Məmmədov, Calal Cümşüdov, Bakı Slavyan Universitetinin professoru İlyas Həmidov,
Respublika Məhkəmə Tibb Ekspertizası İnstitutunun yaradıcısı və direktoru olmuş
mərhum hüquq elmləri doktoru professor Firudin Davıdov, fəlsəfə elmləri doktoru,
professor Kazım Əzimov, Respublikanın əməkdar elm xadimi, "Şöhrət" ordenli
Seyfulla Əsədullayev, elmlər doktoru, professor Hüseyn Mədətov, tarix elmləri
doktoru, professor Mirhüseyn Mirhadıyev, Dövlət Pedaqoji Universitetinin
professoru Əlif Məmmədov, Azərbaycan Xarici Dillər Universitetinin professoru
Salman Nuriyev, filologiya üzrə fəlsəfə doktoru, Azərbaycan Yazıçılar və
Jurnalistlər birliklərinin üzvü, H. B. Zərdabi və Rəsul Rza mükafatı laureatı,
yazıçı-dramaturq Kamran Nəzirli, Bakıdakı 276 saylı məktəbin direktoru,
respublikanın əməkdar müəllimi Bəhram Şiriyev, tanınmış ürək-damar cərrahı, tibb
elmləri doktoru, Azərbaycan Ürək və Sağlamlıq Assosiasiyası İdarə heyətinin
sədri, "Qızıl çinar" mükafatı laureatı Rəşad Mahmudov, ARDNŞ-nin Qaz
Departamentinin rəisi, texnika elmləri namizədi, "Tərəqqi" medallı Vasif İzzət
oğlu Əliyev, Azərbaycan Respublikası Xarici İşlər Nazirliyinin I idarəsinin
rəisi İbrahim Hacıyev, Daxili İşlər Nazirliyində idarə rəisi Kamal İmamverdiyev
və başqaları rayonun fəxridirlər. Azərbaycan Respublikasının əməkdar müəllimləri
Zemfira Məmmədova, Sabir Kişiyev, Aftandil İmaməliyev, Şabala Əliyev, əməkdar
mədəniyyət işçisi Cəbrayıl Əliyev, əməkdar rabitə işçisi Əlövsət Kərimov,
Qırmızə Əmək Bayrağı və Lenin ordenli, Əmək Veteranı medallı, prezident
təqaüdçüsü, və əməkdar rabitə işçisi Cəbrail Osmanov, əməkdar heyvandar Həsən
İbrahimov, AMEA Geologiya və Geofizika İnstitutunun aparıcı elmi işçisi,
geologiya-mineralogiya üzrə fəlsəfə doktoru, AMEA Geologiya və Geofizika
İnstitutunun Gənc Alim və Mütəxəssislər Şurasının sədri Orxan Abbasov və
başqaları rayonu respublikada tanıtmışlar.

Astaranın və Azərbaycanın idman şöhrətini dünyaya yayan idmançılardan – Helsenki
Olimpiadasının iştirakçısı, atlet Xandadaş Mədətov, sərbəst güləş üzrə dünya
çempionatının gümüş mükafatçısı, Avropa çempionu, 8 dəfə SSRİ çempionu, 8 il
fasiləsiz sərbəst güləş üzrə SSRİ yığma komandasının kapitanı olmuş Aslan
Ağayev, gənclər arasında boks üzrə Avropa çempionu Nurlan Məmmədov, bürünc
mükafatçısı Fərid Əsədullayev, Respublikanın əməkdar məşqçisi, tanınmış güləşçi
Tofiq Həmidov, Respublikanın sərbəst güləş üzrə dördqat çempionu, Rusiya
Federasiyasının çempionu, Beynəlxalq yarışların qalibi, dekabr 2004-cü ildə
Yaponiyanın Tokio şəhərində keçirilən qaydasız döyüş üzrə beynəlxalq turnirin
çempionu Teymur Əliyev, gənclər arasında sərbəst güləş üzrə Avropa çempionatının
gümüş mükafatçısı Nadir Həmidov, Avropa qitəsi üzrə beynəlxalq dərəcəli hakim
Gülağa Qüdrətov və başqalarını qeyd etmək olar. Əslən Astaralı olan şair Söhrab
Tahir, Əhəd Muxtar, Fatma Həsənqızı,Astaranın Pensər kəndində yaşayan bir neçə
fəlsəfi psixoloji əsərlərin (Kainatdan gələn səslər,Əbədiyyət nəğməsi,Kosmik
məhəbbət,Psixika və İntuisiya,Özünüdərk psixologiyası) müəllifi Şahin
Mehrəliyev,yazıçı Kamran Nəzirli, publisist Şakir Yaqubov, bəstəkar Oktay
Kazımi, əməkdar artist Adil Məlikov, müğənnilərdən Vəliağa Tağıyev, Nazənin və
başqaları rayonun fəxrləridirlər.

Astaralı şairlərdən Mehman Qaraxanoğlu, Adil Yaqub, Tarif Əskər, mərhum Novruz
İbadoğlu, Respublika Yazıçılar Birliyinin, Əfqan Şəfiyev YUNESKO-nun (İKOM) –
Beynəlxalq muzeylər şurasının həqiqi üzvüdürlər. Astaranın yazarları olan
Mərasim Hacızadə, Seyran Şiriyev, Fərman Zöhraboğlu, Arif Əliyev, İbrahimxəlil
Fərziyev, Gülnar Əsədli, Cavanşir Salayev, Şahverən Cavab və başqaları bir neçə
kitabın müəllifləridirlər.

Azərbaycan Respublikasının cənubunda yerləşən Astara rayonun iqtisadiyyatını
əsasən sitrusçuluq, çayçılıq, tərəvəzçilik və çəltikçilik təşkil edir. Ayrı-ayrı
təsərüfatlarda heyvandarlıq, balıqçılıq və arıçılıq inkişaf edir. Azərbaycanda
istifadə olunan sitrus meyvələrinin çoxunun Astara rayonu verir. Astara rayonu
İran İslam respublikası ilə sərhəddə yerləşməsi iki tərəfli ticarət əlaqələrinin
genişləndirilməsinə əlverişli imkanlar yaradır. Rayonda 3 Çay fabriki, 2 Konserv
zavodu, Balıq zavodu, Kərpic zavodu, Çınqıl karxanası, Beynəlxalq Qaz Kompressor
Stansiyası. Modul tipli Elektrik Stansiyası, 12 düyü və 4 un dəyirmanı və başqa
müəssisələr vardır. Köhnə təsərüfat formaları dağıldıqdan sonra rayonda torpaq
islahatı aparılmış, torpaqlar payçılara verilmiş və yeni təsərüffat qurumları
yaradılmışdır. Hazırda rayonda ayrı-ayrı sahələr üzrə 68 kəndli (fermer)
təsərüfatı yaradılmış, bunlar da müxtəlif növ kənd təsərüfatı məhsullarının
istehsalı ilə məşğul olurlar. Rayonda 17,6 min ha əkinə yararlı torpaq sahəsi
vardır.[11]

Həmin abidələrdən 102 ədədi Respublika Nazirlər Kabinetinin 02 avqust 2001-ci il
tarixli 132 №-li qərarı ilə təsdiq olunmuş "Azərbaycan Respublikası ərazisində
Dövlət Mühafizəsinə götürülmüş daşınmaz tarix və Mədəniyyət abidələrinin
əhəmiyyət dərəcəsinə görə bölgüsü"nə daxil edilib uçota alınmış və rəsmi
inventar nömrəsi verilmişdir. Dərəcəsinə görə həmin abidələrdən ölkə əhəmiyyətli
26 arxeloji, yerli əhəmiyyətli 48 memarlıq abidəsi, 2 ədəd bağ – park monumental
xatirə abidəsi, 21 yerli əhəmiyyətli arxeloji abidə, 5 ədəd dekorativ – tətbiqi
sənət nümunəsi, xalq daş – heykəltaraşlıq nümunəsinə ayrılmışdır. Bu abidələrdən
ən qədim nümunələri olan – e.ə. II minilliyin sonu I minilliyin əvəllərinə aid
olan Əzərrüd kəndindəki "Daş qutu nekropolu", Miki kəndindəki "Miki dolmen
nekropolu", bizim e.ə. V-I əsrlərə aid Rıvadila kəndindəki "Xolobin daş qutu
nekropolu", tunc və antik dövrə aid Siyaku kəndindəki I və II – Siyaku yaşayış
yerləri, tunc dövrünə aid "Baba Cabbar kurqanı", "Təngərüd kurqanı", "Seyidcamal
kurqanı", "Vaqo" kurqanları, "Baba Hümmət kurqanı", "Bi yaylağı kurqanı" 4 ədəd
Siyakü kurqanları, Artupa kəndindəki Axicəbəl kurqanı, Alaşa kəndindəki 3 ədəd
kurqan, Lovayn kurqanı, Binabəy kəndindəki "Binəbəy kurqanları", dəmir dövrünə
aid Koraoba kəndindəki "Koraoba daş qutu nekropolu" və s. göstərmək olar.

Rayonun İranla sərhəd kəndləri olan və hazırda əhali yaşamayan Anbaran,
Baxçalar, Armudu, Çayağzı, Unuz, Təngöv, Növüştərü, Dilmədi, Siyov və başqa
qədim yaşayış məntəqələrində yüzlərlə arxeloji cəhətdən tədqiq olunmamış maddi-
mədəniyyət nümunələri vardır. Astara rayonunda ən maraqlı abidə hazırda Tarix –
Diyarşünaslıq muzeyində saxlanılan daş insan heykəlidir. Bu daş heykəlin 2000
ildən çox yaşı olması barədə Azərbaycan Milli Elmlər Akademiyasının Memarlıq və
İncəsənət institutunun mütəxəsisləri muzeyə rəsmi rəy təqdim etmişlər.

Astara rayon Tarix – Diyarşünaslıq muzeyində 8 mindən çox eksponat vardır.
Muzeydə daş, dəmir, tunc dövrlərinə aid eksponatlara rast gəlmək olar. Əsasən IX
– XII əsrlərə aid mis sikkələr Şirvanşahlara, Abbasi xəlifələrinə aid digər
sikkələr muzeyin bəzəyidir. Daş parçası üzərində Maral təsvirinin 2000 – 3500 il
yaşı vardır. Astara memarlıq abidələri ilə zəngindir. Bunlardan Şahağac
kəndindəki XII – əsrə aid türbə, Burzubənd kəndindəki Şeyx Məhəmməd Zalani
türbəsi diqqəti cəlb edir.

Şindan qalası Bio kəndi yaxınlığındakı Qala – Kafu, Alaşa kəndinin qərbində
yerləşən Divankə qalası, Təngərüd kəndindəki Yekdəst qalası, Hamuşam kəndində
gəlin qayaları mədəni irsimizdən qalan yadigarlardandır. Şindan qalası və Qala –
Kafu Astaranın dağlıq ərazisinin ən uca zirvəsində yerləşir. Şindan qalası daş
və kərpicdən hörülmüşdür. Qalaya şimal tərəfdən ancaq bir yol vardır. Gözətçi və
sərkərdənin müşahidəsi üçün düzəldilmiş xüsüsi yerlər maraq doğurur. Qalanın
dəniz səviyyəsindən 2000 metrə yüksəklikdə olması onun yadelli işğalçılardan
mühafizə məqsədi ilə tikildiyini söyləməyə əsas verir. Yerli xalqda olan inanca
görə şindan qalası Babəkin qalalarından biridir. Ona görə də bu gün Astarada
"Şindan" qalasının adı ilə bağlı mehmanxana, ticarət mərkəzi, rəqs qrupu, musiqi
ansamblı, el aşığı qrupu və sair vardır. Azərbaycanın qədim guşələrindən biri
kimi Astara əsrlər boyu müharibə meydanı olmuşdur. Heç də təsadüfi deyildir ki,
1638-ci ildə Astarada olmuş məşhur alman səyyahı Adam Oleari yazırdı:
"Astaralılar həmişə silahı hazır saxlayırlar".

Rayonun Ərçivan kəndində 1499-cu ildə əsası qoyulmuş Məhəmməd Hənəfiyyə məscidi
Şah İsmayıl Xətai tərəfindən ziyarət edilmişdir. Həmin kənddə XIX əsrə aid
Kərbəlayi Həmid Abdulla hamamı, Pensər kəndində Məşədi Abutalıb hamamı, Hacı
Teymur və Hacı Canbaxış məscidləri diqqəti cəlb edir.

Astarada IX-XIII əsrlərin yadigarı, Azərbaycan xalqının qədim mədəniyyətini və
tarixini özündə əks etdirən Şeyx Məhəmməd Zalani, Şeyx Məhəmməd Dilimi, Şeyx
Nəsrullah, Baba Rəsul, Baba Cəbrayıl, Baba Misi, Baba Məhəmməd, Seyid Camal,
Sultan Əhməd İbn Kərim, Seyid Kərim, Qırx Övliya, Xudavənd Xatun, Gəzəndaş və
başqa onlarla ziyəratgahlar, pirlər, ocaqlar vardır. Maşxan kəndindəki Seymd
Əhmədin məzar daşının XIV əsrə aid olması tanınmış tarixçi Məşədi Xanım Nemətova
tərəfindən 1956-cı ildə tədqiq edilmişdir. O, məzar daşının üzərində bu
ifadələrin yazılmasını müəyyən etmişdir. "Fələyin dərzisi elə bir köynək
tikməmişdir ki, onu hamı axıra qədər geyə bilsin".

Rayonun ictimai-siyasi qəzeti olan "Astara" 1932-ci ildən nəşr olunur. Hazırda
qəzetin təsisçiləri Astara Rayon İcra Hakimiyyəti və redaksiyanın əmək
kollektividir. Qəzetin baş redaktoru Sakitağa Kərimovdur. Qəzet Azərbaycan
Respublikası Mətbuat və İnformasiya Nazirliyində lisenziya almışdır. Qəzet ayda
2 dəfə nəşr olunur. Tirajı 500 nüsxədir. Azərbaycan Yazıçılar Birliyinin jurnalı
olan "Alov" 2000-ci ildən nəşr olunur və rayonda yalılır. Jurnalın baş redaktoru
Yazıçılar Birliyinin üzvü, Astara rayonunun Şuvi kənd sakini Tarif Əsgərdir.
Jurnal vaxtaşırı 500-ə qədər tirajla nəşr olunur.



https://az.wikipedia.org/wiki/%C6%8Fm%C9%99liyyat_sistemi

Əməliyyat sistemi (ing. Operation System (OS)) – hesablama prosesini həyata
keçirən texniki vasitələlərin idarə olunmasını təmin edən proqramlar toplusundan
ibarətdir.

Əməliyyat sistemi kompüter avadanlığının istifadəsini (avadanlığların idarə
etməsini, informasiyanın daxil edilməsini və çıxardılmasını, sənədlərin
redaktəsini, başqa proqramların istifadəsini/idarə edilməsini və s.) mümkün edən
proqramdır. Əməliyyat sistemi ən öncə kompüterin sabit yaddaşından əməli yaddaşa
köçürülür və bütün başqa proqramlar həmin əməliyyat sistemi altında çalışır.

Ümumiyyətlə kompüterin proqram təminatını iki qrupa bölmək olar: Sistem proqram
təminatı və tətbiqi proqram təminatı. Əslində istifadəçi ilə təmasda məqsəd
əsasən ıstifadəçinin istədiyi tətbiqi proqramı diskdən yaddaşa yükləmək və
mikroprosessoru həmin proqram kodlarını icra etməyə yönəltməkdir. Bu işi görmək
üçün ROM-BIOS-un bir çox ibtidai funksiyaları təməl rolunu oynaya bilər. Tətbiqi
proqramın yaddaşda işləməsi üçün, bundan başqa, yaddaşın idarə edilməsi və ən
başlıcası isə diskdə bu və ya digər şəkildə fayl sistemini qurmaq və onu idarə
etmək gərəkdir. Bütün bu funksiyalar əməliyyat sisteminin üzərinə düşür. Onda
sistem proqram təminatını altyapı və üstqurum kimi iki hissəyə ayırmaq olar.
Burada BIOS sistem proqram təminatının sturukturunu, onun təməlini, əməliyyat
sistemi isə sistem proqram təminatının üstqurumunu təşkil edir. Aparat
qurğularına münasibətdə isə BIOS aparat qurğularını birbaşa idarə edirsə,
əməliyyat sistemləri isə avadanlığa çox zaman BIOS-un funksiyaları vasitəsilə,
bəzən isə birbaşa müraciət edirlər. Əməliyyat sistemi, qurğuların tətbiqi
proqramların istifadəsi üçün proqram interfeysi yaratmaqla o, tətbiqi
proqramların işləməsi üçün bir mühit təşkil edir. Proqramçı nəzərindən tətbiqi
proqram, qurğuları daha "uzaqdan"- əməliyyat sisteminin rəhbərliyi ilə (yəni
əməliyyat sisteminin proqram interfeysi ilə), qismən isə BIOS vasitəsilə (BIOSun
funksiyalarından kəsilmələr vasitəsilə istifadə etməklə), çox az hallarda isə
qurğuya birbaşa müraciət etməklə (portlar vasitəsilə) onu idarə edirlər. Tətbiqi
proqramın əməliyyat sisteminin proqram interfeysi vasitəsilə fiziki qurğunu
idarə etməsi onun digər maşında qüsursuz işləməsinə zəmanət verir.

Deməli, nəticə etibarilə: sistem proqram təminatını iki qrupa ayırmaq olar-
hesablama sistemini alt səviyyədən idarə edən (qurğulara birbaşa müraciət
etməklə) və hesablama sistemini üst səviyyədən (BIOS funksiyaları vasitəsilə)
idarə edən. İkincilər məhz əməliyyat sistemini təşkil edirlər. Deməli əməliyyat
sistemi istifadəçi və tətbiqi proqram arasinda əlaqəçi rolunu oynayır. Əməliyyat
sistemi tipindən asılı olaraq mikroprosessoru bu və ya digər rejimlərdə
işlətməklə onun resursundan bu və ya digər dərəcədə effektiv istifadə etməyə
imkan verir. Əməliyyat sistemi hesablama sisteminin tipindən (əsasən
prosessorların tipi, onların sayı və arxitekturası nəzərdə tutulur) asılı olaraq
hesablama sistemi resurslarından istifadənin effektivliyini təmin etməlidir.
Əməliyyat sistemlərinin aşağıdakı növləri mövcuddur:

Kompüterlərdə bir neçə tip əməliyyat sistemlərindən istifadə edirlər: UNİX, DOS,
MS DOS, OS/2, Windows 9x, Windows 95/98/Me/2000/XP/Vista/7. Fərdi kompüterlərdə
əsasən Windows 9x (1995-ci ildə yaradimışdır) əməliyyat sistemi proqram
təminatından geniş istifadə olunur. Windows 9x çoxməsələli əməliyyat sistemi
olub, qrafiki pəncərə istifadəçi interfeysinə malikdir.



https://az.wikipedia.org/wiki/%C5%9E%C9%99ki_rayonu

Şəki rayonu 1968 ci ile dek Nuxa adlandirilmisidir. 1931-ci ildə təşkil olunmuş,
1963-cü ildə rayonun ərazisi Vartaşen (indiki Oğuz) rayonuna verilmiş, 1965-ci
ildə yenidən ayrıca rayon olmuşdur.

Böyük Qafqazın cənub yamacında yerləşir. Mərkəzi Şəki şəhəridir. Şəki rayonunun
şimalı Baş Qafqaz silsiləsinin cənub yamaclarına, mərkəzi hissəsi Qanıx-Əyriçay
vadisinə, cənubu Acınohur alçaq dağlığına daxildir. Baş Qafqaz silsiləsindən
cənuba doğru Qaflan, Layski, Qaraquzey, Qızılçay köndələn tirələri ayrılır.
Dağlar arasında Şəki rayonunda Acınohur çökəkliyi (100–200 m) və Şəki yaylası
(200–400 m) ayrılır. Mütləq hündürlük Baş Qafqaz silsiləsinin suayrıcısında 3683
m-ə qədər yüksəlir.

Günəşli saatların illik miqdarı 2350 saatdır. Günəşli saatların 40 %-i yay
aylarının payına düşür. İl ərzində 1 kvadrat santimetr yer səthinə 122 kkal
günəş radiasiyası düşür. Şəkinin iqliminə siklon və antisiklonlar, müxtəlif hava
kütlələri və yerli küləklər təsir edir. Qışda arktik və mülayim hava
kütlələrinin əraziyə daxil olması havanın isti keçməsinə səbəb olur. Yayda
Şəkidə dağ-dərə yerli küləkləri əmələ gəlir. Buna səbəb dağ ilə dərə arasında
təzyiq fərqinin yaranmasıdır. Böyük Qafqaz silsiləsi şimaldan gələn soyuq
küləklərin qarşısını kəsir. Buna görə Şəkidə yanvar temperaturu 0,5 C olur.
Şəkidə orta illik temperatur 12 C-dir. İyun, avqust aylarında orta temperatur
20-25 C arasında dəyişir.

Sel hadisəsi daha tez-tez müşahidə edilir. Yatağı şəhərin qərb hissəsində yaxın
olan Kiş çayı hövzəsi dünyanın ən güclü sel gedən yerlərindən biri sayılır.
Quruçay adlanan yerdə Kiş çayının gətirmə konusuna uzun illər boyu dağlardan
qum, daş, palçıq toplanmış olduğundan onun mərkəzi hissəsi şəhərin Dodu
məhəlləsinə nisbətən hündürdür.Tufan və dolu atmosfer hadisələrinin burada sıx
əlaqəsi vardır. Dağlıq relyef, yay aylarında güclü qızma və yüksək buxarlanma
Şəkidə dolu hadisələrinin əsas amilləridir. Şəkidə dolu olan günlərin orta illik
sayı 1,4-dür, yəni 10 ildə 14 dəfə dolu yağır.

AzStat-ın 1 yanvar 2013-cü il tarixinə olan rəsmi məlumata əsasən rayonda
177.487 nəfər əhali yaşayır.[2]

Rayonda Zəyzit məbədi (XI-XII), Kiş kilsəsi, Aydınbulaq qülləsi və s. abidələr
var.

Şəki özünün çox zəngin mətbəxi, ilk növbədə Şəki pitisi, Şəki halvası, Dum-Dum
halvası,[5] bamiyəsi, qırma-badamı, Şəki paxlavası və şirniyyatları ilə
məşhurdur. Həmçinin döyməci, çığırtmalı plovu, Cousu, gülabı,balvası, alalı
qutabı ilə də tanınır.



https://az.wikipedia.org/wiki/%C4%B0%C3%A7%C9%99ri%C5%9F%C9%99h%C9%99r

“İçərişəhər”, xalq arasında həm də “Qala”[3] və ya sadəcə “Qədim şəhər” kimi
tanınan tarixi kvartal Bakının ən qədim hissəsi, həmçinin tarixi-memarlıq
qoruğudur. Bakının ən qədim hissəsi[4] olan İçərişəhər, yaxşı qorunmuş qala
divarları ilə əhatə olunub. 221 m² sahəyə malik olan qoruq ərazisində 1300-dən
çox ailə yaşayır.[5]

Qoruq ərazisi hələ tunc dövründən məskunlaşmışdır.[5] Arxeoloji tədqiqatlar
nəticəsində müəyyənləşdirilmişdir ki, artıq VIII-IX əsrlər ərazisində İçərişəhər
ərazisi sıx məskunlaşmış, burada sənətkarlıq və ticarət inkişaf etmişdir.[6] XV
əsrdə Şirvanşahların öz iqamətgahlarını Şamaxıdan Bakıya köçürməsindən sonra
İçərişəhərin həyatında “kristallaşma” dövrü başlamışdır.[7] 1748-1806-cı illərdə
Bakı və onun mərkəzi olan İçərişəhər Bakı xanlığının paytaxtı olmuşdur. 1806-cı
illərdə Bakının ruslar tərəfindən işğal edilməsi və neft bumunun yaşanmasından
sonra (XIX əsrin sonları-XX əsrin əvvəlləri) şəhərin inkişaf və
genişləndirilməsi prosesi başlamış, insanlar İçərişəhər divarlarından kənarda da
sıx məskunlaşmağa başlamışdır.

İçərişəhərdə yerləşən məşhur memarlıq abidələri Qız qalası və Şirvanşahlar saray
kompleksi Azərbaycan memarlığının inciləri hesab edirlər.[8] Bunlardan başqa
qoruq ərazisində onlarla tarixi-memarlıq abidələri – məscidlər, karvansaralar,
hamamlar, yaşayış evləri – yerləşir, bir neçə muzey, səfirlik, otel, ticarət
obyektləri, kafe və restoranlar fəaliyyət göstərir.

1977-ci ildə İçərişəhər tarix-memarlıq qoruğu elan edilib[5], 2000-ci ildə isə,
Qız qalası və Şirvanşahlar saray kompleksi ilə birlikdə UNESCO Ümumdünya irsi
Siyahısına daxil edilmişdir. İçərişəhər Azərbaycandan Ümumdünya İrsi Siyahısına
daxil edilmiş ilk obyektdir.

İçərişəhər tarix-memarlıq qoruğu Bakı şəhərinin Səbail rayonu ərazisində, Xəzər
dənizi sahilindəki kiçik təpə üzərində yerləşir. Qoruq hündürlüyü 8-10 metr, eni
3,5 metr olan qala divarları ilə əhatə olunmuşdur. İçərişəhərin cənub-şərqindən
İstiqlaliyyət küçəsi, şimal-qərbindən isə Neftçilər prospekti keçir, şərqində
eyniadlı metro stansiyası yerləşir. İçərişəhərin şərqindən Əziz Əliyev küçəsi
keçir, cənub-qərbində isə Vahid parkı yerləşir.

Bakı, qala divarları və xəndəklərlə əhatə olunmuş qədim tarixi mərkəz ətrafında
formalaşmış şəhərlərdəndir. Arxeoloji baxımdan zəif öyrənildiyinə görə, Bakının
yaşayış məntəqəsi və şəhər kimi formalaşma tarixi dəqiq bilinmir. Belə hesab
edilir ki, insanları bu əraziyə təbii neft və duz ehtiyatı, həmçinin ərazinin
dəniz sahilində əlverişli mövqedə yerləşməsi cəlb etmişdir. Arxeoloji qazıntılar
zamanı Şirvanşahlar sarayının həyətindən tapılmış e.ə. III-I əsrlərə aid küpə,
e.ə. IV-I əsrlərə aid saxsı qab qırıqları, Məhəmməd məscidi ərazisində arxeoloji
qazıntılar zamanı tapılmış dəmir ox ucluqları, Dəmir dövrünə aid gil qadın
fiquru və antik dövrə aid sütun altlıqları İçərişəhərin şəhər kimi formalaşma
dövrünü ən geci antik dövrlə eyniləşdirməyə imkan verir. B.e. I əsrində Bakı
artıq kiçik liman şəhəri kimi mövcud idi.[9]

Sasanilər sülaləsinin hakimiyyəti dövründə mərkəzi Bakı şəhəri olan Abşeron
ərazisi Şirvan vilayətinin tərkibində imperiyanın xüsusi vilayətini təşkil
edirdi. Ərazinin ərəblər tərəfindən işğal edilməsindən sonra Bakıdan başqa
tərkibinə Şamaxı, Dərbənd və başqa şəhərlərin də daxil olduğu Şirvan vilayətinin
hakimləri Şirvanşahlar adlandırılmağa başlayırlar. Əl-Bəlazuri, Əl-Məsudi və bir
neçə başqa ərəb tarixçiləri məlumat verirlər ki, Xosrov Ənuşirəvan hakimiyyəti
dövründə ərazi hakimlərini çağıraraq onlara titullar verdi, titul almış
hökmdarlar arasında Şirvanşah adlandırılan Şirvan hakimləri də vardı. Bakının
VII-X əsrlər tarixi haqqında yalnız qısa məlumatlar vardır. Məlumdur ki, şəhər
şimaldan hücum edən türklərin və rusların hücumlarına məruz qalmışdır. 914-cü
ildə Bakı limanına rusların hücumu baş tutmuşdur. Məsudinin verdiyi məlumatda
bildirilir ki, ruslar Şirvanşahlar ərazisində neftlə zəngin Bakı ərazisinə
gəlmişdilər. Xəzərdə hərbi donanmaya malik olmayan Şirvanşah Əli ibn Heysam
ticari və yükdaşıma gəmilərində əsgərləri mübarizəyə göndərməyə məcbur olmuşdu.
Məsudinin məlumatına görə rusların bu hücumu nəticəsində minlərlə müsəlman ölmüş
və dənizdə batırılmışdır. Bakı və Abşeron sahillərinə yürüşlər sonrakı dövrlərdə
də bir neçə dəfə təkrarlanmışdı.[9]

X əsrdə Əl-Müqəddəsi Bakını “bölgənin yeganə limanı” kimi təsvir etsə də,
məlumdur ki, VIII-IX əsrlərdə Bakı məşhur dəniz limanı olmamış və ölkənin böyük
ticarət mərkəzləri arasında bu şəhərin adı çəkilməmişdir. Bakının digər
şəhərlərlə ticarət əlaqələri haqında arxeoloji tədqiqatlar zamanı şəhər
ərazisindən aşkarlanmış Sasanilər (V-VII əsrlər), Abbasilər və Şirvanşahlar
dövrlərinə aid çoxsaylı sikkələr xəbər verir. X əsrin sonlarında yaşamış
müəlliflər şəhəri artıq məşhur liman kimi qeyd edirlər. Çox da hündür olmayan
təpə üzərində yerləşmiş şəhər qala divarları ilə əhatə olunmuşdu. Şirvanşahlar
sarayının cənub-şərq fasadı tərəfdə aşkarlanmış orta əsrlər təbəqəsi VIII əsrə
aid edilir. İçərişəhərin müxtəlif ərazilərində aşkarlanmış küp qablarda dəfn
adəti isə ərazinin hələ VII əsrdən əvvəl artıq yaşayış məntəqəsi olduğunu
göstərir. Lakin şəhərin erkən dövrlərinə aid memarlıq abidələri dövrümüzə
çatmamışdır.[9]

X-XI əsrlərdə Ərəb Xilafətinin tədricən zəifləməsi və parçalanması ilə,
imperiyaya tabe olan ərazilər, o cümlədən Şirvan hakimləri öz ölkələrini
müstəqil idarə etməyə başlayırlar. Həmin dövrlərdə zəngin şəhərlər olan Şamaxı
və Bakı tez-tez qonşu xalqların yürüşlərinə məruz qalırdılar. 1030-cu ildə
Bakıda şəhərə şimaldan hücum edən ruslar və Şirvanşah I Mənuçöhr ibn Yezidin
qoşunları arasında toqquşma olmuşdu. Şirvanşahın qoşununu məğlub edən ruslar
Araz çayı boyunca irəliləyərək Arranın ən zəngin şəhərlərindən olan Beyləqanı
ələ keçirmişdilər. Bir il sonra ruslar yenidən Bakı vasitəsiylə Şirvana
soxulmuşdular, lakin, Şəddadilər sülaləsindən olan Arran hakimi Musa ibn Fəzl
rus ordusu ilə döyüşərək onları Azərbaycandan qovmuşdu.

XI əsrin 40-cı illərində türk-oğuzların Qafqaza yürüşlərini nəzərə alan
Şirvanşahlar şəhərlərin qorunmasını təmin etmək üçün müdafiə sisteminin
təkmilləşdirilməsinə başladılar. Məhz həmin dövrdə mənbələr oğuzların ilk
həmlələri haqqında məlumat verirlər. XI əsrdə güclü imperiya quran oğuz tayfası
Səlcuqlular Ön Asiya ölkələrini təhdid etməyə başlayırlar. 1066-cı ildə Qara
Təkinin rəhbərlik etdiyi oğuzlar Şirvan və Bakıya hücum edirlər. Qara Təkindən
sonra, Şirvana Qaymas və Alp Arslan kimi sərkərdələrin rəhbərliyi ilə oğuzlar
daha bir neçə dəfə hücum edirlər. Lakin, Şirvanşahlar həmin dövrdə
müstəqilliklərini qoruya bilirlər. Yalnız İraqi-Əcəm və İraqi-Ərəb hakimi
Sau-Teginin hakimiyyətə gəlməsindən sonra Şirvanşah Fəribürz səlcuqlulardan
vassal asılılığını qəbul etməli olur. XII əsrin II yarısında Atabəy Şəmsəddin
Eldəniz Bakı da daxil olmaqla bütün Şirvanı fəth edir. XII əsrin sonlarında
Şirvanşahlar müstəqil olsalar da, faktiki olaraq Eldənizlərin təsiri altına
düşürlər.

1191-ci ildə baş vermiş güclü zəlzələ nəticəsində Şamaxı şəhərinin dağılmasından
sonra Şirvanşah I Axsitan iqamətgahını Bakıya köçürür. Şirvanşahların
hakimiyyəti dövründə Bakıda çoxlu inşaat işləri həyata keçirilmiş və şəhər
inkişaf etdirilmişdir. XII əsrdə qala divarları inşa edilmiş və şəhərin müdəfiə
sistemi gücləndirilmişdir. Şəhərin müdafiə sisteminə daxil olan tikililərdən
biri də Qız qalası idi. Məlumdur ki, səlcuqlularla mübarizə dövründə
Şirvanşahlar Gürcüstan kralları ilə ittifaq yaratmışlar. Gürcü mənbələrində
verilən məlumata görə, 1222-ci ildə nigah mərasimində iştirak etmək üçün Böyük
Tamaranın oğlu gürcü çarı IV Georgi Laşa Bakıya gəlmişdi. Şirvanın ən zəngin
şəhərlərindən biri və Xəzər dənizindəki ən mühüm liman şəhəri kimi Bakı
şəhərinin əhəmiyyəti həmin dövrdən etibarən artmağa başlayır. Şirvanşah Axsitan
ibn Mənuçöhrə həsr etdiyi qəsidəsində Bakıdan bəhs edən Xaqani Şirvani şəhərin
alınmaz qala olduğunu bildirir və onu Xorasanın güclü qala divarları ilə əhatə
olunmuş Bəstam şəhəri ilə müqayisə edir.[9]

1220-ci ildə Sərab və Beyləqanı işğal edən monqollar Şamaxını qarət edərək
Dərbənd keçidi vasitəsiylə Azərbaycanı tərk edirlər. 1231-ci ildə monqolların
ikinci yürüşü baş verir və bu yürüşdən sonra Gəncə, Bərdə, Beyləqan, Şabran kimi
böyük şəhərlər uzun müddət əvvəlki gücünü bərpa edə bilmirlər. XV əsr Azərbaycan
coğrafiyaçısı Bakuvi bildirir ki, monqollar uzun müddət güclü müdafiə olunan
Bakını ələ keçirə bilmirlər və şəhər əhalisinin müqaviməti ilə üzləşirlər.
Yalnız bütün ölkənin işğalından sonra Bakı təslim olmağa məcbur olur.

1258-ci ildə Çingiz xanın nəvəsi Hülakü xan Bağdadı işğal edərək Abbasilər
xilafətinə son qoyur və Hülakülər sülaləsini yaradır. Cucilərin Cənubi Qafqazda
hakimiyyətini tanımayan Elxanilər bu əraziləri fəth edirlər və məhz Cənubi
Qafqaz uğrunda Elxanilər və Cucilərin hakimiyyətdə olduğu Qızıl Orda dövləti
arasında yüz ilə yaxın davam edən müharibələr başlayır. Həmin illərdə iki dövlət
arasında sərhədlər gah Dərbənd, gah Bakı yaxınlığından keçmişdir. Şirvanşahlar
həmin dövrdə ölkəni monqolların vassalı kimi idarə etmiş və elxanilərin
yürüşlərində iştirak etmişlər. Elxanilərin hakimiyyəti dövründə Bakı monqol
hökmdarlarının qışlama yeri olmuşdur. 1297-ci ildə qışlama məqsədi ilə şəhərə
Qazan xan gəlmişdi. Odoriko Pordenone Qazan xan haqqında yazır: “Burada
(Sultaniyyədə) yay vaxtını keçirən xan, qışda Bakux (Vasis) adlanan başqa bir
şəhərə köçür.”[9]

XIV əsrin əvvəllərində monqol sülalələrinin süqutundan sonra Şirvanşahlar
Elxanilərin ərazilərini ələ keçirməyə çalışan Çobanilər və Cəlairilərlə mübarizə
aparmışlar. Şəhərin onların əlinə keçməsini, Bakıda aşkarlanmış 1360-cı ilə aid
Sultan Şeyx Üveysin adından kəsilmiş sikkə sübut edir. XIV əsrin sonlarında
Toxtamış və Əmir Teymurun adından kəsilmiş sikkələr Şirvanın da onların
yürüşlərinə məruz qaldığını göstərir. Şirvanşah I İbrahim Osmanlı sultanı
İldırım Bəyazidə qarşı döyüşdə Əmir Teymurun tərəfində iştirak etmiş, 1400-cü
ildə Teymurun Suriya yürüşü zamanı onu müşayət etmiş və Hələbə daxil olmuşdur.
Əmir Teymurun ölümündən sonra Şirvan yenidən müstəqilliyini əldə edir. Bütün
ölkənin Qara Yusifin hakimiyyəti altında birləşdirilməsi zamanı, Şirvanşah
Qaraqoyunlulardan vassal asılılığını qəbul edir, lakin, I İbrahim faktiki
olaraq, Şəkidən Dərbəndə kimi geniş Şirvan ərazilərini müstəqil idarə edir.

XV əsrin əvvəlindən XVI əsrin əvvəlinə kimi ölkə xarici qüvvələrin yürüşlərindən
azad olur və yüz il ərzində Şirvan tam müstəqil dövlət kimi mövcudluğunu davam
etdirir. 1465-ci ildən ölkəni idarə edən I Xəlilullah Qaraqoyunlularla mübarizə
aparan Teymuriləri dəstəkləmişdir. Xəlilullah Şahruxla Qarabağda görüşdükdə,
Şahrux onunla qohum olmaq istədiyini bildirmiş və Teymurun nəvəsi ilə
Xəlilullahı evləndirmişdir. I Xəlilullah Şirvan şəhərlərində, xüsusilə həmin
dövrdə paytaxt olan Bakıda böyük quruculuq və inşaat işləri aparmışdır. Məhz
onun hakimiyyəti dövründə Şirvanşahlar saray kompleksinin, bir neçə karvansara
və körpülərin inşasına başlanmışdır.[9]

1970-ci ildə İçərişəhərin şimal tərəfində (Kiçik qala küçəsi) uçurulmuş evin
yerində 80 m² sahədə aparılan arxeoloji qazıntı işləri zamanı 2 metr dərinlikdə
qədim Bakının XII-XIII əsrlərə aid bir neçə təsərrüfat tikilisindən və kiçik
həyətin daş divarlarından ibarət yaşayış evinin qalıqları üzə çıxarılmışdır.
Həyətdə təndirlər, ətrafında daş döşənmiş quyular, bir neçə saxsı borudan ibarət
novdan aşkar edilmişdir. Mədəni təbəqədə şirsiz və şirli keramika, saxsı qab
qırıqlarına, taxta darvazaları bəzəyən, yastı mis çax-çax parçalarına, mavi
saxsı muncuqlara, Şirvanşahların kəsdirdiyi mis sikkə dəfinələrinə rast gəlinir.
Bundan başqa Şirvanşahlar sarayının şərq tərəfındə 16x8 m sahədə də arxeoloji
qazıntılar aparılmışdır.

Düzbucaqlı bina divarlarının bünövrələri ilə yanaşı, su, təsərrüfat və zibil
quyuları, təndirlər və s.aşkar edilmişdir. Çoxlu miqdarda şirli və şirsiz qablar
və onların qırıntıları, mis və dəmir əşyalar, şüşə və saxsı məmulatlar
tapılmışdır. Üst təbəqədən tapılmış şirli keramikada anqob və manqanla
bəzədilmiş polixrom qablar üstünlük təşkil edir. Kasaların bəzilərinin dibinə
qabarıq möhürlər vurulmuşdur. Çoxlu dəyirman daşı, habelə Şirvanşahların
kəsdirdiyi mis pullar tapılmışdır.[10]

Şirvanşahlar sarayının şərq tərəfində 16x8 m sahədə aparılan qazıntılar
torpaqaltı təbəqəyə qədər (təqribən 6 m dərinlikdə) çatdırılmışdır. Düzbucaqlı
bina divarlarının bünövrələri ilə yanaşı, su və təsərrüfat quyuları, təndirlər
üzə çıxarılmışdır. Çoxlu miqdarda adi və şirli qablar və onların qırıntıları
tapılmışdır. Üst təbəqədən tapılmış şirli keramikada anqob və manqanla işlənmiş
naxışlarla, oymalarla və müxtəlif rəsmlərlə bəzədilmiş polixrom qablar üstünlük
təşkil edir. Alt təbəqədəki keramikada isə monoxrom naxışlı qablar çoxdur.
Tapılmış qablar arasında cam, kasa, boşqab, bardaq var. Kasaların dibinə,
qabarıq möhürlər vurulmuşdur. Adi saxsı qablar dar və genboğaz bardaqlardan,
qazanlardan, kasa və çıraqlardan ibarətdir. Çoxlu daş kirkirə aşkara
çıxarılmışdır. Şirvanşah adından zərb edilmiş mis sikkələr, mis və dəmir
əşyalar, şüşə və fayans məmulatları və s. tapılmışdır.[11]

Alt təbəqələrdə naxışla bəzədilmiş al-qrmızı rəngli, nazik divarlı zərif qablar
tapılmışdır. Mis, dəmir, bürünc və şüşə məmulatlarının aşkar edilməsi orta
əsrlər Bakısında metal və şüşə emalının, zərgərlik və digər sənətlərin inkişaf
etdiyini göstərir. Tapılmış gümüş və mis sikkələr IX-X əsrlərə aid olub, Abbasi
xəlifələri və Şirvanşahlar adından kəsilmişdir. Onlar Bakının Azərbaycanın başqa
şəhərləri və qonşu ölkələrlə geniş ticarət əlaqələri olduğunu təsdiq edir.[12]

Aşkara çıxarılmış yaşayış evlərinin qalıqları qazıntı sahəsinin cənub-şərq
tərəfindədir. Divar bünövrələrinin alt hissəsi azacıq yonulmuş daşdan hörülmüş,
arası isə çapıq daşlarla doldurulmuşdur. XI-XIII əsrlərə aid təbəqələrdə
təsərrüfat və su quyuları, təndirlər, ocaqlar və s. aşkar edilmişdir.
Tapıntıların əksəriyyəti keramika məmulatlarından, fayans, metal, şüşə
əşyalardan və mis sikkələrdən ibarət idi. Gil məmulatlar küplər, qulplu
səhənglər, boşqablar, kasalar, çıraqlar və müxtəlif tipli qazanlarla təmsil
olunmuşdur. Sarı gildən qabarıq basma nəbati və həndəsi naxışlı qablar xüsusilə
seçilir. XI-XIII əsrlərə məxsus şirli qablar polixrom olub, oyma naxışlarla
bəzədilmişdir. Şirli kasaların bəzilərinin dibində dulusçu ustanın qabarıq
möhürü olmuşdur. Tapılmış mis, dəmir, bürünc və şüşə məmulatları orta əsrlər
Bakısında metal emalı, şüşəüfürmə, zərgərlik və digər sənətlərin inkişaf
etdiyini göstərir. Şirvanşahlara, Eldəgizlərə və Cəlairilərə məxsus mis
sikkələrin tapılması Bakının Azərbaycanın digər şəhərləri və qonşu ölkələrlə
geniş ticarət əlaqələri saxladığını təsdiq edir.[13]

1973-cü ildə qazıntı işləri şəhərin qala hissəsinin şimal tərəfində qövsşəkilli
bürcləri olan şəhər divarlarının yaxınlığında aparılmışdır. Arxeoloji
tədqiqatlar göstərdi ki, köhnə Bakının sənətkarlıq emalatxanalarının əksəriyyəti
burada olmuşdur. Şəhərin bu hissəsində tikili qalıqlarına az təsadüf edilir.
Keramika tapıntıları alt təbəqənin IX-X əsrlərə aidliyini göstərir. Şirli qablar
(adi bardaqlar və çömçələr) anqob və manqanla işlənmişdir. Alt təbəqədə,
həmçinin, çoxlu miqdarda şüşə qablar – nazik divarlı rəngli kiçik qab qırıqları,
qara və yaşıl qolbaqlar, müxtəlif formalı muncuqlar aşkar edilmişdir. Metal
məişət əşyaları və sikkələr tapılmışdır.[14]

Qazıntı işləri Bakı yüksəkliyinin üstündə, Şirvanşahlar sarayının yaxınlığında,
ehtimal ki, saray xidmətçilərinin yaşadıqları sahədə də aparılmışdır. 1,5 m
qalınlığında olan alt təbəqə bilavasitə torpaqaltı qatın üstündədir. O, şəhərin
erkən dövr həyatını əks etdirir. Burada üzə çıxarılmış bina bünövrələri
qalınlığı ilə (1 m-dək) seçilir. 4,8 m dərinlikdə içərisi ev heyvanlarının
sümükləri və keramika qırıqları ilə doldurulmuş 2 təsərrüfat quyusu aşkar
edilmişdir. Orada, həmçinin, böyük gil çıraq, əl dəyirmanının alt daşı, şirsiz
və şirli qab parçaları, eləcə də hər iki tərəfdən açıq mavi rəngli şir çəkilmiş
və üzərində ərəb əlifbası ilə sahibinə xoşbəxtlik arzusu bildirən qabarıq kitabə
olan kasa tapılmışdır.[15]

Başqa bir fayans kasanın dibində şəffaf şirin altında bitki və quş rəsmlərindən
ibarət naxış vardır. Bu sahədə 24 mis sikkə tapılmışdır. Aparılmış qazıntılar
nəticəsində VIII-XI əsrlərdə İçərişəhər ərazisində böyük əhali sıxlığı olduğu,
Bakıdan sənətkarlığın və ticarətin inkişaf etdiyi sübuta yetirilmişdir.[16]
1975-ci ildə qazıntı işləri qövsşəkilli bürcləri olan şimal qala divarlarının
yaxınlığında 64 m² sahədə davam etdirilmişdir.

Torpaqaltı qata söykənən və şəhərin erkən tarixini əks etdirən alt mədəni
təbəqədə, təqribən 7 m uzunluğunda divar bünövrəsi, habelə, digər divar
qalıqları aşkara çıxarılmışdır. Bu təbəqədə təsərrüfat quyuları, habelə,
müxtəlif diametrli doqquz təndir, müxtəlif keramika məmulatı, saxsı şlakı, şüşə
və fayans qab qırıntıları, dəmir əşyalar, ağ gildən düzəldilmiş və üstünə yaşıl
şir çəkilmiş miniatür at fiquru, iki dəmir ox ucluğu və s.tapılmışdır. Alt
təbəqə təqribən IX-XIII əsrlərə aid edilir.[17]

Evlərin bir-birinə sıxlığı və tapıntıların çoxluğu tədqiq olunan dövrdə şəhərdə
qızğın həyat getdiyini göstərir.[18] İçərişəhər ərazisində tapılmış gümüş və mis
sikkələr VIII əsrin birinci yarısı – XI əsrin əvvəllərinə aid olub, Əməvi və
Abbasi xəlifələri, eləcə də, Şirvan Şirvanşahları adından Yaxın Şərq, Azərbaycan
və Arran şəhərlərində kəsilmişdir. Bakıda dəniz sahilində suda tapılmış qızıl
sikkələr içərisində h.207 (822)-ci ilə aid əqləbi dinarını qeyd etmək olar.[19]

Şimal-şərq tərəfdən demək olar ki, Şirvanşahlar sarayına bitişik sahədə qazıntı
işləri binaların və bir-birinə çox yaxın tikildiyini göstərir. Bu, İçərişəhər
ərazisinin sıx məskunlaşdığını və XI-XIII əsrin əvvəllərində Bakıda şəhər
həyatının intensivliyini təsdiq edir. Bu sahədən əldə edilmiş tapıntılar
içərisində dairəvi altlıqlı iki saxsı kasa maraq doğurur. Onlardan biri açıq
mavi şirlə örtülmüşdür.Üzərində ərəb əlifbası ilə qabarıq kitabə vardır. Digər
kasanın dibində isə nəbati naxışlar və quş təsvir olunmuşdur. 24 mis sikkə də
tapılmışdır.[20]

Qövsşəkilli bürcləri olan şimal qala divarlarının yaxınlığında 64 m² sahədə
aparılan qazıntılar zamanı XI-XIII əsrlərə aid təbəqədə təsərrüfat və zibil
quyuları, müxtəlif diametrli doqquz təndir aşkar edilmişdir. Müxtəlif keramika
məmulatı, saxsı şlakı, şüşə və saxsı qab qırıqları, dəmir əşyalar
tapılmışdır.[21]

1976-cı ildə Bakı yüksəkliyinin orta əsrlər Bakısının qələbəlik və əhalisi sıx
olan rayonlarından olan cənub yamaclarında qazıntı işləri aparılmışdır. 64 m²
sahədə irihəcmli, yonulmuş daşdan hörülmüş bina divarlarının bünövrələri aşkar
olunmuşdur. İçərisində daş altlıq üstündə qoyulmuş beş iri təsərrüfat küpü olan
böyük anbar binası üzə çıxarılmışdır. Adi və şirli keramika məmulatı, Rey və
Kaşan tipli saxsı qablar, şüşə qab və dəmir əşya qırıqları tapılmışdır.[22]

1952-1957-ci illərdə İçəri Şəhərin qala divarları bərpa edilmişdir. 1977-ci ildə
İçəri şəhərə tarix-memarlıq qoruğu statusu verilmiş, 1985-ci ildə isə o Dövlət
Tarix-Memarlıq Qoruğu elan edilmişdir.

17 fevral 2003-cü ildə Prezident Heydər Əliyev "Bakı şəhərində İçərişəhər
Tarix-Memarlıq Qoruğunun mühafizəsi və bərpası ilə bağlı bəzi tədbirlər
haqqında" sərəncam imzaladı[23]. Sərəncamdan sonra burada tikinti işləri
dayandırıldı və şəhərin tarixi simasının qorunması istiqamətində məqsədyönlü
tədbirlər həyata keçirilməyə başlandı.

10 fevral 2005-ci ildə Prezident İlham Əliyev "Azərbaycan Respublikasının
Nazirlər Kabineti yanında "İçərişəhər" Dövlət Tarix-Memarlıq Qoruğu İdarəsinin
yaradılması haqqında" sərəncam imzaladı.[24] 17 dekabr 2009-cu ildə
""İçərişəhər" Dövlət Tarix-Memarlıq Qoruğunun inkişaf tədbirləri haqqında"
prezident sərəncamına əsasən, İçəri Şəhərin ərazisində uçmuş və uçmaq təhlükəsi
olan, tarixi-memarlıq əhəmiyyətinə malik olmayan tikililərin yerində, ənənəvi
küçə şəbəkələri olduğu kimi saxlanılmaqla turizm infrastrukturu obyektlərinin
qurulması, yaşayış binalarının təmiri və mühəndis kommunikasiyalarının
dəyişdirilməsi, ərazidə abadlaşdırma işlərinin aparılması üçün vəsait
ayrılmışdır.

İçəri Şəhər Tarix-Memarlıq Qoruğunun mühafizəsi, bərpası və orada arxeoloji
işlərin aparılması məsələləri də müvafiq normativ hüquqi aktların və Azərbaycan
Respublikasının beynəlxalq müqavilələrinin tələblərinə uyğun şəkildə həll
edilir. Mövcud qanunvericiliyə görə, Qoruğun ərazisində yerləşən elmi, tarixi və
ya mədəni əhəmiyyətli bütün abidələr dövlət tərəfindən qorunur, onların
dağıdılması, köçürülməsi və dəyişdirilməsi qadağan olunur. Hazırda İçəri Şəhərin
qorunması, tədqiqi və təbliği ilə Qoruq İdarəsi məşğul olur.[25]

İçəri Şəhərdəki Məhəmməd məscidi (memar-Məhəmməd ibn Əbubəkr) Almaniyanın
Remmers və Avstriyanın Atelier Erich Pummer GmbH şirkətlərinin mütəxəssisləri
tərəfindən bərpa edilir.[26]

2011-ci ilin fevral ayında İçəri Şəhərdəki Asəf Zeynallı küçəsindəki 20 saylı
bina təmir edilmiş, onun bünövrələri bərkidilmiş, yeni texnologiyaların köməyi
ilə binanın fasadına tarixi görünüşü bərpa edilmişdir. Bina 1890-cı ildə inşa
edilmişdi. Bərpa işləri Azərbaycan Respublikası Nazirlər Kabinetinin " Bakı
şəhərinin mərkəzinin konservasiyasına dair müfəssəl plan"a əsasən yerinə
yetirilmişdir.[27]

Əsas hərəkət və karvan yolu (hazırda Qüllə, A. Zeynallı və V. Məmmədova
küçələri) İpək yolu üzərində yerləşir və İçəri şəhəri aşağı və yuxarı hissələr
olmaqla iki hissəyə bölürdü. Əsas ictimai binalar aşağı hissədə yerləşirdi.
Aşağı hissədə yerləşən küçələrdə həmişə insanlar qaynayır, burada zəngin ticari
mühit hökm sürürdü. Sahilə yaxın yerləşməsinə görə bu hissədə balıqçılar,
qayıqçılar və gəmiçilər yaşayırdılar. Yuxarı hissədə yerləşən Şirvanşahlar
sarayının ətrafındakı yuxarı məhlələrdə isə zəngin şəhər sakinləri
yaşayırdılar.[46]

Kiçik Qala küçəsi Salyan qapısından başlayaraq şimal-qərb istiqamətində qala
divarları boyunca uzanır və Şamaxı darvazasına doğru aparır. 1806-cı ildə Bakı
xanlığının Çar Rusiyası tərəfindən işğal edilməsindən sonra Kiçik Qala küçəsinin
şimal-qərb hissəsində rus əsgərləri üçün kazarma inşa edilmiş, daha sonra isə
həmin binalarda yerli əhali məskunlaşmışdır. Bu küçədə dördbucaqlı donjon,
ovdan, hamamçılar məhəlləsi, Ağa Mikayıl hamamı, qala divarı boyunca yeraltı
yol, Cin məscidi və başqa görməli yerlər yerləşir.[46]

Asəf Zeynallı küçəsi Multani və Buxara karvansaralarının yanından başlayır,
Böyük və Kiçik karvansaraların qabağından keçir. Bu küçədə əvvəllər çoxsaylı
ticarət obyektləri yerləşirdi. Qız qalası, Məktəb məscidi, Aşur məscidi, Cümə
məscidi, Şeyx İbrahim məscidi, Müqəddəs Varfolomey kilsəsi, Bazar meydanı və bir
çox tarixi-memarlıq abidələri bu küçədə yerləşir.[46]

Qız qalası 1964-cü ildən muzey kimi fəaliyyət göstərir. Hazırda qalanın üç
mərtəbəsində arxeoloji tədqiqatlar zamanı su quyularından aşkarlanmış
artefaktlar sərgilənir. Dördüncü mərtəbədə orta əsrlərdə istifadə olunmuş soyuq
silahlar göstərilir. Burada dəmirdən hazırlanmış hilal formalı balta başlığı,
qalxanlar, xəncərlər, dəbilqə və qılınclar görmək mümkündür. Sərgilənən bütün
silahlar, Azərbaycan Tarix Muzeyində saxlanan orijinal silahların
replikalarıdır.

Şirvanşahlar saray kompleksi də muzey kimi fəaliyyət göstərir. XII əsrdə əsası
qoyulan saray kompleksinin inşası XV əsrdə tamamlanmışdır. Kompleks üç müxtəlif
hündürlükdə yerləşən üç daxili həyətə bölünür. Şirvanşahların yaşayış binası,
Şirvanşah I Fərrux Yasarın türbəsi və Divanxana yuxarı həyətdə yerləşir. Aşağı
həyətdə Şah məscidi və Şirvanşahların türbəsi yerləşir. Türbə Şirvanşah I
Xəlilullahın sifarişi ilə anası və oğlu üçün inşa edilmişdir. Bir qədər aşağıda
isə hamam və ovdan yerləşir. Hər üç həyət vahid kompleks təşkil etməklə qala
divarları ilə əhatə olunub. Sarayın orta həyətində “Bayıl daşları” adı ilə
tanınan və arxeoloji tədqiqatlar zamanı Xəzər dənizi suları altında qalmış Bayıl
qalasından çıxarılmış XIII əsrə aid kitabələr və relyefli daşlar sərgilənir.

Arxeologiya və Etnoqrafiya Muzeyində eramızdan əvvəlki dövrdən orta əsrlərə kimi
müxtəlif dövrləri əhatə edən eksponatlar sərgilənir. Burada Quruçay mədəniyyəti
dövründən başlayaraq Azərbaycan ərazisində yayılmış müxtəlif arxeoloji
mədəniyyətlərə aid artefaktları görmək mümkündür. Bunlardan başqa muzeydə
Azərbaycan xalqının maddi mədəniyyəti və adətlərini əks etdirən eksponatlarla da
tanış olmaq olar. Muzey tacir Hacı Məhəmməd Hüseynin “Zəncirli bina” adı ilə
tanınan evində yerləşir.

Miniatür kitab muzeyinin əsası 27 il ərzində 6000-dən çox eksponat toplamağa
nail olmuş Zərifə Salahova tərəfindən qoyulmuşdur. Muzeyin açılışı 23 aprel
2002-ci ildə baş tutmuşdur. Hazırda muzeyin ekspozisiyasında 63 ölkədə müxtəlif
dövrlərdə nəşr edilmiş 4350 miniatür kitab sərgilənir.

Caz musiqisi bəstəkarı və pianist Vaqif Mustafazadənin (1940-1979) Ev-Muzeyi
1989-cu ildə yaradılmış və burada 1200 eksponat toplanmışdır. Bunlar sənət
əsərləri, bəstəkarın şəxsi əşyaları, fotolar, afişalar, qramplastinkalar və
sənətkara aid tarixi sənədlərdir.

Xalq rəssamı və ustad xalçaçaı Kamil Əliyevin (1921-2005) Ev-Muzeyi dörd
mərtəbəli tarixi binada yerləşir. Kamil Əliyev xalça üzərində tanınmış şəxslərin
portretlərinin işlənməsinə başlamış ilk rəssamlardan biridir. Muzeyin
yerləşdiryi binada rəssam cəmi on bir ay yaşamış və 83 yaşında vəfat etmişdir.
Ev-muzeyində 127 müəllif xalçası sərgilənir. Həmçinin rəssamın yarımçıq qalmış
işlərini də bu muzeydə görmək mümkündür.

Xalq rəssamı Tahir Salahovun (1928) Ev-Muzeyi 2012-ci ildə, vaxtilə məşhur
rəssamın yaşadığı evdə fəaliyyətə başlayıb. Muzeydə 735 eksponat saxlanılır ki,
onların arasında rəssamın özünün rəsm əsərləri, şəxsi əşyaları, xalça
kolleksiyası və fotoarxiv vardır.

İçəri Şəhərin təsvirləri tarix boyu ərazidə mövcud olmuş dövlətlərin
sikkələrində daim təsvir olunmuşdur. Kompleksə daxil olan Qız qalası 1991-ci
ildə Azərbaycan Respublikasının dövlət müstəqilliyi bərpa edildikdən sonra onun
ilk kağız pullarının üzərində öz əksini tapmışdır.

İçəri Şəhərin sxematik təsviri Azərbaycan Respublikasında 2005-ci il pul
islahatından sonra yeni 10 manatlıq əsginasda təsvir edilmişdir.[47]

Məşhur Azərbaycan və SSRİ filmlərinin bəzi səhnələri İçərişəhərdə çəkilmişdir.
Həmin filmlər arasında “Brilyant əl”, “Amfibiya adam”, “Aybolit-66”,
“Tehran-43”, “Qorxma mən səninləyəm” və sair filmlərin adını çəkmək olar.[51]

“Brilyant əl” filmində məşhur səhnəni (xarici şəhərdə - İstanbulda) Leonid
Qaydayın qərarı ilə İçərişəhərdə çəkmişdilər.[52] Filmdə İçərişəhərin qədim
küçələri, Şirvanşahlar sarayı, məscid minarələri və qala divarları görünür.
Filmin çəkilişlərinin aparıldığı və Yuri Nikulinin canlandırdığı qəhrəmanın
yıxılaraq məşhur rus. «Чёрт побери» ifadəsini səsləndirdiyi yerdə sevilən
aktyorun abidəsi ucaldılmışdır.[53]

İçərişəhər bir çox tanınmış rəssamın əsərində təsvir edilmişdir. Qədim şəhərin
abidələri və küçələrini Engelbert Kempfer, Aleksey Boqolyubov, Qriqori Qaqarin,
Vasili Vereşşagin, Aleksandr Kuprin, Əzim Əzimzadə, Tahir Salahov və başqa
məşhur rəssamların əsərlərində görmək mümkündür.

Belə hesab edilir ki, Bakını ilk təsvir edən, 1630-cu ildə onun görünüşünü
yaratmış İsveç rəssamsəyyahı Engelbert Kempfer olmuşdur. Onun əsərində Bakı
dənizin içlərinə doğru uzanan qalın qala divarlarının içində, düz damlı evlərlə
təsvir olunmuşdur. 1770-ci ildə Bakıya gəlmiş Rusiya EA-nın təmsilçisi Qmelin
Bakını həndəsi üçbucaq formasında təsvir etmişdir. XIX əsrdə Bakının ruslar
tərəfindən ələ keçirilməsindən sonra rəssamlar arasında da şəhərə maraq
artmışdır. İçərişəhərin ümumi planı 10 manatlıq azərbaycan əskinasının əks
tərəfində əks olunmuşdur.

İlk dəfə 1937-ci ildə, Vyanada alman dilində nəşr edilmiş Qurban Səidin “Əli və
Nino” romanında əsərin əsas qəhrəmanı Əli xan Şirvanşirin yaşadığı İçərişəhər
ətraflı təsviri verilir:



https://az.wikipedia.org/wiki/Tayvan

Tayvan (Çincə: 臺灣 ya da 台灣, pinyin: táiwān) həmçinin Formosa adıylada tanınır.
Tayvan Sakit okeandan və Çinin şərq sahilindən 150 km uzaqlıqda yerləşən bir
adadır. Beynəlxalq siyasi və iqtisadi baxımdan Çin Respublikasına aiddir.
Mərkəzin coğrafi koordinatları - 23 ° 30 '. w., 121 ° 00 'şərq. Idarəetmə
formasına görə respublikadır. Pul vahidi Tayvan yuanıdır. 16 dairə və 5
bələdiyyədən ibarətdir. Qaosyun, Tayçjun, Tszilun, Pindun və Yualin böyük
şəhərləri hesab olunur. Əhalisi 22,2 mln nəfərdir. Ticarət tərəfdaşları ABŞ,
Yaponiya, Almaniya, Avstraliya, Sinqapur və Çindir. İxracatında əsas yer tutan
məhsullar elektrik avadanlığı və elektronikadır. İdxalı isə neft plastik
kütlələr, dəqiq alətlər, saatlar və sairədən ibarətdir. Ən böyük şəhəri və
paytaxtı Taybeydir. Bu şəhərdə metallurgiya, maşınqayırma, radioelektrotexnika,
neftayırma, sement, kimya, toxuculuq sənaye sahələri inkişaf etmişdir.

Tayvan adası qədim Çin salnamələrində - Şərqi Xan sülaləsi dövründə (25-220-ci
illər) tərtib olunan "Xoy Xan Şu" və San qo sülaləsi dövründə (220-265-ci illər)
tərtib olunan "San qo Çji" salnamələrində İçjou adı ilə (Barbarlar adası) ilk
dəfə xatırladılır. Suy sülaləsi dövründə (581-618) Tayvan daha çox Lyu Syu
(adanın cənub-qərbində mövcud olan knyazlığın adı ilə) adlanırdı. Adanın müasir
adına ilk dəfə 1599-cu ilə aid yazılı mənbələrdə rast gəlinmişdir. Tayvan boğazı
vasitəsilə ada ilə materikdə yerləşən Çin arasında ticarət və naviqasiya
əlaqələri, ada hələ çinlilər tərəfindən məskunlaşdırılmamışdan əvvəl
başlanmışdı. Çinlilərin Tayvana ilk hərbi ekspedisiyası 230-cu ildə qeydə
alınmışdır. 610-cu ildə 10 min nəfərlik Çin ordusu Tayvan və Penxuledao
adalarına yeni hücumlar etdi, bundan sonra həmin adalarla Çin arasında əlaqələr
nizami xarakter daşımağa başladı. XII əsrdə Tayvan rəsmi şəkildə Fuszyan
əyalətinin tərkib hissəsi kimi Çinə birləşdirildi. 1360-cı ildə adanın hərbi
əhəmiyyətinin artması ilə əlaqədar Tayvanda Çinin ilk yerli hakimiyyət orqanı
olan Nəzarət İdarəsi yaradıldı. Elə həmin dövrdə Fuszyan və Quandun
əyalətlərindən Tayvan adasına mühacirət axını gücləndi. Adada əkinçilik və
sənətkarlıq inkişaf etdi. Adanın yerli əhalisi (qaoşan tayfası) dağlıq ərazilərə
sıxışdırıldı, Çindən köçənlər isə daha məhsuldar torpaqlara yiyələndilər.

XVI əsrin sonları - XVII əsrin əvvəllərində Tayvana yadellilərin müdaxiləsi
başlandı.Əvvəlcə yapon feodalları və dəniz quldurları Szilunda, Qaosyunda və
Xualyanda möhkəmlənməyə cəhd göstərdilər, lakin Fuszyandan göndərilən əlavə
qüvvələr onların buradan qovulmasına nail oldular. 1590-cı ildə Tayvana
portuqaliyalılar soxuldular və adaya Formoza (Gözəl) adını verdilər. 1624-cü
ildə Tayvan hollandların Ost-Hind kompaniyasının nəzarəti altına keçdi. 1626-cı
ildə İspaniya Tayvana öz hərbi gəmilərini göndərdi, onlar adanın şimal
hissəsində möhkəmlənməyə müvəffəq oldular. Tayvana yiyələnmək uğrunda Hollandiya
ilə İspaniya arasında gedən mübarizə 1641-ci ildə birincinin xeyrinə başa çatdı.

1652-ci ilin sentyabrında Tayvanda Qo Xuayanın başçılığı ilə Hollandiya
müstəmləkəçilərinə qarşı iri üsyan baş verdi. Üsyançıların əsas qüvvələrinin
darmadağın edilməsinə baxmayaraq adanın yalnız şimal və cənub-qərb hissəsi
Ost-Hind kompaniyasının əlində qalmışdı.

Holland Formozası 1661-ci ilədək, isveç Fredrik Koyetin komandanlıq etdiyi
Hollandiyanın Zelandiyadakı donanması devrilmiş Min sülaləsinə sadiq qalan və
Çindən qaçaraq Tayvana sığınanların ordusu qarşısında təslim olanadək davam
etdi. Çin müdaxiləçilərinin başında admiral Koksinq (Çjen Çenqun) dayanırdı.
Onun və onun davamçılarının dövründə Tayvanda (o zaman ada Dunnin adası
adlandırılmışdır) Çin əhalisinin sayı 200 min nəfərə çatdı.

Çjen Çenqun və onun tərəfdarları adada müstəqil dövlət yaratdılar və onu Çində
Min sülaləsini devirərək Tsin sülaləsinin əsasını qoyan mahcurlara qarşı əsas
mübarizə bazasına çevirdilər. Yalnız 22 ildən sonra, 1683-cü ildə mancurlar
iqtisadi blokada və hollandların köməyi ilə Tayvanı Tsin imperatoruna tabe
olmağa məcbur edə bildilər.

1683-cü ildə Tayvana mancurların Tsin sülaləsinin ordusu çıxarıldı, ada Çinin
Fuszyan əyalətinin tərkibinə daxil edildi. Adanın şərq sahilləri XVIII əsr
ərzində, demək olar ki, tamamilə adamsız qalmışdı, yalnız XIX əsrdə amoy
tacirləri adanın bütün ərazisini düyü və çay becərilən ərazilərə çevirdilər,
əldə edilən məhsul xarici ölkələrə və ilk növbədə Yaponiyaya ixrac olunurdu.
1842-ci il siyahıya alınmasına görə Tayvanda əhalinin sayı 2,5 milyon nəfərə
çatırdı.

1875-ci ildə şimali Tayvanın paytaxtı Taybey şəhəri oldu. 1886-cı ildə Tayvan
Çinin ayrıca bir əyalətinə çevrildi. 1895-ci ildə yaponlarla müharibədə məğlub
olan Tsin sülaləsi Tayvan adasını Yaponiyaya güzəştə getməyə məcbur oldu. Çin
vətənpərvərləri Tayvanda müstəqil "Tayvan respublikası yaratmağa çalışsalar da,
yaponlar tezliklə bu cəhdin qarşısını aldılar.

Tayvan adası 1895-ci ildən 1945-ci ilədək Yaponiya imperiyasının tərkibində
olmuş və bir neçə prefekturaya (Tayxoku, Sintiku, Taytyu, Taynan, Tarenko,
Tayto, Xoko) bölünmüşdür.İkinci dünya müharibəsində (1939-1945) Yaponiyanın
məğlubiyyətindən sonra ada Çin Respublikasının tərkibinə daxil edildi.



https://az.wikipedia.org/wiki/Sur%C9%99t_H%C3%BCseynov

Surət Hüseynov (tam adı: Surət Davud oğlu Hüseynov; d. 19 fevral 1959, Gəncə,
Azərbaycan SSR, SSRİ) — Azərbaycanlı hərbçi; Qarabağ müharibəsi iştirakçısı;
Azərbaycanın Milli Qəhrəmanı (1992—1994); Azərbaycan Respublikasının 4-cü Baş
naziri.

Sürət Davud oğlu Hüseynov 1959-cu ildə fevralın 12-də Gəncə şəhərində anadan
olub.[1] Azərbaycan Texnologiya İnstitutunu bitirmişdir. 1977-ci ildən 1979-cu
ilə qədər Sovet Ordusunda xidmət etmişdir.[2] 1980-ci ildə institutda
oxuya-oxuya, Gəncə şəhərində xalça-mahud kombinatında usta köməkçisi kimi
işləmişdir.[2] 1983-ci ildə institutu bitirib Pyatiqorsk şəhərinə köçmüş, sonra
Azərbaycana qayıtmış və 1984-cü ildən Şəki tədarük idarəsinin çeşidləyicisi,
1986-cı ildən Yevlax rayonunun yunun ilkin emalı fabrikinin böyük nəzarətçisi,
sex rəisi, 1989-cu ildən həmin fabrikin direktoru vəzifələrində işləmişdir.
vəzifəsində işləmişdir.[2]

1992-ci ilin əvvəllərində könüllü batalyon yaratmış və o vaxtdan Qarabağdakı
döyüş əməliyyatlarına ciddi maliyyə dəstəyi vermişdir.[3] 1992-ci ilin iyulundan
1993-cü ilin fevralınadək Azərbaycan Respublikası baş nazirinin müavini və
prezidentin Qarabağ üzrə fövqəladə səlahiyyətli nümayəndəsi, eyni zamanda milli
ordunun korpus komandiri vəzifələrində çalışmışdır.[3] Prezident Əbülfəz
Elçibəyin 8 avqust 1992-ci il tarixli Fərmanına əsasən Qarabağda olan 40 minlik
silahlı qüvvə yeni yaradılmış 2-ci Ordu Korpusuna tabe etdirilmiş və Hüseynov
korpusun komandanı təyin edilmişdi.[3] 1992-ci ilin iyun-oktyabr aylarında
Qarabağ ərazisinin 52%-i — Şaumyan rayonu, Ağdərənin böyük hissəsi, Laçın rayonu
(şəhər istisna olmaqla), ümumilikdə 220 yaşayış məntəqəsi düşməndən azad
edildi.[3] Bu xidmətlərinə görə 9 oktyabr 1992-ci ildə Surət Hüseynova
Azərbaycanın Milli Qəhrəmanı adı verildi.[3]

Surət Hüseynovla Azərbaycan Xalq Cəbhəsi liderləri arasında ziddiyyətlər əsasən
5 noyabr 1992-ci ildə Mərdəkanda şam yeməyi zamanı sabiq baş nazir müavinin
1993-cü ilin mayınadək planlaşdırılmış hərbi əməliyyatlardan danışmaqla yanaşı,
Etibar Məmmədovun baş nazir təyin edilməsi təklifini verməsindən sonra
başlayır.[3] Bununla razılaşmayan rəhbərlikdə artıq Surət Hüseynovun Etibar
Məmmədovla birgə hərbi çevriliş planladıqları haqda şübhələr yaranır.[3] Hətta
bunu əsas gətirən prezident Elçibəy müdafiə naziri Rəhim Qazıyevdən Surət
Hüseynovu korpus komandirliyi vəzifəsindən azad etməyi tələb edir.[3] Lakin
Qazıyev bununla razılaşmır. Əbülfəz Elçibəy isə "bu qüvvəni dövlət çevrilişi
üçün hazırlamırsa, onda yanvarın ortalarından gec olmayaraq Qarabağda hücuma
keçsin"-cavabını verir.[3] Prezidentin əmri Hüseynova çatdırılır. 2-ci Ordu
Korpusunun rəhbərliyi Baş Qərargaha hazırkı vəziyyətdə hücum qərarının səhv
olduğunu əsaslandıran 7 maddədən ibarət təqdimat verir.[3] Sənəddə xüsusən
qışda, 20 dərəcə şaxtada və qarın qalınlığı 50-100 sm olan yüksək dağ şəraitində
hərəkətin çətinliyi xüsusi vurğulanır.[3] Lakin bütün bunlara, hətta prezidentin
Türkiyəli hərbi müşavirinin də etirazlarına rəğmən Elçibəy Surət Hüseynovdan
sərt şəkildə yanvarın ortalarından gec olmayaraq hücuma keçməyi tələb edir.[3]

2-ci korpus 1993-cü ilin yanvarında Ağdərə və Fərrux istiqamətlərində
genişmiqyaslı hücuma atılır.[3] Amma fevralın 5-də ermənilərin əks-hücumu
nəticəsində Azərbaycan qüvvələri azad edilmiş mövqelərdən tədricən geri
çəkilməyə başlayır.[3] Beləliklə, Xankəndinin cəmi 20-30 km-dək gedib çıxmış
ordumuz məğlubiyyətə düçar olur.[3] Bu minvalla 9 fevral 1993-cü ildə AXC İcra
Komitəsinin sədri Fərəc Quliyev "Sürət Hüseynovun Ağdərədən qoşunları çıxarması,
ermənilərin qarşısını açması və bununla da Vətənə xəyanət etməsi" haqda bəyanat
verir.[3] Məhz bundan sonra Surət Hüseynov - iqtidar münaqişəsi qızışan xətlə
inkişaf edir. Surət Hüseynov baş nazirin müavini və korpus komandirliyindən azad
edilir.[3]

1993-cü ilin martından həmin ilin iyununadək Azəryunsənaye Dövlət Şirkətinin
prezidenti olmuşdur.[3] Kəlbəcərin işğalından sonra, Hüseynov rəsmi Bakıya tabe
olmur və nəticədə 1993-cü il iyunun 4-də Gəncədə yerləşən hərbi hissənin
tərksilah edilməsi haqda əmr verilir.[3] Uğursuzluğa düçar olan əməliyyat hər
iki tərəfdən 35 nəfərin həlak olması ilə nəticələnir.[3] Bundan sonra daha da
hiddətlənən Hüseynov tərəfdarları Bakıya doğru istiqamət alır və prezident başda
olmaqla AXC iqtidarının istefasını tələb edirlər.[3] Bundan təşvişə düşən
iqtidar o dövrdə Naxçıvan Ali Sovetinin sədri olan Heydər Əliyevi ölkədə
sabitlik yaratmaqda yardımçı olması üçün Bakıya dəvət etməyə məcbur olur.[3]

Surət Hüseynov 1993-cü il iyunun prezident Əbülfəz Elçibəyin hakimiyyətdən
devrilməsində aparıcı rol aldıqdan sonra mərhum prezident Heydər Əliyev
tərəfindən baş nazir təyin olunub.[1] 1994-cü il oktyabrın 2-də Surət Hüseynov
və Rövşən Cavadovun başçılığı ilə dövlət çevrilişinə silahlı cəhd göstərildi,
Mahir Cavadovun rəhbərliyi ilə XTPD-nin və cinayətkar ünsürlərin qüvvələri
respublika prokurorluğuna silahlı basqın etdilər, vəzifəli şəxslər barədə
zorakılıq tətbiq etdilər, prokurorluğun işini pozdular, dövlət əmlakına ziyan
vurdular.[4] Mahir Cavadov əvvəlcədən düşünülmüş plan üzrə vəzifələrin həyata
keçirilməsini davam etdirmək üçün Surət Hüseynova və Rövşən Cavadova məlumat
verdi.[4] Surət Hüseynovun qanunsuz yaratdığı Gəncədə yerləşən silahlı dəstələr,
onun göstərişi əsasında silahlı basqın yolu ilə Gəncə şəhərində qanuni icra
hakimiyyətini, hüquq mühafizə orqanlarını, dövlət əhəmiyyətli obyektləri ələ
keçirdilər və öz hərəkətlərini digər rayonlarda davam etdirməyə çalışdılar.[4]
Rövşən Cavadov məsləkdaşları ilə birlikdə hakimiyyət orqanlarını qanunsuz
güzəştlərə və vəzifəli şəxsləri istefa verməyə məcbur etmək üçün bəyanatlar,
tələblər irəli sürməyə başladı.[4] 1994-cü il oktyabrın 14-də Milli Məclis onun
cinayət məsuliyyətinə cəlb olunmasına, barəsində həbs qətimkan tədbiri
seçilməsinə razılıq verilməsi və Azərbaycanın Milli Qəhrəmanı adından məhrum
edilməsi barədə qərar qəbul edib.[5]

Azərbaycanı tərk edən Surət Hüseynov 1997-ci ildə Rusiyada saxlanılaraq
Azərbaycana gətirilib və 1999-cu ilin fevral ayında məhkəmənin qərarı ilə
ömürlük həbs cəzasına məhkum edilib.[6] 2004-cü il martın 17-də prezident İlham
Əliyevin əfv fərmanı ilə həbsdən azad olunub.[1]



https://az.wikipedia.org/wiki/Rasim_Balayev

Rasim Əhməd oğlu Balayev — görkəmli Azərbaycan aktyoru, Azərbaycanın xalq
artisti (1982), "Şöhrət" ordeni laureatı (1998), Prezident təqaüdçüsü[1],
Azərbaycan Kinematoqrafçılar İttifaqının keçmiş katibi (1990-2013), dublyaj
aktyoru, bədii rəhbər.

Aktyor, xalq artisti, Azərbaycan Dövlət mükafatı laureatı Rasim Əhməd oğlu
Balayev 8 avqust 1948-ci ildə Ağsu rayonunda anadan olmuşdur. 1965-ci ildə orta
məktəbi bitirmişdir. 1969-cu ildə Azərbaycan Dövlət İncəsənət İnstitutunu
bitirmişdir. Rasim Balayev ilk dəfə Bakı kinostudiyasında "Ulduzlar sönmür"
əsərində kiçik bir rolda çəkilmişdir. Oynadığı "Nəsimi"[2], "Babək" və "Dədə
Qorqud" filmlərindəki rollarda tamaşaçıların sevgisini qazanmışdır.[3]
"Azərbaycanfilm" kinostudiyasının nəzdində fəaliyyət göstərən kinoaktyor teatr
studiyasında da çalışmışdır.[4] Böyük və çətin rollardan əlavə Rasim Balayev
kiçik rollarda da oynamışdır. "Bu şirin söz, azadlıq", "Sənin birinci saatın",
"Xoşbəxtlik səhnəsi", "Mən hələ qayıdacağam", "Birisigün gecəyarısı" kimi
filmlərdə o, epizodik rol oynamışdır. "Özbəkfilm"də, "Mosfilm"də, və başqa
studiyalarda filmlərə çəkilmişdir.

1990-cı ildən 18 yanvar 2013-cü ilə qədər[5] Azərbaycan Kinematoqrafçılar
İttifaqının katibi olmuşdur.



https://az.wikipedia.org/wiki/Novruz_bayram%C4%B1

Novruz bayramı (Yeni Gün bayramı, Ərgənəgün bayramı, Bahar bayramı; fars. نوروز‎
(Noruz), özb. Navruz, türkm. Nowruz, kürd. Newroz, qaz. Naurız, qırğ. Nooruz,
türk. Nevruz, krımtat. Navrez) — yazın gəlişini simvolizə edən qədim xalq
bayramı.

Novruz Şimal yarımkürəsində astronomik yazın başlandığı, gecə-gündüz bərabərliyi
günündə (martın 20-si, 21-i və ya 22-sində) keçirilir. Bir sıra xalqlar yaz
fəslinin gəlməsini təbiətin canlanması ilə bağlamış, bu münasibətlə şənliklər
keçirmiş, onu yeni ilin başlanğıcı kimi bayram etmişlər. Qədim zamanlardan
başlayaraq Azərbaycan, İran, Əfqanıstan, Tacikistan, Özbəkistanda və bir çox
şərq ölkələrində baharın - yeni ilin gəlişini şənliklərlə qarşılayırlar. Martın
21-i İran və Əfqanıstanda rəsmi təqvimin ilk günü sayılır.

2009-cu il sentyabrın 30-da Novruz YUNESKO tərəfindən qeyri-maddi mədəni irs
siyahısına daxil edilmiş, 23 fevral 2010-cu ildə isə BMT Baş Assambleyasının
64-cü sessiyasının iclasında mart ayının 21-i "Beynəlxalq Novruz Günü" elan
edilmişdir.Hələ də bu bayram davam edir.

Novruz bayramının mənşəyi qədimdir. İslam dini Yaxın Şərq və Orta Asiya
ölkələrində yayıldıqdan sonra Ərəb xilafəti bu ölkələrin xalqlarının
adət-ənənələrini, bayramlarını təqib etməyə başladı. Əsrlər boyu dini xadimlər,
müxtəlif təriqət nümayəndələri bu bayramı təbii və tarixi köklərindən ayırmağa
çalışmış, ona dini, mövhumi libas geyindirməyə cəhd göstərmişlər. Hətta bəzi din
xadimləri belə bir fərziyyəyə uydurmuşlar ki, Novruz bayramı guya IV xəlifə
Əlinin hakimiyyətə (656-661) gəldiyi günlə əlaqədardır. Halbuki imam Əli iyul
ayında hakimiyyətə gəlmiş, Novruz isə yazda bayram edilir.

Orta əsr müəllifləri Şərq ölkələrində İslam dini yayıldıqdan sonra da Novruz
bayramında yaz ənənələrinin, əkinçilik təqvimi etiqadlarının möhkəm yer
tutduğunu göstərirlər. Əbu Reyhan Biruni Novruz bayramı haqqında müxtəlif
rəvayətlərdən, onun yaranması səbəblərindən, bu bayram münasibətilə xalq
arasında yayılmış adət-ənənələrdən bəhs etmiş, Novruz bayramının təbiətin
oyanması, əkinçilik təsərrüfatının başlanması ilə bağlı əsl dünyəvi bayram
olduğunu qeyd etmişdir.

Nizamül Mülk "Siyasətnamə" əsərində Novruz bayramından yazın gəlişi ilə əlaqədar
keçirilən kütləvi xalq bayramı kimi bəhs etmişdir. Novruzun gəlişi klassik Şərq,
o cümlədən Azərbaycan poeziyasında geniş yayılmış "Bahariyyə" adlı lirik
şeirlərdə də təsvir və tərənnüm edilir.

Bəzi qədim inanclara görə kainat 4 ünsürdən - su, od, torpaq və küləkdən
yaranıb. Hər il 4 çərşənbə Novruzdan, günün bərabərləşməsindən əvvəl qeyd
olunur. Aşıqlar da "Ab, atəş, xak, badan yarandım" deyiblər vücudnamələrində,
yəni su, od, torpaq və yelə bağlıdır insan.

Novruz Azərbaycanla yanaşı İranda, Türkmənistanda, Tacikistanda, Özbəkistanda,
Pakistanda, Qazaxıstanda, Qırğızıstanda xüsusi təntənə ilə qeyd edilir.

Novruz dünyanın əksər ölkələrində bu xalqların nümayəndələri tərəfindən geniş
şəkildə qeyd edilir. Bu cür məkanlar arasında Los-Anceles, Toronto, Londonu
saymaq olar. Los-Anceles şəhərinin ocaq qalamağa dair sərt qərarları var, heç
bir kəsə öz mülkündə ocaq qalamağa icazə verilmir. Buna baxmayaraq Cənubi
Kaliforniyada yaşayan və Novruzu qeyd etmək istəyən azərbaycanlılar və iranlılar
Kaliforniyanın çimərliklərinə gedir və ocaq qalamağa icazə verilmiş yerlərdə
bayram ocağı qalayırlar.

Azərbaycanda adətə görə Novruz bayramında göyərdilən səməni yazın gəlməsinin,
təbiətin canlanmasının, əkinçiliyin rəmzidir. Azərbaycan kəndlisi səməni
göyərtməklə növbəti təssərrüfat ilinə bərəkət, bolluq arzulamış, bayrama dörd
həftə qalmış, hər çərşənbə axşamı və bayram günü tonqal qalamaqla, mahnı ("gün
çıx!" nəğməsi və s.) qoşmaqla oda, atəşə, günəşə olan etiqad və inamını ifadə
etmişdir. Bütün bu mərasimlər İslamdan çox-çox əvvəl mövcud olmuş qədim şərq
ənənələrinin davamıdır.

Tacikistanda isə Novruz martın 20-də başlayır, 3-4 gün davam edir. Uşaqlar yaz
çiçəklərindən dərib yığır, qapıları döyür – ev sahibinə çiçəklərdən verir, ev
sahibi də onlara ya konfet, ya yumurta, ya da pul verir.



https://az.wikipedia.org/wiki/L%C9%99nk%C9%99ran_rayonu

Lənkəran rayonu — Azərbaycan Respublikasında inzibati – ərazi vahidi. İnzibati
ərazi vahidi kimi 8 avqust 1930-cu ildə yaradılmışdır .[1] Rayonun ərazisi
153.940 hektardır .[1] Onun 66700 hektarını quru sahə təşkil edir .[1] Rayonda 2
şəhər, 8 qəsəbə və 83 kənd vardır .[1] Bakıdan rayon mərkəzinədək olan məsafə
268 km-dir .[1]

XVIII əsrdə Talış xanlığı yaradıldı. Qara xanın hakimiyyəti dövründə xanlığın
paytaxtı Astaradan Lənkərana köçürüldü. Şəhər genişlənməyə başladı. Xanlığın
iqtisadi, siyasi və mədəni həyatı inkişaf etdi, dəmirçilik, misgərlik, zərgərlik
məmulatlarının istehsalı genişləndi. Lənkəran uzun müddət Talış xanlığının
paytaxtı kimi qalmış və Azərbaycanın İranla, Orta Asiya, Hindistan və Rusiya ilə
ticarətində mühüm rol oynamışdır. Şəhərdə yaşayış binaları ilə əhatə olunmuş 9
bazar var idi. 1795-ci ildə İran şahı aba Məhəmməd şah Qacarın ordusu Lənkəranı
qarət edəndən sonra cənuba çəkildi. 1813-cü il yanvarın 1-dək Lənkəran xanlığı
Rusiya tərəfindən işğal edilmişdir. Sonradan Gülüstan müqaviləsinə əsasən
Lənkəran xanlığı Rusiyaya birləşdirildi. Lənkəran rayonu 1930-cu ildə təşkil
edilmişdir.Lənkəran rayonu populyar turist marşrutlarının mərkəzində yerləşir.
Onun bir hissəsi Xəzər dənizinin sahili boyunca yerləşmişdir. Bu sahil xəttinin
əsas xüsusiyyətlərindən biri də qeyri-adi müalicəvi xassələrə malik olan qara
qumdur. Rayonun Haftoni zonası öz tarixi obyektləri və “Lənkəran” müalicə zonası
ilə məşhurdur və burada istirahət edənlərin Haftoni meşələrində yerləşən
müalicəvi qaynaqlardan İstisu suyunun əsasında dolğun müalicə kursu keçmək
imkanı var. Nərimanabad zonası Sara yarımadasının ərazisində yerləşmişdir. Onu
bir tərəfdən Xəzərin suları yuyur, digər tərəfdən isə Qızılağac qoruğunun
meşəlik zonası örtür. 1956-cı ilədək bura xüsusiləşdirilmiş ada olmuşdur, lakin
sonradan materikdə onunla Liman şəhəri arasında Saranın statusunu əhəmiyyətli
dərəcədə dəyişmiş torpaq bənd qurulmuşdur. Bu gün bu yerlər sıx şəkildə meşə ilə
örtülmüş və ekoturizm həvəskarlarınınböyük marağına səbəb olmuşdur.

Lənkəra Azərbaycanın cənub-şərqində, onlarca kilometr məsafəyə uzanıb gedən
Lənkəran ovalığında yerləşir. Rayonun ərazisi şərqdən Xəzər dənizi ilə
həmhüduddur. Burada 29 min hektar sahə meşələrlə örtülmüşdür. Bu diyar bütün il
boyu yaşıllığa bürünmüşdür. Lənkəran rayonun zəngin flora və faunası var. Talış
dağlarında bitən nadir və endemik ağaclar bütün dünyada məşhurdur. Dəmirağacı,
azat, ipək, akasiya, palıd, evkalipt, mantar ağacı, məxmər rəngli ağcaqayın,
nil, Hirkan şumşadı, haqlı olaraq, Lənkəran florasının inciləri sayılır.
Lənkəranda bitən əsas meşə ağacı enliyarpaqlı palıddır. Bu ağac nadir ağacların
üçüncü nəslinə mənsubdur. Onun hündürlüyü 40-45 metr olur. Daha bir nadir bitki
növü olan dəmirağacının xarakterik cəhətlərindən biri ondan ibarətdir ki, bu
ağacın yarpaqları qış fəslində tökülmür, onlar quruyaraq ağaclarda qalırlar.
Meşələrdə çoxlu cır meyvə ağacları, dərman bitkiləri və kollar bitir. Lənkəranın
dəniz sahillərində gözəl qumlu çimərliklər salınmışdır. Rayonda çaylar şəbəkəsi
kifayət qədər sıxdır. Rayon mərkəzindən 10-25 km radiusda Lənkəran, Veravul,
Boladi və Qumbaşı çayları axır. Əsasən yağış suları hesabına dolan çayların çoxu
xəzər dənizinə tökülür. Bahar və payız fəsillərində bu çaylar coşub, daşır.
Çayların suyundan suvarma məqsədilə istifadə etmək üçün burada Xanbulançay
dəryaçası tikimişdir.

Lənkəran torpağı isti su bulaqları ilə zəngindir. Lənkəran şəhərindən 12 km
qərbdə Talış dağlarının ətəklərində, İbadi meşəsinin yaxınlığında Meşə bulağı,
Lənkəran-Masallı şossesinin 13-cü kilometrində Havzova bulağı, Lənkəran-Lerik
şossesinin 15-ci kilometrində İbadi və Sumax dağlarının ətəyində İbadi bulağı
var. Rəvayətə görə ağır xəstəliyə tutulmuş İbadulla adlı bir şəxs bu yerdə
məskan salmış və şəfa tapmışdır.

Lənkəran rayonunun ərazisində iki qoruq var: Hirkan və Qızılağac qoruqları. Bu
qoruqlarda qırqovul, qu quşu, kəklik, ağ qartal və digər quş növləri yaşayırlar.
Ümumiyyətlə, burada 270 növ quş var. Hirkan qoruğunda isə nəsli kəsilməkdə olan
qədim ağac növlərinə daha çox rast gəlmək olar.

1 yanvar 2012-ci il tarixinə olan rəsmi məlumata əsasən əhalisi 213.2[5]
nəfərdir (106.204[5] nəfəri kişilər, 106.711[5] nəfəri qadınlar) . Rayon
əhalisinin 40%[5]-i şəhərlərdə, 60%[5]-i isə kəndlərdə yaşayır . Bilavasitə
Lənkəran şəhərinin əhalisi 52.581[5] nəfərdir . Lənkəran rayonu sakinlərinin
23%[5]-i 0-14 yaşda olan uşaq və yeniyetmələrdən, 69.7%[5]-i əmək qabiliyyətli
yaşda olanlardan və 7.3%[5]-i isə əmək qabiliyyətli yaşdan yuxarı olanlardan
ibarətdir . Rayon əmək ehtiyatları ilə yaxşı təmin olunmuşdur . Burada işləyən
əhalinin sayı 95.047 nəfərdir ki, bu da iqtisadi fəal əhalinin 99.5 %-i deməkdir
.[5] Məşğul əhalinin 1.978 nəfəri sənayedə, 1.458 nəfəri tikintidə, 56.281
nəfəri kənd və meşə təsərrüfatında, 1.895 nəfəri nəqliyyat və rabitədə, 20.468
nəfəri ticarətdə, 263 nəfəri kreditləşmə, maliyyə və sığortada, 981 nəfəri
idarəetmə orqanlarının aparatında, 8.435 nəfəri təhsil, mədəniyyət və
incəsənətdə, 2.683 nəfəri səhiyyə, bədən tərbiyəsi və sosial təminatda, 191
nəfəri mənzil-kommunal təsərrüfatı, əhaliyə məişət xidmətində, 91 nəfəri elm və
elmi xidmətdə, 323 nəfəri digər sosial xidmət sahələrində çalışır .[5] Rayonda
258 nəfər məcburi köçkün məskunlaşmışdır .[5]

Aqrar-sənaye rayonudur. Tərəvəz və çay istehsalına görə respublikada birinci
yerdə gedir. Rayonda balıq, meyvə-tərəvəz konservi, süd, şərab zavodları, bir
neçə çay fabriki və başqa müəssisələr vardır. Lənkəran rayonu mühüm kənd
təsərrüfatı zonasıdır. Mülayim iqlim şəraiti, bol günəşi və məhsuldar torpaqları
sayəsində Lənkəran çay, yapon xurması, feyxoa, limon və naringi kimi subtropik
bitkiləri ilə ad çıxarmışdır. Çay becərilməsi bu regionda kənd təsərrüfatı
fəaliyyətinin ən çox inkişaf etmiş və ən gəlirli növlərindən biridir. Çay
məhsulu yerli fabriklərdə emal edilir. Sənaye sahələri isə mebel, ipək və xalça
istehsalı ilə təmsil edilmişdir. Rayonun Boladi, Veravul və Vilvan kəndlərində
ənənvi xalq sənətləri – xalçaçılıq, zərgərlik, qamışdan məişətdə işlədilən
əşyaların toxunması daha geniş inkişaf etmişdir. Lənkəran şəhərində bəzi
sənətkarlar daş, ağac və metal üzərində oyma kimi xalq sənətləri ilə məşğul
olurlar.

Lənkəranda 51 məktəbəqədər uşaq müəssisəsi, 81 ümumtəhsil, pedaqoji, tibb və
musiqi məktəbi var. 87 klub, 94 kitabxana, Dövlət Dram Teatrı, muzey, Azərbaycan
Elmi-Tədqiqat Balıqçılıq və Subtropik Bitkilər İnstitutunun filialı fəaliyyət
göstərir.

Lənkəran şəhərindəki tarix muzeyinin həm ekspozisiyası, həm də binanın özü
turistlərin marağına səbəb olacaqdır. Lənkəran diyarı –məşhur generallar
Səmədbəy Mehmandarovun və Həzi Aslanovun vətənidir. Bu şəhərdə Həzi Aslanovun
abidəsi ucaldılmış, onun doğulduğu evdə isə muzey açılmışdır. Lənkəran teatrının
tarixi XIX əsrdən başlanır. Bu teatrda 1850-ci ildə səhnəyə qoyulmuş ilk əsərin
tamaşasından əldə edilən bütün gəlir yoxsullara ianə edilmişdir.

Rayonda tarixi abidələr çoxdur. Yuxarı Nüvədi kəndində qədim Əbirlər qülləsi,
Şıxakəran kəndində Şeyx Zahid türbəsi, Lənkəran şəhərində Kiçik Qala məscidi,
Güldəstə minarəsi, Hacı Mirzə hamamı, binanın fasadını bəzəyən dəqiq naxışları
ilə seçilən gözəl Xan Evi kimi tarixi abidələr qorunub saxlanmışdır. Şəhərin
qərbində Bəlləbur qalasının xarabaları var. Bu qalanın tikilməsində çay daşından
və bişmiş qırmızı kərpicdən istifadə edilmişdir. Saxsı su kəməri boruları hələ
də salamat qalmışdır. Qalanın ən uca yerində qüllə ucalmışdır. Yerli əhali bu
qalanı Boz qala adlandırır.

Lənkəran rayonunun iqlimi rütubətli, subtropikdir. Bu iqlim qışı mülayim, yayı
quraq keçən, isti və payızı çox yağıntılı olması ilə fərqlənir. Bu yerlərdə sərt
və qarlı qış olmur. Günəş radiasiyası 125-134 kkal/sm2 çatır .[10] Havanın orta
illik hərarəti 25,1o C-dir .[10] Ən isti ay iyul (40oC), ən soyuq ay isə
yanvardir (3-4oC) .[10] Yağıntının illik miqdarı 1400-1600 mm-dir.[10]
Rütubətli, subtropik şəraitinə görə ərazidə sarı torpaqlar geniş yayılmışdır .
Lənkəranın iqlim şəraiti ərazinin bir sıra özünəməxsus cəhətləri ilə fərqlənir.
Vilayətin şərq və cənub-şərq qurtaracağının Xəzər dənizi ilə sərhədlənməsi və
cənubda dağlıq ərazilərin kəskin şəkildə sahilboyu zolağa enməsi Xəzərin
üzərindən gələn su buxarının kondensasiyası üçün əlverişli şərait yaratmışdır.



https://az.wikipedia.org/wiki/I_Abbas

Şah Abbas, I Abbas Səfəvi və ya Böyük Şah Abbas (fars. شاه عباس بزرگ‎; 27 yanvar
1571 – 19 yanvar 1629) — Mənşəcə Azərbaycan türklərindən olan böyük sərkərdə,
dövlət xadimi. 42 il Səfəvi dövlətini idarə etmiş şah I Abbas (1587— 1629)
Azərbaycan tarixinin görkəmli şəxsiyyətlərindən biri, şah I İsmayıldan sonra
Səfəvilər sülaləsinin ən tanınmış nümayəndəsi olmuşdur. Avropada onu «Böyük
Abbas» adlandırırdılar.[1]

Şah I Abbas 1571-ci il yanvarın 29-da Heratda doğulmuşdu. Atası, şahzadə
Məhəmməd Xudabəndə və anası Mazandaran valisi Mir Abdulla xanın qızı "Məhd-i
ülya" kimi tanınan Xeyrənnisa Bəyimin[2] üçüncü oğlu idi. 1573-cü ildə atası
şahzadə Məhəmməd Mirzə Şiraza vali təyin edildiyi üçün yaş yarımlıq Abbas Mirzə
Herat valisi seçildi və Şahqulu Sultan Ustaclı onun lələsi təyin olundu. Uşaqlıq
illərini Heratda keçirən Abbas Mirzənin ata və anası Şirazda olduğu üçün onun
tərbiyəsi ilə bilavasitə lələsi məşğul oldu.

1578-ci ildə atası Məhəmməd Xudabəndə şah seçilən zaman Abbas Mirzə Herat valisi
kimi vəzifəsini davam etdirdi. 1581-ci ildə Xorasanda olan Ustaclı və Şamlı
əmirləri Əliqulu xan Şamlını xanlar xanı seçərək Abbas Mirzəni şah elan etdilər.
Lakin Məşhəd hakimi Mürşüdqulu xan Ustaclı ilə döyüşdə Əliqulu xan məğlub
edildi,[3] Abbas Mirzə isə Mürşiqdqulu xan tərəfindən ələ keçirilərək 1587-ci
ilin oktya­brında Qəzvinin Cehelsütun sarayında 16 yaşında Səfəvi taxt-tacına
əyləşdirildi.[4]

XVI əsrin son rübündə Şah İsmayılın yaratdığı və Osmanlı imperiyasının
sərhədlərindən Hindistana qədər uzanan böyük Səfəvi dövləti ağır böhran içində
idi. Taxt-tac kor, iradəsiz və zəif xarakterli Şah Məhəmməd Xudabəndənin əlində
idi.[5] Dövlətə faktiki rəhbərliyi onun arvadı Məhdi Ülya ləqəbli Xeyrənnisa
bəyim [6] və oğlu, osmanlılar üzərində bir sıra parlaq qələbələr qazanmış
bacarıqlı sərkərdə Həmzə Mirzə edirlər. Onlar demək olar ki, tam müstəqil olan
və bir-birləri ilə daima qanlı düşmənçilik yeridən əmirlərin – qızılbaş
tayfaları başçılarının üzərində özlərinin mərkəzi idarəçiliklərini qurmaq üçün
uğursuz siyasət yeridirlər.[7]

Xəzinə talanmış, xalq soyulmuşdu.[8] Ölkədə vəziyyətin ağırlığından istifadə
edən Osmanlı imperiyası və Krım tatarları tez-tez Şirvan və Azərbaycan üzərinə
yürüşlər edirlər.[9] Aparıcı qızılbaş əmirləri ilə Məhdi Ülya arasındakı
münasibətlərin gərginləşməsi də qüvvələri müdaxiləçilərə qarşı səfərbər etməyə
maneçilik törədirdi. Şahın xanımını türk əmirlərinin hüquqlarını tapdamaqda və
rəhbər vəzifələrə fars əyanlarını irəli çəkməkdə ittiham edirlər.[10] Nəhayət,
zara gələn əmirlər sui-qəsd təşkil edərək, Məhdi Ülya və onun anasını elə
hərəmxanada qətlə yetirir [11] və yenidən ölkənin tamhüquqlu sahiblərinə
çevrilirlər.

Bu zaman Xorasanda da sabitlik pozulur. Şah Məhəmməd Xudabəndə oğlu Abbas
Mirzənin tərbiyəçisi və Xorasan hakimi Əliqulu xan Şamlını Herat hakimi təyin
etmişdi. Səfəvi dövlətindəki qarışıqlıqdan istifadə edən Əliqulu xan Qəzvində
yerləşən mərkəzi hakimiyyətə tabe olmaqdan imtina edir.[12] Üsyançılar Əliqulu
xan Şamlını özlərinin başçısı – "xanlar xanı" elan edirlər. Bundan sonra 1581-ci
ildə Xorasan əmirləri şahzadə Abbası şah elan edirlər . Onun müttəfiqləri
Mürşüdqulu xan Ustaclı və Qubad xan Qacar idi[13] Sonradan əvvələr müttəfiq olan
Şamlı və Ustaclı tayfaları arasında mübarizə kəskinləşir və Mürşüdqulu xan
Ustaclı bu mübarizədən qalib çıxır.[14]

Bu vaxt Qəzvin faktiki hökmranlıq Həmzə Mirzənin əlində idi. O, Osmanlı
türklərinin və Krım tatarlarının da bir neçə hücumunu dəf etmişdi. 1585-ci ildə
osmanlılar Təbrizi ələ keçirirlər.[15] Şəhərdəki binaları, məscidləri, sarayları
yerlə-yeksan edir, əhalini süngüdən keçirirlər. Çiçəklənən Təbriz Yaxın Şərqdə
özünə tay-bərabər tanımayan bir ictimai-mədəni mərkəzdən ölü şəhərə
çevrilir.[16]

Həmzə Mirzənin siyasətindən narazı qalan qızılbaş sərkərdələri ona sui-qəsd
hazırlayıb, Xoydan olan bir erməninin əli ilə Həmzəni aradan götürürlər. Bu
hadisə 10 dekabr 1586-cı ildə, Gəncə yaxınlığında, böyük Azərbaycan şairi
Nizaminin indiki məqbərəsi yerləşən ərazidə osmanlılarla aparılan sülh
danışıqları zamanı baş verir. Şahzadənin ölümündən və saraydakı başıpozuqluqdan
istifadə eləyən osmanlılar hücumlarını genişləndirərək, az qala bütün
Azərbaycanı işğal edirlər. Eyni zamanda özbəklər də Xorasan üzərinə
yeriyirlər[17] və Şah Məhəmməd Xudabəndə 1587-ci ildə Qəzvinə daxil olan Abbas
Mirzə oktyabr ayının 3-də şah elan olunur.[18][19][20]

Səfəvi dövlətini düşmüş olduğu çətin vəziyyətdən qurtarmaq üçün Şah I Abbas üç
mühüm vəzifəni həll etməli idi: İlk növbədə ölkədə daxili iğtişaşlara son
qoyaraq nizam-intizam bərpa edilməli, maliyyə vəziyyətini yaxşılaşdıraraq güclü
nizami ordu yaradılmalı və dövlətin itirilmiş ərazi bütövlüyü bərpa edilməli
idi.

Hadisələrin iştirakçılarından biri Oruc bəy Bayatın yazdığına görə, elə birinci
gün, yeni hökmdara sədaqət andiçməsi mərasimi bitən kimi I Şah Abbas əmr etdi
ki, ertəsi gün bütün xanlar və qoşun başçıları silahsız, mülki geyimdə saraya
gəlsinlər. Şah onlarla Divan, yaxud Dövlət şurası təşkil etmək barədə
məsləhətləşmələr aparmaq istəyir. Səhəri gün hamı əmrə müntəzir olarkən şah
Abbas özünün gürcülərdən ibarət qvardiyasına tapşırır ki, sarayın və onun
qarşısındakı meydanın bütün giriş və çıxış qapılarını bağlasınlar. Sonra şah
yığışanlara belə bir sualla müraciət edir: "Öz şahzadəsini qətlə yetirən adam
hansı cəzaya layiqdir?" hamı bir ağızdan belə rəy söyləyir ki, şahzadəsini qətlə
yetirmiş təbəə öldürülməlidir. Bu hökm çıxarılan kimi, şah Abbasın işarəsi ilə
gürcülər bir göz qırpımında içəridə olan qəsdçilərin boğazına çökür və nizələrə
keçirilmiş 22 baş sarayın pəncərələrindən çölə çıxarılır ki, xalqa görk
olsun.[21][22] Bundan sonra on beş yaşı təzəcə tamam olmuş hökmdar hökumət naibi
vəzifəsinə iddia eləyən Mürşidqulu xan Ustaclını da qətlə yetirərək, ölkədəki
bütün hakimiyyəti qətiyyətlə öz əlinə alır.[23]

Azərbaycan osmanlıların işğalı altında idi. Xorasan, Mərv, Herat, Məşhəd və
Nişapur şəhərləri isə özbəklər tərəfindən tutulmuşdu. Ölkənin daxili vilayətləri
mərkəzi hakimiyyətin tabeçiliyindən çıxıb. Bunun qarşısını almaqdan ötrü Şah
Abbas, bir sıra hərbi və mülki islahatlar keçirir. Oruc bəy Bayat yazırdı: "İndi
bizim ölkədə Fars əyalətlərinin hamısında tanınan və sayılan və bizdə də böyük
nüfuza malik olan 32 nəcabətli sülalə var".[24] Hərbçilərin və saraya yaxın
əyanların da rütbələrini bildirən sözlər bunlar idi - xan, bəylərbəyi, qızılbaş,
qullar, eşik ağasıbaşı, qorçu, qorçubaşı, yasavul, kanuqibaşı, çalçıbaşı və
başqaları. Azərbaycan hələ də ölkənin aparıcı inzibati vahidi sayılır və
Azərbaycan hakimi taxt-tacın varisi, eyni zamanda ordunun baş komandanı hesab
olunurdu.

Qəzvində möhkəmləndikdən sonra şah Abbas özünün çoxsaylı yürüşlərindən
birincisinə çıxır. Qısa bir müddətdə Xorasanı özbəklərdən təmizlədikdən sonra o,
doğma Azərbaycanı azad etməyə can atır. Ancaq bunun üçün vaxt lazım idi. 1590-cı
ildə həmin məqsədlə şah Abbas Osmanlılarla sülh müqaviləsi imzalayır. Bu vaxta
qədər onun səyləri ilə işğal altında olan torpaqlarda üsyankar hərəkətlərin
qarşısı müvəqqəti olaraq alınır. Misal üçün, osmanlılarla müqavilə bağlanan
ərəfədə Məhəmməd xan Ziyadoğlu Qacarın başçılığı altında qızılbaş qacarlar
Qarabağı tutur və Gəncəni mühasirəyə alırlar. Osmanlıların xahişi ilə şah Abbas
onları dilə tutaraq, Gəncəni mühasirədən çıxarır.[25]

Sülh müqaviləsinə əsasən, ölkənin böyük bir hissəsi, o cümlədən, Şirvan,
Qarabağ, Təbriz Sərab Marağa və ona yaxın ərazilər osmanlılarda qalırdı.[26] Şah
Abbas öz tabeçiliyində qalmış torpaqları vahid bir inzibati ərazi kimi
ümumilikdə "Azərbaycan" adlandırırdı. XVI əsrin tanınmış tarixçisi İsgəndər bəy
Münşinin yazdığı kimi, şah Abbas Səfəvilərin irsi malikanələri olan torpaqlarını
qoruyub saxlamışdır. Azərbaycanın paytaxtı Ərdəbil elan olunur. Azərbaycanın
birinci bəylərbəyisi isə 1592-ci ildə Zülfüqar xan Qaramanlı təyin olunur.
Nəhayət, bundan sonra şah Abbas özü təntənəli şəkildə Ərdəbilə girir. 1598-ci
ildə şah Abbas ölkənin paytaxtını nisbətən mərkəzdə yerləşən İsfahana
köçürür.[27]

XVI əsrin sonunda Şah Abbas fəal xarici siyasət yürütməyə başladı. Bu dövrdə
Səfəvilər dövlətinin xarici siyasətini üç əsas istiqamət təşkil edirdi: öz
şimal-şərq sərhədlərinin təhlükəsizliyini təmin etmək üçün Şeybanilər
dövlətinindən Xorasanı geri almaq; 1578-1590-cı illər müharibəsi nəticəsində
Osmanlı imperiyası tərəfindən işğal olunmuş Səfəvi torpaqlarını geri almaq; Fars
körfəzində Portuqaliyanın hegemoniyasına son qoymaq və Hind okeanına çıxış əldə
etmək. Bu məqsədlərin birincisindən başlayan Şah Abbas Şeybaniləri məğlub edib
/29.VII. 1599/ Xorasanı yenidən Səfəvilər dövlətinə birləşdirdi.[28]

Ağqoyunlu və Səfəvi dövlətlərinin tarixində Uzun Həsəndən sonra məhz Şah Abbasın
dövründə Qərb ölkələri ilə ən sıx əlaqələr yaradılmışdır. Bu zaman Səfəvi-Avropa
münasibətləri yeni, əvvəlki dövrlərlə müqayisə olunmayacaq miqyasda idilər. Qərb
mənbələrində Şah Abbasın səfirlərinin Venesiya Respublikasının, Papalıq və digər
İtaliyan dövlətlərinin sayarlarında, eləcə də Almaniya, İspaniya, İngiltərə,
Hollandiya Respublikası, hətta İsveç və Norveç və digər Avropa ölkələrində
diplomatik danışıqlar apardıqları barədə maraqlı məlumatlar vardır. Qərb
ölkələrinə ezam olunan Səfəvi diplomatlara tapşırılırdı ki, iki əsas məsələ ilə
məşğul olsunlar: birincisi, Avropa ölkələri ilə ticarət əlaqələrinin
genişləndirilməsi haqqında müqavilələrin imzalanması, ölkənin əsas sərvətini
təşkil edən xam ipəyin əlverişli şərtlərlə ixracını təmin etmək və ikincisi,
Avropada anti-türk koalisiyasını yaratmaq.[29]

Şah Abbasın taxta keçməsindən çox keçməmiş Özbək xanı Abdullah onsuz da çoxdan
mühasirə altında olan Heratı 1588-ci ildə işğal edərək Xorasanın ən böyük şəhəri
olan Məşhədə doğru hərəkətə edirdi. Abdullah xanın Məşhədə doğru hərəkət
ettiyini xəbər alan gənc Səfəvi şahı Abbas isə ona mane olmaq üçün 1588-ci ilin
aprelində Xorasana doğru hərəkət edir.

Abdullah xan Məşhəd qalasını iki aylıq mühasirəyə alsa da, Moğol hökmdarının
hücumu şayiəsinin yayılması, şahın yeni qüvvələrlə buraya yaxınlaşması və
ərzağın tükənməsi ilə əlaqədar mühasirəni dayandıraraq geri çəkilir.[30] Şah
Abbas şəhərə çatanda artıq Abdullah xan geri çəkilmişdi.[31] Şah Herata hücum
etmək üçün İsfərayində altı həftə dayanır və ordunun yığılmasını başa çatmasını
gözləyir.[32] Səfəvi ordusunun yığılmasından sonra Herat qalası mühasirəyə
alınır lakin, Səfəvi qoşunu uğur əldə edə bilmir və geri çəkilir.

Şahın Xorasanı tərk etməsini fürsət bilən özbəklər təkrar Xorasana doğru
hərəkətə başlayırlar. Özbəklərin niyyəti ilk öncə Nişapuru ələ keçirmək idi.
Buna görə də özbəklər Nişapuru mühasirəyə aldılar. Lakin, Nişapuru hakimi
Sofuoğlu Mahmud xan, göndərdiyi elçi vasitəsilə özbəklərə bildirdi ki, Nişapur
Məşhədə bağlıdır. Əgər Məşhədin hakimi kim olacaqsa qalanı da onlara təhvil
verməyə hazırdır. Bu səbəbdən özbəklər Nişapurun mühasirəsindən əl çəkərək
Məşhədə doğru yönəldilər.[33] Aprelin 18-də Məşhəd qalası mühasirəyə alındı.
Məşhəd hakimi Ümmət xan Ustaclı özbəklərə qarşı müqavimət göstərdi . Həmçinin
özbəklərin hücumu haqqında şaha xəbər verdi. Qəzvindən Məşhədə doğru hərəkət
edən şah Tehran yaxınlığında xəstələnir və uzun müddət Reydə qalmalı
olur.[34][35] Ümmət xan 5 ay özbəklərə müqavimət göstərir. Lakin, ərzaq
çatışmazlığı üzündən və qüvvələrin qeyri-bərabər olması səbəbindən qala təslim
olur.[36][37] Özbəklər şəhərə daxil olan kimi çoxlu sayda insanı qətlə
yetirirlər [38] və şəhəri talan edirlər.[39] 8 fevral 1598 ildə Özbək xanı
Abdullah xanın Səmərqənddə xəstələnərək ölməsi və Özbəklər arasında ara
müharibələrindən faydalanaraq itirdiyi torpaqları geri almaq istəyən Şah Abbas,9
aprel 1598-ci ildə paytaxt İsfahandan Özbəklərlə vuruşmaq üçün yola düşdü.
Nişapuru ələ keçirən şah Məşhədə doğru irəliləyərək, 1598-ci ilin iyununda
şəhərə daxil olmuşdu [40] 10 Avqust 1598-ci ildə Herat yaxınlığında özbəkləri
ağır məğlubiyyətə uğradan şah şəhəri ələ keçirdi və Hüseyn xan Şamlını bura
hakim təyin etmişdir.[41]

1603-cü ildə 14 sentyabrında şah Abbas Təbrizin azad edilməsi üçün hərbi
kampaniyaya başlayır. On dördcə günün içərisində bu gənc sərkərdə osmanlıların
gözləmədiyi bir vaxtda öz qoşunlarını İsfahandan Təbrizə yeridir. Yol boyunca
Əmirgunə xan Ağcaqoyunlu-Qacar və Zülfüqar xan Qaramanlının qoşunları da ona
qoşulur. Onlar Təbrizə yaxınlaşanda şəhərin əhalisi üsyan edir ki, bu da şah
Abbasın şəhəri, bir ay sonra isə qalanı tutmasına şərait yaradır. Osmanlı
qoşunlarını Təbrizin qərbinə qovan Şah Abbas öz ordusunu Araz çayına doğru
yönəldir.[42]

Naxçıvan və Culfa döyüşsüz təslim olur. Az sonra üsyana qalxan Ordubad da onlara
qoşulur.[43] 1604-cü ildə Qars qalası ələ keçirilir.[44] Şah Abbasın birinci
vəziri ordubadlı Hətəm bəyin tövsiyəsi ilə Ordubad bunun müqabilində bütün
vergilərdən azad edilir.[45] Güclü surətdə möhkəmləndirilmiş İrəvanı tutmaq isə
heç də asan olmur. Şəhərin mühasirəsi 1603-cü ilin 16 noyabrında başlanır. Şah
Abbas məşhur Azərbaycan topçusu Bahadur xan Topçubaşının tökdüyü iri çaplı
toplardan ilk dəfə burada istifadə edir. Son yüz il ərzində ilk dəfə Səfəvi
ordusu hücum edir, Osmanlılarsa müdafiə olunmağa başlayır. Azərbaycan ordusunun
başında öz qarşısına Şah İsmayıl Xətainin yaratdığı nəhəng Səfəvi dövlətini
bərpa etmək vəzifəsi qoymuş on altı yaşlı gənc, ağıllı, çevik, cəsur və şərəfli
bir sərkərdə dururdu. İrəvan qalası yalnız bir ildən sonra alınır. Bu vilayətin
idarəsi Əmirgunə xan Ağcaqoyunlu-Qacara, Naxçıvan isə Maqsud sultan Kəngərliyə
tapşırılır. Bundan sonra Gürcüstan da I Şah Abbasdan vassal asılılığını qəbul
edir.

Osmanlıların əsas qüvvələri ilə döyüş hələ qabaqda idi. Qarşıdakı həmin döyüşün
ölkənin taleyi üçün önəmli əhəmiyyət daşıdığını başa düşən Şah Abbas Səfəvilərin
ənənəvi taktikasını – "yandırılmış torpaq" taktikasını seçir. Ancaq bu dəfəki öz
miqyası və qəddarlığı ilə indiyə qədər edilənlərin hamısını geridə qoyur.
Osmanlılarla Şirvanı ayıran nəhəng bir ərazi boşaldılır, şəhərlər təmizlənir,
əhali isə İranın mərkəzi rayonlarına köçürülür. Dağıdılan şəhərlər arasında
Culfa, Naxçıvan və İrəvan da vardı. Cuğaloğlu Sənan paşanın başçılıq etdiyi
osmanlı orduları İrəvana girəndən sonra ərzaqsız və yatacaqsız qalıb, yenidən
Vana dönürlər. Və elə bu zaman şah Abbasın qoşunları Van üzərinə yürüş edərək,
Cuğaloğlunun dəstələrini pərən-pərən salırlar. İndi də burada yandırılmış torpaq
siyasəti yeridilir.Salmasdan Təbrizəcən 250 kilometrlik bir ərazi boş bir
düzəngaha çevrilir. Buna baxmayaraq, Cuğaloğlu yenidən 100 minlik nəhəng bir
ordu toplayıb [46] , Təbriz üzərinə yeriyir. 1605-ci ilin 7 noyabrında Sufiyan
kəndi yaxınlığında (Sufiyan döyüşü) şah Abbasın apardığı ən iri döyüşlərdən biri
baş verir. Onun hərbi istedadı da burada özünü parlaq bir şəkildə büruzə verir.
Bütün əməliyyatlara şəxsən rəhbərlik edən şah əsas və ehtiyat qüvvələri elə
bölüşdürür ki, rəqibin üstün saylı ordusunun öhdəsindən gələ bilsin. Bundan
başqa o, gözlənilməz hərbi fəndlər işlədir. Bütün bunların sayəsində həddən
artıq qənimət, o cümlədən 100-ə qədər ağır top ələ keçirilir.[47]

Həmin qələbədən dərhal sonra Qarabağa yeriyən şah Abbas Gəncə qalasını
mühasirəyə alır. Qalanın mühasirəsi 1606-cı ilin yayına qədər, düz dörd ay davam
edir. Hüseyn xan Mühasib Qacarın yerinə Məhəmməd xan Ziyadoğlu Qacar Qarabağ
hakimi təyin olunur. Bundan sonra şah Abbas qoşunlarını Lori, Dmanisi (əsgi adı
Dumanlı) və Gürcüstanı ələ keçirir.[48] Şirvana doğru hərəkət edir. Şamaxı yarım
il mühasirədə saxlanır. Bu vaxt Bakı və Dərbənd əhli üsyana qalxaraq, osmanlı
qarnizonlarını dağıdır.[49] Beləliklə, 1607-ci ilin ortalarında şah Abbas
çoxdankı arzusunu həyata keçirib, bütün Azərbaycanı azad edir. Bundan başqa
şərqi Kürdüstan, Ermənistan və da I Şah Abbasın əlinə keçir.

Osmanlı tarixçisi İbrahim Pəçəvi yazırdı: "Beləliklə, islam döyüşçülərinin 10-12
ildə əldə etdikləri hər şey itirildi. Bu allahsız şah ikicə ildə hər şeyi
döyüşlə əlimizdən aldı." [50]

Osmanlılar itirdikləri ərazilərin əldən çıxması ilə barışmaq istəmir və 1590-cı
il müqaviləsinə qayıtmaq tələbi qoyurdular. Bu isə 1612-ci ildə bağlanmış yeni
sülh sazişi imzalanana qədər fasiləsiz müharibələrə gətirib çıxarır. 1612-ci il
sazişinə əsasən, mövcud sərhədlər tanınır. Faktiki olaraq, osmanlılar şah
Abbasın tutduğu torpaqlardan əl çəkirlər.[51]

Bundan sonra şah Abbas Gürcüstana hücum çəkib, onun şərqini talan edir, 30 min
nəfər dinc sakini isə əsir götürür.[52] Bunun cavabında 100 minlik osmanlı
ordusu Qafqaza yollanır.[53] Özünün ənənəvi taktikasına uyğun olaraq, şah Abbas
Qarabağ bəylərbəyisi Məhəmməd xan Ziyadoğlu Qacara əmr göndərir ki, Gəncə qalası
dağıdılsın və onun iqamətkahı Tiflis qalasına köçürülsün. Şah Abbas açıq
döyüşdən yayınaraq osmanlı ordusunun arxa cəbhə ilə əlaqələrini qırmaqla
kifayətlənir. Aclığa və baş alıb gedən epidemiyaya dözə bilməyən osmanlılar
1616-1617-ci ilin qışında böyük itkilər verərək, geri çəkilirlər.[54][55] O biri
il Xəlil paşa osmanlılar və Krım tatarlarından ibarət çoxsaylı ordusu ilə
Təbrizə, sonra isə Ərdəbilə hücum çəkir. Şah Abbas əhalisini irəlicədən
köçürdüyü hər iki şəhəri döyüşsüz tərk edir.[56]

İndiyəcən hər dəfə irimiqyaslı döyüşdən yayınan şah Abbas nəhayət, Sınıq körpü
adlanan yerdə (Sınıq körpü döyüşü) düşmənlə üzləşmək qərarına gəlir. Uzun
müddətli yerdəyişmələrdən yorulmuş osmanlılar və Krım tatarları darmadağın
olurlar.[57] Osmanlı ordusunun komandanı Həsən paşa döyüşdə öldürülür. İsgəndər
bəy Münşi yazır:

Bundan sonra osmanlılar 1618-ci ilin sentyabrında növbəti dəfə sülh sazişi
bağlamağa məcbur olurlar.[59] Bu sülh də uzun çəkmir. Bu dəfə şərti şah Abbas
pozur. 1622-1623-çü illər ərzində şah Abbas İraqi-Ərəbin Bağdad, Kərbəla, Nəcəf,
Mosul, Kərkük kimi iri şəhərlərini [60][61] və Gürcüstanda Ahalsıxı tutur.
Üstündən bircə il keçməmiş vaxtilə şah Abbasın öz yanında yaxşıca hərbi hazırlıq
görən Georgi Saakadze Səfəvilərlə mübarizəyə qalxır. Saakadzenin qoşunları şərqi
Gürcüstanı azad edir, sonra isə Gəncəni tutaraq, dağıdırlar. Şah bu üsyanı
yatırmaqdan ötrü iri bir qoşun göndərir və həmin qoşun 1625-ci ilin 30 iyununda
Gümüşlü adlanan yerdə (Gümüşlü döyüşü) gürcülər üzərində qələbə çalır.[62] Şah
Qarabağ hakimi Məhəmməd Qulu xan Ziyadoğlu Qacarı qorxaqlıq göstərdiyinə görə
hakimlikdən kənarlaşdırır.

Şah Abbas 1629-cu ilin 19 yanvarında Mazandaran vilayətinin Əşrəf şəhərində 58
yaşında vəfat edir.

I Şah Təhmasibin hakimiyyəti dövründə 1558-ci ildə Qəndəhar Səfəvilər dövlətinin
tərkibinə qatılmışdı. Şah Təhmasibin ölümündən sonra, Səfəvi dövlətindəki
qarışıqlıqdan istifadə edən Moğollar 1595-ci ildə şəhəri ələ keçirmişdilər.[63]

Osmanlılar və özbəklərlə mübarizədən qalib çıxdıqdan sonra Şah Abbas Qəndaharla
bağlı ciddi olaraq məşğul olmağa başladı. 1620-ci ildə öz elçisi Zeynal bəy
Şamlını Moğol şahı Cahangirin sarayına göndərən şah Qəndəharı geri
isdəmişdi.[64] Cahangir şah bu təklifi qəbul etməyərək Səfəvi elçisini saraydan
qovmuşdur. Qəndahar məsələsinin sülh yoluyla mümkün olmayavəcağını görən şah
Qəndahara dogru yürüşə başlayır.[65] 1622-ci ildə Şah Abbasın özünün başcılıq
etdiyi ordu İsfahandan Qəndəhara yola düşdü. Bu yürüşdə şah Abbası Əliqulu xan
Şamlı və İsa xan Qorçubaşı kimi təcrübəli sərkərdələr müşayət edirdilər.[66]
Şəhəri mühasirəyə alan Səfəvilər tezliklə 1622-ci il iyunun 21-də qalanı ələ
keçirdilər.Qəndahar qalasının ələ keçirilməsi ilə Zəmindavər də Səfəvi
torpaqlarına daxil edildi.[67] Gəncəli xan Qəndahar hakimi təyin edildi.[68]

Şah Abbas Qəndaharı aldıqdan sonra Baburi dövləti ilə əlaqələri yenidən əvvəlki
səviyyəyə qaldırmaq istəyirdi. Bu bir tərəfdən də Qəndəhar şəhərinin
təhlükəsizliyi üçün idi. Şah Abbasın Cahangir şaha qardaşlıq və dostluq
məktubuna o cürdə cavab verən Cahangir şah "Elçinizin gəlişinə qədər Qəndəhar
haqqında br diləyiniz olduğunu heç bilmirdim" [69] yazır və məktubun sonrakı
hissəsində bunun qanunlara zidd olduğunu bildirən Cahangir şah Qəndaharı geri
istəyir. Lakin şah Abbasın "Tanrıya həmd və şükürlər olsun ki, atalarımız və
babalarımız zamanında heç bir sıxıntı olmamışdır" [70] məktubundan sonra
əlaqəqlər qismən bərpa olunmuşdur. Şah Abbasın Bağdadda olduğunu xəbər alan
Cahangir şah Qəndəhara yürüş təşkil etmək isdəsə də ara müharibələri səbəbindən
buna nail ola bilmədi.[71] Bununla da Qəndəhar şəhəri Səfəvilər dövlətinin
tabeliyinə keçdi.

Bəhreyn,Bəsrə körfəzinin qərb sahillərində olan adalar qrupudur.Bu adaların ən
böyüyünə Bəhreyn deyilir.[72]

1602-ci ildə Bəhreyn hakimi Rükunəddin Məsud, Portuqalların himayəsində olan
Hörmüz hakimi Firuzşahın qorxusundan Fars hakimi Allahverdi xandan kömək
istədi.Allahverdi xan fürsətdən istifadə edərək Rükunəddini öldürtdü və Bəhreyn
Səfəvilərin əlinə keçdi. Bundan sonra Portuqallar və Hörmüz hakiminin qüvvələri
Bəhreynə hücuma keçsələrdə məğlub edilərək geri çəkilməyə məcbur oldular.[73]
Çünki Portuqalların Bəhreyni Səfəvilərdən almağa yetərincə gücləri yox idi.
Lakin Bəhreyni təhlükəsiz saxlamaq üçün Səfəvilər Hörmüzü də ələ keçirməyə
məcbur idilər.

Hörmüz Səfəvilərin ən böyük ticarət limanlarından biri idi və Bəsrə körfəzinin
girişində yerləşir.Beləki Qərbi Asiya və Hindistan arasında yerləşən Hörmüz çox
böyük ticarət əhəmiyyətinə malikdir.[74]

Şah Abbas 1602-ci ildə Bəhreyn adasının fəthindən sonra Allahverdi xana Hörmüzün
də ələ keçirilməsini əmr etmişdi. Amma Allahverdi xan Hörmüz məsələsiylə yalnız
1613-cü ildə məşğul ola bilmişdi. Həmin il adaya hücuma keçən qızılbaşlar məğlub
olmuşdular və bir il sonra Allahverdi xan xəstələnərək ölmüşdü. Allahverdi xanın
ölümündən sonra Fars bəylərbəyisi oğlu İmamqulu xan təyin edilmişdi.[75]

Hakimliyinin ilk illərində İmamqulu xan Portuqalların Hörmüz adasını qorumaq
üçün tikdikləri Gembrun limamını ələ keçirərək qalanı dağıtdı və qalanın yerində
daha möhkəmini düzəltdirdi.[76] Lakin hələdə qalanın qarşısında yerləşən Hörmüz
adası hələdə fəth olunmamışdı.

1620-ci ildə 4 İngilis gəmisi Surat limanından Fars körfəzinə doğru hərəkət
etdilər.Dekabr ayının 28-də baş verən döyüşdə ingilislər qalib gəlsələrdə
kapitan Şilinq öldürüldü.Bu qalibiyyət nəticəsində İngislislərin Fars körəzinə
yolları açılmışdı.[77]

İngilis-Portuqal rəqabətindən Şah Abbas istifadə etmək isdəyirdi. Bununla da o,
Hörmüzü tamamilə geri almaq isdəyirdi. 1621-ci ildə dekabrın 26-da Ost-Hind
şirkəti və Səfəvilər arasında müqavilə imzalandı. Müqavilənin şərtlərinə görə:

1622-ci ildə İmamqulu xan 3000 qızılbaş ilə qurudan, ingilislər isə sudan hücuma
başladılar.Müttəfiqlər portuqallar üçün ərzaq və su qaynağı olan Keşm adasını
tutdular.9 fevral 1622-ci ildə ingilislər Hörmüz adasının qarşısına dəmir
atdılar.Bəndər Abbasdan(Gemburundan) İngilis gəmiləriylə daşınan Səfəvi
əsgərlərinə, İmamqulu xan və Şahqulu bəy başcılıq edirdilər. Qızılbaşlar top
atəşinin dəstəyi ilə Hörmüz qalasını mühasirəyə aldılar.[79] Aprelin 9-da
qalanın hasarları dağıdıldı. Davam gətirə bilməyəcəyini görən Portuqallar
avqustun 23-də qalanı tərk edib qaçdılar. İmamqulu xan qalaya 200 nəfərlik
qızılbaş yerləşdirdi.Bununla da 1 əsr işğal altında olan Hörmüz yenidən Səfəvi
dövlətinin tərkibinə qatıldı.[80] Adanın işğalından sonra Şah Abbas ingilislərə
verməli olduğu imtiyazları onlara vermədi.[76] İngilislərin ələ keçirdiyi
qənimətlərdə qızılbaşlar tərəfindən ucuz qiymətə geri alındı.[81]Hörmüzün azad
olunmasından sonra, onun qarşısında yerləşən Gembrun limanının adı
dəyişdirilərək, Bəndər Abbas adlandırıldı.[82]

XIX əsrin görkəmli Azərbaycan tarixçisi, şair və ictimai xadimi Abbasqulu ağa
Bakıxanov Azərbaycan tarixinə həsr etdiyi məşhur Gülüstani-İrəm əsərində şah
Abbasın hakimiyyət dövrünə qiymət verərkən yazır:

Şah Abbas Azərbaycan türkcəsinə də, önəm verirdi və sarayda türk (Azərbaycan)
dilində danışmaq məcburi və zəruri idi. Pietro Della Valle may 1618-ci il
tarixli məktubunda yazır:

“Şah mənim Türk dilini bilib bilmədiyimi soruşdu və sonra mənə, "Xoş gəldi, səfa
gəldi" dedi. Əyləşmək üçün şahın iznini aldıqdan sonra Türk dilində səyahətimin
səbəblərini və digər məsələlər haqqında məni sorğu-sual etdi. Mən qısa olaraq
vəziyyətimlə bağlı məlumat verdim”[85]

Şah Abbasın xalq arasında populyarlığı o qədər yüksək olub ki, o, Azərbaycan
nağıl və dastanlarının daimi qəhrəmanına çevrilmişdir.[86] O özü şerlər yazmaqla
yanaşı alimlərə, həkimlərə, şairlərə və rəssamlara hamilik edirdi. Bircə faktı
xatırlatmaq yetər ki, Azərbaycan mədəniyyətinin şairlərdən Məsihi və Saib
Təbrizi, xəttat və rəssamlardan Sadıq bəy Əfşar, Əlirza Təbrizi, "İmad ül müluk"
(dövlətin dayağı) adlandırılan Mir Məhəmməd Qəzvini kimi nümayəndələri onun
sarayında çalışmışlar. Onun sarayında "çalçıbaşı"nın rəhbərlik etdiyi saray
orkestri fəaliyyət göstərirdi. Abbasın "şah kitabxanasında" dini və dünyəvi
məzmunlu hədsiz-hesabsız kitab saxlanırdı. Buranı "çiçəklənən kitabxana"
adlandırırdılar. Kitabxananın kələntəri-rəhbəri əvvəlcə görkəmli Azərbaycan
rəssamı, şair və tarixçisi "Kitabdar" ləqəbli Sadiq bəy Əfşar idi, ondan sonra
isə bu vəzifəyə "Abbasi" titulu verilmiş və "Şah nəvaz" adlandırılan xəttat və
şair Əlirza Təbrizi gətirildi. Əlirza Təbrizi bir müddətdən sonra, görünür, şah
Abbasın İsfahanda ucaltdığı saray və məscidlərin işlənməsində yaxından iştirakı
ilə əlaqədar onun ən yaxın adamlarından birinə çevrilmişdi. Həmin saray və
binalar isə haqlı olaraq, Səfəvi memarlıq məktəbinin şedevrləri sayılır.

Şah Abbasın vaxtında İsfahan şəhəri yenidən planlaşdırılır. Düz və geniş
küçələrdə gözəl saraylar, məscidlər, karvansaralar, yaşayış binaları, parklar
salınır. Şəhərin mərkəzində öz əhatəsinə saray, park və şah məscidini alan
irimiqyaslı düzbucaqlı formasında "şah meydanı" yaradılmışdı. 1616-cı ildə
tikintisi başa çatdırılmış Şah məscidi dünyanın ən yaxşı memarlıq abidələrindən
hesab olunur. Məscidin bütün binası müxtəlif rəngli minalı plitələrlə
örtülmüşdür. Şah Səfi zamanında məscidə gümüşdən qapılar düzəldilmiş və bina
mərmərlə üzlənmişdir. Meydanda hərbi oyun və paradlar keçirilir, habelə çovgən
yarışları olurdu. Özünün planlaşmasına, binaların yerləşməsinə və hətta
obyektlərin adlarına görə də həmin meydan Azərbaycanın digər paytaxt
şəhərlərində Təbriz və Qəzvində salınmış "Şah Meydanları"nı təkrar edir. Həmin
şəhərlərdəki kimi burada da "Şah məscidi", "Ali Qapı" sarayı, "Həşt behişt"
sarayı, "Çehel Sütun " sarayı sarayları vardır.

İsfahanın yenidən qurulmasında əslən Azərbaycan türkü olan Şəmsəddin Məhəmməd
Təbrizi, Qasım Təbrizi, Əbdüllətif Təbrizi, Əlirza Təbrizi, Molla Abdulla
Təbrizi və başqa memarlar, xəttatlar və inşaat ustaları yaxından iştirak
etmişlər. Azərbaycandan köçürülmüş sənətkar və ustaların yaşamasından ötrü şah
Abbasın əmri ilə xüsusi məhəllə salınmışdı.



https://az.wikipedia.org/wiki/Hepatit_B

Hepatit B virusunun əmələ gətidiyi, ilk olaraq qaraciyərdə iltihab və qaraciyər
hüceyrələrinin məhviylə müşahidə edilən bir xəstəlikdir. Hepatit B virusu
qaraciyərdə yaşayan, yalnız insanlarda xəstəlik törədən DNT tərkibli virusdur.
Viruslar xaricində metabolik xəstəliklər, toksik və qaraciyərdə qidlanmanı
pozan, dərmanlar, bəzi bakteriyalar, parazitlər və bəzi digər viruslarla inkişaf
edən xəstəlik ya da infeksiyalar əsnasında da kəskin virual hepatit inkişaf edə
bilər.

Hepatit B-yə qarşı vaksinasiya aparılmadıqda, perinatal dövrdə hepatit B
virusunun hepatit B-yə yoluxmuş anadan yenidoğulmuşa ötürülməsi riski 5-90%
təşkil edir. Bu risk həm də ananın qanında virusun aktiv bölünmə və yayılma
statusundan (HBeAg ilə təyin edilir) asılıdır. Belə ki, qandan aparılmış
laborator analizdə HBeAg pozitiv olan analardan hepatit B infeksiyasının
yenidoğulmuşa keçməsi riski 70-90%-dırsa, HBeAg-neqativ olan analardan virusun
yenidoğulmuşa ötürülməsi riski 10%-dən azdır. Hepatit B infeksiyasına yoluxmuş
analardan doğulmuş uşaqların həm hepatit B vaksini, həm də hepatit B
immunqlobulini ilə immunprofilaktikasının aparılması hepatit B virusun həmin
yenidoğulmuşlara ötürülməsi riskini 70-90%-dən 5-15%-dək azaltmaq mümknüdür.
Qeyd olunmalıdır ki, yenidoğulmuşlara həm hepatit B-yə qarşı vaksin, həm də
hepatit B immunqlobulini verilməlidir. [1]

İnfeksiyadan qorunmanın ən əmin və etibarlı yolu hepatit B peyvəndi etdirməkdir.
Hepatit B peyvəndi gen texnologiyası ilə maya ya da məməlilərin hüceyrələrində
yetişdirildikdən sonra son dərəcə etibarlıdır və bu cür infeksiyaların
yoluxmasına səbəb olmaz. Hepatit B peyvəndinin (vaksininin) xərçəng əmələ
gətirməsi söz-söhbəti səhvdir. Tam tərsinə peyvənd ilə Hepatit B infeksiyasından
qorunulmazsa, Hepatit B yoluxması ilə belə bir riskə girmək söz mövzusudur.
Hepatit B peyvəndi virusla qarşılaşmadan əvvəl ya da qarşılaşdıqdan sonra
istifadə edilə bilər. Hər iki vəziyyətdə də qoruyucudur[2].



https://az.wikipedia.org/wiki/Az%C9%99rbaycan_xal%C3%A7alar%C4%B1

Azərbaycan xalçaları — Şərq xalçaçılıq sənətinin bir qolu. 2010-cu ilin noyabr
ayında UNESCO-nun "Qeyri-maddi Mədəni İrs" siyahısına salınmışdır.[1][2]

Azərbaycanda xalçaçılığın inkişafı haqqında Herodot, Klavdi Elian, Ksenofont və
başqa qədim dünya tarixçiləri məlumat vermişlər. Sasanilər dövründə (III-VII
əsrlər) Azərbaycanda xalça sənəti daha da inkişaf etdi, ipəkdən, qızıl-gümüş
saplardan nəfis xalçalar toxundu. Alban tarixçisi Musa Kalankatlı (VII əsr)
Azərbaycanda toxunulan ipək parçalar və rəngarəng xalçalar haqqında məlumat
verir. Qızıl-gümüş saplarla toxunan və qaş-daşla bəzədilən xalça istehsalı
XVI-XVII əsrlərdə ənənəvi xarakter almışdır. Orta əsrlərdə qızıl-gümüş saplardan
toxunan xovsuz xalçaların əsas istehsal mərkəzləri Təbriz, Şamaxı və Bərdə
şəhərləri idi. Baha başa gəldiyindən əsasən feodallar üçün toxunulanala"zərbaf"
adlanırdı. XVI əsrdə Azərbaycanda olmuş ingilis səyyahı Antoni Cenkinson
Şamaxıda Abdulla xanın yay iqamətgahındakı qızıl-gümüş saplarla toxunulmuş xalça
haqqında məlumat verir. XVII əsr Holland səyahətçisi Yan Streyts Şamaxı
hakiminin atının üstünə salınan çulun qızıl saplarla toxunub mirvari və qiymətli
qaş-daşlarla bəzədildiyini xəbər verir.[3]

Azərbaycanın xalça məmulatları və onların bədii xüsusiyyətləri haqqında orta
əsrlərə aid yazılı mənbələrdə maraqlı məlumatlara rast gəlinir. X əsrə aid
"Hüdud əl-aləm" ("Dünyanın sərhədləri") əsərində naməlum müəllif Muğanda
toxunulan palaz və çullardan, Naxçıvanın zili toxunuşlu xalılarından məlumat
verir, "Kitabi Dədə Qorqud" dastanında Azərbaycanın ipək xalçaları, Əbül Üla
Gəncəvi, Nizami, Xaqaninin (XII əsr) əsərlərində xovlu və xovsuz xalçalar
tərənnüm olunur.

XIII-XIV əsrlərdə Azərbaycandan xarici ölkələrə xeyli sayda xalça və xalça
məmulatı ixrac edilirdi. İncə ornamentləri, zərif və nəfis naxışları ilə diqqəti
cəlb edən bu xalçalar məşhur Avropa rəssamlarının əsərlərində, miniatürlərdə öz
əksini tapır. XV əsr Niderland rəssamları Hans Memlinqin "Məryəm öz körpəsi ilə"
tablosunda "Şirvan" xalçası, Van Eykin "Müqəddəs Məryəm" əsərində "Zeyvə
xalçası", Alman rəssamı Hans Holbeynin (XV əsr) "Səfirlər" əsərində "Qazax"
xalçasının təsvirləri verilmişdir.

XVIII əsrin II yarısında Azərbaycanın Şimalı kiçik feodal – Şəki, Bakı, Quba,
Qarabağ, İrəvan, Gəncə, Naxçıvan, Şirvan, Təbriz, Ərdəbil və s. xanlıqlara
bölünməyə başladı. Xanlıqlar dövründə xalça istehsalı xeyli genişlənmiş, hər
xanlığın özünün xalçaçılıq karxanası olmuşdur. Xanlıqlar dövründə xalçaçılıq
sənətinin inkişafı gələcəkdə xalçaçılıq məktəblərinin adının yaranmasına zəmin
yaratdı.

Xovsuz xalçaların növləri. Azərbaycan xalçaları öz texniki xüsusiyyətlərinə görə
xovlu və xovsuz olurlar. Xovsuz xalçalar toxuculuq sənətinin ən erkən dövrünə
təsadüf edir. Xovsuz xalçalar öz toxuma üsuluna, kompozisiya quruluşuna,
ornament zənginliyinə və rəng koloritinə görə bir-birindən fərqlənən 8 növə
bölünür: – Palaz, Cecim, Ladı, Kilim, Şəddə, Vərni, Zili, Sumax[4].

Azərbaycan xalça sənətinin sonrakı inkişaf dövrü XX əsrin ortalarına təsadüf
edir. Bu dövrdə Azərbaycan xalça sənətinin inkişafı bir neçə istiqamətdə davam
edərək çox cəhətli xarakter daşımışdır. Respublikanın rayon və kəndlərində xalça
sənəti ənənələri ayrı-ayrı xalça ustaları tərəfindən davam etdirilir. Onların
ənənəvi çeşnilərdə toxuduqları xalçalarda klassik kompozisiyalara yaradıcı
münasibət qabarıq şəkildə özünü göstərir. Eyni zamanda xalçaçılıqda yeni-yeni
kompozisiyalar, naxış elementləri meydana gəlir. Yeni yaranan çeşnilərdə
nisbətən əyri xətlərlə işlənmiş nəbati naxışlara, insan, heyvan, quş
təsvirlərinə, lirik və romantik üslubda yaradılmış sücetli kompozisiyalara meyl
üstündür. Xalça sənətinin inkişafının digər bir qolu "Azərxalça" İstehsalat
Birliyinin fəaliyyətidir. "Azərxalça" nın sex və emalatxanalarında toxunan
xalçalarda ənənəvi naxış, göl və rənglərdən ustaların yaradıcı şəkildə etdiyi
dəyişmələr klassik xalça kompozisiyalarının sayını artırıb zənginləşdirir.

Azərbaycan xalça sənətinin elm sahəsi kimi öyrənilməsi və professional
rəssamların yaradıcılığında müasir inkişafı Azərbaycanın xalq rəssamı Lətif
Kərimovun (1906-1991) adı ilə bağlıdır. Şərq, o cümlədən Azərbaycan xalçası və
dekorativ – tətbiqi sənətinin mahir bilicisi, görkəmli ornamentalist – rəssam,
tədqiqatçı alim kimi tanınan L.Kərimov uzun illər Azərbaycan xalçalarını tədqiq
etmiş, Azərbaycan dekorativ sənətini yeni ornamentlərlə zənginləşdirmiş, ənənəvi
bəzək elementləri əsasında yeni dekorativ motivlər yaratmışdır. L.Kərimovun
eskizləri əsasında toxunmuş "Əfşan" (1932), "Qonaqkənd" (1939), "Ləçəktürünc"
(1952), "Şuşa" (1953), "Göygöl" (1958), "Qarabağ" (1960), "İslimi" (1964),
"Butalı" (1965), "Bahar" (1966,1976), "Heyvanlar aləmində" (1969), "Şəbi-hicran"
(1975), "Zərxara" (1977), "Firdovsi" (1934), "Səməd Vurğun" (1956), "Vaqif"
(1967), "Füzuli" (1972), "Nəsimi" (1974), "Səfiəddin Urməvi" (1975), "Əcəmi"
(1976) və s. ornamental və portret xalçalar ornament elementlərinin uyarlığı,
kompozisiya bitkinliyi, rəsmlərinin zərifliyi və ifadəliliyi, zəngin koloritinə
görə xalçaçılıq sənətinin qiymətli nümunələrindəndir. 1949-cu ildə kollektiv
müəlliflərlə birgə yaratdığı "Stalin" xalçasına görə 1950-ci ildə SSRI Dövlət
mükafatına layiq görülmüşdür. 1986-cı ildə Londonda açılmış fərdi sərgisi böyük
müvəffəqiyyətlə keçmiş, sərgidə rəssamın "Bəndi-Rumi" (1980,1981), "Ləçəkturunc"
(1981), "Xətai" (1981,1985), "Açma-yumma" (1982), "Ləçəkbəndlik" (1983),
"Kətəbəbəndlik" (1984), "Əsrlərin nəğməsi" (1985) və s. xalçaları nümayiş
etdirilmişdir. L. Kərimovun çox cildli "Azərbaycan xalçası" əsərində 1300-dən
artıq Azərbaycan xalça ornament elementinin təhlili verilmişdir.

Rəssam Tahir Məcidov Milli Qurtuluş günü barədə ürək sözünü yaratdığı
əsərdir.[5]

Bu günədək Kiyev incəsənət muzeyində erməni xalısı kimi nümayiş olunan
"Dağkəsəmən" Qazax xalısının 18-ci əsr Qazax mədəniyyətinə aid olduğu sübuta
yetirilib. Bu səhv Kiyev İncəsənət Muzeyində baş tutan sərgidə düzəldilib.
Muzeydə Ukrayna, Azərbaycan, Rusiya və Polşadan olan ekspertlərin iştirakı ilə
keçirilən elmi-praktik konfrans zamanı Azərbaycan xalçaçıları əsər üzərində olan
ornametlər vasitəsilə xalının həqiqətən də Azərbaycan xalçaçılıq məktəbinə aid
olduğunu sübuta yetiriblər.[6]

XIV əsrdə nəfis Azərbaycanın naxışlı çoxlu xalça məmulatları Avropaya ixrac
edilməyə başladı. Tez bir zamanda incə ornamentləri ilə Avropa rəssamlarının
diqqətini cəlb etdi və onların yaratdığı əsərlər öz əksini tapdı. Buna görə də,
orta əsrlərə aid italyan, niderland və ya alman rəssamlarının əsərlərində şərq
xalçalarını bu gün də görmək olar.[7]



https://az.wikipedia.org/wiki/Ayd%C4%B1n_Mirz%C9%99zad%C9%99

Aydın Böyükkişi oğlu Mirzəzadə (2 iyul 1957, Mingəçevir, Azərbaycan SSR, SSRİ) —
Azərbaycan Respublikası Milli Məclisinin II[1], III[2], IV çağırış və V çağırış
deputatı; Milli Məclisin Müdafiə, təhlükəsizlik və korrupsiya ilə mübarizə
komitəsi sədrinin müavini (7 dekabr 2010-cu ildən)[3]. Siyasi elmlər üzrə
fəlsəfə doktoru (2003-cü il), dosent, YAP İcra Katibliyinin Siyasi təhlil və
proqnozlaşdırma şöbəsinin müdiri[4], Azərbaycan Dövlət Neft və Sənaye
Universitetinin İctimai Etimad Şurasının sədri[5].

Aydın Mirzəzadə 2 iyul 1957-ci ildə Mingəçevir şəhərində anadan olmuşdur.
1974-cü ildə Mingəçevir şəhər 10 saylı orta məktəbi bitirmişdir. 1975-ci ildə
Azərbaycan İnşaat Mühəndisləri İnstitutunun inşaat fakültəsinə qəbul olunmuş və
1980-ci ildə buranı inşaatçı-mühəndis ixtisası ilə bitirmişdir. Təhsil
müddətində İnstitut Tələbə Şurasının üzvü kimi ictimai fəaliyyətlə məşğul olmuş,
tələbə-inşaat dəstələri hərəkatında fəal iştirak etmişdir. 1980-ci ildə
təyinatla Rusiya SFSR-in Tver vilayətinin Rjev şəhərində yerləşən 1315 saylı
səyyar mexanikləşdirilmiş dəstənin tikinti ustası işləmişdir. 1980-1982-ci
illərdə Sovet ordusunda həqiqi hərbi xidmətdə olmuş və hərbi xidmətin yekununa
görə adı hərbi hissənin Fəxri Kitabına salınmışdır. 1982-1993-cü illərdə
Mingəçevir şəhərində yerləşən Azərbaycan DRES tikintisində müxtəlif vəzifələrdə
çalışmışdır. 1992-ci ildə Bakı Sosial İdarəetmə və Politologiya İnstitutunu
fərqlənmə diplomu ilə bitirmişdir. 1992-ci ildə Yeni Azərbaycan Partiyası
Mingəçevir şəhər təşkilatının yaradılmasında iştirak etmiş və 1992-1999-cu
illərdə təşkilatın sədri olmuşdur. 1993-cü ildən Mingəçevir Şəhər İcra
Hakimiyyəti başçısının köməkçisi, müavini, 1997-2000-ci illərdə Azərbaycan
Respublikası Prezidenti İcra Aparatının İctimai-siyasi şöbəsinin sektor müdiri
vəzifələrində çalışmışdır. Yeni Azərbaycan Partiyasının I (1999-cu il), II
(2001-ci il), III (2005-ci il) və V qurultaylarında (2013-cü il) partiyanın
Siyasi Şurasının üzvü seçilmişdir.[6]

2003-cü ildə prezident seçkilərində prezidentliyə namizəd Heydər Əliyevin,
2008-ci il prezident seçkilərində prezidentliyə namizəd İlham Əliyevin
seçkiqabağı vəkili olmuşdur. 2008-ci və 2013-cü il prezident seçkilərində,
2009-cu il və 2016-cı il Azərbaycan Respublikası Konstitusiyasına əlavə və
dəyişikliklərlə bağlı keçirilən referendumlarda[7] və 2009-cu və 2014-cü il[8]
bələdiyyə seçkilərində Mərkəzi Seçki Komissiyasında Yeni Azərbaycan Partiyasını
məşvərətçi səslə təmsil etmişdir.

29 yanvar 2015-ci ildən YAP İcra Katibliyinin Siyasi təhlil və proqnozlaşdırma
şöbəsinin müdiridir[4].

Azərbaycan Milli Ensiklopediyasının eksperti, siyasi elmlər üzrə fəlsəfə
doktorudur. 10 kitabın müəllifidir. Rus və ingilis dillərini bilir.

Azərbaycan Respublikası Prezidenti yanında Dövlət İdarəçilik Akademiyasının
dosentidir. Kitablarından dərs vəsaiti kimi istifadə edilir. Politologiya
sahəsində geniş tədqiqat işi aparır.

2014-cü ilin sonunda Aydın Mirzəzadənin Türkiyənin MLEC Kitab Nəşriyyatı
tərəfindən türk dilində "Karabağ düğümü" adlı kitabı böyük tirajla çap edilib.
Kitabda çoxsayı xəritələr, şəkillər, tarixi sənədlər, beynəlxalq təşkilatların
qəbul etdiyi sənədlər verilib [9].

2016-cı ilin sonunda Aydın Mirzəzadənin Rusiya Federasiyasının Sankt-Peterburq
şəhərində erməni dilində "Qarabağ düyünü" kitabı nəşr ediliub. Bu azərbaycanlı
tədqiqatçının xaricdə erməni dilində Dağlıq Qarabağ problemininə dair nəşr
edilən ilk fundamental əsəridir[10].

Azərbaycan Respublikası II (2000-ci il), III (2005-ci il), IV çağırış ( 2010-cu
il) və V çağırış ( 2015 - ci il) Milli Məclisinin Mingəçevir 47 saylı seçki
dairəsindən deputat seçilib. 2005-ci ildən Milli Məclisin Təhlükəsizlik və
Müdafiə komitəsinin sədr müavinidir.[3].[11]



https://az.wikipedia.org/wiki/%C5%9Eahmar_%C6%8Fl%C9%99kb%C9%99rov

Şahmar Zülfüqar oğlu Ələkbərov — Azərbaycan kino rejissoru və aktyoru, ssenari
müəllifi, Azərbaycanın əməkdar artisti (1976), film səsləndirən, mətn oxuyan.[1]

Şahmar Ələkbərov 23 avqust 1943-cü ildə Gəncədə anadan olub. Atası əslən
cəbrayıllı Zülfüqar kişi, anası kökü Tiflisə bağlı İzulət xanımdır. Şahmarın 9
yaşı olanda ailə Gəncədən Bakıya köçüb. Teatr İnstitutunun aktyorluq
fakültəsində Rza Təhmasibin kursunda təhsil alıb. 1964-cü ildə Azərbaycan
İncəsənət İnstitutunu bitirib. Hələ III kursda ikən Azərbaycan Dövlət Akademik
Milli Dram Teatrına işə götürülüb. Teatrda ilk dəfə Şekspirin "Lope de Veqa"
tamaşasında çıxış edib. "Ustalar" tamaşasında qazandığı uğurdan sоnra böyük
tamaşaçı auditоriyasının rəğbətini qazanıb. Bundan sоnra məşhur sənətkar Adil
İsgəndərоv оnu kinоstudiyanın nəzdində özünün yaratdığı "kinо aktyоrluğu"
studiyasına dəvət edib.[2] "Azərbaycanfilm" kinostudiyasında aktyor və rejissor
kimi fəaliyyət göstərib. Təhsilini başa vurduqdan sonra müəllim-assistent kimi
institutda saxlanılıb. Şahmar Ələkbərоv teleradiо sahəsində də fəal оlub. Оnun
radiоda ilk çıхışı "Ulduz" prоqramının aparıcısı kimi оlub. Bundan başqa оnlarca
televiziya tamaşasında yadda qalan оbrazlar yaradıb. "Mоlla Nəsrəddin" radiо
verilişinin aparıcısı оlub. Bir çох filmlərin dublyajında iştirak edib. Xalq
artisti, dövlət mükafatı laureatı Şahmar Ələkbərov 1992-ci ilin sonunda vəfat
edib.



https://az.wikipedia.org/wiki/%C4%B0sim

İsim — əşyanın adını bildirən əsas nitq hissəsinə deyilir. Kim?, nə?, hara?
suallarından birinə cavab verir.

İsmin cümlədə əsas rolu mübtəda və tamamlıq olmaqdır. Ancaq isim cümlədə xəbər,
zərflik, təyin rolunda da ola bilir.

Düzəltmə isimlər söz düzəldici (leksik) şəkilçilər vasitəsi ilə düzəlir. İsim
düzəldən şəkilçilər 4 cür olur.

Mürəkkəb isimlər iki və daha artıq sözün birləşməsindən əmələ gəlir. Mürəkkəb
isimləri əmələ gətirən sözlər eyni nitq hissəsinə də, müxtəlif nitq hissələrinə
də aid ola bilər. Bu cəhətdən, mürəkkəb isimlərin aşağıdakı növləri var:

Mürəkkəb isimlər də sadə və düzəltmə isimlər kimi, bir söz (bir leksik vahid)
olduğuna görə bir vurğuya malik olur. Mürəkkəb ismi əmələ gətirən sözlər
birlikdə tələffüz olunur və bir yerdə yazılır.

Ümumi isimlər eyni cinsli əşyaların hamısına birlikdə verilən adlardır. Dünyada
nəqədər müxtəlif ağac növü var. Ancaq bunların hamısında ümumi cəhət var, hamısı
ağacdır. Ona görə ağac sözü bunlara verilən ümumi addır, ümumi isimdir.

Eyni cinsli əşyaları bir-birindən fərqləndirmək üçün onlara verilən xüsusi
adlara xüsusi isimlər deyilir. Xüsusi isimlərin də növləri də çoxdur. Onların
bəziləri:

a) Cümlənin əvvəlində. b) Bir sıra mərkəzi idarə, təşkilat adlarında. c) Şeir
misralarının başlanğıc sözünün ilk hərfi.

Nitqdə bəzən xüsusi isimlər də cəm şəkilçisi ilə işlənir. Xüsusi isimlər
cəmlənəndə də ilk hərfləri böyük yazılır: Xətailər, Vaqiflər.

İsimlər mənsubiyyət şəkilçisi qəbul edərək şəxslərlə şəxslər arasında, şəxslərlə
əşyalər arasında, əşyaların özləri arasında mənsubiyyət bildirir. Əşyanın kimə
və nəyə məxsus olduğunu bildirmək üçün isimlərin sonuna artırılan şəkilçilər
mənsubiyyət şəkilçiləridir.



https://az.wikipedia.org/wiki/Y%C9%99hudil%C9%99r

Yəhudilər - qədim İsrail çarlığında yaşamış əhalidən yaranan xalq. Faktiki
olaraq dünyanın bütün ölkələrində yaşayırlar. 1948-ci ildən yəhudi dövləti —
İsrail də mövcuddur. Sayı təqribən 14 mln. nəfər (2006-cı il rəqəmi), onlardan
40%-i İsraildə, 35%-i isə ABŞ-da yaşayır. Ənənəvi dini iudaizmdir. Yəhudilərin
əksəriyyəti yaşadıqları ölkənin dilində danışmırlar. İsraildə isə rəsmi dövlət
dili XX əsrdə danışıq dili kimi dirçəldilmış ivritdir. Ayrı-ayrı ölkələrdə
spesifik yəhudi dilləri var. Onlardan ən çoxsaylısı alman dil qrupuna daxil olan
idişdir.

Müasir özünü adlandırma {יְהוּדִים, yəhudim; idişdə: ייִדן (y)idn; ladino da:
ג׳ודיוסcudios.

Qədim özünü adlandırma bney-İsrael — İakov İsrailin oğulları, ulu baba İakov
İsrailin nəsli.

İlk əvvəl yəhudi adı İuda nəslinə deyilirdi. Sonradan İuda çarlığında
tayfasından asılı olmayaraq yaşayan hər kəsə deyildi. İuda çarlığı süquta
uğradıqdan sonra yəhudi adı spesifik əhəmiyyətinin itirdi və milli-dini
bağlılığı göstərdi.

Yəhudiliyin əlamətlərini müəyyənləşdirən ən qədim mənbə yəhudi hüququ olan
Qalaxadır. O qanun yaradan Talmudun qərarları əsasında yaranıb. Qalaxa görə,
"yəhudi o adamdır ki, anası yəhudidir, ya da yəhudi qaydalarına görə yəhudi
adlanıb (qiyur)"

Diasporlar tədricən ardıcıllıqla bir neçə əsas mərkəz şəklində formalaşmışlar.
Edot adlanan etnik yəhudilər dil və məişət cəhətcə fərqlənmişlər:

İkinci dünya müharibəsi ərəfəsində və dövründə altı milyona qədər yəhüdi
öldürülüb (bax: Holokost).



https://az.wikipedia.org/wiki/Tal%C4%B1%C5%9Flar

Talışlar — Azərbaycan Republikasının cənub-şərqində, əsasən Lənkəran[3],
Astara[3] , Lerik[3] və qismən Masallı[3] rayonunda, eləcə də İranın şimalında,
əsasən Gilan ostanında və az sayda Ərdəbil ostanının Nəmin şəhristanının Ənbəran
bəxşində yaşayan xalq.

Talışların ulu əcdadları Kadusilər hesab edilir[11][12][13]. Bu mülahizəni irəli
sürməyə əsas verən yeganə fakt isə Kadusi tayfasının yaşadığı ərazinin bir
hissəsində hazırda talışların yaşamasıdır.[14]

Strabon, Herodot, Plutarx, Dionis (eramızın II əsr tarixçisi) kimi tarixçilərin
qeydlərində Kadusilərin adlarına rast gəlmək mümkündür.[15] Bu və digər
müəlliflərin sitatlardan nəticəyə gəlmək olurki, Kadusiya şərq və cənub-şərqdən
Xəzər dənizinə və Amardların diyarına, cənub və qərbdən Midiya Atropatenasına və
şimaldan Arran və Albaniya torpaqlarına qovuşurdu.[16].

2009-cu il ümumölkə əhali siyahıyaalınmasının rəsmi yekunlarına əsasən talışlar
Azərbaycanda yaşayan de-fakto üçüncü, de-yuri isə dördüncü azsaylı etnik
qrupdur. Azərbaycanda hazırda tədris proqramında talış dili öyrənilən 248 məktəb
fəaliyyət göstərir. Bu məktəblərin ibtidai siniflərində həftədə iki dəfə talış
dili tədris edilir. Bu məktəblərdə 1 716 sinif vardır ki, onlardan 248-i ibtidai
sinifdir. Məktəblərdə ümumən 29 120 şagird təhsil alır.[mənbə?]

Talışlar Azərbaycanın Xəzəryanı cənub şərqində, Lənkəran iqtisadi rayonuna daxil
olan bölgələrdə, əsasən Astara, Lənkəran, və qismən Masallı, Lerik rayonlarında,
eləcə də İranın şimalında Gilan ostanında əsasən Talış şəhristanında, Rizvanşəhr
şəhristanında [34], Masal şəhristanında, az sayda Astara şəhristanında, Fumən
şəhristanında və Ərdəbil ostanının Nəmin şəhristanının Ambaran bəxşində
yaşayırlar.

Talışlar talış dilində danışırlar.[35] Talış dili Hind-Avropa dillərinin
Hind-İran qoluna daxildir. Talış dili fars, tat, kürd, tacik, osetin, puştu,
dəri, beluc və s. dillərinə daha yaxındır. Slavyan (rus, belorus, Ukrayna, çex,
polyak və s.), baltik (Litva, latış), alman, ingilis, isveç və s.) dilləri ilə
uzaq qohumdur.[36]

Talışların əksəriyyəti ənənəvi olaraq şiə müsəlmanıdır. İranda yaşayan
talışların bir qismi sünnidir.



https://az.wikipedia.org/wiki/Qaraqoyunlu_d%C3%B6vl%C9%99ti

Qaraqoyunlular — Oğuz tayfalarından olan Qaraqoyunlulara Baharlılar başçılıq
edirdilər. Van gölünün cənubunda məskən salmış Qaraqoyunlular XIV əsrin 70-ci
illərindən Ərzincanda, Sivasda, ümumən Şərqi Anadolunun şimal-şərq torpaqlarında
möhkəmlənib, Ağqoyunlulara, Cəlairilərə və Teymurilərə qarşı mübarizə
aparmışlar.

Qaraqoyunlu sülaləsinin banisi Bayram xoca olmuşdur. Onun xələfi Qara Məhəmməd
Cəlairilərlə ziddiyyəti aradan qaldırmaq üçün Cəlairi Sultan Əhmədlə qohum oldu.
Buda Azərbaycanın Təbrizdə daxil olmaqla qərb hissəsinin Qaraqoyunluların əlinə
keçməsinə səbəb oldu.[13]

Qaraqoyunluların geniş ərazili imperiyaya çevrilməsi Qara Yusif dövründə
olmuşdur. Teymurilər və Cəlairilərlə gərgin mübarizədə Qara Yusif Azərbaycandan
Şərqi Gürcüstan, Ərəb İraqı və Əcəm İraqını öz sərhədləri daxilində birləşdirən
nəhəng bir dövlət yaratmağa nail olub.[14]

Qara Yusifin oğlu Qara İsgəndər 1421-ci ildə Qaraqoyunlu hakimiyyətini bərpa
etdi və Sultan Şahrux Təbrizi tərk etdikdən sonra şəhərə daxil oldu.1421-ci ildə
Alaşkert vadisindəki İsgəndərlə Şahruxun qoşunları arasında döyüş İsgəndərin
məğlubiyyəti ilə nəticələnmişdir. Lakin Şahrux geri qayıdandan sonra onun
tutduğu bütün torpaqlar Qara İsgəndər tərəfindən yenidən ələ keçirildi[15]

Qara İsgəndərdən sonra hakimiyyətə Cahan şah gəldi. Cahan şah Qaraqoyunluların
güclü hükmdarlarından olmuşdur. Onun dövründə Qaraqoyunlu mədəniyyəti inkişaf
böyük inkişaf etmişdir. Cahan şah "Həqiqi" təxəllüsü ilə Azərbaycan türkcəsində
və Fars dilində şeirlər yazırdı. Böyük fəthlər edərək Qaraqoyunlu imperiyasının
ərazisini genişləndirmişdir.[16]

Cahanşahın 1467-ci ildə ölümündən sonra hakimiyyətə gələn Həsənəli mirzə Uzun
Həsən tərəfindən öldürüldü beləliklə Qaraqoyunlu imperiyası süqut etdi.[17]

Qaraqoyunlular Oğuz türkman əsilli tayfa ittifaqıdır. Qaraqoyunluların
tarixindən bəhs edən "Tarixi-Türkmaniyyə" və "Tarixi sultan Qütbşahi"
əsərlərində Qaraqoyunluların 1202-1203 cu ildə Qara Yusifin 7-ci ulu babası Oğuz
nəslindən olan Törə bəyin rəhbərliyi altında 30 min çadırdan ibarət kütlə
halında Türküstandan İrana, Azərbaycana və Şərqi Anadoluya gəlməsi
göstərilir.[18]

Qaraqoyunluların Baranlı və yaxud Baharlı sülaləsinin mənşəyi oğuzların Yıva
boyundandır.[19][20][21][22]Baranlı sözü Baranqar sözündən yaranmışdır, bu sözün
də mənası qədim türk dilində "Sağ qol" mənasına gəlir ki, bu da Oğuz
tayfalarından Üç oxların sağ qolunu təşkil etmək deməkdir. [23]XV əsr Osmanlı
tarixçisi Mövlana Şükrullah "Behcətüt-Təvarix" əsərində yazır:

Oğuz xaqan dastanına görə Oğuzların 24 boyundan biri və Mahmud Qaşqarlıya görə
"Divanu Lüğəti-t-Türk"dəki iyirmi dörd Oğuz bölüyündən dördüncüsü. Damğaları
budur:[25] "Yıva" sözünün mənası Qədim türk dilindən "mərtəbəsi yüksək" mənasına
deməkdir.

Elxani Əbu Səid Bahadur xanın 1335-ci ildə ölümündən sonra Elxani xanədanlığını
ara müharibələri bürüdü. Vəziyyətdən istifadə edən Sutayoğulları Barımbay və
Hacı Toqay, Cəlairi Böyük Şeyx Həsənlə birləşərək hakimiyyəti ələ keçirdilər.
Beləliklə Sutayoğulları Vandan Ərzuruma və Mosula qədər əraziləri ələ
keçirdilər.

Çox keçmədən Sutayoğulları arasında da ara müharibələri başladı. Beləki,
Barımbayın oğlu İbrahimşah atasının ölümündən sonra qiyam qaldıraraq Diyarbəkir
və ətrafını ələ keçirdi. 1343-cü ildə əmisi Hacı Toqayı da öldürdükdən sonra
İbrahimşah hakimiyyəti tamamilə ələ keçirdi.[26]Bu mübarizılərdə Qaraqoyunlular
Hacı Toqayın, Ağqoyunlular isə İbrahimşahın tərəfində idilər.[27]

Sutayoğlu İbrahimşahın 1350-ci ildə ölümündən sonra Sutaylı hakimiyyəti
zəiflədi. 1351-ci ildə hakimiyyətdə onun xələfi Hüseyn bəy gəldi.[28]Hüseyn bəy
isə Mosul civarında-İmadiyə[q 1] adlı yerdə Bayram xoca tərəfindən
öldürüldü.[29][30]Hakimiyyət boşluğundan istifadə edən Bayram xoca Vanı və
Mosulu ələ keçirir.[31]

Bayram xoca Elxanilərin tamamilə zəifləməsindən istifadə edərək Azərbaycan və
Şərqi Anadoluda Qaraqoyunlu hakimiyyətini genişləndirməyə başladı.XIV əsrin
70-ci illərinin sonunda Qaraqoyunlular Bayram xocanın rəhbərliyi altında
Azərbaycanın cənub-qərb torpaqlarını-Xoyu, Naxçıvanı, Ağkilsəni və Sürməli
bölgəsini ələ keçirmiş və Cəlairi hökmdarına vergi ödəməkdən imtina
etmişdilər.[9] Ərətnalıların[32] [33]da məğlub edilməsiylə Ərzuruma qədər böyük
ərazilər Qaraqoyunluların əlinə keçir.[34]XIV əsrin 70-ci illərinin sonunda

Qaraqoyunluların qüvvətlənməsi onlarla sərhəddə yerləşən Cəlairiləri narahat
etməyə başlamışdı.Bu səbəbdən Sultan Hüseyn Cəlairi böyük orduyla
Qaraqoyunluların üzərinə hücüma keçdi. Cəlairi ordusu Qara Məhəmmədin hakimlik
etdiyi Ərcişi mühasirəyə aldı və Bayram xoca tərəfindən göndərilmiş ordunu
məğlub etdilər. Qara Məhəmməd tabelilik göstərməyə və asılılığı qəbul edərək,
bac verməyə məcbur oldu.Beləliklə Cəlairi ordusu geri çəkildi və Bağdada
qayıtdı.[35][36]

1380-ci ildə Bayram xocanın ölümündən sonra Qara Məhəmməd Qaraqoyunlu hökmdarı
oldu.[37]

Qara Məhəmmədin hakimiyyətinin ilk illərində Cəlairilər sülaləsi içərisində ara
müharibələri başladı. 1382-ci ildə Şeyx Əli qardaşı Sultan Əhməd Cəlairə qarşı
üsyan etdi. Şeyx Əli ilə mübarizədə zəif olduğunu görən Sultan Əhməd Qara
Məhəmməddən kömək istədi. Onun bu istəyini qəbul edən Məhəmməd bəy, ordusunun
sayca azlığına baxmayaraq Şeyx Əlinin ordusunu darmadağın etdi. [38] Sultan
Əhməd kömək əvəzində Qara Məhəmmədin hakimiyyətini tanıdı və sülh bağlandı. Qara
Məhəmməd Sultan Əhmədin qızıyla evlənərək Cəlairilərə qohum oldu və öz mövqeyini
daha da gücləndirdi. [39] [40]

Qara Məhəmməd 1383-cü ildə Suriyaya yürüş etmək məcburiyyətində qaldı. Beləki
Cabə hakimi Salim bəy Mosul hacılarının yollarını kəsərək onları qarət etmişdi.
12 minlik orduyla Salim bəyin üzərinə hücuma keçən Qara Məhəmməd onu darmadağın
etdi. Salim bəy döyüşdən qaçdı və Məmlüklərə sığındı. Qara Məhəmməd bu döyüşdən
böyük qənimət əldə etdi. [41]

Daxildəki çəkişmələri tamamilə aradan qaldırmaq üçün Qara Məhəmməd ilk öncə
qonşuları ilə münasibətləri yaxşılaşdırmağa başlamışdı. O, 1384-cü ildə Mardin
hökmdarı Məlik İsaya elçilər göndərərək qızını özünə istədi. Ancaq Məlik İsa bu
təklifi qəbul etmədi. Bu səbəbdən Qara Məhəmməd Məlik İsanın üzərinə hücuma
keçərək onu məğlubiyyətə uğratdı. Müqavimət göstərə bilməyəcəyini anlayan Məlik
İsa bacısını Qara Məhəmmədlə evləndirdi. Beləliklə sülh sazişi bağlandı və Qara
Məhəmməd Ərcişə geri döndü. [42]

1387-ci ildə Ağqoyunluların qarşısında davam gətirə bilməyən Ərzincan əmiri
Müdahhardən Qara Məhəmməddən kömək istədi. Bu təklifi qəbul edən Qara Məhəmməd
Ağqoyunlu Əhməd bəyi ağır məğlubiyyətə uğratdı. [43] Ağqoyunlular Qazi
Bürhanəddinin himayəsinə girməyə məcbur oldular. [44]

1387-ci ildə Naxçıvan yolu ilə Anadoluya daxil olan Əmir Teymur, Qara Məhəmmədin
oğullarından Misir xocanın əlində olan Avnik qalasını mühasirəyə aldı. Lakin
qalanın möhkəm qorunduğunu görərək orada çox qalmadı və irəliləyərək Ərzurumu
doğru yola düşdü. Ərzurum yaxınlığında Çapaqçur döyüşündə Qara Məhəmməd Əmir
Teymurun qüvvələrini sıxışdıraraq geri çəkilməyə məcbur etdi. [45] [46] [47]
Əmir Teymur dağlara çəkilmiş Qara Məhəmmədi ələ keçirə bilməyəcəyini başa
düşərək Van yoluyla İrana doğru getdi. [48] [49] [50]

1388-ci ildə Teymurun İrana doğru getməsindən və Cəlairi əmirləri arasındakı
qarışıqlıqdan istifadə edən Qara Məhəmməd Təbrizə yürüşə başladı. Şəhərdəki
Cəlairi qarnizonunu məğlub edən Qara Məhəmməd Təbrizi ələ keçirdi [51] və öz
adına pul zərb etdirməyə başladı.

Qara Məhəmmədin ölümündən sonra Qara Yusif 1390-cı ildə Qara Pir Həsən bəyi
öldürərək hakimiyyətə gəldi.[53] Qara Yusif 20 il Qaraqoyunlu xanədanlığına
hökmdarlıq etdi. Həsən bəy Rumlu onun haqqında yazırdı:"Qara Yusif ibn Qara
Məhəmməd son dərəcə cəsur, mərd və güclü olmuşdur. Belə ki, Əmir Teymurla
dəfələrlə vuruşmuşdu və Sultan Əhməd Cəlairlə birgə Ruma, oradan isə Şama
getdi."[54]

Qara Məhəmməd Təbrizi ələ keçirdikdən sonra Çalıq bəyi şəhərə hakim təyin ederək
geri dönmüşdü.Lakin Qaraqoyunluların daxilində başlayan ara müharibələri şəhərin
yenidən Cəlarilərin əlinə keçməsinə səbəb olmuşdu. Qara Yusif ziddiyyətləri
aradan qaldırdıqdan sonra 1391-ci ildə Təbrizə yürüşə başladı və şəhər yenidən
Qaraqoyunlu hakimiyyəti altına düşdü. Qara Yusif geri qayıtdıqdan sonra Cəlairi
əmirlərindən Məhəmməd Siyahi şəhəri mühasirəyə alsa da müvəffəqiyyətsizliklə
üzləşərək geri çəkildi. [55][56]

1392-ci ildə Qara Pir Həsən bəyin oğlu Hüseyn bəy Qara Yusifə qarşı qiyam
qaldırdı. Qara Yusif onu məğlub etdikdən sonra Təbrizə geri qayıtmağa məcbur
oldu. Belə ki Qara Yusifin başının Hüseyn bəyə qarışmasından istifadə edən
Mahmud Xalxali adlı bir əmir Təbrizi ələ keçirmişdi.İKinci dəfə Təbrizə yürüş
edən Qara Yusif şəhəri asanlıqla ələ keçirdi.[55][56]

Həmin ildə Azərbaycana 2-ci yürüşünə başlayan Əmir Teymur 1393-cü ildə Şimali
İraqı və Bağdadı tutdu. Qara Yusif və Sultan Əhməd Əmir Teymura qarşı sülh
müqaviləsi imzaladılar və birləşərək 1394-cü ildə Bağdada Teymurun üzərinə
hücüma keçdilər. Bağdad yaxınlığında baş vermiş döyüşdə Əmir Teymur qalib gəldi.
Qara Yusiflə Sultan Əhməd geri çəkildilər. [57]Avnik qalasına üz tutan Əmir
Teymur Qara Yusifin qardaşı Misir xocanı da məğlub edərək əsir
götürdü.[58][59][60] Avniki sərkərdələrindən Atlamış bəyə verərək Toxtamışın
üzərinə yollandı.Lakin Qara Yusifi ələ keçirə bilmədi.

Əmir Teymurun geri dönməsindən istifadə eden Qara Yusif 1395-ci ildə Ərcişi geri
aldı. Avnikə hücuma keçərək Atlamışı əsir götürdü.[61] 1399-cu Əmir Teymurun
yürüşü Qara Yusifi yenidən geri çəkilməyə məcbur etdi.[62] Sultan Əhməd Cəlairdə
həmin ildə Qara Yusifin yanına - Mosula çəkildi. 1400-cü ildə müttəfiqlər
İraqdan, Məmlüklərə sığınmaq üçün Suriyaya yola düşdülər. Lakin Suriya hakimi
Dəmirtaş onların yollarını kəsərək Məmlük torpaqlarına daxil olmağa icazə
vermədi. Bu isə tərəflər arasında döyüşə gətirib çıxardı. Baş vermiş döyüşdə
Dəmirtaş darmadağın edildi və böyük Məmlük sərkərdələri müttəfiqlər tərəfindən
məğlub edildilər.

Bu hadisədən sonra Qara Yusif və Sultan Əhməd Misirə getməyin faydasız olduğunu
başa düşərək Osmanlı sultanına sığınmağa qərar verdilər. İldırım Bəyazid onları
qəbul edərək sığınacaq verdi.[63]Sultan Bəyazidin Qara Yusiflə, Sultan Əhmədə
sığınacaq verməsi osnzuda yaxşı vəziyyətdə olmayan Teymuri-Osmanlı
münasibətlərini pik həddinə çatdırmışdı. Əmir Teymur məktublarında müttəfiqlərin
ya Osmanlı xanədanlığından kənarlaşdırıllmasını ya da özünə təhvil verilməsini
tələb edirdi.Lakin İldırım Bəyazid bunu qəbul etmədi.[64]

Qara Yusif Ankara döyüşündən əvvəl Osmanlı torpaqlarını tərk edərək Suriyaya
getdi. Orada Məmlük sultanı Fərəc Qara Yusifi həps etdirdi. Əmir Teymurun
ölümündən sonra Məmlüklərin Suriya valisi Şeyx əl-Mahmudi Qara Yusifi azad etdi.
Hətta tərəflər arasında Məmlük sutanını devirmək haqqında müttəfiqlik müqaviləsi
də bağlandı.1405-ci ildə birləşmiş qüvvələr Misir yürüşünə başladılar.Lakin
məğlubiyyətə uğrayaraq geri çəkildilər. Belə olduqda Qara Yusif Suriyanı tərk
etdi və Mardinə ordan da Mosula getdi. Ardınca Bitlisə yolan düşən Qara Yusif
şəhər hakimi Şərəfoğlu Şəmsəddin tərəfindən yaxşı qarşılandı.[66][67][68]

Əmir Teymurun ölümündən (1405) sonra Əbu Bəkr mirzə Qara Yusiflə vuruşmaq üçün
Naxçıvana gəldi. 1406-cı ildə baş vermiş I Şənbi-Qazan döyüşü Qara Yusifin
üstünlüyü ilə sona çatdı və Əbu Bəkr Sultaniyyəyə qaçdı. Qara Yusif irəliləyərək
Təbrizə daxil oldu.[69][70] 1408-ci ilin 21 aprelində Təbriz yaxınlığındakı
Sərdrud düzündə Teymuri Miranşah üzərində 2-ci qələbə qazanıldı və bununla da
Teymurilərin Azərbaycandakı hakimiyyətlərinə son qoyuldu.[71][72]

1409-cu ildə Mardin Artuqlu hökmdarı Məlik Saleh Qara Yuluq Osman bəyə qarşı
Qara Yusifdən kömək istədi. Qara Yusif Osman bəyi məğlub edərək Mardini tutdu.
Şəhərə öz sərkərdələrindən birini hakim təyin edərək, 1409-cu ildə Artuqlu
hakimiyyətinə tamamilə son qoydu. Bundan sonra yaylağa - Aladağa
getdi.[73][74][75]

Qara Yusifın Azərbaycanın cənub torpaqlarında getdikcə möhkəmlənməsi Bağdad
hökmdarı Sultan Əhməd Cəlayirini narahat edirdi. 1409-cu ilin 18 dekabrında
Sultan Əhmədin elçisi Təbrizə gəlmiş və Həmədan yaylağının ona verilməsini Qara
Yusifdən tələb etmişdi. Qara Yusif bu tələbi rədd edərək elçini geri
qaytarmışdı.Bunu bəhanə edən Sultan Əhməd Bağdadda Qara Yusifin üzərinə hücum
etmək üçün hazırlıq gördü. 1410-cu ilin 30 avqustunda Təbriz yaxınlığındakı Əsəd
kəndi yaxınlığında baş vermiş döyüşdə Qara Yusif keçmiş müttəfiqinin üzərində
çalaraq İraqı da Qaraqoyunlu dövlətinə birləşdirdi.Bu döyüşdə Şirvanşah
İbrahimin oğlu Kəyumərsin başçılığı ilə müəyyən qədər Şirvan qoşunu da Sultan
Əhmədə dəstək vermişdi.[76]

Qara Yusif şah nəslindən gəlmədiyi üçün adətlərə görə taxta çıxa bilməzdi. Ancaq
Qara Yusif əvvəlcədən Pirbudağı Sultan Əhmədə oğulluğa verdiyi üçün Pirbudaq
uşaq yaşında hakimiyyətə gəlir , ali hakimiyyət isə atasında qaldı.[77] Lakin
Pirbudaq çox yaşamadı, 1413-cü ilin noyabr ölmdü. Bu hadisədən bir ay sonra Qara
Yusif xütbəni öz adına oxutdurub, Qaraqoyunlu səltənət taxtına əyləşmişdi.[78]

Qara Yusifin Sultan Əhmədi ağır məğlubiyyətə uğradaraq öz mövqeyini daha da
möhkəmləndirməsi Şirvanşah İbrahimi xeyli narahat etdi. Buna görə də, o, Şəki
hakimi Seydi Əhməd və Gürcü çarı Konstantin ilə ittifaq yaradaraq Qara Yusifə
qarşı döyüşə hazırlaşmışdı. Qara Yusif bu hadisədən xəbər tutdu və 1412-ci ilin
17 noyabrında Qarabağa gəldi. O, buradan I İbrahimə elçi gondərərək, ona barışıq
təklif etdi. Qara Yusifin bu təklifi Şeyx İbrahim və müttəfiqləri tərəfindən
qəbul olunmadı. Bu cavabdan Qəzəblənmiş Qara Yusif 1412-ci ilin 19 dekabrında
Kür çayını keçərək, və Şeyx İbrahimi və müttəfiqlərini darmadağın
etdi.[80]Şirvanşah I İbrahim, onun yeddi oğlu, qardaşı, məsləhətçiləri və
Kaxetiya çarı Konstantin əsir alındı. Qara Yusif İbrahimdən 1200 İraq tüməni bac
tələb etdi. Şirvanşahın Təbrizdəki tərəfdarları bu məbləğdə mal toplayıb
verdilər. Qara Yusif I İbrahimi azad etdikdən sonra, o, 1413-cü ilin aprelində
Şirvana qayıtdı. Qara Yusifin qoşunu Şirvanı tərk etdi. I İbrahim Şiravanı Qara
Yusifdən asılı vəziyyətdə idarə etməyə başladı.[81]

1417-ci ildə Şirvanda I İbrahimin ölümündən sonra onun yerinə hakimiyyətə oğlu -
I Xəlilullah keçdi. I Xəlilulllah Qaraqoyunlu hakimiyyətini tanımadı və Teymuri
Sultan Şahruxla ittifaqa girdi.[82]1420-ci ildə yaxın adamlarından Sadıq bəy
adlı bir nəfəri məktubla Azərbaycana göndərərək Qaraqoyunlu hökmdarını itaətə
çağırdı. Şahruxun elçisi rədd cavabı alaraq geri qaytarıldı.[83]Həsən bəy Rumlu
yazır:

Bu cavabı bəhanə edən Sultan Şahrux qoşun yığaraq Azərbaycana hücuma
başlamadı.Sultan Şahruxu qarşılamaq üçün yola çıxan Qara Yusif yolda - Ucanda 13
noyabr 1420-ci ildə vəfat etdi.[85][86]Qara Yusif Ərcişdə atasının və babasının
yanında dəfn edildi. Ancaq bu gün türbəsinin yeri belə bəlli deyil.[87][88]

Qara Yusifdən sonra hakimiyyətə gələn Qara İsgəndər bəy, Qara Yusifin ölümündən
istifadə edərək fəallaşan Qara Yuluq Osmanı Suriyanın şimalında 1421-ci ilin
mart ayında Sincar döyüşündə məğlubiyyətə uğratdı.[89][90] Bu səbəbdən Osman bəy
Əmir Şəmsəddin adlı elçisini Qarabağda qışlayan Sultan Şahruxun hüzuruna
göndərərək Qaraqoyunluların güclənməsindən şikayət etdi. Həsən bəy Rumlu onun
haqqında yazır:

Bu xəbərdən narahatlıq keçirən Şahrux qərbə doğru hərəkətə başladı. Yolunun
üstündəki Bəyazid qalasını tutduqdan sonra Aladağa getdi.[92][93][94][95] Ordan
da Vana İsfəndiyarın üzərinə hücuma keçdi. İsfəndiyar isə geri çəkilərək Cizrədə
olan qardaşı İsgəndərin yanına getdi.[96][97][98] Şahrux Van gölü ətrafındakı
Əxlat, Adilcəvaz, Ərciş və Vanı tutdu. Qara Yuluq Osman bəyin oğulları Əli və
Bəyazid gələrək Ağqoyunluların tabe olduğunu bildirdilər.[99][100]

Şərqi Anadolunu tabe etdikdən sonra Şahrux buradan Təbrizə getmək niyyətində
idi.Lakin həmin əsnada Qara İsgəndər və İsfəndiyarın Əxlat və Adilcəvaz ətrafına
gəldikləri xəbəri çatdı. Sultan Şahruxun yanında olan Qara Yuluq Osman bəy:
"Qara Yusifin oğulları tamamilə yox edilməsə, bu məmləkətlərdə qayda-qanun
qurulmayacaq və bölgədəki xalq sülhə qovuşmayacağını" deyərək Şahruxu
Qaraqoyunlularla təhrik etdi.[101][102][103][104] Şahrux Qaraqoyunluların
üzərinə İlyas xocanın başçılığ ilə qüvvə göndərdi.1421-ci ilin avqustunda baş
vermiş Alaşkerd döyüşündə Qaraqoyunlular məğlub oldular.[105][106][107][108]
Döyüşdən sonra Şimali İraqa çəkilən Qara İsgəndər, Şahruxun Xorasana dönməsindən
istifadə edərək Azərbaycanı yenidən ələ keçirdi.[109][110]

Qara İsgəndər ona tabesizlik göstərərk Şahruxa tabe olan əmirləri cəzalandırmaq
üçün 1422-ci ildə Van gölü tərəfə hərəkətə başladı.[111][112][113] Bitlisi
mühasirəyə alaraq şəhərin hakimi Şəmsəddinin bir neçə yaxın adamını qətlə
yetirdi.[114] 1423-cü ildə isə yenidən hücum edərək Əxlata çəkilən Şəmsəddinin
özünü öldürdü və Bitlisi mühasirəyə aldı.[115][116][117] Van hakimi Məlik Əhmədi
də xəyanətinə görə əsir aldı və həps etdirdi. Van gölünün ətafı yenidən
Qaraqoyunlu hakimiyyətinə tabe edildi.[118]

Van gölü və ətrafındakı əraziləri yenidən tabe etdikdən sonra Qara İsgəndər
qisas almaq üçün Şirvana yürüş etdi. 1427-28-ci illərdə Şirvana daxil olan
İsgəndər Şamaxını capıb talayaraq Təbrizə qayıtdı.1429-cu ildə Əbhər, Qəzvin və
Zəncana yürüşlər etdi.[119][120]

Bu Sultan Şahruxun Azərbaycana 2-ci yürüşünə səbəb oldu. 1429-cu Təbriz və
Urmiya yaxınlığında Səlmas döyüşündə Qaraqoyunlular məğlub
edildilər[121][122][123] və İsgəndər Ərzuruma çəkildi. Şahrux qayıtdıqdan sonra
İsgəndər yenə bütün torpaqları özünə tabe etdi.Van gölü və ətrafının idarəsini
qardaşı Cahan şaha tapşırdı.[124]Şahrux geri qayıdarkən Əbu Səidi özündən asılı
şəkildə Qaraqoyunlu hökmdarı elan edərək taxta oturdu. 1431-ci ildə Qara
İsgəndər geri döndü, Əbu Səidi məğlub etdi və Təbrizi yenidən ələ keçirdi.[125]

1435-ci ildə Şahrux Azərbaycana 3-cü yürüşə başladı. Reydə düşərgə saldığı vaxt
Vandakı Cahan şahı hüzuruna dəvət etdi. Cahan şah bu dəvəti qəbul etdi və Reydə
Şahruxla görüşdü.[126][127][128][129] 1436-cı ildə Cahan şahı Azərbaycan taxtına
otuzduran Sultan Şahrux geriyə Herata döndü.[130][131][132]

Geri qayıdan İsgəndər Təbrizə hücuma keçərək, hakimiyyəti yenidən öz əlinə
almağa çalışsa da buna müyəssər olmadı. Muğan valisi və Şirvan əmirləri ilə
ittifaqa girən Cahan şahın hücumu nəticəsində Əlincə qalasına çəkilən İsgəndər
elə orada oğlu Şahqubadın xəyanəti nəticəsində öldürüldü. Beləliklə də, Cahan
şahın hakimiyyəti üçün bütün təhlükələr aradan qalxdı.[133][134]

Hakimiyyətini möhkəmləndirdikdən sonra Cahan şah dövlətin ərazisini
genişləndirməyə başladı. O, 1440-44-cü ildə Gürcüstana yürüş təşkil edərək
Tiflisi tutdu. Cahan şah Azərbaycanda bütün torpaqları özünə tabe etsə də,
qardaşı Əmir İsfahan Bağdadda özü müstəqil hakimlik etməyə başlamış və öz adına
sikkələr vurdururaraq mərkəzihakimiyyətlə hesablaşmırdı. Cahan şahın Tiflisə
hücumu ərəfəsində Əmir İsfahanın ölüm xəbəri ona çatdırıldı. Gürcüstandan
qayıtdıqdan sonra Bağdada yürüşə başlayan Cahan şah 1446-cı ilin iyununda
Bağdadı tutdu. Şəhərin idarəsini Məhəmməd mirzəyə tapşıraraq Təbrizə
qayıtdı.[135]

1447-ci ildə Səfəvi təriqətinin başına Şeyx Cüneyd keçdi. Cahan şah təriqət
üzvlərinin çoxalmasından çəkinərək Şeyx Cüneydin əmisi Şeyx Cəfərə müraciət
edərək Cüneydin 1449-cu Azərbaycandan çıxmasını təmin etdi. Azərbaycandan çıxan
Cüneyd Uzun Həsənə sığındı.[137] 1460-cı ildə Şeyx Cüneyd 10000 tərəfdarı ilə
Dağıstana yürüş etdi. Buradakı Çərkəzlərin I Xəlilüllahı Şeyx Cüneydlə döyüşə
təhrik etdilər. Şeyx Cüneydlə tək mübarizə aparmaqdan çəkinən I Xəlilulah
Qaraqoyunlu Cahan şahdan kömək istədi. 1460-cı ildə Samur çayının sol
sahilindəki Qıpçaq kəndinin yaxınlığında Şeyx Cüneydlə birləşmiş qoşunlar
arasında döyüş oldu. Baş verən vuruşmada Şeyx Cüneyd öldürüldü, onun müridləri
isə məğlub edildi.[138][139]

1447-ci ildə Sultan Şahruxun ölümündən sonra Cahan şah Teymurilərin
hakimiyyətini qəbul etmədi və müstəqil hakimiyyətə başladı. 1447-ci ildə hücuma
keçərək Sultaniyyəni, Qəzvini və İsfahanı ələ keçirdi.[140] 1452-ci ildə
Teymurilərin müttəfiqi Ağqoyunluların üzərinə yürüş etdi. Cahangir mirzə
Qaraqoyunlu hakimiyyətini tanıdı və sülh müqaviləsi imzalandı. [141]

Qərb sərhədlərinin təhlükəsizliyini təmin etdikdən sonra 1453-cü ildə şərqi
İrana yürüşlər edərək Fars və Kirman vilayətlərini tutdu.[142] Lakin
Qaraqoyunluların qərb sərhədlərində yeni bir təhlükə yarandı. Belə ki, Uzun
Həsən qardaşı Cahangir mirzəni devirərək 1452-ci ildəki sülh müqaviləsini
tanımadı. 1457-ci ildə Cahan şah Uzun Həsənin üzərinə Rüstəm bəyin başçılığı ilə
qoşun göndərdi. Mardin yaxınlığında döyüşdə Rüstəm bəy məğlub edildi və
öldürüldü.[143]

Bu məğlubiyyətə çox da önəm verməyən Cahan şah əsas rəqibləri Teymurilər
arasındakı qarışıqlıqdan istifadə etməyə çalışırdı. Reydə hazırlıqları başa
çatdıran Cahan şah 1458-ci ildə Cürcan, Xarəzm, Manqışlaq, Məşhəd, Nişapur və
Qərbi Xorasanı tamamilə tutdu. Həmin ildə çox asanlıqla Teymurilərin paytaxtı
Herata daxil oldu. Qarşısında sadəcə Məvarənəhr hakimi Teymuri Əbu Səid
qalmışdı. Ancaq bu vaxt oğlu Həsənəlinin üsyan qaldıraraq Təbrizi tutması[144]
və Pirbudağın Bağdadda üsyan xəbəri ona çatanda, Əbu Səidlə sülh müqaviləsi
bağladı və Xorasanı Teymurilərə güzəştə gedərək Təbrizə qayıtmağa məcbur oldu.
Cahan şah Həsənəlinin və Pirbudağın üsyanlarını yatırdı. Həsənəli Maku qalasına
həps olundu, Pirbudaq isə edam edildi.[145]

Cahan şah 1466-cı ildə Ağqoyunluları tabe etmek üçün böyük ordu ilə Təbrizdən
hərəkət edərək Vanda düşərgə qurdu. Uzun Həsən Cahan şahı 12 min süvari ilə
qarşılayırdı. Ordusunun az olmasına baxmayaraq Uzun Həsən strateji əhəmiyyətli
qayalıq və keçidləri tutmuşdu. Cahan şah döyüşün çətin və böyük itkilər hesabına
başa gələcəyini bilirdi. Həmdə qış olduğu üçün ordunu yaylağa göndərdi, özü isə
Muşda - Səncəq adlı yerdə qaldı. Bundan istifadə edən Uzun Həsən 1467-ci ilin
noyabr ayında Cahan şahın düşərgəsinə hücuma keçdi və onu
öldürdü.[146][147][148][149]

Cahan şahın ölümündən sonra Qaraqounlu əmirləri Maku qalasındakı Həsənəlini azad
etdilər. Ancaq onun hakimiyyətinə qarşı çıxan Qara İsgəndərin oğlu Hüseynəli
özünü Təbrizdə sultan elan etdi. Hüseynəlinin hakimiyyəti çox sürmədi, o,
Həsənəlinin tərəfarları tərəfindən məğlub dilərək öldürüldü. Beləliklə Həsənəli
mirzə 1468-ci ildə Qaraqoyunlu taxtına oturdu.[150]

Həsənəli tezliklə Uzun Həsənə qarşı ordu yığmağa başladı və böyük ordu toplandı.
Lakin taxta keçməsində böyük rola malik olan əmirləri və qardaşlarını öldürməsi
getdikcə Həsənəlini ordudakı və dövlətdəki mövqeyini zəiflədirdi. Şahmənsur,
Şahsuvar bəy və Əmir İbrahimşah kimi tanınmış Qaraqoyunlu əmirləri Uzun Həsən
bəyin tərəfinə keçdilər. 1468-ci ildə Xoy yaxınlığında Uzun Həsənlə Həsənəlinin
ordusu qarşılaşdı. Ordusunun daha böyük olmasına baxmayaraq Həsənəli məğlub oldu
və Bərdəyə qaçaraq Qaramanlı tayfasına sığındı.[151][152][153][154]

1469-cu ildə Teymuri hökmdarı Əbu Səid böyük qoşunla Qaraqoyunlu səltənətinin
bərpası adıyla Azərbaycana hücum etdi. Uzun Həsən sülh təklif etsə də, Əbu Səid
bunu qəbul etmədi. Lakin Teymurilərin müttəfiqi Şirvanşah I Fərrux Yəsarın da
Uzun Həsəni tərəfinə keçməsi Əbu Səidin vəziyyətini ağırlaşdırdı.Uzun Həsən Əbu
Səidin Mahmudabaddakı düşərgəsinə hücum edərək onu darmadağın etdi, Əbu Səid
döyüşdə öldürüldü.[155][156] Həsənəli isə Həmədanda tutularaq öldürüldü.[157]
Həsənəlidən sonra Cahanşahın digər oğlu Əbu Yusif Fars vilayətində hakimiyyəti
ələ almaq istəsə də bu baş tutmadı. O, Uğurlu Məhəmməd tərəfindən
öldürüldü.[158]

Beləliklə Azərbaycanda Qaraqoyunlu sülaləsinin hakimiyyəti sona çatdı və yerinə
yeni Azərbaycan sülaləsi olan Ağqoyunlular gəldilər.[159]

Qaraqoyunlu hakimiyyəti Azərbaycanda ləğv edilməsinə baxmayaraq Qaraqoyunlular
Azərbaycanın müəyyən ərazilərində və Hindistanda hakimiyyətlərini davam
etdirdilər. Qaraqoyunluların Azərbaycandakı son nümayəndəsi Sultan Hüseyn
Baranlı idi. O, 20 minlik Qaraqoyunlu elatına başçılıq edir və Göyçə gölü ilə
Araz çayı arasındakı torpaqlara hökm edirdi. Ağqoyunlu hökmdarı Əlvəndə tabe
olan Sultan Hüseyn ona hər il sovqat göndərirdi[160] Lakin Sultan Hüseyn
qarışıqlıqlardan istifadə edərək Qaraqoyunlu hakimiyyətini yenidən bərpa etmək
istəyirdi. 1500-cü ildə Şeyx İsmayılla döyüşdə məğlub oldu,[161]həmin il Gəncə
yaxınlığında isə Əlvəndlə döyüşdə öldürülürdü.[162]

Hindistandakı Qaraqoyunlulara gəldikdə isə onlar, 1518-ci ildə Qalkonda
sultanlığının əsasını qoydular. Sultanlığa başçılıq edən Qütbşahlar sülaləsi
Qara İsgəndərin nəslindən idilər.[163] Qaraqoyunlular Hindistanda 100 ildən çox
hakimiyyətdə oldular və 1687-ci ildə Qütbşahlılar sülaləsinin hakimiyyətinə
Böyük Moğol İmperiyası tərəfindən son qoyuldu.[164]

Qaraqoyunlularda ordu sarayın ixtiyarındakı qoşundan və ayrı-ayrı vilayətlərdə
yaşayıb, yalnız müharibə vaxtı cəmlənərək öz başçıları ilə birlikdə hökmdarın
köməyinə yollanan döyüşçü dəstələrindən- "çəriklərdən" ibarət olmuşdur.
Qoşunlarda həm süvari, həm də piyada hissələr vardı.Hökmdarın asılılığında olan
əmirlərin hamısı əmr alan kimi ətraf yerlərdən qoşun toplamağa başlardılar ki,
bu, yasaq adlanardı. Yasaqdan ötrü əyalətlərə əmir və yüzlərlə mülazim
göndərilirdi. [165]

Mənqəlay - qoşunun ön hissəsi. Mənqəlayın da bərənğar və cəvanğarı olurdu.
Mənqəlayda minlərlə döyüşçü vuruşurdu, çünki mənqəlay hücumunun döyüşün sonrakı
gedişi üçün böyük əhəmiyyəti vardı. Döyüş başlanmazdan əvvəl ordunun müəyyən bir
dəstəsi kəşfiyyata göndərilir və həmin dəstə qarovul adlanırdı. Qarovula məşhur
əmirlər rəhbərlik edirdi. Qarovulun vəzifəsi düşmənin vəziyyətini öyrənmək və
mümkün olduqda əsir ələ keçirib geri qayıtmaq idi.[166]

"Ordu" sözu "ləşkər, qoşun," ordunu təşkil edən əsgərlər isə "mülazim, əsgər,
qulluqçu, nökər, dilavər" adlandırılmışlar. Döyüşçülərə illik məvacib verilirdi
ki, bu da "ordu divanı" - "divan-i ləşkər" tərəfindən icra edilirdi.[167]

Silahlar arasında qılınc, xəncər, ox, kaman, tüfəng, balta, gürz və qaladağıdan
silahlar — rəadə, mancanaq da vardı. Silahlar "silah anbarında" - "qurxanədə"
saxlanılır və qurxanəyə xüsusi başçılar cəbbədarlar rəhbərlik edirdilər.
Döyüşçülərin əksəriyyəti zirehli idilər. Kəcim adlı örtük də döyüş libasları
sırasına daxil idi.[168]

Döyüşə şeypur, nağara, gəbrəgə, təbil və bayraqla yollanardılar. Hücum vaxtı
kərənay, qələbə çalınanda isə nağara səsləndirilərdi. Döyüş zamanı əsgəri
qüvvələrin bir hissəsi ehtiyatda durur, vuruşmanı müşahidə edir və lazım olduqda
döyüş meydanına çıxırdılar.[169]

Müharibə gözlənilən vaxt yerlərə istimalətnamə (cəlbedici məktub) göndərilib,
ənam vəd edilər və beləliklə, qoşun toplanışı sürətləndirilərdi. Vilayətlərdə
yaşayan əmir və feodallar fərman alan kimi öz dəstələri ilə köməyə gəlir, yalnız
müharibə qurtarandan sonra geri qayıdırdılar.[170]

Vergilər xüsusi dövlət vergiyığanları - mühəssillər vasitəsilə toplanırdı. [175]
Qaraqoyunlu dövründə yığılan vergilər bunlardırː

Qaraqoyunlu hökmdarları həyatlarının çox hisəsini müharibələrdə keçirsələr də
elmə və sənətə önəm vermişlər. Qaraqoyunlulardan əvvəl bir müddət Cəlairilərin
və Teymuri canişinlərin mərkəzi olan Təbrizdə çoxlu sənətkarlar, şairlər və
alimlər fəaliyyət göstərirdi. Qara Yusif bütün düşmənlərinə qalib gəldikdən
sonra sənətkarların, şair və alimlərin Təbrizdən ayrılmaması üçün onlara şərait
yaratdı və onlar fəaliyyətlərini yenidən davam etdirdilər.[187]

Qaraqoyunlu hökmdarları memarlıq sahəsinə diqqət yetiridilər, onların Vanda,
Təbrizdə və başqa ərazilərdə tikdirdikləri memarlıq obyektləri indi də
qalmaqdadır. Bunlardan Cahan şahın Təbrizdə inşa etdirdiyi Göy məscid, Cahan
şahn həyat yoldaşı Bəyim xatunun mədrəsə və imarəti, Vandakı Ulu məscid,
İsfahandakı Cümə məscidi Qaraqoyunluların dini memarlığının ən gözəl
örnəkləridir.[188]

İrəvanda tikilmiş Pir Hüseyn türbəsi də Qaraqoyunlu memarlığının
incilərindəndir.Qaraqoyunlu əmirlərinin sərdabəsi üzərində ucaldılan türbənin
hündürlüyü 12 metrdir. Türbəni yuxarıdan kəmərvari əhatə edən 22 metr
uzunluğunda ərəbdilli kitabədə Çuxursəəd vilayətinin Saatlu türk tayfasından
olan əmirləri. Kitabədə yazılıb :"Bu günbəzli müqəddəs sərdabə böyük hökmdar
Pirbudaq xanın və noyon Yusifin padşahlığında Əmir Səədin oğlu Pir Hüseynin əmri
ilə hicri 816–cı il rəcəb ayının 15–də (miladi 1413 – cü il, 11 oktyabr)
tikilmişdir.[189]

Cahan şah dövrü Qara Yusifdən sonra Qaraqoyunluların siyasi və mədəni cəhətdən
ən güclü dövlərindən biridir. Cahan şahın 1452-53-cü illərdə Teymurilərin böyük
mədəniyyət mərkəzlərindən olan İsfahan və Şirazı işğal etməsi, Qaraqoyunlu
mədəniyyətinin inkişafına böyük təkan verdi.[190]

Cahan şah "Həqiqi" ləqəbi ilə Azərbaycan türkcəsi və Fars dilində şeirlər
yazmışdır. Cahan şah dövrün tanınmış şairlərindən olan Əbdürrəhman Cami ilə
məktublaşmışdır.[191] Onun dövründə tanınmış alimlər Göy məsciddə dərs
verirdilər. Məşhur İslam alimi Cəlaləddin əd-Dəvvani burada dərs vermiş və
Risale-yi Zəvra, Şəvakülül xurc əsərlərini əsərlərini yazmışdı.[192][193]Şeyx
Şücaəddin ibn Kəmaləddin Kirmani özünün 1462-ci ildə tamamladığ Gülşən-i Raz və
Hədiqətül Maarif əsiərini Cahan şaha həsr etmişdir. Şair Mövlanə Tusi Cahan
şahın oğlu Şahbudağın srayında xidmət edirdi.

Cahan şahın oğlu Pibudaq da elm və sənətə böyük önəm vermişdi. O Bağdad və
Şirazda canişin olarkən məşhur alimləri və sənətkarları bir yerə toplamış və
himayə etmişdi.[194] Pirbudağın dəstəyi ilə Nizaminin Xəmsəsi, Hacı Kirmaninin
Xəmsəsi, İsxtəxrinin Məsalik vəl-Məmalik və bunlar kimi başqa əsərlərin üzü
köcürülmüşdür.[195]



https://az.wikipedia.org/wiki/Peru

Peru (İspanca: Perú, Quechua dili: Piruw, Aymara dili: Piruw) və ya rəsmi adı
Peru Respublikası (İspanca: República del Perú, Quechua: Piruw Republika,
Aymara: Piruw Suyu) — Cənubi Amerikanın qərbində bir ölkədir. Şimalda Ekvador və
Kolumbiya, şərqdə Braziliya, cənub-şərqdə Boliviya, cənubda Çili və qərbdə Sakit
okeanla məhduddur.

Limanın şimalında yağıntının miqdarı bir az artar ki beləliklə əkinçilik imkanı
çay vahələrinin xaricində də mümkün olar. İstilik qışda 12 °C və yazda 35 °C
olar. Limanın yanında sahildəki böyük şəhərlər (şimaldan cənuba) Tumbes,
Sullana, Piura, Chiclayo, Trujillo, Chimbote, Huaral, Pisco, Ica, Naz
tərəfindəndir.

Peru min illər boyunca Pre-İnka mədəniyyətinə sahib olan bir ölkədir. İlk köç
edən məskunlaşmaçılar, e. ə. 20.000 ilə 10.000 illərinə qədər bu günki Perunun
olduğu bölgəyə gəlmişlər. e. ə. 4000 illərində tarla qərargaha və heyvan
yetişdirməyə başlarlar. Bu gün hələ də daha ayırt edilə bilən ən köhnə
mədəniyyət, e.ə. 800 ilə e.ə. 300 illərinə qədər var olmuş olan Chavín də
Huántar'dır. Titikaka gölü ətrafında e. ə. 1. əsrdən itbaren b. e.-nın 1000-ci
ilinə qədər Tiahuanaco mədəniyyəti meydana gələr. Sahildə, And çaylarının sulak
sahələrində b. e.-nın ilk minilliyində Lambayeque Bölgəsi ətrafında Mochica kimi
fərqli mədəniyyətlər meydana gələr. İnk Krallığından əvvəl, inkişaf etmiş şəhər
mədəniyyəti olan Chimú'nun paytaxtı Chanchan idi

İnk Krallığı 1200-cü illərdə meydana gələr və 1532`ə qədər bu günki Kolumbiya,
Ekvador, Peru, Boliviya, Argentina və Çilinin böyük qisimini əhatə edirdi.
Perunun yüksək platosunda olan Cusco şəhəri İnk Krallığının paytaxtıdır.
İspanlar 1532`dən etibarən bu ölkəni fəth edərlər və İspaniya Krallığı adına
Peru Qubernatorluğunu qurarlarlar ki bu qubernatorluq, zirvəsinə çatdığında bu
günki [[Panamadan, qitənin ən cənub nöqtəsinə qədər çatmışdır. 1821də Peru
İstiqlal müharibəsi nəticəsində ölkə José de San Martín və Simón Bolívar
tərəfindən qurtarılar və müstəqilliyini qazanar. Bununla birlikdə üsyanlar və
vətəndaş müharibələri müasir bir dövlətin inkişafına mane olarlar. Bu günki Peru
milli gerbi 25 Fevral 1825də milli konqresin qanunuyla qəbul edilir. Şəkili
parlamentar José Gregorio aiddir. 1836-cı ildə Boliviya ilə müştərək dövlət olan
Boliviya-Peru Konfederasiyasını yaradırlar.Qonşu dövlətlərin bu birliyə qısqanc
münasibəti 1836-1839 cu illərdə Boliviya-Peru Konfederasiyasına qarşı müharibə
ilə nəticələnir.Hansı ki müharibənin nəticəsində konfederasiya mövcudluğu
qoruyub saxlıya bilmir. 1879da Tarapaca ətrafında Şili və Peru arasındakı dəniz
müharibəsi

1874də Şiliyə qarşı Bolivya ilə birgə gizli bir pakt qurular. Bu pakt yenə də
Çilinin zəfərinə maneə ola bilməz. Bolivya itirilən çox saydakı müharibədən
sonra 1880-ci ildə döyüşdən çəkilər və Antofagasta Bölgəsi üzərindəki haqq
iddiasından tamamilə imtina edər. Çili bu vaxt şimala doğru irəliləyərək Peru
bölgəsi Tarapacá'a girmiş və Peruya atəşkəs və barış andlaşması təklif etmişdir.
Peru yenə də Tarapacá'yı Şiliyə buraxmağı rədd edər. Çili izləyən illərdə yeni
bir döyüş başladaraq, 1881də Peru ordularını korladıqdan sonra Paytaxt Limaya
girər. Rəsmi hökumət ləğv edilərək, Çilili General Patricio Lynch ölkə
qubernatoru olaraq təyin edilər. Bununla birlikdə, Miguel Iglesias və Andres
Caceres kimi bəzi Perulu generallar xilas olaraq; Şərq və Şimal Sierrada,
müvəffəqiyyəti şübhəli mütəşəkkil bir partizan döyüşü icra etməyə çalışarlar.
Caceres son bir qurtuluş mübarizəsində ol/tapılmaq üçün İyul 1883də 1500
şəxsiyyət konvansiyonel bir bölük qərargahı bacarar. Şübhəsiz Şilili Polkovnik
Alejandro Gorostiaga Huamachuco Müharibəsidə son ümidləri yuyar. Saveş qəti
olaraq itirilmişdir. Oktyabr 1883-də Ancon Andlaşması ilə döyüşə son verilərək
Tarapaca və Tacna Şiliyə buraxılar və Şili Ordusu Perudan çəkilər. Peru tarixi
boyu sərhəd anlaşmazlıqları səbəbindən qonşu dövlətlərlə müharibə aparıb
.Bunlardan 1-ci Kolumbiya və Peru müharibəsi , 2-ci Kolumbiya və Peru
müharibəsi, Peru Ekvador , Pakuişa, Alto-Senepa kimi müharibələri göstərmək olar
1968də Juan Velasco Alvarado altındakı bir əsgəri cunta qansız bir zərbə ilə
hökuməti götürərək, torpaq və iqtisadi islahatlarla ictimai bir sistem gətirməyə
işlə/çalışar. General Velasco 1975də General Francisco Morales Bermúdez
tərəfindən salınarılaraq, yenidən təşəbbüskar yanlısı bir istiqamət izləniyər.
1980də, 1968-ci ildə salınan Fernando Belaúnde Terry seçilmiş başçı olaraq
rəhbərliyi götürər və yenidən iqtidara gəlir. Terry, devletleştirlen şirkətləri
təkrar xüsusi təşəbbüsə təhvil verər.

Musiqi: Musiqi Peru mədəniyyətinin önəmli bir parçasıdır. Quena (And flütü
olaraq da adlandırılar)), Panflüt (Zampoña və ya Sicu), Cajón və klassik gitara
çox məşhurdur.

Film:20ci və 30cu illərdə Ricardo Villarán kimi rejissorlar tərəfindən bir neçə
qısa və qara-ağ film yaradılmış, amma bu filmlər ölkə xaricində ümumiyyətlə
tamaşaçı tapa bilməmişdir. 20-ci əsrin geri qalanında Peru filmləri çox az
diqqət çəkirlər.



https://az.wikipedia.org/wiki/O%C4%9Fuz_rayonu

Oğuz rayonu (7 fevral 1991-ci ilədək Vartaşen rayonu) — Azərbaycan
Respublikasında inzibati – ərazi vahidi. İnzibati mərkəzi Oğuz şəhəridir. Oğuz
rayonu 8 avqust 1930-cu ildə təşkil olunmuşdur. 1963-1965-ci illərdə Nuxa
(1968-ci ildən Şəki) rayonunun ərazisi Oğuz rayonunun tərkibində olmuşdur. Rayon
mərkəzi Vartaşen (indiki Oğuz şəhəri) 1961-ci ilə qədər kənd olmuşdur.
1961-1968-ci illərdə ona şəhər tipli qəsəbə, 1969-cu ildə rayon tabeliyində
şəhər statusu verilmişdir. 1991-ci ilin fevral ayının 7-də Azərbaycan
Respublikası Ali Sovetinin birinci sessiyasında rayonun və şəhərin adı
dəyişdirilərək Oğuz rayonu adlandırılmışdır[2].

Oğuz rayonu Azərbaycanın qədim tarixə malik yaşayış məskənlərindəndir. Burada
insanlar hələ neolit dövründə məskunlaşmışlar. Bizim eranın əvvəllərində bu
ərazi Qafqaz Albaniyasının, IX-XVI əsrlərdə Şirvanşahlar dövlətinin, XVI-XVIII
əsrlərdə Səfəvilər dövlətinin, XVIII əsrin ortalarından XIX əsrin əvvəllərinədək
Şəki xanlığının tərkibinə daxil olmuşdur. Arxeoloqlar Kərimli və Qarabaldır
kəndlərinin yaxınlığında qədim insan məskənləri aşkar etmişlər. Burada nizələr
üçün ucluqlar, tunc silahlar, daşdan hazırlanmış qadın heykəlləri və əşyalar
tapılmışdır.

Eramızdan əvvəl I əsrdə yaşamış, 17 kitabdan ibarət "Coğrafiya" əsərinin
müəllifi, yunan coğrafiyaçısı Strabon Qafqaz Albaniyası haqqında konkret
məlumatlar vermiş və göstərmişdir ki, Oğuzun da daxil olduğu indiki
Şəki-Zaqatala zonası 20-25 əsr əvvəl abad və əhalisi sıx olan yaşayış yerləri
olmuşdur.

Oğuz rayonunun ərazisi Ptolemeyin Albaniya xəritəsindəki ikinci zonaya müvafiq
gəlir; qədim yunan astronomu və coğrafiyaşünası adı çəkilən xəritədə 12 yaşayış
məntəqəsi yerləşdirmişdir. Yeddi cildlik "Azərbaycan tarixi" əsərinin I cildində
qeyd edildiyi kimi, bu yaşayış məntəqələrindən ikisinin-Mamexiya (çox güman ki,
Mal(l)exiyadır, Oğuzdan cənubda yerləşən Maluq yaşayış sahəsinin adına müvafiq
gəlir), Baruda - Vartaşen - müasir Oğuz şəhəri) Oğuz rayonu ərazisində
yerləşdiyi ehtimal olunur.

Oğuz rayonunun şərq hissəsi Ptolemey xəritəsinin üçüncü zonasına müvafiq
gəlir.[3] Tədqiqatçılar burada adları qeyd edilən Xabota (ola bilsin, Oğuz
rayonunun indiki Xaçmaz kəndidir), Boziata (ola bilsin, Vardanlı - (indiki
Kərimli kəndi) yaşayış məntəqələrinin də Oğuz rayonu ərazisində yerləşməsi
barədə də öz mülahizələrini irəli sürmüşlər.[4]

Görkəmli arxeoloq, Oğuz yetirməsi olan Saleh Qazıyevin 1956-1959-cu illərdə
rayonun ərazisində apardığı arxeoloji tədqiqatlar nəticəsində əldə edilmiş
maddi-mədəniyyət nümunələri təsdiq edir ki, bu ərazidə neolit və eneolit
dövrlərindən insanlar toplu şəkildə məskunlaşmışdır. Saleh Qazıyev 1948-ci ildə
rayonun Vardanlı (indiki Kərimli) və Qarabaldır kəndlərindən cənubda qazıntı
işləri aparmış ,qədim yaşayış yeri və qəbiristanlıq aşkarlanmışdır. Böyük alim
qədim qəbirlərdən, daş qutu abidələrdən 2500-3000 il bundan əvvələ aid edilən
aşağıdakı maddi-mədəniyyət nümunələrini taparaq elm aləminə bildirmişdir: tunc
bıçaq, xəncər, nizə ucluğu, əsa başlığı, daş qadın fiquru, gil sacayaq, coxsayli
bəzək əşyaları (kəmər, qolbaq, üzük ,muncuq və s.) keramika nümunələri və s.
Bunlardan bəzilərinin 5 min il tarixi kecmişi var. Rayonun Filfilli və Baş
Daşağıl kəndlərinin şimalında yaşı bilinməyən, tədqiq olunmamış qəbirlərdən öz
uzunluğu ilə fərqlənən, qədim Oğuz tayfalarının "Kitabi Dədə Qorqud"
dastanındakı boylarla səsləşən Oğuz qəbirləri bu gün də qalmaqdadır, VIII əsrin
ortalarında Şəki xanlığı 8 mahala bölünürdü ki, bunlardan ikisi- Padar və Xaçmaz
mahallları indiki Oğuz rayonunun ərazisini əhatə edirdi. Görkəmli Azərbaycan
tarixçisi Abbasqulu Ağa Bakıxanovun (1794-1847) "Gülüstani-İrəm" adlı tarixi
əsərində Xaçmaz mahalının və rayonun Tərkeş kəndinin adi çəkilir. Ziya Bünyadov
"Azərbaycan VII-VIII əsrlərdə" əsərində ərəb müəllifi Bəlazuriyə istinadən Filan
şahlığının adını çəkir. Firidun Qədirov isə "Azərbaycanın şimal müdafiə
istehkamları" adlı kitabında Ibn əl Fəqihə istinadən yazır ki, Sasanilər
xəzərlərin hücumlarından qorunmaq məqsədilə Dərbənd və Dəryal dərəsi arasında
360-a qədər qala tikdirmişlər ki, bunların da əksəriyyəti Filan və Sahib- əs
Sərir torpaqlarında yerləşmişdir. F.Qədirov daha sonra V.F.Minorskiyə
əsaslanaraq bildirir ki, Filan torpağı Şəkinin şərq tərəfində yerləşirdi.
V,F.Minorski Filan torpağından danışarkən etnik əlamətlərə əsaslanan Fil,
Filfilli, Fill-Dzax adlarından istifadə etmişdir.

1917-ci ilə aid Nuxa qəzasının Üçüncü sahəsi olan Vartaşen haqqında
materiallardan 39 kəndin 5 kənd şurasında [5]. 1921-ci ilə aid materiallarından
52 kəndin 4 kənd şurasında (1921-ci ilin payızından kənd sovetlərində)
birləşdiyi məlum olur.[6]. 1926-cı il yanvarın 1-nə olan məlumatlarda Nuxa
qəzasının Vartaşen sahəsində 9 kənd şurasının İkənd sovetinin) olduğu
göstərilir. Təəssüf ki, kəndlərin, təsərrüfatların və əhalinin sayı
göstərilmir.[7].

Bu ərazinin bir sıra kəndləri Sovet hakimiyyəti qurulmamışdan əvvələ aid
materiallarda göstərilsə də, sonrakı illərdə həmin kəndlərdə ya yaşayış
olmamışdır, ya da başqa kəndlərlə birləşmişlər. Məsələn, Calut kənd şurasına
daxil olan Küllük (1908-ci il üçün 70 nəfər), Covlan (1908-ci il üçün 51 nəfər)
kəndlərinin adlarına sonrakı illərdə rast gəlinmir. 1921-ci il Azərbaycanın kənd
təsərrüfatı siyahıyaalma materiallarında bu kəndlərdən 9-nun dağıdıldığı, 3
kəndin sakinlərinin isə Ərəş qəzasına köçdükləri göstərilir. Həmin dövrdə baş
verən hadisələri təhlil etdikdə belə nəticəyə gəlmək olur ki, bu kəndlərin
boşalmasına 1918-1920-ci illərdəki siyasi proseslər, hərbi əməliyyatlar səbəb
olmuşdur. Bu proseslər nəticəsində bir kənd şurasının, demək olar ki, bütün
kəndləri dağıdılmışdır. Əhali həmin kəndlərin bəzilərində tədricən yenidən
məskunlaşmışdır. Dağıdıldıqları göstərilən Zərrab və Yaqublu kəndlərində əhali
daha tez məskunlaşır. 1933-cü ilə aid mənbədə bu kəndlərin adları var. Yenikənd
və Top kəndlərinin adları isə 1961-ci il sənədlərində göstərilir. Axpilakənd,
Salabəyli, Cucamış, Məclis və Qozlu kəndlərinin adlarına isə sonrakı sənədlərdə
rast gəlmirik.[8].

1930-cu il 8 avqust tarixli qərarla Azərbaycan SSR-in rayonlaşdırılması ilə
əlaqədar inzibati vahid kimi ayrıca Vartaşen rayonu təşkil olunur. Vartaşen
rayonunun ərazisinə Nuxa qəzasının tərkibindəki Vartaşen yaşayış sahəsinin
doqquz kənd soveti daxil edilir.

Rayonlaşmadan əvvələ və sonraya aid məlumatları müqayisə etdikdə məlum olur ki,
rayon təşkil edilərkən Nuxanın Küngüt kənd sovetinə daxil olan Yuxarı Bucaq,
Aşağı Bucaq, Muxas, Baş Daşağıl kəndləri və Ərəz qəzasına aid bir neçə kənd
Vartaşen rayonunun ərazisinə verilir. Və ya digər bir fakt: 1933-cü ildə
Vartaşen rayonuna aid olan bəzi kəndlər 1966, 1977 və 1999-ci il materiallarında
göstərilmir.

Xüsusilə, kənd sovetlərinin dəyişikliyinə əsasən Muxas və Bucaq kəndləri
yerləşdikləri təbii-coğrafi mövqeyinə görə həmişə eyni kənd şurasının (kənd
sovetinin) tərkibində olmuşdur. 1961-ci ilə aid məlumatda isə Qozlubucaq və Baş
Daşağıl kəndləri Muxas kənd sovetinə daxil edilmişdir. Qozlubucaq kəndinin adına
sonrakı illərə aid inzibati-bölgüdə rast gəlinmir. Padar kənd şurasına daxil
olan 14 kəndin 1933-cü il məlumatlarında Sincan və Padar, 1961-ci ilə aid
sənədlərdə isə Sincan, Padar və Vardanlı kənd sovetlərində birləşdirildiyi
göstərilir. Bundan sonra isə Yaqublu, Yenikənd, Top və Zərrab kəndləri Vardanlı
kənd şurasından (kənd sovetindən) ayrılaraq ayrıca Yaqublu kənd sovetində
(1999-cu il üçün ərazi vahidində) birləşdiriliblər.

Rayon 1952-ci il 3 aprel – 1953-cü il 23 aprel tarixlərində mövcud olmuş Gəncə
vilayətinin tərkibində olmuşdur (SSRİ Ali Sovetinin 1953-cü il 23 aprel tarixli
qərarı ilə vilayət ləğv edilmişdir).[8]. Kənd təsərrüfatının idarə edilməsi və
xalq təsərrüfatı şuralarının yaradılması ilə əlaqədar bütün SSRİ ərazisində
inzibati-ərazi islahatlar 1962-1964-cü illərdə də davam etdirilir. Nəticədə
sahəsi böyük olan rayonların əsasında sənaye və kənd təsərrüfatı rayonları
yaradılırdı. 1963-cü il yanvarın 4-də Azərbaycan SSR-də də 50 rayon və
respublika tabeli 6 şəhərin ərazisində 31 rayon və 7 şəhər yaradılır. Bu qərara
uyğun olaraq, respublika tabeliyində Nuxa şəhəri (1968-ci ildən Şəki) yaradılır
və rayonun kəndləri Vartaşen rayonunun tərkibinə verilir. Bu islahat
səmərəsizliyinə görə 1965-ci il yanvarın 6-da ləğv edilir. Bu səbəbdən də,
Vartaşen rayonuna verilmiş kəndlər Nuxa şəhərinə tabe edilir. 1961-ci ilə qədər
Vartaşen rayonunun mərkəzi Vartaşen kəndi olub. Kəndə 1961-ci il sentyabrın 9-da
rayon tipli qəsəbə statusu, 1969-cu il martın 15-də isə şəhər statusu verilib.

Rayonda 39 arxeoloji və memarlıq abidəsi mövcuddur. Bu abidələrdən Azərbaycan
Respublikası Nazirlər Kabinetinin 2 avqust 2001-ci il tarixli 132 nömrəli Qərarı
ilə təsdiqlənmiş, Oğuz rayonu ərazisində dövlət mühafizəsinə götürülmüş daşınmaz
tarix və mədəniyyət abidələrindən 32-si siyahıya alınmışdır. Həmin abidələrdən
17-si ölkə əhəmiyyətli (15-i arxeoloji, memarlıq abidəsi) 15-i yerli əhəmiyyətli
(13-ü memarlıq, 2-si arxeolojji abidə) abidələrdir. Rayondakı memarlıq
abidələrindən alban məbədlərinin, Muxas qülləsinin (XIV əsr),Surxayxan qalasının
qalıqları (XVIII əsr) bu günə kimi qalmışdır. Xaçmaz kəndi yaxınlığındakı Sarısu
çayının üstündəki Daşüz körpüsü (XIX əsr), Sincan kəndindəki məscid (XVIII əsr),
Kərimli kəndindəki məqbərə (XV əsr), Oğuz şəhəri ərazisində qədim sınaqoqlu
(1849-cu il), hazırda yerli tarix-diyarşünaslıq muzeyinin yerləşdiyi alban
məbədi rayonun qədim tarixi abidələrindəndir.

Oğuzda 7 alban məbədi mövcuddur. Bunlardan 3-ü rayon mərkəzində, 2-si Qarabulaq
və 2-si Calut kəndlərindədir. Mərkəzdəki ibadətgah 1981-ci ildə tam bərpa
edildikdən sonra burada Oğuz rayon Tarix-diyarşünaslıq muzeyi təşkil olunmuşdur.
Digəri rayon mərkəzi xəstəxanasının həyətində, üçüncüsü isə Xalxal yolunun
üstündəki təpədə yerləşir. Oğuz rayonundakı Alban ibadətgahları tam tədqiq
edilməmişdir.

Oğuz rayonu Böyük Qafqazın cənub yamacında yerləşir, şimaldan Rusiya
Federasiyası(Dağıstan MR), şərqdən Qəbələ, qərbdən Şəki, cənubdan Ağdaş
rayonları ilə sərhəddir. Rayonun şimal hissəsində Baş Qafqaz silsiləsinin cənub
yamacları, mərkəzi hissəsində Qanıx - Əyriçay vadisi, cənubunda isə Acınohur
alçaq dağlığı əsas relyef formaları kimi ayrılır. Baş Qafqaz silsiləsindən
Qazdağ, Qaynararxac, Fıy və Qoşunkar (Çaldaş dağı 3468 m.) qolları ayrılır. Oğuz
ərazisinin şimaldan cənuba uzunluğu 37 km, şərqdən qərbə eni 27 km-dir. Ərazisi
1077 kvadrat kilometrdir. Rayonun ərazisi -52 dərəcə şaxtası olan Məlkəmud
dağının zirvəsindən başlayıb ,+42 dərəcə istiliyi olan Böyük Söyüdlü kəndinə və
Ağdaş rayonuna qədər uzanıb gedir. Maksimum hündürlük isə 3879 m. (Məlkəmud
dağı), ən alçaq yer isə dəniz səviyyəsindən 360 metr yuksəklikdə olan Qarabaldır
kəndinin cənub-qərbidir.

Oğuz rayonu Şəki-Zaqatala iqtisadi rayonunda, Böyük Qafqazın cənub yamaclarında
yerləşir. Rayonun şimal hissəsində Baş Qafqaz silsiləsinin cənub yamacları,
mərkəzi hissəsində Qanıx-Əyriçay vadisi, cənubunda isə Acınohur alçaq dağlığı
əsas relyef formaları kimi ayrılır. Baş Qafqaz silsiləsindən Qazdağ,
Qaynararxac, Fiy və Qoşunkar (Çaldaş d., 3468 m) qolları ayrılır. Maksimum
hündürlük isə 3879 m-dir (Məlkəmud d.). Rayonun şimalında Yura və Təbaşir yaşlı
çöküntülər, mərkəzi və cənub hissədə isə Antropogen, qismən də Neogen yaşlı
çöküntülər yayılmışdır. Gil ehtiyatları və mineral bulaqlar vardır.

Rayon ərazisinin yarısından bir qədər azı meşələrlə örtülüdür. Burada çoxlu
şəlalə, kükürdlü və termal su bulaqları var. Rayonun faunası dovşan, ayı, dağ
keçisi, qaban, qırqovul, kəklik, qaz, həmçinin som və forel balıqları ilə təmsil
olunmuşdur. Rayon ərazisində müxtəlif meyvələr və giləmeyvələr – qoz, fındıq,
alma, armud, zoğal, yemişan, gilas, alça, qarağat və moruq yetişir.

Rayonun ən böyük çayı Əlicançaydır. Əlicançay Qumlaq kəndindən keçərək rayonun
bir çox kəndlərini ağuşuna alır.

Oğuz kənd təsərrüfatı rayonudur və başlıca istehsal vasitəsi torpaq örtüyüdür.
Daşağılçay, Xalxalçay, Qalaçay və Ağçayın hövzəsində, Şəki yaylasının şimal-şərq
hissəsində yerləşən Oğuz rayonunun ümumi sahəsi 121,6 min ha-dır. Rayonun
torpaq-ekoloji şəraiti kənd təsərrüfatının bağçılıq, əkinçilik, tütünçülük,
üzümçülük və maldarlıq sahələrinin inkişafına şərait yaratmışdır. Tədqiqatlara
əsasən rayon ərazisində Böyük Qafqaz tirəsinin suayrıcı hissəsindən başlayaraq
Alazan – Həftəran vadisinə və Şəki yaylasının şimal yamacına daxil olan
sahələrdə, dağ çəmən- çimli, dağ çəmən-qaratorpağa bənzər, dağ çəmən-meşə, dağ
meşə-qonur, dağ meşə, allüvial-çəmən, çəmən-bataqlıq, dağ qara və dağ şabalıdı
torpaq tiplərinin yayıldığı müəyyən olunmuşdur. Dağ-çəmən torpaqları rayon
ərazisinin şimal-şərq hissəsində Qəbələ rayonu ilə sərhəd zonasında nisbətən
geniş ərazini əhatə edərək çay dərələri ilə kəsilən zolaq şəklində qərbə doğru,
Baş Daşağıl kəndinin ərazisinə qədər uzanır. Dağ-çəmən torpaqları suayrıcı və
ona yaxın alp və subalp zonalarında dəniz səviyyəsindən 2000–3000 m yüksəkliklər
arasında 12 min ha sahəni əhatə edir.

Dağ çəmən-meşə torpaqlarının sahəsi 3 min ha-a qədər olub, dəniz səviyyəsindən
1800–2100 m yüksəklik arasında meşənin yuxarı sərhəddində və meşə arası tala
sahələrində, seyrək fıstıq meşələri və subalp çəmənlikləri altında gilli
sistlərin alınma məhsulları üzərində əmələ gəlib.

Dağ qonur-meşə torpaqlar Daşağılçay, Ağlıqçay və Qalaçayın hövzələri boyunca,
dəniz səviyyəsindən 1100 m-dən 2200 m-ə qədər olan yüksəkliklər arasında
yayılaraq 26 min ha sahəni əhatə edir. Bu torpaqlar üçün qalın meşə döşənəyinin
tünd və geniş hümuslu qatın, yaxşı su toplama qabiliyyətinin və yüksək
hümusluğun (8,0 – 15,0%), ağır gillicəli mexaniki tərkibin və kül elementlərinin
zəngin olması kimi əlamətlər səciyyəvidir. Dağ meşə-qəhvəyi torpaqlar Calut,
Xalxal və Xaçmaz kəndlərinin ətraf sahələrində dəniz səviyyəsindən 500–1200 m
yüksəkliklər, nisbətən mülayim və quru iqlim şəraitində, palıd meşələri, kol və
ot bitkiləri altında, karbonatlı gillərin aşınma məhsulları üzərində ayrı-ayrı
ləkələr, tala və zolaq şəklində yayılmışdır.

Oğuz rayonu ərazisində Daşağılçayın, Xalxalçayın, Əlicançayın, Ağçayın çoxlu
qolları ilə kəsilən, Alazan-Həftəran vadisinin şərq qurtaracağına daxil edilən
geniş allüvial düzənlikdə, Bucaq, Qumlaq, Kərimli, Padar, Sincan, Mollalı və b.
kəndlər ətrafında allüvial-çəmən, Bayan və Qumlaq kəndləri ərazisindəki kiçik
sahələrdə isə çəmən-bataqlıq torpaqlar yayılmışdır. Allüvial çəmən-meşə
torpaqlarının bir hissəsi Tuğay meşələri altındadır, bir hissəsindən isə az
məhsuldar biçənək və suvarılan tərəvəz əkinləri üçün istifadə olunur.

Allüvial çəmən-meşə, allüvial-çəmən və çəmən-bataqlıq torpaqlar iqlim
göstəricilərinə, relyef şəraitinə, torpaqəmələ gətirən suxurların xarakterinə,
hidrogeoloji vəziyyətinə və istifadə xüsusiyyətlərinə görə bir kompleks təşkil
etməklə bir-birinə nisbətən yaxın olub dənli-taxıl, tütünçülük, tərəvəzçilik,
meyvəçilik, ot əkinləri və s. təsərrüfat sahələrinin inkişafı üçün
yararlıdırlar.

Rayon ərazisinin cənub və cənub-şərq hissəsi Şəki yaylasının zəif meyilli şimal
yamacını əhatə edir. Buradakı Yaqublu, Yenikənd, Böyük Söyüdlü kəndlərinin
ərazisində və Quru Kəhriz tirəsinin şimal yamacında adi bərkimiş və karbonatlı,
dağ-qara torpaqlarla yanaşı, kiçik sahələrdə tünd şabalıdı və şabalıdı torpaqlar
da yayılmışdır. Dağ-qara və şabalıdı torpaqlar suvarma və dəmyə əkinçilik üçün
yararlı olub, yüksək məhsuldarlığı ilə səciyyələnir. Rayonun ümumi ərazi
torpaqlarının 36,5 %-i, yəni 44492 hektarı kənd təsərrüfatı sahələri üçün
əlverişlidir. Torpaq sahələrinin 19183 hektarı, yəni 15,8%-i suvarılır. Rayonda
ümumi torpaq fondunun 46,6 %-i dövlət mülkiyyətinə, 8,1%-i bələdiyyə
mülkiyyətinə, 45,2 %-i xüsusi mülkiyyətə aiddir. Ümumi torpaq fondunun 15,8 %-i
əkin üçün yararlıdır.

Oğuz rayonu ərazisində bitki örtüyü dağ sistemlərinə məxsus şaquli qurşaqlıq
qanununa uyğun olaraq yayılmışdır. Dağətəyi zonada–Bozqır yaylada palıd
meşələrinin qalıqlarına təsadüf edilir. Əyriçay vadisində kiçik sahələrdə düzən
meşələr mövcuddur. Aşağı dağ-meşə qurşağında iberiya palıdı və vələs meşələri,
orta dağ-meşə qurşağında fıstıq - vələs meşələri, yuxarı dağ-meşə qurşağında isə
seyrək, əyrigövdəli tozağacı, şərq palıdı, quşarmudu ağacları yayılmışdır.

Meşələrin yuxarı sərhəddindən yüksəkliyə qalxdıqca üç qurşaq–subalp, alp və
subnival qurşaqları bir-birini əvəz edir. Burada subalp və alp çəmənləri
yayılmışdır.

Bütün yüksəklik qurşaqlarında ilkin bitki örtüyünün tərkibi dəyişmiş, pozulmuş,
onları törəmə tipli bitkilər əvəz etmişdir. Rayonun dağ meşələrində fıstıq,
vələs və palıd üstünlük təşkil edir. Bu 3 ağac cinsindən ibarət meşələr rayon
meşələrinin 95 %-nə bərabərdir. Digər ağac cinslərinin (göyrüş, qovaq,
ağcaqayın, dəmirqara və s.) üstünlük təşkil etdiyi meşəliklər az sahə tutur.
Meşələr nisbətən məhsuldar olub boniteti Ş. I, orta doluluğu 0.56, bir ha-da
orta oduncaq ehtiyatı 145m³, orta yaşı 83-dür. Rayon ərazisinin 37,6%-i
meşələrdən ibarətdir. Meşə ilə örtülü sahənin 37107 hektarı ətraf mühiti
mühafizə edən qoruyucu kateqoriyasına aid edilmişdir. Oğuz şəhəri ətrafında 546
ha meşə sahəsi yaşıllıq zonası kimi ayrılmışdır. Böyük torpaqqoruyucu, sanitar –
sağlamlıq, estetik və rekreasiya əhəmiyyəti daşıyır. Oğuz–Şəki şose yolu
ətrafında 137 ha meşəlik avtomobil yolu boyu qoruyucu funksiyalı meşə
kateqoriyasına aid edilmişdir.

Oğuzun dağ meşələrinin 60 faizə qədəri tez-tez sel hadisəsi baş verən Baş
Daşağıl, Oğuz, Xalxal və Calut çaylarının hövzələrində dikliyi 30º-dən çox olan
yamaclarda yerləşərək böyük torpaqqoruyucu, su təmizləyici rola malikdir.

Rayonun dağ, dağətəyi və düşən meşələrində palıd, vələs, fıstıq, ağcaqayın,
qovaq, göyrüş, dəmirqara (cağan), qızılağac, tozağacı, quşarmudu, yalanqoz,
lapan, qarağac, şamağacı, cökə kimi çoxyayılmış ağac növləri ilə yanaşı
dəmirağacı, dağdağan, qaraçöhrə (həmişəyaşıl iynəyarpaqlı ağac), saqqız ağacı,
sarağan, şümşad, ardıc kimi çox qiymətli, aztapılan, nadir ağac növləri də
bitir. Rayon ərazisindəki bütün meşə və çəmənliklərdə, qoruqlarda, yaylaqlarda,
dağ yamaclarında, bağlarda, çay vadilərində, əkin və biçənəklərdə qiymətli
dərman bitkilərindən andız, bağayarpağı, baldırğan, bulaqotu, çilədağı,
çobanyastığı, dazıotu, dəvədabanı, əvəlik, gəndalaş, gicitkən, gülxətmi, xarı
bülbül, xımxımı, isitməotu, kasnı, kəklikotu, qaraqınıq, qatırquyruğu,
qırxbuğum, quşqonmaz, limon nanəsi, səhləb, maralçiçəyi, siçanotu, süpürgəgülü,
şirquyruğu, yandıran çilə, yarpız, zanbaq, zəncirotu, zirə və s. yetişir.
Onların böyük ehtiyatı vardır. Bu bitkilərdən xalq təbabətində geniş istifadə
edilir.

Rayonun dağətəyi və düzən meşələrində, bağlarda, çay vadilərində, dağ
yamaclarında və dərələrdə çoxlu yabanı meyvə və giləmeyvələr yetişir. Onlardan
alça, alma, armud, böyürtkən, cır üzüm (qora), çaytikanı (çisqana), əzgil,
fındıq, gilas, göyəm, xurnik, qaragilə, qızılçıq, qoz, quşarmudu, meşəçiyələyi,
moruq, sumaq, şabalıd, yemişan, zirinc, zoğal kimi növlərin zəngin ehtiyatı var
və təbabət əhəmiyyətlidir.

Oğuz rayonunun adını yaxın-uzaq ellərdə məşhurlaşdıran isə onun çox qiymətli,
bol ehtiyatları olan qızıləhmədi alma, qoz, fındıq, şabalıd, tut, zoğal kimi
mədəni meyvə və giləmeyvələridir. Əgər Göyçay narı, Lənkəran limonu, Quba ağ
alması ilə tanınırsa, Oğuz da qozu, fındığı, şabalıdı və qızıləhmədi alması ilə
tanınır.

Rayonun yüksək dağlıq zonasında üç bitki qurşağı ayrılır: subalp (1900–2600 m),
alp (2600 – 3000 m) və subnival və nival. Subalp qurşağında əsasən mezofil
subalp çəmənləri, bozqırlaşmış subalp çəmənləri, alp qurşağında isə alçaqboylu
alpçəmənləri – “xalıları” yayılmışdır. Alp zonasından yuxarıda dəniz səthindən
3000–3200 m yüksəklikdə yerləşən subnival ərazidə qaya və dağ–tundra bitkiləri
(vələmir, kəklikotu, müxtəlif otlu, kəklikotlu, vələmirotlu bitki qrupları)
inkişaf edir. 3500 m-dən hündürdə subnival və nival qurşaqları torpaq və bitki
örtüyündən məhrumdur. Ərazi qayalıqlardan, çınqıllardan ibarətdir. Subalp və alp
çəmənləri (18 min hektar) zəngin bitki örtüyünə malik olub rayonda maldarlığın
inkişafında mühüm yem bazası sayılır. Oğuzun yay otlaqları ( yaylaqlar) əsasən
bu çəmənlərdə yerləşir.

Oğuz rayonun uca dağları, dərin dərələri, sıx meşələri, təbii mağara və
kahaları, qoruq və kolluqları, şirin sulu çayları, zəngin bitki örtüyünə malik
subalp və alp çəmənləri, meşələrindəki bol yabanı meyvə və giləmeyvələr bu
ərazidə vəhşi heyvan və quşların yaşamasına, artıb çoxalmasına şərait yaradır.
Məhz bu təbii şəraitə görə Oğuzun faunası olduqca zəngindir.

Yüksək dağ çəmənlərində boz qırqovullar, qayalıqlarda Dağıstan dağ keçiləri,
qarapaçalar, bezoar keçiləri, bəbirlər, qar siçanları, canavarlar və b.
heyvanlar yaşayır.

Dağ, dağətəyi meşə və kolluqlarda, düzənlik meşələrində, Qanıx-Əyriçay dağətəyi
çökəkliyində Dağıstan dağ keçisi, Qafqaz maralı, cüyür, qarapaca, ayı, canavar,
çöl donuzu, çaqqal, dovşan, tülkü, vəhşi pişik, porsuq, köfkər, süleysin, kirpi,
tısbağa, sincab, daşlıq dələsi, yarasa, yerəşən və s. yaşayır. Quşlardan
qaratoyuq, alacəhrə, qırqovul, bülbül, sərçə, sarıköynək, ağacdələn, qarquşu,
şəfəqquşu, arı quşu, kəklik, turac, şanapipik, göyərçin, torağay, qartal,
qızılquş, yapalaq, bayquş, qaz, ördək vardır. Şirin sulu dağ çaylarında forel,
çapaq, usac kimi balıqlar yaşayır. Rayonun ərazisində su ilanı, gürzə, koramal,
kərtənkələ kimi sürünənlər də məskunlaşmışdır.

Azərbaycan Respublikasının Prezidenti cənab İlham Əliyevin göstərişinə əsasən
Nazirlər Kabinetinin 241-saylı 30 iyul 2010-cu il tarixli sərəncamına uyğun
olaraq Oğuz şəhərinin əhalisinin içməli su ilə təminatı, kanalizasiya sisteminin
yenidən qurulması işlərinə başlanmışdır.

Hazırda Böyük Söyüdlü Balaşum su kəmərində tikinti işlərinə başlanmış, 10 km su
kəməri çəkilmişdir. Həmin kəmərin yenidən qurulması imkan verəcək ki, kəmər
boyuna olan Qarabulaq, Astraxanovka, Sincan, Padar, Yenikənd, Yaqublu, Top,
Zərrab kəndləri içməli su ilə təmin olunsun.



https://az.wikipedia.org/wiki/Node.js

Node.js –— server-side Veb tətbiqetmələr yazmaq üçün istifadə olunan açıq
qaynaqlı, cross-platform iş mühitidir (İng. runtime environment). Node.js -in
bir JavaScript framework olmamasına baxmayaraq onun bir çox modulu JavaScript
ilə yazılıb və developerlər JavaScript ilə yeni modullar yaza bilərlər. Node.js
Skriptləşdirmə dilini Google V8 JavaScript motorunu işlədərək çevirir.

Ən vacib xüsusiyyəti JavaScript -in asinxron G/Ç (İng. asynchronous I/O) imkanı
ilə real-time veb tətbiqetmələrdə olduğu kimi çoxlu giriş-çıxışlı veb
tətbiqetmələr yazmağı mümkün etməsidir.

Node.js istifadə edən məşhur şirkətlərdən bəziləri GoDaddy, Groupon, IBM,
Linkedin, Microsoft, Netflix, PayPal, Voxer, Walmart və Yahoo -dur.

Node.js 2009 -cu ildə Ryan Dahl tərəfindən yazılmışdır. İlk nəşr yalnız Linux -u
dəstəkləyirdi. Onun inkişaf etdirilməsinə Dahl başçılıq edirdi, daha sonralar
isə Joyent sponsor olmuşdu.

2011 -ci ildə Node.js mühiti üçün npm adlanan paket menecer istifadəyə verildi.
Kitabxanaların yüklənməsi, yenilənməsini və silinməsini sadələşdirmək üçün
dizayn edilmiş bu paket menecer açıq qaynaqlı Node.js kitabxanalarının
yayımlanması və paylaşılmasını asanalaşdırır.

2011 -ci ilin İyun ayının 11 -də Microsoft və Joyent Node.js -in Windows
versiyasını yayımladı. İlk Node.js dəstəkləyən Windows yenilənməsi 2011 -ci ilin
İyul ayında yayımlandı.

2014 -cü ilin Dekabr ayında Fedor Indutny Node.js -i kopyalayaraq alternativ
kimi io.js -i yaratdı. Node.js -dən fərqli olaraq yazarlar io.js -i Google V8
JavaScript motorunun son yayımları ilə paralel aparmaq istəyirdilər.

Node.js - JavaScript və müxtəlif nüvə funksiyonallıqlarını özündə saxlayan
"modullar" toplusu ilə Veb serverlərin və şəbəkə alətlərinin yaradılmasına icazə
verir. Modullar fayl sistemi G/Ç, şəbəkə (DNS, HTTP, TCP, TLS/SSL və ya UDP),
binar data (bufferlər), kriptoqrafiya funksiyaları, data axını və digər nüvə
funksiyonallıqlarını özündə saxlayır. Node.js -in modulları server
tətbiqetmələrinin yazılmasındakı kompleksliliyi azaltmaq üçün dizayn edilmiş API
-lardan istifadə edir.

Node.js tətbiqetmələri Linux, Mac OS X, Microsoft Windows, NonStop və Unix
serverlərində işlədilə bilər. Onlar alternativ olaraq CoffeeScript (JavaScript
alternativi), Dart, Microsoft TypeScript və ya JavaScript -ə compile oluna bilən
hər hansı bir dil ilə yazıla bilər.

Node.js əsasən PHP kimi şəbəkə proqramları (vebdə işləyən proqramlar) qurmaq
üçün istifadə olunur. Node.js və PHP -nin ən böyük fərqi odur ki, PHP -də
bir-çox funksiya işi bitənə qədər bloklayır (əmrlər yalnız əvvəlki əmrlər yerinə
yetirildikdən sonra yerinə yetirilməyə başlayır), hansı ki, Node.js -də
funksiyalar asinxron işləyir (əmrlər paralel yerinə yetirilir və tamamlanma və
ya xəta siqnalları üçün callback funksiyalardan istifadə edir).



https://az.wikipedia.org/wiki/Nigeriya

Nigeriya Federativ Respublikası (qısaca Nigeriya) – Qərbi Afrikada, Qvineya
körfəzi sahilində yerləşən, qərbdə Benin, şimalda Niger, şimal-şərqdə Çad və
şərqdə Kamerunla həmsərhəd olan ölkə. Paytaxtı Abuca, ən böyük şəhəri Laqosdur.

Ölkənin ərazisi 923.768 km² – dir .[5] Nigeriya, cənub-qərbi Afrika sahilində,
3°57’ və 13°54’ şimal paralelləri 2°39’ ve 14°38’ şərq meridianları arasında
yerləşir. Şərqində Kamerun , Şimal qərbində Çad, şimalında Niger və qərbində
Benin dövlətləri ilə sərhədlənir. Cənubundan Qana körfəzi vasitəsi ilə Atlantik
okeanına çıxışı var.

2013 – cü il statistik məlumatına əsasən Nigeriyada 144 milyon əhali yaşayır. Bu
Afrika qitəsində ən böyük göstəricidir.[6] Nigeriyada 421 dil var. Onlardan
410-dan istifadə edilir, 2-sinin daşıyıcısı yoxdur, 9 isə ölü dildir.
Milliyet:[3] Yorubalar : %20,Hausalar : %15,8, İbolar : %14,8,Pöllər : %10,5,
digər Afrika qəbilələri: %38.



https://az.wikipedia.org/wiki/II_Elizabet

Kraliça II Elizabet və ya Elizabet Aleksandra Mariya Vindzor (ing. Queen
Elizabeth II, Elizabeth Alexandra Mary Windsor; 21 aprel 1926, London) — Böyük
Britaniya və Şimali İrlandiya Birləşmiş Krallığının kraliçası, həmçinin
Millətlər Birliyinin sədri və ora daxil olan 15 dövlətin kraliçası (Avstraliya,
Antiqua və Barbuda, Baham adaları, Barbados, Beliz, Qrenada, Kanada, Yeni
Zelandiya, Papua-Yeni Qvineya, Sent-Vinsent və Qrenadina, Sent-Kits və Nevis,
Sent-Lüsiya, Süleyman adaları, Tuvalu, Yamayka). Fici Respublikasının Ali
Başçısı, Anqlikan Kilsəsinin başçısı, Böyük Britaniya Silahlı Qüvvələrinin Ali
Baş Komandanı, polkovnik, Men adalarının lordu. 29 may 1953-cü ildən 31 may
1961-ci ilədək Cənubi Afrika İttifaqının Kraliçası olmuşdur. Vindzorlar
sülaləsinin nümayəndəsidir. Taxt-taca 6 fevral 1952-ci ildə sahib olub, 2 iyun
1953-cü ildə isə rəsmi tacqoyma mərasimi keçirilib.

Elizabet York hersoqu, gələcək Böyük Britaniya kralı VI Georqun (1895—1952) və
ledi Elizabet Bouz-Layonun (1900—2002) böyük qızıdır. Onun baba və nənələri: ata
tərəfdən Böyük Britaniya kralı V Georq (1865—1936) və kraliça Mariya Tek
(1867—1953), ana tərəfədən Stratmor qrafı Klod Corc Bouz-Layon (1855—1944) və
Sesiliya Bouz-Layondur (1883—1961).

Əmisi VIII Eduard hakimiyyət iddiasından rəsmi əl çəkəndən və atası 1936-cı ilin
dekabrında taxt-taca sahib olandan sonra 10 yaşlı Elizabet vəliəhd olur və
valideynləri ilə birlikdə Kensinqtondan Bukingem sarayına köçür.

İkinci dünya müharibəsində o könüllü kimi hərbi taksi sürücüsü işləyib. Çünki,
kral ailəsi ölkənin müdafiəsində birbaşa iştirak etməli idi. 1947-ci ildə isə
Elizabet Böyük Britaniya müstəmləkələrinə ilk səfərini edir.

13 yaşında Elizabet Dortmut hərbi-dəniz məktəbinin kadeti, kraliça Viktoriyanın
kötücəsi, şahzadə Andrey Qreçeskinin oğlu Filip Mauntbettenlə tanış olur.
1947-ci ildə onunla ailə həyatı qurur və Filip Edinburq hersoqu titulunu alır.
Onların dörd övladı vardır: şahzadə Çarlz, şahzadə Anna, şahzadə Endrü və
şahzadə Eduard.

1949-ci ildə atası VI Georq yeni yaradılan Millətlər Birliyinin ilk sədri olur
və ora daxil olan ölkələrin konstitusiyalı monarxı hesab edilir. Birlik Böyük
Britaniyanın keçmiş müstəmləkərindən təşkil edilir və yeni müstəqil dövlətlərin
azad ittifaqı elan olunur. Birliyə o dövrdə aşağıdakı dövlətlər daxil idi: Böyük
Britaniya, Kanada, Avstraliya, Yeni Zelandiya, Cənubi Afrika İttifaqı, Pakistan
və Seylon.

6 fevral 1952-ci ildə Elizabet həyat yoldaşı ilə Keniyada olarkən, atası vəfat
edir və o kraliça elan edilir. 1953-ci ildə o rəsmi şəkildə taxt-taca sahib olur
və mərasim tarixdə birinci dəfə televiziya ilə translyasiya olunur. O eyni
zamanda atasının yerinə Millətlər Birliyinin də sədri seçilir. Özünün 58 illik
hakimiyyəti dövründə o müstəqillik qazandıqca Millətlər Birliyinə daxil olan 25
ölkənin dövlət başçısı olub. 1956-cı ildən 1992-ci ilədək onun başçısı olduğu
dövlətlərin təqribən yarısı Birlik üzvü kimi qalsalar da respublika
üsul-idarəsini seçdilər (məsələn, Cənubi Afrika, Pakistan, Şri-Lanka).

Kraliça bütün baş nazirlərlə diplomatik münasibətlər saxlayır. Bununla belə,
Marqaret Tetçerin hakimiyyəti dövründə onunla bir qədər gərgin münasibətləri var
idi. Ona Tetçerin müəyyən qədər "kralsayağı" idarəetməsi xoş gəlmirdi. Onlar
arasında hökumətin Cənubi Afrika Respublikasının o dövrdəki aparteid siyasətini
müdafiə etməsi məsələsində fikir ayrılığı var idi. II Elizabet hesab edirdi ki,
Tetçerin CAR rəhbərliyini müdafiə etməsi Böyük Britaniyanın bu siyasəti
bəyənməyən Afrika ölkələrinə təsirini azalda bilər. Bütün bunlara baxmayaraq o
həmişə siyasi çəkişmələrdən kənarda qalmağa üstünlük verir.

1992-ci il II Elizabet üçün ağır il oldu. Kraliçanın ailəsinin nüfuzuna şahzadə
Çarlzın, şahzadə Annanın və şahzadə Endrünün ailələrindəki söz-söhbət və hər
üçünün boşanma prosesləri ciddi təsir etdi. Həmçinin, böyük yanğın Vindzor
sarayının bir hissəsini məhv etdi. Onun şahzadə Diananın 1997-ci ilin avqustunda
faciəli ölümünə sakit yanaşması və beş gün milli matəm günlərində kral ailəsinin
saraydan kənara çıxmaması britaniyalıların əksəriyyətinin xoşuna gəlmədi. Ailə
ictimaiyyət qarşısına Diananın dəfnindən bir gün əvvəl çıxdı, ancaq bununla belə
Britaniya mətbuatının kəskin tənqidinə məruz qaldı.

Buna baxmayaraq, Elizabetin ictimai rəydə nüfuzu yenə də böyükdür. Onun taxta
çıxmasının gümüş və qızıl yubileyləri 1977-ci və 2002-ci illərdə həm Böyük
Britaniyada, həm də dünyada təntənə ilə qeyd edilmişdir. Hal-hazırda onun
2012-ci ildəki 60 illik yubileyinə ciddi hazırlıq gedir. Onun aprel ayında
anadan olmasına baxmayaraq ənənəyə uyğun olaraq geniş keçirilməsi üçün ilin
yaxşı hava olan dövründə, iyun ayının üçüncü şənbə günü qeyd edilir.[1]

Elizabet kral VI Georqun ilk övladıdır. VI Georq isə kral V Georqun ikinci
oğludur. Kraliça 21 aprel 1926-cı ildə Londonda, babasının 17 Bruton-strit
ünvanında yerləşən evində anadan olub.[2] 29 may tarixində isə Bukingem
sarayında yerləşən kiçik kilsədə arxiyepiskop Kosmo Lonq tərəfindən xaç suyuna
salınıb.[3] Onun xaç ataları ata tərəfdən baba və nənəsi, həmçinin xala, bibi,
əmi və dayıları olmuşlar.[4] Uşaqlıqda onu Lilibet çağırırdılar.[5] 1929-cu ildə
kral V Georqun ağır xəstəliyi zamanı Elizabetin tez-tez onun yanına gəlməsi onun
əfvalına xoş təsir edirdi.[6]

Elizabetin 1930-cu ildə anadan olan Marqaret adlı bacısı da vardı. İki bacı
anasının və dayələri Marion Kroufordun sayəsində yaxşı ailə təhsili almışlar.[7]
1950-ci ildə onların dayələri Krouford "Kiçik şahzadələr" adlı xatirələr kitabı
çap etdirdi. Kitabda kiçik Elizabetin atlara və itlərə məhəbbəti, onun
davranışı, işə məsuliyyəti barədə danışılır. Kitabın dərci kral ailəsinin xoşuna
gəlməmişdi.[8] Elizabet haqqında müsbət fikirləri sonradan başqaları da
söyləyirdi: Uinston Çörçil gələcək kraliçanı xarakterli və çevik uşaq kimi
xarakterizə edirdi.[9] Əmisi qızı Marqaret Rods isə onun haqqında: "şən, ancaq
ağıllı qız" fikrini bildirirdi.[10]

O kral taxt-tacına ardıcıllığına görə üçüncü namizəd idi: əmisi VIII Eduard,
atası Georq və o. Elizabet kral ailəsinin üzvü kimi cəmiyyətdə maraq doğursa da,
o kraliça olmağı ağlına da gətirmirdi.[11] 1936-cı ildə onun babası, kral V
Georq vəfat edir və əmisi VIII Eduard kral elan edilir.

Elizabet digər kişi vəliəhd olmadığından atasından sonra ikinci vəliəhd olur.
Ancaq həmin il əmisi aristokrat nəslindən olmayan və boşanmış hersoqinya Uollis
Simpsonla ailə qurmaq istədiyinə görə ölkədə Konstitusiya böhranı baş verir.
Hökumətin və anqlikan kilsəsinin təkidli mövqeyindən sonra əmisi evliliyə
üstünlük verərək taxt-tacdan imtina edir.[12] Elizabetin atası kral elan edilir,
onun özü isə vəliəhd olaraq Ülyahəzrət Şahzadə Elizabet titulu alır.

Elizabet İton kollecinin vitse-rektor Henri Martendən konstitusiya tarixinə dair
dərslər alır.[13] və dayəsi ilə danışmaq üçün fransız dili öyrənir.[14] Sonradan
o xüsusi məktəbin tələbəsi olur. Bu məktəb məxsusi olaraq onun öz yaşıdları ilə
təmasda olması üçün yaradılmışdı.[15]

1939-cu ildə Elizabetin valideynləri Kanada və ABŞ-a rəsmi səfər edirlər.
Elizabet valideynlərinin 1927-ci ildə Avstraliya və Yeni Zelandiyaya etdiyi
səfərdəki kimi Londonda qalır. Kral olan atası hesab edir ki, o səfərlər üçün
hələ çox kiçikdir.[16] Elizabet valideynlərini göz yaşları ilə yola
salmışdı.[17] Londonda qalan Elizabet valideynləri ilə yazışaraq əlaqə
saxlayırdı. 18 may tarixində valideynləri onun üçün birinci kral transatlantik
telefon xətti çəkdirirlər.[16]

Elizabet kiçik bacısı Marqarita ilə birlikdə İkinci dünya muharibəsinin
başlandığı 1939-cu ilin sentyabrından dekabrınadək Şotlandiyada qalır, oradan
isə Norfolka köçür.[18] 1940-cı ilin fevralından may ayınadək onlar Royal-Loc
deyilən yerdə yaşayırlar. Londona geri qayıtmaqla düz beş il Vindzor sarayında
yaşayırlar.[19] Lord Duqlas Hoqqun "müharibə dövründə iki şahzadə xanımın
Kanadada yaşaması" təklifinə[20] anaları Elizabet belə cavab vermişdi: "Uşaqlar
mənsiz, mən isə kralsız heç bir yana getməyəcəyik. Kral isə buranı heç vaxt tərk
etməyəcək."[21] Şahzadələr Vindzorda qaldılar. Yeni il ərəfəsində isə pantomim
teatr tamaşası təşkil edərək yığılan vəsaiti "kraliçanın hərbi geyimlər üçün yun
yığan fond"una keçirdilər.[22] 14 yaşlı Elizabet 13 oktyabr 1940-cı ildə BBC-nin
'Uşaq saatı verilişində çıxış edərək əskərlərə dəstək verdi.[23]

1943-cü ildə 16 yaşlı Elizabet qvardiya polkuna səfəri zamanı özünün birinci
böyük çıxışını edir. O bu hərbi hissəyə bir il əvvəl polkovnik vəzifəsinə təyin
edilmişdi.[24]

1945-ci ilin fevralında o 230 873 say altında ərazi qadın köməkçi xidmətinə
qəbul edilir.[25] O sürücü və mexanik peşəsinə yiyələnir və hətta hərbi yük
maşını da sürür. Sonradan o beş aylığa fəxri kiçik komandir təyin edilir.[26] O
hal-hazırda İkinci dünya müharibəsində hərbi xidmətdə olmuş yeganə dövlət
başçısıdır.[27]

Muharibə dövründə krala yaxın siyasi dairələrdə Elizabetin Uels regionu ilə sıx
münasibətləri vasitəsi ilə Uels millətçiliyini zəiflətmək planları irəli
sürülür.[28]

Elizabet 18 yaşına çatdıqda ona Uels şahzadəsi titulunu vermək təklifi irəli
sürülür. Təklif o dövrün daxili işlər naziri Herbert Morrisona mənsub idi. Ancaq
təklifə Elizabetin atası, VI Georq etiraz edir. O bildirir ki, bu titul hər
zaman vəliəhd olan kişi şahzadələrin həyat yoldaşlarına verilir. Elizabet isə
sadəcə vəliəhddir, Georqun isə hələ vəliəhd olacaq oğlu ola bilər.[29]

Muharibənin qurtarması xəbərindən sonra Elizabet bacısı Marqarita ilə birlikdə
London küçələrinə çıxaraq sevinən izdihama qoşulurlar. Sonradan o azsaylı
müsahibələrindən birində deyir ki, "biz valideynlərimizdən, kənardan bilinmədən
insanlara baxmağa icazə istədik. Eyni zamanda qorxurduq ki, bizi tanıyarlar...
Xatırlayıram ki, tanımadığımız insanların əllərindən tutaraq Uaytholl küçəsi ilə
gedirdik. Sevinc hissi bizi bürümüşdü".[30] İki il sonra o valideynlərini Cənubi
Afrika səfərində müşaiyət etdi. 21 yaşında, 21 aprel 1947-ci ildə, o Cənubi
Afrikadan Millətlər Birliyinə müraciət edərək demişdi: "Mən Sizlərin hamınızın
qarşınızda söz verirəm ki, mənim bütün həyatım, onun qısa və ya uzun olmasından
asılı olmayaraq, Sizlərə və hamımızın üzvü olduğumuz böyük imperator ailəsinə
xidmət etməyə sərf ediləcək."[31]

Elizabet öz gələcək əri, Yunanıstan və Danimarka şahzadəsi Filipə 1934 və
1937-ci illərdə rast gəlib.[32] 1939-cu ilin iyulunda Britaniya Kral Hərbi Dəniz
Kollecində toplantıda görüşdən sonra (o vaxt Elizabetin 13 yaşı var idi), o
Filipə vurulur və onlar yazışmağa başlayırlar.[33] 20 noyabr 1947-ci ildə isə
onlar evlənirlər. Elizabet və Flip Danimarka kralı IX Kristian tərəfindən ikinci
nəsil və Britaniya kraliçası Viktoriya tərəfdən üçüncü nəsil qohumdurlar. Kəbinə
qədər Filip titulundakı yunan və danimarka adlarından imtina edir və yunan
pravoslav kilsəsindən anqlikan kilsəsinə keçir. Həmçinin, anasının soyadı ilə
özünə leytenant Filip Mauntbatten adı götürür.[34] Toya bir qədər qalmış ona
Edinburq hersoqu titulu verilir və Kral həzrətləri adlandırılır.[35]

Kəbinə qədər onların qarşılarına başqa problemlər də çıxmışdı. Filip imkanlı
deyildi, digər millətdən idi və bacıları Almaniyada Hitler partiyasından olan
alman zadəganlarına ərə getmişdilər.[36] Sonradan dərc edilən məlumatlara görə o
dövrdə Elizabetin anası kəbinə etiraz edirmiş.[37] Ancaq yaşlı vaxtlarında o öz
bioqraflarına Filipin əsl ingilis centlmeni olduğunu söyləyirmiş.[38]

Şahzadə Elizabet və Edinburq hersoqunun nikah mərasimi 1947-ci il noyabrın 20-də
2000 qonağın iştirakı ilə Vestminster abbatlığında keçirdilər. Bu toy
Vestminster abbatlığında keçirilən 10-cu monarx toyu oldu. Birinci isə 1100-cü
ilin noyabrın 11-də şotland şahzadəsi Matilda ilə kral I Henrixin evliliyi
olmuşdur. 1923-cü il aprelin 26-da elə bu abbatlıqda indiki kraliçanın
valideynləri – kral VI Georq və kraliça Elizabetin nikahı bağlanmışdı.[39]

Elizabet ilə Filipə toylarında dünyanın hər yerindən 2500-ə qədər hədiyyə
göndərilmişdi.[40] Ancaq toy dövründə Böyük Britaniya hələ muharibənin
dağıntılarından tam azad ola bilməmişdi. Hətta vəliəhdin toyuna sərf ediləcək
parçaya belə kupon tələb edilirdi.[41] Muharibədən sonra alman əsilli hersoq
Filip asanlıqla toyuna sağ qalmış üç bacısını dəvət edə bilməzdi.[42][43]

Elizabetin ilk övladı, şahzadə Çarlz 14 noyabr 1948-ci ildə anadan olub. Bir
aydan sonra Elizabet atası kral VI Georqdan övladının kral statusundan istifadə
etməsinə icazə istədi. Əks halda bu mümkün olmazdı.[44][45] İkinci övladı
şahzadə Anna isə 1950-ci ildə anadan oldu.

Toydan sonra gənc ailə 4 iyul 1949-cu ilədək Vindzor sarayının yanında kirayə
tutulmuş evdə qalır, sonra isə Londonda başqa yerə köçürlər. 1949 və 1951-ci
illər arası Filip Maltada yerləşən kral hərbi-dəniz donanmasında zabit kimi
qulluq edir. O və Elizabet Maltanın bir kəndində Filipin dayısının evində
yaşayırlar. Uşaqları isə Londonda qalmalı olurlar.[46]

Kral VI Georqun sağlamlığı 1951-ci il ərzidə pisləşməyə başladı və Yelizaveta
tez-tez onu dövlət və ictimai tədbirlərdə əvəz etməyə başlayır. Həmin ilin
oktyabrında o Kanadaya səfər edir, həmçinin ABŞ Prezidenti Harri Trumeni
Vaşinqtonda ziyarət edir.[47] 1952-ci ilin əvvəlində o əri Filiplə birlikdə
Avstraliya və yeni Zelandiyaya səfərə çıxır. Səfər Keniyadan keçir. Orada
olarkən 6 fevral 1952-ci ildə onlara VI Georqun ölüm xəbəri gəlir.[48] Onlarla
olan Martin Çarteris vəliəhddən kral adı seçməsini xahiş etdi. O, "Elizabet"
cavabını verir. "[49] Elizabet özünü tamhüquqlu kraliça elan etdi və Filiplə
birlikdə təcili Londona qayıdır.[50] Həmçinin o Filiplə Bukingem sarayına
köçür.[51]

Elizabet taxt-taca çıxdıqdan sonra bəziləri fikirləşirdi ki, kral ailəsi Filipin
soyadı ilə Mountbatten evi kimi tanınacaq. Çünki, Elizabet ailə quranda ərinin
soyadını götürmüşdü. Hətta Filip də kral ailəsinin Mauntbetten evi adlanacağını
güman edirdi. Ancaq Elizabetin anası və baş nazir Uinston Çörçil Vindzorlar evi
adının qalması təklifini müdafiə etdilər. Bu belə də oldu. Hersoq Filip sonradan
şikayətlənirdi ki, o ölkədə yeganə kişidir ki, uşaqları onun yox, yoldaşının
soyadını daşıyır."[52] Kraliça Mariyanın ölümündən və Çörçilin istefasından
sonra, 1960-cı ildə Mauntbatten-Vindzor soyadı kraliçanın vəliəhd olmayan
oğlanları üçün məqbul hesab edildi.[53]

Elizabetin taxt-tac mərasiminə hazırlıq dövründə şahzadə Marqaret bacısına
bildirir ki, o özündən 16 yaş böyük və boşanmış zabit Piter Tausendə ərə getmək
istəyir. Kraliça ona məsləhət bildi ki, o bir il gözləsin. O bacısını sevirdi və
istəyirdi ki, məsələ bir ilə soyusun.[54] Ancaq yüksək dairələr kəbinin əleyhinə
idilər, həmçinin anqlikan kilsəsi boşanmadan sonra ikinci dəfə kəbinə icazə
vermirdi. Onlar bildirdilər ki, əgər Marqarita ailə qurarsa, o taxt-taca iddialı
şəxslər siyahısından çıxarılacaq.[55] Sonradan o Tausendlə ailə qurmaq
fikirindən əl çəkdi.[56] 1960-cı ildə o Entoni Armstronq-Consa ərə getdi, ancaq
1978-ci ildə ondan boşandı və bir daha ərə getmədi.

24 mart 1953-cü ildə Elizabetin nənəsi, kraliça Mariyanın ölümünə baxmayaraq,
onun istəyinə uyğun olaraq 24 mart 1953-cü ildə Vestminster abbatlığının
qarşısında tac qoyma mərasimi keçirildi. İlk dəfə olaraq bütün mərasim
televiziya ilə göstərildi. Bu qısa zamanda televiziyanın populyarlaşmasına səbəb
oldu. Hesablamalara görə 20 milyona qədər insan evlərində dostları ilə birgə bu
tarixi mərasimə baxa bildilər.[57][58] Şimalı Amerikada isə 10 milyon insan
mərasimin yazıldığı kasetə baxa bildilər.[59] Elizabet üstünə Millətlər
Birliyinə daxil olan ölkələrin milli emblemləri tikilmiş ağ paltar geyinmişdi.
Bu ingilislər üçün qızılgül, şotlandlar üçün qanqal, uelslilər üçün soğan,
irlandlar üçün üç yarpaqlı yonca, avstraliyalılar üçün akasiya, Kanada üçün
ağcaqayın yarpağı, Yeni Zelandiya üçün qıjı, Cənubi Afrika üçün xarakterik yerli
gül, Hindistan, Seylon və Pakistan üçün taxıl, pambıq və cut oldu.[60]

1954-cü ildə Avstraliyaya birinci dövlət səfəri zamanı onun Britaniyanın da
daxil olduğu Millətlər Birliyinin inkişafına ciddi diqqət vermək istəyi hiss
edildi. Onun nominal rəhbərlik etdiyi bir neçə ölkə artıq müstəqillik əldə
etmişdi və Britaniyanın onlara yeni münasibətlər sistemi qurulmalı idi.[61]
1953-54-cü illərdə o əri birlikdə altı aylıq dünya səyahətinə çıxır. O
Avstraliya və Yeni Zelandiyaya səfər edən ilk Britaniya monarxı oldu.[62][63]
Onun səfərinə təqribi hesablamalara görə əhalinin üçdə ikisi baxmağa
çıxırdı.[64] O taxtda olduğu dövrdə ən çox səfər edən Britaniya monarxı oldu.
Eyni zamanda o ən çox səfər edən dövlət başçısıdır.[65]

1956-cı ildə Fransanın baş naziri Gi Moll və Böyük Britanıyanın baş naziri
Entoni İden Fransanın Birliyə qoşulması məsələsini müzakirə etdilər. Qərar qəbul
edilmədi, ancaq sonrakı il Fransaya gələcək Avropa Birliyinın əsasını qoyan
Avropa İqtisadi Birliyinin yaradılmasına dair Roma müqaviləısinə imza atdı.[66]
1956-cı ilin noyabrında Böyük Britaniya və Fransa Misirə qoşun yeritdilər və
nəticədə Süveyş böhranı yarandı. Sonradan qraf Lui Mauntbatten iddia edirdi ki,
Elizabet bunun əleyhinə idi. Ancaq bu fikri baş nazir İden inkar edirdi. İden
özü iki aydan sonra istefaya getdi.[67]

İdenin mənsub olduğu Britaniyanın Mühafizəkarlar Partiyası daxilində lider
seçilməsi mexanizmi olmadığından yeni hökumət başçısının kim olmasını kraliça
həll etməli idi. Entoni İden Elizabetə məsləhətləşməni Lordlar Palatasının sədri
Solsberi, qraf Maksvell Fayl və Uinston Çörçillə aparmağı məsləhət bildi.
Məsləhətləşmələrdən sonra Elizabet hökumət başçılığına Harold Makmillanı tövsiyə
etdi.[68] Altı il sonra Makmillan özü istefa verdi və kraliçaya Alek
Duqlas-Hyumu Baş Nazir təyin etməyi məsləhət gördü. Kraliça belə də hərəkət
etdi.[69]

Süveyş böhranı və İdenin xələfinin seçməsi 1957-ci ildə onun ilk tənqidinə
gətirib çıxardı. Lord Altridhem sahibi olduğu jurnalda o özbaşnalıqda ittiham
edildi.[70] Bu hərəkətə görə lord ictimai məzəmmətə və hətta fiziki hücuma məruz
qaldı.[71] 1963-cü ildə kraliça yenidən bir qrup nazirin tövsiyəsi ilə yeni Baş
Naziri təyin etdi və buna görə yenidən tənqidə məruz qaldı.[69] 1965-ci ildə
mühafizəkarlar lider seçmə mexanizmini işləyib hazırladılar və bununla da
kraliçanı yeni ittihamlardan xilas etdilər.[72]

1957-ci ildə o Millətlər Birliyi adından kraliça ABŞ-a dövlət səfəri etdi və BMT
Baş Məclisində çıxış etdi. O səfər çərçivəsində Kanadanın kraliçası kimi
parlamentinin 23-cü sessiyasını da açdı. Elizabet Kanada parlamentinin iclasını
açan ilk Britaniya monarxı oldu. İki il sonra o ABŞ-a Kanada dövləti adından
səfər etdi. 1961-ci ildə o Kiprə, Hindistana, Pakistana, Nepala və İrana səfər
etdi.[73]Qanaya səfəri zamanı o təhlükə xəbərdarlığını rədd etdi. Baxmayaraq ki,
Qana Prezidenti Kvame Nkrume əleydarları tərəfindən ölümlə hədələnirdi.[74]
Keçmiş baş nazir Harold Makmillan yazırdı : " Kraliça hər şeyə məsuliyyətlə
yanaşır. O özünə güzəşt etmir. O sanki bir kino ulduzudur. O öz vəzifəsinə
yüksək səviyyədə yerinə yetirməyə çalışır. O krallığa layiqdir".[74]

Elizabet 1959 və 1963-cü illərdə o şahzadə Endrü və Edvardı gözləyərkən ancaq
bir dəfə parlamentin iclasını aça bilməyib.[75] Bu zaman ölkənin o dövrdəki
Lord-Kansleri onun salamlarını yeni parlamentə çatdırdı.

1960 və 1970-ci illərdə Böyük Britaniyanın Afrika və Karib hövzəsindəki
müstəmləkələrinin böyük bir qismi müstəqillik elan etməyə başladılar. 20-dən çox
ölkə müstəqillik alaraq özünüidarə sisteminə keçdilər. Ancaq 1965-ci ildə
Rodeziyanın baş naziri Yan Smit birtərəfli qaydada müstəqillik elan etdi. Bu
zaman o qaradərili çoxluğun rəyini nəzərə almamışdı.Kraliça Smitin tanınma,
beynəlxalq ictimaiyyətin isə Rodeziyaya boykot elan etmə çağırışlarını rədd
etdi.[76]

1974-cü ilin fevralında Btitaniyanın baş naziri Edvard Hit parlamentə seçkilər
elan etdi. Sakit Okean körfəzinə səfər edən kraliça səfəri kəsərək geri
dönür.[77] Hitin Mühafizəkarlar Partiyası qələbə qazansa da, hökumət qurmaq üçün
Liberal Partiyası ilə koalisiya qurmaq məcburiyyətində qalır. Koalisiya
danışıqları baş tutmadığından Hit istefaya gedir. O zaman Elizabet Leyboristlər
Partiyasının lideri Harold Vilsondan hökumət qurmağı xahiş edir.[78]

Bir il sonra, 1975-ci ildə Avstraliyada konstitusiya böhranı baş
verir.Müxalifətin çoxluq təşkil etdiyi Avstraliya senatı hökumətin büdcə
paketini rədd etdi. Ölkənin general -qubernatoru bunu əsas gətirərək baş nazir
Qof Uitlamı istefaya göndərir.[79] Uitlamın tərəfdarlarının çoxluq təşkil etdiyi
nümayəndələr palatasının spikeri Qordon Skoulz kraliıaya müraciət edərək
general-qubernatotun qərarının ləğv edilməsini xahiş edir. Elizabet xahişi rədd
edərək bildirir ki, onun qubernatorun səlahiyyətlərinə qarışmağa ixtiyarı
yoxdur, bu məsələlər Avstraliya Konstitisiyasına görə onun ixtiyarındadır.[80]
Bunu sonradan Avstraliya respublikaçılığının böhranı adlandırdılar.[79]

1977-ci ildə Elizabet və Filip özlərinin toylarının 25 illiyini qeyd etdilər. Bu
münasibətlə təntənəli tədbirlər bütün keçmiş ingilis müstəmləkələrində geniş
qeyd edildi. Onun bacısı şahzadə Marqaritanın əri ilə boşanması xəbərinin
yayılması xəbərinə baxmayaraq, təntənələr kraliçanın nüfuzunun yüksək olduğunu
göstərdi.[81] 1978-ci ildə Elizabet Rumıniyanın kommunist rəhbəri Nikolae
Çauşeskunun Britaniyaya səfərini başqa vaxta keçirdi.[82] Növbəti il isə iki
möhtəşəm zərbə aldı: kraliçanın şəkil üzrə eksperti Entoni Blant kommunist
agenti kimi ifşa olundu və yaxın qohumu qraf Lui Maunbetten Şimali İrlandiya
terrorçuları tərəfindən öldürüldü.[83]

Şahidlərin söylədiyinə görə 1970-ci illərin sonuna kraliça narahat idi ki,
Kanadanın o vaxtkı baş naziri Pyer Trüdonun fəaliyyəti barəsində az məlimatı
vardır.[84] Ktaliça Trüdonun baxışlarında ümüdünü itirmə hiss edirdi.[84] Kanada
hökumət başçısının fəaliyyətində bir respublikaçılıq hiss edilirdi.[84] 1980-cı
ildə Kanada siyasətçiləri Londona Kanada Konstitusiyasına dəyişiklikləri
müzakirə etmək üçün gələrkən kraliçanın Kanada Konstitusiyasından ingilis
mütəxəssislərindən daha yaxşı məlumatlı olduqunun şahidi olduar.[84] O
konstitusiya debatlarında maraqlı idi. Bundan əvvəl onun dövlət başçısı kimi
roluna təsir edən С-60 adlı qanun layihəsinin uğursuzluğundan sonra bu məsələ
çox aktuallaşmışdı.[84] Müzakirələrdən sonra Britaniya parlamentinin Kanada
dövətçiliyində rolu götürüldü, ancaq monarxiya institutu saxlanıldı. Trüdo
sonradan xatirələrində yazırdı ki, " Kraliça mənim Konstitusiyanı dəyişmək
planıma dəstək verirdi. O şəxsi söhbətlərdə çox müdrük hərəkət edirdi."[85]

1981-ci ildə, şahzadə Çarlzın toyundan altı həftə əvvəl kraliçaya yaxın
məsafədən altı atəş açıldı. Hücum edən 17 yaşlı bir gənc idi. O beş illik həbs
cəzası aldı, ancaq üç ildən sonra azadlığa buraxıldı.[86] Kraliçanın bu
situasiyada özünü təmkinli aparması çoxları tərəfindən müsbət
qiymətləndirildi.[87] Bir ildən sonra o digər bir təhlükə ilə üzləşdi. Yuxudan
oyanarkən yataq otağında kənar şəxs gördü (Maykl Faqan insidenti). Kraliça özünü
sakit apararaq daxili komutator vasitəsi ilə polis çağırdı. Polis ancaq yeddi
dəqiqədən sonra gəlib çıxdı. Bu müddətdə Elizabet kənar şəxslə sakitcə söhbət
edirdi.[88] 1982-ci ildə kraliça özünün Vindzor sarayında ABŞ Prezidenti Ronald
Reyqanı qəbul etdi, 1983-cü ildə isə onun Kaliforniyadakı rançosunda qonaq oldu.
Bu ərəfədə o Britaniya kral donanmasının Karib dənizində yerləşən, Britaniya
protektoratı olan Qrenadaya hücumunu pislədi. Kraliçanın oğlu, şahzadə Endrü
həmin dövrdə aprel ayından sentyabr ayınadək hərbi donanmanın gəmisində hərbi
dəniz zabiti kimi xidmət edirdi.[89]

Kütləvi informasiya vasitələrinin kraliçanın şəxsi həyatına 1980-ci illərdə
böyük marağı bir sıra sensasiyalı materialların ortaya çıxmasına səbəb oldu.
Onların heç də hamısı təsdiqini tapmırdı.[90] "Sun" qəzetinin redaktoru Kelvin
Makkenzi deyirdi: "Mənə bir bazar günü verin və bazar ertəsinə mən kral ailəsi
haqqında material verim. Narahat olmayın, əsas xəbər deyil, xəbərdən sonrakı
gərginlikdir". "Observer" qəzetinin köşə yazarı Donald Trelford isə 21 sentyabr
1986-cı ildə yazırdı: "Kral ailəsi haqqında maraq doğuran o qədər material var
ki, nəyin düz, nəyin səhv olduğunu müəyyən etmək çətindir."[91]

Məlumat yayılırdı ki, Elizabet baş nazir Marqaret Tetçerin iqtisadi siyasəti
nəticəsində sosial gərginliyin artmasından, bir sıra ixtişaşların olmasından və
şaxtaçıların tətilindən çox narahatdır. Həmçinin Tetçerin Cənubi Afrikadakı
aparteid rejiminə qarşı sanksiyadan imtina etməsi də kraliçanı narahat edən
məsələlərdən oldu.[92][93] Tetçerə bidirilirdi ki, kraliça belə gedərsə onun
opponentləri ilə birgə müxalifətçi Böyük Britaniya Sosial-Demokrat Partiyasına
səs verəcəkdir.[94] Bütün bu fikir ayrılığına baxmayaraq Tetçer sonradan
kraliçaya lentə çəkilmiş halda öz xoş sözlərini yazıb göndərdi.[95] and in her
memoirs.[96] Sonradan özü ilə Tetçer arasında narazılıq olması fikrini təkzib
edərək, Elizabet baş nazir Con Meycorun dövründə Tetçeri iki dövlət mükafatı:
"Millətlər Birliyi qarşısında xidmətlərə görə ordeni" və "Bantlı orden"lə təltif
etdi.[97] O həmçinin Tetçerin 70 və 80 illik yubileyində də iştirak etdi.[98]

1991-ci ilin əvvəlində kral ailəsindəki mülkiyyət və ailə qalmaqalları ölkədə
respublikaçı hisslərin artmasına səbəb oldu.[99] Kral ailəsinin gənc üzvlərinin
xeyriyyə işlərinə həsr edilmiş televiziya verilişlərində iştirakı lağa
qoyuldu,[100] və Elizabet satiraya tutuldu.[101]

1991-ci ildə Fars körfəzində müttəfiqlərin İraq üzərində qələbəsindən sonra o
ABŞ Konqresində çıxış edən ilk Britaniya monarxı oldu.[102] Növbəti il o oğlu
Çarlz ilə gəlini Diana arasında gərginliyi yumşaltmağa çalışdı.[103] 24 noyabr
1992-ci ildə, taxta çıxmasının 40 illiyinə həsr edilmiş çıxışında, Elizabet
1992-ci ili uğurlu il adlandırır.[104] Həmin ilin martında isə onun ikinci oğlu,
şahzadə Endrü həyat yoldaşı hersoginya Saradan ayrılır. Aprel ayında isə qızı
Anna əri kapitan Mark Filipdən boşanır.[105] Oktyabr ayında Almaniyaya dövlət
səfəri zamanı, Drezdendə kütlədən bir nəfər ona yumurta atır,[106] noyabr ayında
isə onun yaşadığı Vindzor saryına yanğın nəticəsində böyük zərər dəyir.
Monarxiyanın mətbuatda tənqidi güclənir.[107] Buna cavab olaraq kraliça tənqidə
etiraz etmədiyinə, ancaq bunu yumorla və yumşaq görmək istədiyini bildirir.[108]
İki gündən sonra baş nazir Con Meycor kral ailəsinin maliyyəsinin ötən ildən
hazırlanan islahatı haqqında məlumat verdi. Bunula da kral ailəsi tarixdə
birinci dəfə olaraq sadə insanlar kimi vergi verməli oldular.[109] Dekabr ayında
Çarlz və Diana rəsmi şəkildə ayrılırlar.[110] İlin axırında isə o ВС qəzetini
müəllif hüquqlarını pozduğuna görə məhkəməyə verir. Qəzet onun Yeni il qabağı
təbrik nitqini əldə edərək onu iki gün əvvəldən dərc etmişdi. Qəzet ona məhkəmə
xərclərini ödəməyə və xeyriyyə işlərinə 200 min funt sterlinq ayırmağa məcbur
olur.[111]

Növbəti illərdə Britaniya ictimaiyyəti Çarlz və Diananın ailə məsələlərini
qızğın çəkildə müzakirə edirdi[112]. 1995-ci ilin dekabrında Yelzaveta baş
nazir, anqlikan kilsəsi və həyat yoldaşı Filiplə məsləhətləşmələrdən sonra Çarlz
və Dianaya bildirdi ki, onların boşanması indiki dövrdə məsləhət deyildir[113].
Buna baxmayaraq 1996-cı ildə onlar rəsmi surətdə ayrıldılar. Bir ildən sonra isə
Diana 31 avqust 1997-ci ildə Parisdə faciəli surətdə həlak olur. Bu zaman
kraliça oğlu və iki oğul nəvəsi ilə birlikdə Balmoralda kilsədə idilər. Nəvələri
özləri onlarla birlikdə kilsəyə getmək istəmişdilər[114].

O, ictimaiyyət qarşısında ancaq bir çıxış etdi. Sonra isə nəvələrini mətbuatın
marağından qorumaq və kədərlərini tək çəkməsi üçün onlarla və əri ilə birlikdə
beş gün Balmoralda qaldı[115]. Kral ailəsinin tərki-dünyalılığı ictimaiyyətdə
narahatlıq doğurdu[116]. Bu əhval-ruhiyyə kraliçanı Diananın dəfnindən bir gün
əvvəl, 5 sentyabrda televiziyada birbaşa efirə çıxmağa məcbur etdi[117]. Efirdə
o, Dianaya şahzadə Uilyam və Harrinin nənələri kimi öz məhəbbətini
bildirdi[118]. Bu çıxış ictimaiyyətdə ona qarşı yaranmış gərginliyi xeyli azalda
bildi[118].

2002-ci ildə Elizabetin taxta çıxmasının 50 illik yubileyi idi. Həmin ilin
fevral və martında onun bacısı və anası vəfat etdi. Bu situasiyada kütləvi
mətbuat vasitələri yubileyin hansı formada keçirilməsi barəd baş
sındırırdılar[119]. O, yenidən səfər turnesinə çıxdı. Fevral ayında Yamaykaya
səfər etdi. Hətta qaldığı qubernator evində geçə elektrik enerjisi də
kəsildi.[120] 1977-ci ildəki kimi yenə küçə bayramları və yubiley tədbirləri
keçirildi. Təqribi hesablamalara görə üç günlük bayram tədbirlərində Londonda
milyonlarla insanlar iştirak etmişdilər[121]. Kütlənin sevinci mətbuat
gözlədiyindən də çox oldu.[122]

Kraliçanın yaxşı sağlamlığı olmasına baxmayaraq, 2003-cü ildə o iki cərrahi
əməliyyat keçirdi. O, sonradan da bir neçə dəfə sağlamlığına görə tədbirləri
təxirə salmalı olmuşdu[123].

2007-ci ilin mayında The Daily Telegraph qəzeti adının çəkilməsini istəməyən
mənbənin məlumatına görə yazdı ki, kraliça Britaniya hərbiçilərinin İraq və
Əfqanstanda olmasından və kampaniyanın nəticələrdən narazıdır. Həmçinin o baş
nazir Toni Bleyer qarşısında kənd əhalisinin problemlırini ciddi şəkildə də
qaldırmışdır.[124] O Toni Bleyerin Şimali İrlandiyada sülh yaratmaq üçün
səylərindən zövq aldığını də dilə gətirdi.[125] 20 mart 2008-ci ildə kraliça
İrlandiyanın Müqəddəs Patrik kilsəsində dua prosesində iştirak etdi. Bu
kraliçanın İngiltərə və Uelsdən kənarda ilk dua mərasimi idi.[126]

Elizabet və hersoq Filip 2007-ci ildə özlərinin ailə qurmalarının 60 illik
yubileyini qeyd etdilər. Onların ailə uzunömürlülüyü tarixdə istənilən kral
iləsinin uzunömürlülüyündən çoxdur. Elizabetin kral hakimiyyətinin ömrü özündən
əvvəlki dörd kralın hakimiyyət müddətinin cəmindən çoxdur. Hiss edilir ki, o
hakimiyyətdən əl çəkmək fikrində deyil,[127], bununla belə o səlahiyyətini
azaltmaqla, vəliəhd Çarlzın səlahiyyətini çoxalda bilər.[128]

Elizabet Millətlər Birliyi adından BMT-də ikinci dəfə 2010-cu ildə, birinci
dəfədən 53 il sonra çıxış etdi.[129] BMT Baş Katibi Pan Ge Mun onu "dövrün
lövbəri" adlandırdı. Kraliça çıxışında bildirdi ki: "O böyük dəyişikliklər görür
və bunların əksəriyyəti, müsbətə doğrudur. Birləşmiş Millətlər Təşkilatının
məqsəd və dəyərlərinə hörmətlə yanaşmaq lazımdır...Sabah bizlər heç vaxt
görmədiyimiz mürəkkəb vəziyyətdə çaışmalıyıq."[129][130].

Elizabet özünün kraliça kimi 60 illik (almaz) yubileyini 2012-ci ildə qeyd
etməyə hazırlaşır. Ondan əvvəl ancaq Kraliça Viktoriya 1897-ci ildə taxt-tacının
almaz yubileyini qeyd etmişdi. Elizabet 29 yanvar 2012-ci ildə ən yaşlı
Britaniya monarxı oldu., 10 sentyabr 2015-ci ildə isə 89 yaşında (kraliça
Viktoriyanın rekordunu təzələyərək) ən çox monarx olmuş ingilis dövlət başçısı
ola bilər.

19 may 2011-ci ildə II Elizabet hakimiyyəti dövründə ilk dəfə qonşu İrlandiyaya
səfər etdi. Bu eyni zamanda britaniya monarxının axırıncı 100 ildə İrlandiyaya
ilk səfəridir. Səfər ciddi təhlükəsizlik şəraitində keçdi və iki ölkə arasındakı
münasibətlərdə yeni səhifə açdı.[131]

II Elizabet nadir hallarda müsahibə verdiyindən onun şəxsi hissləri haqqında
məlumat azdır. Konstitusiyalı monarx olmasına baxmayaraq o siyası mövqeyini heç
vaxt bildirmir. Hiss edilir ki, o vəzifə borcuna çox məsuliyyətlə
yanaşır[132][133]. Elizabet 600-dən çox xeyriyyə cəmiyyətinin hamisidir[134].

Anqlikan kilsəsinin başçısı olmasına baxmayaraq, o, xristian kilsəsinə və
xüsusilə də Şotlandiya kilsəsinə hörmətlə yanaşır[135]. O, dinlərarası dialoqa
çox diqqətlə yanaşır, digər dinlərin rəhbərləri ilə görüşür, Xristian və
Yəhudilər Şurasının hamilərindən biridir[136]. Özünün illik Yeni İl təbrikində o
şəxsi dini hisslərini xüsusi qeyd edir. 2000-ci ilin Milad bayramında o deyirdi:

1950-ci illərdə Elizabetin hakimiyyətinin ilk illərində o gənc, yaraşıqlı bir
qadın kimi qəbul edilirdi[139] Ağır muharibədən sonrakı dövr ümüd, tərəqqi və
yaraların sağalması dövrü idi və "Elizabet dövrü" adlandırılırdı.[140].

1957-ci ildə lord Altrinxam kraliçanın məktəb illərində quru xasiyyətli olduğunu
iddia etdi[141]. 1960-cı illərin axırında kral ailəsi sənədli filmi və şahzadə
Çarlz haqqında televiziya filmləri vasitəsi ilə kral ailəsi haqqında cəmiyyətdə
xoş təəssürat yaratmağa başladılar[142]. Onun gümüş yubileyində kütlə ona valeh
idi,[143] ancaq 1980-ci illərdə Elizabetin övladları mətbuatın güclü tənqidinə
məruz qaldı.[144] 1990-cı illərdə Elizabetin məşhurluğu ən aşağı həddə çatdı.
İctimaiyyətin təzyiqi altında o tarixdə birinci dəfə monarx kimi vergi ödəməyə
başladı.[145] Şahzadə Diananın ölümü dövründə məşhurluq azalsa da, sonradan
bərpa olundu[146]. 2006-cı və 2007-ci illərdə keçirilən rəy sorğuları Elizabetin
yüksək nüfuzunun olduğunu göstərdi[147][148][149]. Həmçinin, 1999-cu ildə
Avstraliyada, 2008-ci ildə Tuvaluda, 2009-cu ildə Sent-Vinsent və Qrenadinada
keçirilən referendumda yerli əhalinin əksəriyyəti Britaniya taxt-tacından
asılılığın ləğvinin əleyhinə çıxdı[150].

İstirahətinin əsas maraq dairəsi atlar və itlərlə olmaqdır[151]. O, saya palto
geyməyi və başına dekorativ şlyapalar qoymağı xoşlayır. Bu geyim onu kütlə
içərisində həmişə fərqləndirir[152].

Elizabetin maliyyə və mülk məsələləri uzun müddət müzakirə mövzusu olub. Onun
Norfolkda böyük mülkü var. "Forbes" jurnalı 2009-cu ildə bu mülkü təqribən 450
milyon ABŞ dolları həcmində qiymətləndirib.[153] Ancaq Bukingem sarayı rəsmi
bəyanatla bu rəqəmi çox şişirdilmiş hesab edib və 1993-cü ildə ona 100 milyon
Britaniya funt sterlinqi qiyməti qoyulduğunu xatırladıb.[154] Həmçinin kral
evinin incəsənət əsərləri və qiymətli daş-qaşları kraliçanın mülkiyyəti
sayılmır,[155][156] bu kral ailəsinin istifadə etdiyi saraylar, o cümldən
Bukingem sarayı və Vindzor sarayına, Lankaster qraflığındakı 2009-cu ildə 323
milyon funt sterlinq qiymət qoyulmuş qəsr və torpaqlara da aiddir.[157][158]
Yayılan məlumatlara görə əvvəlki monarxlar kimi II Elizabetin da Bukingem
sarayından xoşu gəlmir və o Vindzor sarayında yaşamağa üstünlük verir.[127]
Kraliçanın Sandremda və Balmoralda şəxsi qəsrləri var.[159] O qəsrlər ölkənin
maliyyə nazirliyinə icarəyə verilib.[160]- Kral ailəsinin istifadəsində olan
mülk və qiymətli əşyalar xalqın mülkiyyəti hesab edilir və satıla, hədiyyə edilə
bilməz.

II Elizabet və Çarlz xeyli maliyyə vəsaiti qazansalar da, qənaətcil şəxslər kimi
tanınırlar. Məsələn, kraliçanın Bukingem sarayındakı yorğan-döşəyinin illərlə
dəyişmədiyi, Edinburq hersoqu olan ərinin isə 1950-ci illərdən qalma kostyumu
geyindiyi bildirilir.[161]

II Elizabet həyatı boyu müxtəlif titullar daşıyıb. Kral nəvəsi, kral qızı,
hersoq Filipin həyat yoldaşı və kraliça (monarx). Sadə dildə o, Kraliça və
Ülyahəzrət adlandırılır. O, Kanadada Kanada kraliçası, Avstraliyada Avstraliya
kraliçası və s. adlanır. Normand adalarında və Men adalarında o, Normandiya
hersoqu və Allah adamı titulunu daşıyır. Onu həmçinin Fidei Defensor (Əqidə
müdafiəçisi) və Lankaster hersoqu da adlandırırlar. Onunla söhbətdə ona əvvəlcə
"Ülyahəzrət", sonra isə "xanım" deyə müraciət edirlər.[162] Elizabet dünyanın
müxtəlif dövlətlərinin mükafat və fəxri adlarını, həmçinin Birlik ölkələrinin
həm üzvü olana qədər, həm də üzv olandan sonra hərbi vəzifələrini daşıyıb.

21 aprel 1944-cü ildən,[163] Elizabetin silahı kral ailəsinin geraldikası, kral
gerbi və müxtəlif rəmzlərlə bəzədilir.[164] Millətlər Birliyinə daxil olan
ölkələr müstəqillik və geniş suverenlik əldə etdikdən sonra II Elizabet
Undifferenced kral gerbini qəbul etdi. Elizabetin şəxsi bayrağı Kanada,
Avstraliya, Yeni Zelandiya, Yamayka və Barbadosun kral bayrağı kimi də istifadə
edilir.[165]

Kraliça II Elizabet Böyük Britaniya tarixində ən yaşlı hökmdardır. II Elizabetin
ən məşhur sələflərindən olan kraliça Viktoriya 1901-ci ildə dünyasını dəyişib. O
zaman onun 81 yaşı olub. 1820-ci ildə vəfat edən kral Georq 81 il 239 gün ömür
sürüb. Kraliça Elizabet isə 2008-ci il aprelin 21-də 82 yaşını qeyd etmişdir. Ən
çox taxt-taca sahib olanlar sırasında da Elizabet liderliyi ələ almağa yaxındır.
Hələlik hazırkı Britaniya monarxı 3-cü pillədədir. Martın 5-də o, 3-cü yerdə
olmuş və 56 il ərzində ölkəyə rəhbərlik etmiş III Henrixin rekordunu təzələdi.

2012-ci ildə isə kraliça 59 il taxtda əyləşən III Georqu da geridə buraxa
bilmişdirr. Böyük Britaniyanın tarixi kraliçası Viktoriyanın göstəricisini
yeniləmək üçün Elizabet 2015-ci ilə qədər yaşamalıdır. Viktoriya 64 il "Dumanlı
Albion"a rəhbərlik edib. Əgər bütün bunlar baş versə, o zaman şahzadə Çarlz kral
ailəsinin ən qoca vəliəhdi olacaq. 2015-ci ildə Çarlzın 67 yaşı olacaq. Kraliça
Elizabet brilyant toyunu qeyd edən ilk Britaniya hökmdarıdır. Onun hökmranlığı
dövründə Uinston Çörçilldən başlayaraq 11 baş nazir dəyişib. Lakin yaşına rəğmən
kraliça il ərzində təqribən 450 görüş iştirakçısı olub.[166]

Üzərində şahzadə II Elizabetin əksi olan dünyanın ən böyük qızıl sikkəsi
Avstriyada satışa çıxarılıb. Hərraca çıxarılan qızıl sikkənin ilkin qiyməti
qiymətli metalın məzənnəsi ilə təyin edilib. Son qiyməti 3,7 milyon avro olan
sikkəni ispaniyalı adı açıqlanmayan zərgər alıb.

Qızıl sikkə bu günə kimi Vyanada yerləşən və dünyanın ən dəyərli metal pul
kolleksiyasına sahib olan Tarix muzeyində saxlanılıb. Dünyanın ən böyük sikkəsi
kimi Ginnesin rekordlar kitabına düşən sikkənin digər üzərində Kanadanın milli
simvolu olan yarpaq vardır.[167]



https://az.wikipedia.org/wiki/Charlotte_(anime)

Charlotte (シャーロット, Shārotto?, azərb. Şarlotta) — Yoşiyuki Asayın rejissorluğu
ilə P.A. Works və Aniplex tərəfindən istehsal olunmuş 13 seriyadan ibarət anime
serialı. Yaponiyada 5 iyuldan 27 sentyabr 2015-ci ilə kimi yayımlanmışdır.
2016-cı ilin martında OVA seriyası buraxılmışdır. ASCII Media Works
nəşriyyatının "Dengeki G's Comic" jurnalında iki manqa adaptasiyası nəşr olunur.
Hadisələr alternativ reallıqda baş verir: uşaqların müəyyən hissəsi yetkinliyə
çatana qədər supergüclərə malik olurlar. Hadisələrin əsas diqqət mərkəzində Yuu
Otosaka adlı oğlandır. Yuu digər insanların bədənlərini 5 saniyəliyinə idarə
etmək qabiliyyətinə malikdir. Bu, bunun kimi xüsusi güclərə malik olan uşaqlar
üçün nəzərdə tutulmuş məktəbin şura prezidenti olan Nao Tomori adlı qızın
diqqətini cəlb edir.

Anime serialının fikir müəllifi Cun Maedadır. Bununla yanaşı o, ssenarini
yazmış, bəzi musiqiləri bəstələmiş, Na-Ga ilə personajları dizayn etmişdir. Həm
Maeda, həm də Na-Ga vizual brendi Key-in əməkdaşlarıdırlar və "Charlotte" Key-in
"Angel Beats!"-dən sonra ikinci orijinal anime serialıdır. Maeda "Charlotte"-nın
konsepsiyasını 2012-ci ildə "Angel Beats!"-dən sonra başqa bir anime üzərində
işləmək təklifindən sonra düşünmüşdü. Maeda "Angel Beats!"-ə nisbətən bu animedə
əsas personajların sayını azaltmış və əsas diqqəti onların davranışlarına
yönəltməyə qərar vermişdir. Yaradıcılıq prosesinə müxtəliflik əlavə etmək və
"Angel Beats!"-dən çox təsirlənməməsi üçün "Angel Beats!"-dən fərqli yeni
çəkiliş heyəti işə cəlb olunmuşdur.

"Charlotte" gözlənilməz və xatirələri oyadan səhnələrinə görə təriflənmişdir,
amma gedişatının və strukturunun yetərsiz olduğu bildirilmişdir. Anime geniş
izləyici kütləsi üçün "uyğun" görülmüş və "moe anime" streotipinə meydan oxuduğu
qeyd olunmuşdur. Komediya elementləri köhnə dəbli və axmaq kimi qiymətləndirilsə
də, ümumilikdə ciddi səhnələrə rahatlıq gətirdiyinə görə təriflənmişdir. Hətta
bir tənqidçi bunu "damaq təmizləyicisi" adlandırmışdır. P.A. Works gözəl
animasiya səhnələrinə və təsirləndirici kinematoqrafına görə müsbət rəylər
almışdır.

"Charlotte"-da hadisələr alternativ reallıqda baş verir. Bu dünyada hər 75 ildən
bir Yerin yaxınlığından Charlotte adlı kometa keçir. Bu hadisə baş verəndə
kometanın toz hissəcikləri Yerə yayılır və toz hissəciklərini özünə çəkən
uşaqlar yetkinlik yaşına qədər supergüclərə malik olurlar. Hadisələrin əsas
diqqət mərkəzində Yuu Otosaka adlı oğlandır. Yuu başqa bir insanın bədənini 5
saniyəliyinə idarə etmək qabiliyyətinə malikdir. Yuu bu gücündən məktəbdə
saxtakarlıq etmək üçün istifadə etməyə qərar verir, lakin spesifik hədəf üçün
özünü görünməz edə bilən Nao Tomori adlı qız onu ifşa edir. Nao onu Hoşinomi
Akademiyasına (星ノ海学園, Hoshinoumi Gakuen?, azərb. Ulduzlar Dənizi Akademiyası)
keçməyə və prezidenti olduğu məktəb şurasına qatılmağa məcbur edir. Məktəb
şurasının başqa üzvü də kontrol edilə bilməyən çox yüksək sürətlə hərəkət etmək
qabiliyyətinə malik Cociro Takacodur. Məktəb şurasının əsas vəzifəsi xüsusi
gücləri olan uşaqları onları təcrübələrinə cəlb etmək istəyən alimlərdən
qorumaqdır. Bunu edərkən məktəb şurası bu cür uşaqlara güclərindən istifadə
etmələrinin təhlükəli olduğunu deyir. Onlar sonda ölmüş insanlarla medium kimi
əlaqə saxlamaq qabiliyyətinə malik Yusa Nişimori ilə rastlaşırlar. Yusanın ölmüş
bacısı Misa bunun sayəsində istədiyi zaman Yusanın bədənini idarə edir. Misanın
özü isə pirokinez gücünə sahibdir. Tezliklə Yusa Hoşinomi Akademiyasına keçir və
məktəb şurasına qoşulur.

Tezliklə Yuunun kiçik bacısı Ayuminin hər tərəfi viran qoymaq qabiliyyəti oyanır
və bu, Ayuminin ölümünə səbəb olur. Yuu dərin depresiyaya düşür və özünü təcrid
edir. Lakin Nao onun əhvalını dəyişir və məktəb şurasına qayıtmasına kömək edir.
Yuu Nao ilə Zhiend post-rok qrupunun konsertinə gedir, konsert zamanı zaman
səyahəti bacarığına malik böyük qardaşı Şunsukenin mövcudluğunu xatırlayır.
Şunsuke bu bacarığından Hoşinomi Akademiyasını və vaksin düzəldən təşkilatı
qurmaq üçün istifadə edibmiş, Yuu və Ayumini təhlükəyə atmamaq üçün isə
Maedomarinin köməyi ilə onların özü haqqındakı xatirələrini sildiribmiş. Lakin
gücündən çox işlətdiyindən kor olub və gücündən artıq istifadə edə bilmir. Yuu
öyrənir ki, onun əsl bacarığı digərlərinin güclərini oğurlamaqdır. Yuu
Şunsukenin bacarığını götürür və keçmişə gedərək bacısı Ayuminin ölümünün
qarşısını ala bilir.

Bir terrorist qruplaşma Nao və Şunsukenin ən yaxın dostu Kumaqamini əsir götürür
və Yuunun qarşılığında onları buraxacağını bildirir. Yuu onları xilas etməyə
gedir. Lakin işlər yolunda getmir: Kumaqami ölür, Yuu ağır yaralanır.
Sağaldıqdan sonra Yuu vacib qərar alır: bütün dünyanı səyahət edin bütün bu
güclərə malik olan uşaqların güclərini oğurlayacaq. Yuu dünya səyahətinə çıxır,
lakin insanların güclərini oğurladıqca yaddaşı getdikcə zəifləyir. O, taqətdən
düşənə qədər bütün gücləri oğurlaya bilir. Şunsuke Yuunu xilas edir, onu
Yaponiyaya — ailəsinin və dostlarının arasına gətirir. Yuu keçmişi ilə bağlı heç
nə xatırlamadığını deyir, lakin Nao ona özünü sevgilisi kimi təqdim edir. Bu
andan etibarən Yuu və dostları xoşbəxt yaşamağa başlayırlar.

"Charlotte" animesinin yaradıcıları Key-in əməkdaşları olan Cun Maeda və
Na-Ga-dır. "Charlotte" "Angel Beats!"-dən (2010) sonra Key şirkətinin ikinci
orijinal anime serialıdır.[5] 2012-ci ilin əvvəlində Aniplex-dən Hironori Toba
Cun Maeda ilə görüşdü və ona P.A. Works studiyasının prezidenti Kenci
Horikavanın yeni anime serialı üzərində işləmək istədiyini bildirdi. Maeda
təəccübləndi, çünki P.A. Works studiyası ilə bir daha işləyəcəyini gözləmirdi.
Horikava başa saldı ki, istehsalçı komanda "Angel Beats!"-in istehsalı zamanı
tam həyata keçirilə bilməyən şeylərdən indi istifadə edə bilər. Maeda başqa
anime serialının istehsalında iştirak edəcəyini düşünmürdü, lakin onun dediyinə
görə Horikava ilə bu mövzu ilə bağlı müzakirə apardıqdan sonra təklifi qəbul
etməkdən başqa seçimi yox idi. Toba Maedadan "Key tərzində hekayə" yazmasını
xahiş etdi və Maeda "Angel Beats!" üzərində işləyərkən əldə etdiyi təcrübələrdən
istifadə etməyə başladı. Maeda anime serialı üçün hansı növ qurma və hekayənin
daha uyğun gələcəyini müəyyənləşdirmək üçün "təcrübə-səhv" prinsipindən istifadə
etdi.[6]

"Charlotte" üzərində işləməzdən uzun müddət əvvəl Maeda personajların qüsurlu
supergüclərə malik olduğu və baş verən insidentləri aradan qaldırmaq üçün
birlikdə işləməli olduğu hekayə düşünmüşdü.[7] Maeda Tobaya hekayə üçün 3 ayrı
ideya təqdim etdi və hansı ideyanın onun daha çox xoşuna gəldiyini soruşdu.
Tobanın digər iki ideyadan birini bəyənməsinə baxmayaraq Meada gələcəkdə
"Charlotte" animesinin hekayəsi olacaq hekayə üzərində işləmək istədiyi
bildirdi.[8] Hekayəni yazarkən Maeda "Angel Beats!"-in istehsal zamanı
etdiklərini yenidən düşündü. Xüsusilə, personajların davranışlarına daha çox
diqqət ayırmağa qərar verdi.[6] Maeda "Angel Beats!"-ə nisbətən "Charlotte"-da
əsas personajların sayını azaltdı, belə ki, "Angel Beats!"-də bu səbəbdən
personajların çoxuna lazımı qədər diqqət ayrıla bilməmişdi.[9] Toba hiss etdi
ki, Maeda əvvəlki işi olan "Angel Beats!"-dən təsirlənir.[8]

Maeda "Charlotte"-nın hekayəsini yazarkən "Angel Beats!"-də həddən artıq çox
olan personajların səbəb olduğu problemləri də nəzərə aldı. Məsələn, Na-Ga
"Angel Beats!" üçün personajları dizayn edərkən onların bir-birilərinə
bənzəyəcəyindən narahat idi və bu təcrübəsindən "Charlotte" animesinin
istehsalında istifadə etdi.[10] Cociro Takaco ilk başda indikindən tamamilə
fərqli görünüşə və şəxsiyyətə malik idi, lakin istehsal prosesinin gedişatında
"Angel Beats!"-in yan personajlarından biri olan Takamatsuya bənzədi. Maeda Yuu
Otosakanı "Charlotte"-nin əvvəlində fırıldaqçı kimi göstərməyə çoxdan qərar
vermişdi, çünki əvvəllər belə personaj yaratmamışdı.[7] Anime serialı üçün ad
seçərkən Maedanın dostu Taysey Nakaqaqa "Angel Beats!"-in abreviaturası olan
"AB"-yə oxşar olması üçün "AA" kimi ixtisar oluna biləcək bir ad seçməyi təklif
etdi.[9] Maeda bu təklifi bəyənmədi və "Charlotte"-nın daha yaxşı ad olduğunu
düşündü. Maedanın "Charlotte" sözünü seçmə səbəbi Yaponiya musiqi qrupu
Art-School tərəfindən ifa olunan "Charlotte" (シャーロット, Shārotto?) mahnısı ilə
bağlı idi.[11]

"Charlotte"-nı istehsal edəcək komandanı müəyyənləşdirmək məsələsi ortaya
çıxanda Toba düşündü ki, "Angel Beats!" üzərində işləyən komandadan fərqli
komanda toplasın. Toba fikirləşirdi ki, belə olan halda yeni anime serialının
istehsal prosesinə yeni müxtəliflik əlavə oluna biləcək və "Angel Beats!"-dən
təsirlənməsinin qarşısı alınacaq. Bu fikri ağlında saxlayan Toba "Angel
Beats!"-i yaxşı başa düşən və "Charlotte" üçün uyğun olacaq bir rejissor
axtarmağa qərar verdi və Yoşiyuki Asay ilə maraqlanmağa başladı. Toba Asayın
"Angel Beats!"-in istehsalı zamanı iki seriya üzərində işlədəyini nəzərə aldı və
onun ilk rejissorluq təcrübəsi üçün "Charlotte" animesinin uyğun gələcəyi
fikrinə qapıldı. Toba Asayın həm gülməli, həm də ciddi səhnələrin öhdəsindən
gələcəyini düşünürdü.[12] Horikava "Charlotte"-nın tamamlanmamış ssenarisinə
baxanda Maedaya onun "Angel Beats!"-in malik olduğu canfəşanlığı hiss
etdirmədiyini ifadə etdi. Lakin bütün ssenarini görəndə Horikavanın bununla
bağlı narahatçılıqları yox oldu və Maeda rahatladı.[9]

Bütün ssenari hələ qaralama halda ikən Maeda Na-Ga da daxil olmaqla digərlərinin
rəylərini aldı və qeyri-təbii görünən hissələri yenidən işlədi.[6] Ssenarini
yazarkən Maeda "Angel Beats!"-dən fərqli olaraq "Charlotte"-ya anime serialı
prespektivindən yanaşdı. Beləki, Maeda "Angel Beats!" üzərində işləyərkən video
oyun prespektivindən yanaşdığını etiraf etmişdi.[10] Bu yolla Toba hiss etmişdi
ki, Maedanın bu əsəri "Angel Beats!"-dən fərqli olaraq video oyuna adaptasiya
oluna bilməyəcək. Toba qeyd etmişdi ki, "Charlotte"-nın personajları, xüsusilə
baş qəhrəman video oyun ssenarisi üçün yazılmamışdı. Həm Toba, həm də Horikava
"Charlotte"-nın Maeda üçün yazılmış eqo-romana yaxın olduğunu bildirmişdilər.
Toba başa salmışdı ki, bu, Maedanın video oyun ssenarisi yazmaqdan irəli gələn
məhdudiyyətləri aradan qaldırmaq üçün göstərdiyi səylərin bir nəticəsi idi.[8]

Horikava personaj dizayneri kimi "Angel Beats!"-in 9-cu seriyasının animasiya
rejissoru olan Kanami Sekiquçini seçdi və Toba onun Na-Ga-nın orijinal
dizaynlarını necə işləyəcəyini səbirsizliklə gözləməyə başladı.[12] Art-direktor
seçmək növbəsi çatanda iş yerindəki fəallığına və Horikavanın onun bacarığına
olan güvəninə görə Kazuki Hiqaşici seçildi (Hiqaşici "Angel Beats!"-in də
art-direktoru idi). "Angel Beats!"-in səs rejissoru olmuş Satoki İida bu dəfə də
"Charlotte"-nın səs rejissoru oldu və "Angel Beats!"-də etdiyi kimi bu animenin
də ssenarinin qaydaya salınmasında kömək etdi. İida Maeda ilə olan yaxşı
əlaqəsinə görə seçilmişdi və buna görə də "Angel Beats!" üzərində işləyərkən
əldə etdiyi təcrübədən maksimum istifadə edə biləcəkdi.[12] How-Low-Hello musiqi
qrupu üçün musiqi bəstələyərkən Maeda 1990-cı illərdə tələbə ikən bəstələdiyi
mahnılardan yenidən istifadə etdi, çünki onların ən yaxşı olduğunu düşündü. Onun
mahnıları bəstələrkən istifadə etdiyi konsepsiya "erkən B'z" idi.[9]

Haruka Komovata tərəfindən çəkilmiş "Charlotte The 4-koma: Seishun o
Kakenukero!" (Charlotte The ４コマ せーしゅんを駆け抜けろ!?) adlı yonkoma ASCII Media Works
nəşriyyatının "Dengeki G's Comic" jurnalının 30 mart 2015-ci ildə satışa
buraxılmış may 2015 buraxılışında nəşr olunmağa başlamışdır.[13] Manqanın ilk
tankobon cildi 26 sentyabr 2015-ci ildə buraxılmışdır.[14] Makoto İkezava və Yuu
Tsurusakinin rəssamlığı ilə istehsal olunmuş "Charlotte" adlı ikinci manqa
"Dengeki G's Comic" jurnalının 30 iyul 2015-ci ildə satışa buraxılmış sentyabr
2016 buraxılışında nəşr olunmağa başlamışdır.[15] "Charlotte" manqası həmçinin
Kadokawa Corporation şirkətinin ComicWalker veb-saytı vasitəsilə yayımlanır.[16]
"Charlotte" manqasının ilk tankobon cildi 27 avqust 2015-ci ildə
buraxılmışdır.[15][17] İkinci cildinin buraxılış tarixi isə 26 may 2016-cı
ildir.[18]

"Charlotte" anime serialı Yoşiyuki Asayın rejissorluğu ilə P.A. Works və Aniplex
tərəfindən istehsal olunmuşdur.[20][21][22] Yaponiyada 5 iyuldan 27 sentyabr
2015-ci ilə kimi yayımlanmışdır.[23] Anime serialının ideya müəllifi Cun Maeda
ssenarini yazmışdır. Baş animasiyaçılar Noboru Suqimitsu və Kanami Sekiquçi
olmuşdurlar. Sekiquçi Na-Ga-nın orijinal dizaynlarından istifadə edərək anime
üçün personajları dizayn etmişdir. Satoki İida səs və musiqi rejissoru
olmuşdur.[22] Anime serialı yeddi BD/DVD cildi şəklində məhdud və daimi
nəşrlərlə 23 sentyabr 2015-ci ildən 30 mart 2016-cı ilə kimi
buraxılmışdır.[24][25] Yeddinci cildə OVA seriyası daxil edilmişdir.[26]
Birinci, üçüncü və beşinci cildlərə Maeda tərəfindən yazılmış və animenin
seyyuuları tərəfindən səsləndirilmiş 3 Drama CD əlavə olunmuşdur.[24][27][28]
Şimali Amerikada anime Aniplex of America tərəfindən səsləndirilmiş, Aniplex
Channel, Crunchyroll, Hulu, Daisuki, Viewster və Animax Asia vasitəsilə
yayımlanmışdır.[29][30] Madman Entertainment anime serialını Avstraliya və Yeni
Zelandiya üçün lisenziyalaşdırmış və AnimeLab vasitəsilə yayımlamışdır.[31]

Animenin musiqisi Maeda, Hikarişuyo və Anant-Garde Eyes qrupu tərəfindən
bəstələnmişdir.[32] Musiqi Key şirkətinin Key Sounds Label səs leyblı tərəfindən
buraxılmışdır. "Bravely You / Yakeochinai Tsubasa" (灼け落ちない翼?) sinqlı 26 avqust
2015-ci ildə məhdud (CD+DVD) və daimi (CD) nəşrlərlə buraxılmışdır. Məhdud
nəşrin DVD-sinə açılış və bağlanış videolarının sözlərsiz variantı daxil
edilmişdi.[33] Hekayədə iki uydurma musiqi qrupu var: How-Low-Hello (Maaya
Uçida) və Zhiend (Marina). Hər iki musiqi qrupu üçün 2015-ci ildə bir albom və
bir sinql buraxılmışdır. How-Low-Hello qrupunun "Rakuen Made / Hatsunetsu Days"
(楽園まで/発熱デイズ?) sinqlı 2 sentyabrda, "Smells Like Tea, Espresso" albomu 20
sentyabrda buraxılmışdır. Zhiend qrupunun "Trigger" sinqlı 9 sentyabrda, "Echo"
albomu 14 oktyabrda (həm yaponca, həm də ingiliscə sözlərlə; iki CD seti
şəklində) buraxılmışdır. Animenin orijinal saundtreki isə 4 noyabr 2015-ci ildə
iki CD seti şəklində buraxılmışdır.[33]

Anime serialını reklam etmək məqsədilə Niconico vasitəsilə 6 iyuldan 28 sentyabr
2015-ci ilə kimi "Charlotte Radio: Tomori Nao no Seitokai Katsudō Nikki"
(Charlotteラジオ 〜友利奈緒の生徒会活動日誌〜, azərb. "Şarlotta radiosu: Nao Tomorinin məktəb
şurası fəaliyyəti qeydləri"?) adlı həftəlik internet-radio verilişi
yayımlanmışdır və verilişin 13 yayımı baş tutmuşdur.[34][35] Veriliş Hibiki
radio stansiyası və Onsen vasitəsilə də yayımlanmış, aparıcısı Ayane Sakura (Nao
Tomorinin səsləndiricisi) olmuşdur. Verilişin iki yığma CD cildi 30 sentyabr
2015-ci ildən 27 yanvar 2016-cı ilə kimi buraxılmışdır.[35]

Anime News Network-un tənqidçisi Qabriella Ekens animeni "formalaşdırıcı
müstəsna, xatirələri oyadan səhnələrinə" görə tərifləmiş, amma onları daha böyük
rəsmin içində görməyə çalışarkən problem yarandığını qeyd etmişdir. Ekens
animenin gedişatını və strukturunu tənqid etmiş, onu "uzanan narrativ ideyaların
təsirsiz kolleksiyası" adlandırmış və bunu "Anohana"-nın qəflətən "Darker than
Black"-ə çevrilməsi ilə müqayisə etmişdir. Ekens qeyd etmişdi ki, animenin
tematik məqsədi Cun Maedanın "Madoka Magica"-nın əmələ gətirdiyi emosional
dilemmalara əsaslanan melodramatik təkmilləşdirmə üçün əldə etdiyi şans kimi
görünür. Ümumilikdə "Charlotte" əyləncə dəyərinə və gözlənilməzliyinə görə
təriflənmiş, lakin "incəsənət işi kimi xəyal qırıqlıqlarına" görə tənqid
olunmuşdur.[36][37] Daha əvvəl Erkens animenin "kəskin yumor zamanlamasına"
malik olduğunu və dördüncü seriyaya qədər komediya elementlərinin "Plastic
Memories" animesindəkindən daha əyləncəli olduğunu bildirmişdi. Erken "komediya
elementlərinin köhnə dəbli olduğunu demiş, lakin animenin komediyasını bəyənmiş
və bəyənmə səbəblərinin "Seraph of the End: Vampire Reign" animesinin
komediyasını bəyənmə səbəbləri ilə eyni olduğunu qeyd etmişdir.[38] The Fandom
Post-dan Kris Beveric "Charlotte"-nın gözlənilməzliyini "valehedici",
animasiyasını isə "gözəl" hesab etmişdir.[39] Ekens P.A. Works studiyasını
dinamik rejissorluğa və "aydın, qəlboxşayan estetika" təklif edən "təsirli
kinematoqrafına" görə tərifləmişdir.[37]

"Mainichi Shimbun" qəzetinin Mantanweb portalındakı bir sütunda "Charlotte" bəzi
xüsusiyyətlərinə görə təriflənmişdir.[40] Tənqidçi Ryo Koaray "Charlotte"-nı
tövsiyyə etmiş, Yuu Otosakanın gündəlik həyatda gücündən necə istifadə etməyi
ilə ziddiyyət təşkil edən təəccübləndirici və öyrəşilməmiş şəxsiyyətinin
izləyicini ilk seriyadan etibarən özünə çəkdiyini bildirmişdir.[41] Yazıçı Seyci
Nakazava animeni ilk baxışdan "moe streotipinə" meydan oxuduğuna və "insan
dramı" kimi təsvir etdiyi "şey" olduğuna görə tərifləmişdir.[42] O qeyd etmişdir
ki, "Charlotte" demək olar ki, Maedanın əvvəlki işləri kimi eyni yolla
yazılmışdır: izləyicini rahatlatmaq üçün ciddi səhnələrin arasına zarafatlar
daxil edilmişdir. Nakazava etiraf etmişdi ki, bəziləri "Charlotte"-dakı
zarafatları axmaq hesab edə bilər, lakin zarafatları uyğun hesab etmiş və onları
"damaq təmizləyicisinə" bənzətmişdir.[42]

"Charlotte"-nın yeddi yığma Blu-ray cildi Oricon-un həftəlik Blu-ray satışları
çartının (animasiya üçün) top on beşliyinə daxil olmuşdur. Birinci cildi 1-ci
yerdə,[43] ikinci cild 6-cı yerdə,[44] üçüncü cild 9-cu yerdə,[45] dördüncü cild
4-cü yerdə,[46] beşinci cild 10-cu yerdə,[47] altıncı cild 13-cü yerdə[48] və
yeddinci cild 3-cü yerdə qərarlaşmışdır.[49] Açılış və bağlanış mahnılarından
ibarət "Bravely You / Yakeochinai Tsubasa" sinqlı Oricon-un həftəlik sinqllar
çartında 4-cü yerdə debüt etmiş və ilk həftəsində 23.000-dən çox nüsxə
satmışdır.[50] How-Low-Hello qrupunun "Rakuen Made / Hatsunetsu Days" sinqlı
Oricon-un həftəlik sinqllar çartında 9-cu yerdə debüt etmiş və ilk həftəsində
təxminən 9.300 nüsxə satmışdır.[51] How-Low-Hello qrupunun "Smells Like Tea,
Espresso" albomu Oricon-un həftəlik albomlar çartında 12-ci yerdə debüt etmiş və
ilk həftəsində təxminən 9.500 nüsxə satmışdır.[52] Zhiend qrupunun "Trigger"
sinqlı Oricon-un həftəlik sinqllar çartında 9-cu yerdə debüt etmiş və ilk
həftəsində təxminən 14.000 nüsxə satmışdır.[53] Zhiend qrupunun "Echo" albomu
Oricon-un həftəlik albomlar çartında 4-cü yerdə debüt etmiş və ilk həftəsində
təxminən 10.300 nüsxə satmışdır.[54] "Charlotte"-nın orijinal saundtreki isə
Oricon-un albomlar çartında 9-cu yeri tutmuş və buraxıldığı ilk həftədə təxminən
6.600 nüsxəsi satılmışdır.[55]



https://az.wikipedia.org/wiki/Az%C9%99rbaycan_gerbi

Azərbaycan Respublikasının Dövlət Gerbi — Azərbaycan Respublikasının Dövlət
gerbi Azərbaycan dövlətinin müstəqilliyi rəmzidir. Dövlət gerbi palıd
budaqlarından və sünbüllərdən ibarət qövsün üzərində yerləşən şərq qalxanının
təsvirindən ibarətdir. Qalxanın üstündə Azərbaycan Respublikasının Dövlət
bayrağının rəngləri fonunda səkkizguşəli ulduz, ulduzun mərkəzində alov şəklində
"Allah" yazısının təsviri vardır.

Azərbaycan Respublikası Dövlət gerbinin rəngli təsvirində ulduz ağ, alov
qırmızı, palıd budaqları yaşıl, sünbüllər sarı rəngdədir. Qalxanın və ulduzun
sağanaqları, habelə qalxanın düymələri və palıd qozaları qızılıdır.[1]

Buna görə də Azərbaycan Xalq Cümhuriyyəti Nazirlər Şurası 1920-ci il yanvarın
30-da “Azərbaycan Respublikasının gerbi və möhürünün, milli himninin və hərbi
ordenlərinin layihələrinin hazırlanması haqqında” yenidən qərar qəbul etdi.
Qərarın birinci bəndində hərbi ordenlərin yaradılması üçün müsabiqə elan
edilməsi Hərbi Nazirliyə, ikinci bəndində isə milli himnin, dövlət gerbi və
möhürünün layihələrinin hazırlanması ilə bağlı müsabiqə keçirilməsi isə Xalq
Maarif Nazirliyinə həvalə edilmişdi. Bu qərarı əsas tutan Xalq Maarif Nazirliyi
1920-ci ilin fevralın 19-da “Azərbaycan” qəzetində (19.02.1920, № 33) dövlət
gerbi və möhürünün təsvirinin, eləcə də milli himnin mətninin layihələrinin
hazırlanması barədə müsabiqə elan etdi. Müsabiqədə ən yaxşı milli himnin mətni
və musiqisi üçün 50 min rubl, gerb və möhürün ən yaxşı təsvirinə görə isə 25 min
rubl mükafat təyin edilmişdi. Layihələr Xalq Maarif Nazirliyinə təqdim edilməli,
Milli İstiqlalın ikinci ildönümünədək (28.05.1920) təsdiq edilməli idi. Lakin 27
aprel 1920-ci il rus sovet istilası və Azərbaycan Xalq Cümhuriyyətinin süqutu
buna imkan vermədi.[2]

Dövlət gerbindən istifadə qaydaları isə “Azərbaycan Respublikasının Dövlət gerbi
haqqında Əsasnamənin təsdiq edilməsi barədə” Azərbaycan Respublikasının 23
fevral 1993-cü il tarixli 516 saylı Qanunu ilə təsdiq edilmiş “Azərbaycan
Respublikasının Dövlət gerbi haqqında Əsasnamə” ilə tənzimlənir. Həmin
«Əsasnamə»yə 2 İyul 2002-ci il, 24 Dekabr 2004-cü il və 3 Mart 2006-cı il
tarixlərində müəyyən əlavələr və dəyişikliklər edilmişdir.[3]

Beləliklə, "Türk dövrü" kimi tanınan bu təqvim dəqiqliyinə görə fərqlənirdi.
Sonralar "Türk dövrü" təqvimini yenidən təkmilləşdirərək hər 126 ildən bir
səkkizillik dövrün axırıncı dövründəki 7-ci il zamanı Zülhəccəni 29 sutka
saxlamaqla dəqiqliyi 1290-cı ildə bir sutkaya qaldırıb və bu təqvimdən XVI
əsrdən Türkiyədə istifadə edilib. Ehtimal olunur ki, Osmanlı imperatorluğunun
bayrağındakı Ay hilalı yanındakı səkkizbucaqlı dövlətin vaxt ölçüsü cədvəlinə
rəmzi işarədir.[4]

Bəzi izahlarda isə səkkiz guşəli ulduz "Odlar Yurdu"-nun səkkiz hərflə
yazılışına işarədir.[5]

2011-ci ilin oktyabr ayının 11-də Bakı şəhərində Azərbaycan Respublikası Rabitə
və İnformasiya Texnologiyaları Nazirliyinin "Azərmarka" şirkəti tərəfindən
Azərbaycan Respublikasının Dövlət Müstəqilliyinin bərpasının 20-ci ildönümünə
həsr olunmuş yeni poçt markaları təqdim edilmişdir. Qiyməti 1 manat, tirajı isə
5000 ədəd olan həmin markalardan biri Azərbaycan Respublikasının Dövlət Gerbinə
həsr olunmuşdur[6].



https://az.wikipedia.org/wiki/Az%C9%99rbaycan_Milli_Elml%C9%99r_Akademiyas%C4%B1

Azərbaycanın Milli Elmlər Akademiyası və ya qısaca: AMEA — Azərbaycan
Respublikasında dövlətin təsis etdiyi ali elmi qurumdur.[1]

1920-ci ilin əvvəllərində respublikada elmi tədqiqatlar əsasən Azərbaycan Dövlət
Universitetində mərkəzləşmişdi. 1920-1922-ci illərdə burada humanitar, tibb və
təbiət bölmələrindən ibarət elmi assosiasiya təşkil edilmiş və fəaliyyət
göstərmişdir.

1923-1929-cu illər arasında Azərbaycanı Tədqiq və Tətəbbö (Araşdırma) Cəmiyyəti
fəaliyyət göstərmişdi. Həmin cəmiyyətin sədri Əbdürrəhim bəy Haqverdiyev,
üzvlərindən biri isə Məhəmmədhəsən bəy Vəlili-Baharlı seçilmişdi.1929-cu ildə bu
cəmiyyət yenidən təşkil edilərək Azərbaycan Dövlət Elmi-Tədqiqat İnstitutu
(DETİ) adlandırılmışdı. İnstitutun təbiət, biologiya, tarix və etnoqrafiya,
dilçilik, ədəbiyyat və incəsənət, fəlsəfə, Sovet Şərqi və xarici Şərq, dövlət və
hüquq bölmələri var idi.

1932-ci ildə Azərbaycan DETİ əsasında SSRİ Elmlər Akademiyası Zaqafqaziya
Filialının Azərbaycan Şöbəsi təşkil edildi. Şöbəyə R. Axundov rəhbərlik edirdi.
Şöbədə 11 bölmə və bir neçə komissiya fəaliyyət göstərirdi. Bir sıra məşhur
alimlər – F.Y. Levinson-Lessinq, İ.M. Qubkin, A.A. Qrossheym, N.Y. Marr, İ.İ.
Meşşanov, A.N, Derjavin, İ.Q. Yesman, ilk Azərbaycan alimlərindən Bəkir
Çobanzadə, Vəli Xuluflu, M. Əfəndiyev, Abdulla Tağızadə, Salman Mümtaz, Ağamir
Məmmədov və başqaları burada elmi-tədqiqat işləri aparırdılar.

1935-ci ilin oktyabrında şöbə SSRİ EA Azərbaycan Filialına çevrildi. Filialın
yanında mövcud bölmələr əsasında Kimya, Botanika, Zoologiya və Tarix,
Etnoqrafiya və Arxeologiya, Dil və Ədəbiyyat Elmi-Tədqiqat institutları, habelə
Energetika, Fizika, Geologiya, Torpaqşünaslıq sektorları yaradıldı. Filialın
Rəyasət Heyətinin sədri əvvəl akad. İ.M.Qubkin, sonralar isə akad. S.S.Namyotkin
oldu.

SSRİ Xalq Komissarları Sovetinin 1945-ci il 23 yanvar tarixli qərarı ilə filial
Azərbaycan EA-na çevrildi. Bu vaxt akademiyanın 4 bölməsi, 16 elmi-tədqiqat
institutu, elmi-tədqiqat şöbəsi, 3 muzeyi, mərkəzi elmi kitabxanası, Naxçıvan,
Gəncə, Xankəndi və Qubada elmi bazaları var idi. Həmin il Azərbaycan EA-na 15
həqiqi üzv seçildi. Onun ilk heyətinə Ü.Hacıbəyov, S.Vurğun, M.İbrahimov,
Y.Məmmədəliyev, M.Qaşqay, A.A.Qrossheym, S.Dadaşov, İ.Q.Yesman, M.Mirqasımov,
Ş.Əzizbəyov, Ə. Əlizadə, M.Topçubaşov, M.Hüseynov, H.Hüseynov və İ.İ.
Şirokoqorov daxil oldu. 1945-ci il martın 31-də akademiyanın həqiqi üzvlərinin
ilk ümumi iclasında Mir Əsədulla Mirqasımov prezident seçildi. Sonrakı illərdə
Yusif Məmmədəliyev (1947-1950, 1958-1961), Musa Əliyev (1950-1958), Zahid
Xəlilov (1961-1967), Rüstəm İsmayılov (1967-1970), Həsən Abdullayev (1970-1983),
Eldar Salayev (1983-1997), Fəraməz Maqsudov (1997-2000), Mahmud Kərimov
(2001-2013) Akademiyanın prezidenti olmuşlar.

Azərbaycan Respublikasının Nazirlər Kabinetinin 21 may 2002-ci il tarixli 81
saylı qərarına əsasən AMEA-da struktur dəyişikliyi edilmişdir.

İnformasiya Telekommunikasiya Elmi Mərkəzinin (İTEM) bazasında İnformasiya
Texnologiyaları İnstitutu (İTİ), Radiasiya Tədqiqatları sektorunun (RTS)
bazasında Radiasiya Problemləri İnstitutu (RPİ) yaradılmışdır. İTİ-nun əsas
fəaliyyət istiqamətləri yeni informasiya texnologiyaları əsasında müxtəlif
sahələrin informasiyalaşdırılması, intellektual kompüter şəbəkələri və
sistemlərinin yaradılması, informasiya təhlükəsizliyinin təmin olunmasıdır.
Radiasiya Problemləri İnstitutunun əsas fəaliyyət istiqamətləri radiasiya
texnologiyası, radiasiya təhlükəsizliyi, qeyri-ənənəvi enerji çevrilmə
problemləri, ekologiya, radioekologiyadır.



https://az.wikipedia.org/wiki/Abel_M%C9%99h%C9%99rr%C9%99mov

Məhərrəmov Abel Məmmədəli oğlu — BDU-nun rektoru[1], Azərbaycan Respublikası
Milli Məclisinin III (2005-2010) və IV (2010-2015) çağırış deputatı, Azərbaycan
Milli Elmlər Akademiyasının akademiki, kimyaçı alim, BDU-nun üzvi kimya
kafedrasının müdiri[2].

Abel Məhərrəmov 1950-ci il yanvarın 5-də Ağdam şəhərində anadan olmuşdur. Atası
Məmmədəli Məhərrəmov riyaziyyatçı olub[3]. Oğlu anadan olanda adını Norveç
riyaziyyatçısı Nils Abelin şərəfinə Abel qoymuşdur.

1966–cı ilin may ayının 25-i Amasiya rayonun Güllübulaq kənd orta məktəbini[4]
qızıl medalla bitirdikdən sonra, elə 1966-cı ildə Bakı Dövlət Universitetinin
kimya fakültəsinə qəbul olmuş və oranı 1971-ci ildə əla qiymətlərlə başa
vurmuşdur. Universiteti bitirdikdən sonra təyinatla Ümümittifaq Olefinlər
Elmi-Tədqiqat İnstitutunda operator, sonra isə mühəndis vəzifəsində çalışmışdır.
1973-ci ildə M.V.Lomonosov adına Moskva Dövlət Universitetində "Üzvi kimya"
ixtisası üzrə əyani aspiranturaya daxil olmuşdur. 1976-ci ildə akademik
N.S.Zefirovun rəhbərliyi altında "İkiqat rabitələrə birləşmə reaksiyalarında
sulfenxloridlərin elektrofilliyinin artırılmasının yeni metodu" mövzusunda
namizədlik dissertasiyasını müdafiə etmişdir. 1991-ci ildən "Alkenlərin, üçüzvlü
karbo və heterotsiklik birləşmələrin elektrofil reaksiyaları əsasında yeni
sintetik yanaşmalar" mövzusunda doktorluq dissertasiyasını müdafiə etmişdir və
həmin ildən "Üzvi kimya" kafedrasının professorudur.

Məhərrəmov Abel Məmmədəli oğlu elmi nəticələrinə və təhsil quruculuğuna görə 11
fevral 2000-ci ildə Azərbaycan Respublikasının "Əməkdar Elm xadimi" fəxri
adına[5], Y.Məmmədəliyev adına qızıl medala layiq görülmüşdür. Azərbaycanda
təhsilin və elmin inkişafındakı xidmətlərinə görə 30 oktyabr 2009-cu ildə
“Şöhrət” ordeni ilə təltif edilmişdir[6]. Bundan başqa müxtəlif vaxtlarda
Beynəlxalq EKO mükafatına və Rumıniyanın Ali Komandor dərəcəli Qızıl ulduz
ordeninə layiq görülmüşdür.



https://az.wikipedia.org/wiki/%C5%9E%C9%99mkir_rayonu

Şəmkir rayonu — Azərbaycan Respublikasında inzibati – ərazi vahidi. Azərbaycan
Respublikasının şimal-qərbində yerləşir. Şəmkir rayonu (1991-ci ilədək Şamxor)
1930-cu ildə təşkil olunmuşdur.

Şəmkir toponiminin mənası haqqında müxtəlif mülahizələr mövcuddur. Orta əsr ərəb
və fars mənbələrində Şəmkür, türk mənbələrində isə Şəmkür, Şəmkir kimi
göstərilmişdir. 1924-cü ildə İstanbulda "Müxtəsər Azərbaycan tarixi" kitabını
çap etdirən Zeynaloğlu bu adı aşağıdakı kimi izah etmişdir.
Şəms-Günəş-Kür-Tapınan, yəni Günəşə tapınanlar yurdu deməkdir. Dilçi alim
Cahangirov isə bu adı "Şamkür", yəni "Kür qırağı" kimi izah etmişdir. Şəmkir
erkən orta əsr şəhərlərindəndir. Qədim Şəmkir şəhərinin xarabalıqları Şəmkir
çayının sol sahilindədir. Şəhərin qala yerinin sahəsi 20 hektar olmuşdur. Şəhər
qala yeri çayın sağ sahilində iki körpü vasitəsilə birləşmişdir. Bu körpünün
qalıqları indi də qalmaqdadır. VII əsrin ortalarında Şəmkir ərəblər tərəfindən
işğal olundu. Ərəb xəlifəsi Mütəvəkkilin şərəfinə Mütəvəkkilliyə adlandırıldı.
Şəhərin adı sonralar özünə qaytarıldı. Şəmkir haqqında yazan bütün
tədqiqatçıların yekdil fikri belədir ki, şəhərin çiçəklənmə dövrü IX-XII əsrləri
əhatə edir. Bu dövrdə Şəmkir səlcuqlar tərəfindən işğal olundu. X-XII əsrlərdə
Şəmkir özünün yüksəliş dövrünü keçirirdi. XII əsrdə Eldəgizlərin hakimiyyəti
dövründə Şəmkirə xüsusi diqqət yetirildi. XIII əsrdə monqol işğalçılarına qarşı
qanlı döyüş gedən Azərbaycan şəhərlərindən biri Şəmkir olmuşdur. Şəhər əhalisi
Bəhram hakimiyyətindən işğalçılara qarşı ciddi müqavimət göstərməyi tələb
etmişdir. XVI əsrin əvvəllərindən Şəmkir mahalı Azərbaycanın Zülqədəz tayfa
başçısının irsi hakimiyyətinə keçdi. Azərbaycanda xanlıqlar dövründə Şəmkir,
Gəncə xanlığının tərkibində olmuşdur. 1803-cü ildə çar qoşunları tərəfindən
tutulan Şəmkir Rusiyaya birləşdirildi. 1826-1828-ci illərdə, yəni sonuncu
Rusiya-İran müharibəsinin qanlı səhifələrindən biri də Şəmkir yaxınlığında
olmuşdur. 1826-cı il sentyabrın 3-də Şəmkir yaxınlığında baş vermiş döyüşdə çar
qoşunları İran ordusunu məğlub etdi. XIX əsrin I yarısında çar hökumətinin
icazəsi ilə Zaqafqaziyaya köçürülmüş alman kalonistlərindən bir qrupu Şəmkirdə
məskunlaşdı. Həmin dövrdən Şamxor Anino adlandırıldı. 1918-ci il yanvarın
8-10-da Şamxor (indiki Şəmkir) stansiyası yaxınlığında Türkiyə cəbhəsindən geri
qayıdan Rusiya hərbi hissələri tərk-silah edilmiş və bir çoxu güllələnmişdir. Bu
hadisə tarixdə Şamxor hadisəsi kimi yadda qalıb. 1938-ci ildə şəhərin köhnə adı
bərpa edildi. 1991-ci ildə isə yenidən Şəmkir şəhəri adlandırılmışdır.//

7 fevral 1991-ci ildə Şamxor şəhəri dəqiqləşdirmə qaydasında Şəmkir şəhəri və
müvafiq olaraq Şamxor rayonu Şəmkir rayonu adlandırılmışdır[2].

Şəmkir rayonu ərazisində IX-XI əsrlərə aid Şəmkir şəhər xarabalıqları, IX-XI
əsrlərə aid Şəmkir körpüsü, Şəmkir qalası (Muxtariyyə kəndi), XI-XII əsrlərə aid
Baydar şəhər xarabalıqları (Bayramlı kəndi), XI-XII əsrlərə aid Qız qalası
(Seyfəli kəndi), XVI-XVII əsrlərə aid məscid (Abbaslı kəndi), XI əsrə aid Qız
qalası (Tatarlı kəndi), XVI-XVII əsrlərə aid körpü (Təhnəli kəndi), XVII əsrə
aid Divan bürcü (Yeni Həyat kəndi), XVI-XVII əsrlərə aid Koroğlu qalası (Şəmkir
(şəhər)), dəmir dövrünə aid Qalaboynu qalacası (Atabəy kəndi), erkən orta
əsrlərə aid Pir (Alban abidəsi) (Dağ-Daşbulaq), 1909-cu ildə tikilmiş Alman
kilsəsi (Şəmkir (şəhər)), XI-XII əsrlərə aid oğuz qəbiristanlığı (Yeni Seyfəli
kəndi), XVI-XVII əsrlərə aid körpü (Zəyəm çayı üzərində) mövcuddur. Şəmkir
şəhərində 1975-ci ildə inşa edilmiş Qələbə kompleksi, Düyərli kəndində 1975-ci
ildə tikilmiş məscid binası, Çinarlı qəsəbəsində 1980-ci ildə inşa edilmiş
Qələbə kompleksi, Şəmkir şəhərində, şəhərin Sərxan hissəsində və Naxırçılar
hissəsində 1990-cı ildə qoyulmuş "20 Yanvar" abidələri, 1991-ci ildə şəhərdə
ucaldılmış Aşıq Hüseyn Şəmkirlinin heykəli, Əliağa Şıxlinskinin büstü, Keçili
kəndində 1992-ci ildə tikilmiş məscid, Muxtariyyə kəndində 1993-cü ildə
ucaldılmış Koroğlunun abidəsi, Azərbaycanın Milli Qəhrəmanı Zaur Sarıyevin
büstü, Şəhidlər parkı, İrmaşlı kəndində 1998-ci ildə inşa edilmiş məscid, Şəmkir
şəhərində 1998-ci ildə inşa edilmiş Heydər Əliyev bulağı, 2001-ci ildə qoyulmuş
31 mart soyqırım abidəsi və Qurtuluş bulağı, Əliyaqublu kəndində 1998-ci ildə
tikilmiş məscid, Qapanlı kəndində 2001-ci ildə inşa edilmiş 31 mart soyqırım
abidəsi, Dəllər-Cırdaxan kəndində 2001-ci ildə ucaldılmış Yəhyabəy Dilqəmin
abidəsi, Çənlibeldə 1997-ci ildə ucaldılmış Aşıq Ələsgərin heykəli kimi memarlıq
abidələri var.

Şəmkir rayonu əsasən üzümçülük rayonudur. İqtisadiyyatında heyvandarlıq,
quşçuluq və baramaçılıq da mühüm yer tutur. Burada kənd təsərrüfatı
maşınqayırması, üzüm e'malı müəssisələri, yerli istehsalat kombinatı, tikinti
materialları kombinatı, SES və başqa müəssisələr vardır. Şəmkir rayonu əsasən
aqrar sektorda inkişaf etmişdir. Cari ilin 1-ci yarım ilində keçən ilin müvafiq
dövrü ilə müqayisədə ümumi məhsul buraxılışı 12 faiz artaraq, 85.246 min manat
olmuşdur. Orta hesabla rayonun hər bir sakini üzrə ümumi məhsul buraxılışının 45
faizdən çoxunu kənd təsərrüfatında, məhsul istehsalının həcmi (38423 min manat)
təşkil etmişdir. Əsas kənd təsərrüfatı bitkiləri buğda, arpa, qarğıdalı, üzüm,
soğan, kələm, pomidor, xiyar, badımcan, günəbaxan, kartof. Şəmkir rayonu xüsusi
potensiala malik olmaqla kənd təsərrüfatı dinamik olaraq inkişaf etmişdir.
Rayonun iqtisadiyyatında ənənəvi olaraq taxılçılıq, kartofçuluq, tərəvəzçilik,
üzümçülük və heyvandarlıq sahələri aparıcı rol oynayır. Eyni zamanda
təsərrüfatlarda bostan və günəbaxan məhsullarıda istehsal edilir. Torpaq
islahatı nəticəsində 36.545 ailə 48,2 min hektar torpaq payına sahib olmuşdur.
Orta hesabla bir ailəyə 1,2 hektar torpaq sahəsi verilmişdir. Ötən 6 ay ərzində
rayonun təsərrüfatlarında 14.471 ton taxıl, 37.110 ton kartof, 35.336 ton
tərəvəz və 3.471 ton meyvə istehsal olunmuşdur.



https://az.wikipedia.org/wiki/Ziya_B%C3%BCnyadov

Ziya Bünyadov (d. 21 dekabr 1923, Astara, Azərbaycan SSR – ö. 21 fevral 1997,
Bakı, Azərbaycan) — şərqşünas, tarixçi, Sovet İttifaqı Qəhrəmanı[1], Dövlət
Mükafatı Laureatı, əməkdar elm xadimi.

O, 1991-ci ildə professor Vasim Məmmədəliyevlə birlikdə Quranın azərbaycan
dilinə tərcüməsini başa çatdırmışdır. 1997-ci il fevral ayının 21-də yaşadığı
binanın qarşısında cinayətkar qrup tərəfindən vəhşicəsinə qətlə yetirilmişdir.

Ziya Bünyadov 1923-cü il dekabr ayının 21-də Astara şəhərində, Oktyabr
inqilabından xeyli əvvəl ataman Lyaxovun kazak diviziyasının alaylarından
birində xidmət etmiş hərbi tərcüməçi ailəsində anadan olmuşdur.[2] Onun atası
Bibi-Heybət alim-şeyxləri nəslindən olmuş Musa Mövsüm oğlu Bünyadov idi.[2] O,
atasının sayəsində hələ uşaqlıqdan ərəb dilini öyrənmiş və Quranı oxumağa
başlamışdı.[2] Onun anası – Lənkəranda doğulmuş Azərbaycandakı köhnə rus
köçmənlərindən olan Raisa Mixaylovna Qusakova idi.[2]

Nəsil şəcərəsinin əsaslandığı tarixi sənədlərə görə, Bünyadov soyadı onun 13-cü
ulu babası şeyx Bünyadın adından götürülüb.[2] Onun bütöv adı: Şeyx Ziya əd-Din
bin Şeyx Musa bin Şeyx Məsum bin Şeyx Mehdi bin Şeyx Mirzə bin Şeyx İsmayıl bin
Şeyx Uli Məhəmməd bin Şeyx Məhəmməd Umin bin Şeyx Uli Usqər bin Şeyx Məhəmməd
Muğam bin Şeyx Usgər Uli bin Şeyx Qulaməli bin Şeyx Bünyad əl-Bakuvi.[2] Ziya
Bünyadov özü haqqında dediklərindən:

Uşaqlıqda ciddi tərbiyə alan Bünyadov ailəsində altı uşaqdan ən böyükü idi.[2]
Xidməti işi ilə əlaqədar olaraq atası Göyçaya göndərildiyinə görə, Bünyadov orta
məktəb illərini Göyçayda keçirmişdi.[2] 1939-cu ildə orta məktəbi bitirdikdən
sonra, o, təyyarəçilik məktəbinə daxil olmaq məqsədilə Bakıya getmişdi.[2] Lakin
tibb komissiyasından keçə bilmədiyindən, yaşına iki il əlavə edib S.Orconikidze
adına Bakı Piyadalar Məktəbində təhsilini davam etdirmişdir.[2] 1941-ci ilin
mayında hərbi məktəbi leytenant rütbəsində əlaçı diplomu ilə bitirdi.[2]

Bünyadovu yubatmadan gələcək xidmət yerinə – Bessarabiyaya göndərdilər.[2] O
burada – Dnestr çayı üzərindəki kiçik liman şəhəri olan Bəndərdə İkinci dünya
müharibəsi başladıqdan cəmi bir saat sonra həyatında ilk döyüşünə girdi.[2]
Xəstəxanalarda keçirdiyi vaxtı (iki dəfə yaralanma və kontuziya) çıxmaqla, Ziya
Bünyadov İkinci dünya müharibəsində cəbhədə Berlinədək vuruşaraq şərəfli döyüş
yolu keçirmişdir.[2]

O, Ukrayna və Moldova uğrunda döyüşlərdə, Mozdok və Tuapse, Belorusiya və Polşa
uğrunda savaşlarda fəal surətdə iştirak etmişdi.[2] Düşdüyü mühasirədən
döyüşərək çıxmış və polkun bayrağını xilas etməyi bacarmış, və bununla da polkun
əsgəri şərəfini qoruya bilmişdi.[2] Bünyadov Şimali Qafqazda gedən döyüşlərin
iştirakçısı olmuş, Saratovdan olan yarısına qədər volqa matroslarından təşkil
olunmuş 120 nəfərlik rotaya başçılıq etmişdi.[2][4]

Özünün haqlılığını sübut etməyə çalışarkən komandirlə söyüşdüyünə görə, o,
cərimə rotasına göndərilmiş və bir il orada qalmışdı.[2] Gənc leytenant olmasına
baxmayaraq orada yaşca və təcrübəcə özündən böyük olan cəzalıların hörmətini
qazanmağa nail olmuşdu.[2] Bunu diqqətdən qaçırmayan komandanlıq, artıq atıcı
batalyonun komandiri olan Bünyadova cərimə rotasına başçılıq etməyi təklif
etmişdidi.[2] O, bu təyinatı heç fikirləşmədən qəbul eləmişdi.[2]

Visla-Oder əməliyyatı zamanı kapitan Bünyadovun komandanlığı altında 123-cü
cərimə rotası Pilitsa çayı üzərindəki 80 metrlik minalanmış körpünü ələ keçirmiş
və əsas qüvvələr gəlib çıxıncaya qədər bir neçə saat ərzində onu düşmənin
aramsız hücumlarından qoruyub saxlaya bilmişdi. Bu müddət ərzində 670 nəfər
döyüşçüsü olan rotasından cəmi 47 nəfər sağ qalmışdı.[2] Təltif vərəqindən:

1945-ci il 27 fevralda Ziya Bünyadova Sovet İttifaqı Qəhrəmanı adı
verilmişdir.[2]

Müharibə başa çatdıqdan sonra Bünyadov 1945-ci ilin mayından 1946-cı ilin
mayınadək Berlinin ən nüfuzlu rayonu – Pankovda komendantın köməkçisi
vəzifəsində işləmişdir.[2] Berlinin təsərrüfat və mədəniyyət həyatının bərpası
və normallaşdırılması sahəsində fəal iştirakına görə o, “Artur Bekker” və
“Vaffenbruderşaft” qızıl medalları ilə təltif olunmuşdur.[2]

Bünyadov ordudan tərxis olduqdan sonra 1946-cı ildə Moskva Şərqşünaslıq
İnstitutuna daxil olmuş, 1950-ci ildə həmin institutun aspiranturasına qəbul
edilmişdir.[2] Ziya Bünyadov 1954-cü ilin may ayında “İtaliya İmperializmi
Afrikada” namizədlik dissertasiyasını müdafiə edib həmin ilin avqustunda Bakıya
qayıtmışdır.[2] Həmin ildə o, Azərbaycan EA-nın Tarix İnstitutunda elmi
axtarışlarını davam etdirmişdir.[2]

1958-ci ildən 1959-cu ilə kimi Bünyadov Azərbaycan Dövlət Universitetinin
şərqşünaslıq fakültəsində müəllim vəzifəsində işləmişdir.[2] 1964-cü ildən Yaxın
və Orta Şərq Xalqları İnstitunda "Orta əsirlər tarixi" şöbəsinin rəhbəri
olmuşdur.[2] 1964-cü ildə o, “Azərbaycan VII-IX əsrlərdə” mövzusunda doktorluq
dissertasiyası müdafiə edərək, tarix elmləri doktoru elmi dərəcəsi almış,
1965-ci ildə isə onun eyniadlı monoqrafiyası çap olundu.[2]

1960-cı illərin ikinci yarısında Azərbaycanın 150 il əvvəl Rusiyanın tərkibinə
necə daxil olması haqqında elmi mübahisələr gedirdi.[5] Bununla belə, 1964-cü
ildə qərar qəbul edilmişdi ki, bir əsr yarım öncə Azərbaycan könüllü surətdə
Rusiyanın tərkibinə daxil olub.[5] Hətta bu, bir bayram kimi qeyd edilmişdi.[5]
Həmin münasibətlə Azərbaycan Lenin ordeni ilə təltif olunmuşdu.[5] 1967-1968-ci
illərdə Ziya Bünyadov artıq bir neçə dəfə açıq bildirmişdi ki, doğrudur,
Azərbaycan Rusiyanın tərkibinə daxil olub, amma bu addım könüllü atılmayıb.[5]
Odur ki, tarixi həqiqəti demək lazımdır.[5]

Bünyadov bolşevizm terroru və siyasi repressiyaların qurbanları ilə bağlı bir
neçə sanballı tədqiqat əsərini ortaya qoyub.[5] O, bolşevizm terroru nəticəsində
20-30-cu illərdə Azərbaycanda aparılmış repressiyalar haqqında həqiqətləri
aşkara çıxararkən, 1937-ci ilin qurbanlarını xalqa tanıtdırarkən, onlara bəraət
qazandırarkən, adlarını tarixdə bərpa etdirərkən və beləliklə, o dövrü
doğru-düzgün işıqlandırarkən də əsl hünər göstərib.[5] Heydər Əliyev Ziya
Bünyadovun fəaliyyətinin bu dövrünü də yüksək dəyərləndirib:

1965-ci ildə SSRİ Ali və Orta təhsil Nazirliyi yanında Ali Attestasiya
Komissiyasının qərarı ilə ona professor dərəcəsi verilmişdi.[2] 1966-cı ildən
başlayaraq o, Ankaradakı Türk Tarix Kurumunun konqreslərinin daimi iştirakçısı
olmuşdur.[2] Türk xalqlarının tarixinin öyrənilməsində böyük xidmətlərinə görə,
həmin ildə Türk Tarix Kurumunun müxbir üzvü, 1988-ci ildə isə onun fəxri üzvü
seçilmişdir.[2]

1967-ci ildə Azərbaycan Elmlər Akademiyasının müxbir üzvü, 21 aprel 1976-cı ildə
Elmlər Akademiyasının həqiqi üzvü seçilmişdir.[2] Bünyadov 1970-ci ildə
“Azərbaycan SSR EA-nın Xəbərləri. İctimai elmlər seriyası” jurnalının baş
redaktoru vəzifəsinə təyin olunmuşdu.[2] 1970-ci ilədək onun elmi rəhbərliyi
altında artıq səkkiz namizədlik və üç doktorluq işi müdafiə olunmuşdu.[2]

O, Xilafət və Azərbaycanın VII-XIII əsrlər tarixinin tədqiqatçilarından biri
idi.[2] Bünyadov alban tarixçisi M.Qoşun "Alban xronikası" əsərini 1960-cı ildə
ingilis dilindən, Ə.Bakuvinin "Abidələr'in xülasısi və qüdrətli hökmüdarın
möcüzələri" 1971-ci ildə və Nəsəvinin "Sultan Cəlaləddin Mankburnin həyatının
təsviri" əsərini 1973-cü ildə Ərəb dilindən rus dilinə tərcümə etmişdir.[2]

SSRİ üzrə səyahətlərində gənclər arasında hərbi-vətənpərvərlik işinə göstərdiyi
dəstəyə görə 1976-cı ildə SSRİ ODKYC-nin Fəxri nişanı ilə təltif olunmuşdu.[2]
Bünyadov 1980-ci ildə isə Azərbaycan Sovet Ensiklopediyasının baş redaksiyasının
üzvü seçilmişdir.[2] O, ensiklopediya üçün Azərbaycan tarixinə aid çoxlu sayda
məqalələr yazmışdır.[2] Mənbələrin tədqiqini davam etdirən akademik Bünyadov
yeni kitabı – “Azərbaycan Atabəyləri dövləti. 1136-1225-ci illər” üzərində
işləməyə başlayır.[2] 1978-ci ildə monoqrafiya çapdan çıxdıqdan sonra çoxlu
müsbər rəylər və yüksək qiymət alır.[2] Onun bu əsəri elmi ictimaiyyətin böyük
qiymətini almaqla yanaşı, həm də 1980-ci ildə elm və texnika sahəsində
Azərbaycan SSR Dövlət mükafatına layiq görülmüşdür.[2]

Bünyadov 1981-ci ilin aprel ayından isə Azərbaycan Milli Elmlər Akademiyasının
Şərqşünaslıq İnstitutunun direktoru vəzifəsinə təyin olundu.[6].[2] O, bu
vəzifədə 1986-cı ilə qədər fəaliyyət göstərmişdir.[2] 1982-ci ildə ona
“Azərbaycan SSR Əməkdar elm xadimi” fəxri adı verilmişdir. O, 1988-1990-cı illər
ərzində Azərbaycan SSR EA-nın Şərqşünaslıq İnstitutuna rəhbərlik etmişdir.[2]

1990-cı ildə Azərbaycan EA-nın vitse-prezidenti seçilmişdir. O, 1991-ci ildə
professor Vasim Məmmədəliyevlə birlikdə Quranın azərbaycan dilinə tərcüməsini
başa çatdırmışdır.[2] Böyük məsuliyyət və zəhmət tələb edən bu işə görə o, Hacı
Zeynalabdin Tağıyev adına mükafata layiq görülmüşdür.[2] 1992-ci ildə o, ümumi
səsvermə yolu ilə yenidən Şərqşünaslıq İnstitutunun direktoru seçilmişdir.[2]

Bünyadov 1991-ci ildə “Gülüstani-İrəm” əsərini ön söz və şərhlərlə çap etdirmiş
və 1993-cü ildə bu işinə görə Abbasqulu ağa Bakıxanov adına mükafata layiq
görülmüşdür.[2]

Ziya Bünyadovun araşdırmalarından biri də orta əsrlərin mütəfəkkir şairi
İmadəddin Nəsiminin ölümü ilə bağlıdır. Akademik Nəsimin edam olunmağı və
dərisinin diri-diri soyulmağı barədə məlumatları təkzib edib.[7] O, müasir
Azərbaycan şərqşünasları Nəsiminin edamına aid faktları yalnız türk alimi
Abdülbaqi Gölpınarlının “İslam ensiklopediyasında”kı “Nəsimi” adlı məqaləsindən
götürüb və bununla da kifayətlənirməkdə ittiham edib.[7] Ziya Bünyadov
məqaləsində Nəsiminin necə öldürülməsi ilə bağlı qənaətlərin zəifliyi və bizə
gəlib çatan materialların azlığından şikayət edir.[7] Məlumatın mətni belədir:

Tomas de Vaal "Qara Bağ: Ermənistan və Azərbaycan sülh və savaş yollarında"
kitabında yazır ki, Bünyadov ermənilərin cənubi Qafqazda onlarla kilsə
tikməsini, albanların ermənilərin əcdadları olmasını inkar edib, həmin
abidələrin ermənilərlə əlaqəsi olmayan xristian albanlara məxsus olması
fərziyyəsini irəli sürüb.[9] Britaniyalı jurnalist "həmin abidələrin üstündəki
yazıların ermənicə olduğunu" iddia edir.[9]

Tomas de Vaalın sözlərinə görə, Bünyadovun 1960-cı və 1964-cü illərdə dərc
olunan iki məqaləsi (Mxitar Qoşun «Albaniya Tarixi» və «Musa Kagankatsvatsinin
"Aqvan Tarixi"»[10] xronoloji uyğunsuzluğu haqqında» haqda ön sözü və şərhləri),
ABŞ alimləri C. F. J. Dowsett-in «The Albanian Chronicle of Mxitar Gosh» (1958)
və Robert Hewsen-in «On the Chronology of Movses Dasxuranc’I» (1954)[11]
məqalələrinin (müəllif göstərilməmiş tərcüməsi) plagiatıdır. Qeyd etmək lazımdır
ki, Bünyadov «Albaniya Tarixi» məqaləsinin ön sözündə salnamənin mətni Dausettin
nəşrinin tərcüməsidir, və həmçinin, bu nəşrin istinadlarını təqdim edir, lakin
ön söz və şərh müəllif kimi verilmişdir.[12]

Villem Flor və Həsən Cavadi Abbasqulu ağa Bakıxanovun "Gülüstani-İrəm" əsərinin
tərcüməsinin təhrifinin saxtalaşdırmasında Bünyadovu günahlandırmışdılar.[13]
Gürcü tarixçisi G. Beradze Bünyadovu Fələki Şirvani haqqında olan işini
Hindistanlı şərqşünas Hassan Hadidən plagiat edilməsində günahlandırıb.[14]

Ermənistan tarixçiləri Bünyadovun işlərində sitatların əyriliyi haqqında
nümunələr göstərmişlər.[15][16][17] A. Marqaryan Bünyadovun «Albaniya Tarixi»
kitabında Dausettin ön söz və şərhlərinin səhv tərcüməsində günahlandırır.[18]
Marqaryana görə, Bünyadov ingilis dilindən rus dilinə «Whit Sunday» (Müqəddəs
Üçlüyün günü) "Ağ Bazar günü" (White Sunday) kimi səhv tərcümə etmişdir.[18]

Kaliforniya Universtitetinin erməni əsilli professoru Barlou Ter-Murdeçiyanın
«Two chronicles on the history of Karabagh» kitabında, Ziya Bünyadovu tarixçi
Mirzə Camal Cavanşir Qarabaği və Mirzə Adıgözəl bəyin qeydlərinin mənbələrinin
saxtalaşdırılmasında günahlandırıb.[19]

Kolumbiya Universitetinin erməni əsilli professoru Corc Burnutyan, Bünyadovu
Yohan Şiltbergerin səyahətində, ermənilər haqqında qeydlərin "albanlar" haqqında
qeydlərlə əvəz olmasında və sistematik "təmizlənməsində" ittiham etmişdir.[20]

V.A.Şnirelman Bünyadovu mənbələrin saxtalaşdırılmasında günahlandırıb.[21] O,
həm də Bünyadovu Ermənistan və Azərbaycan tarixinə aid (xüsusilə qədim Albaniya)
revizionist, milliyyətçi və siyasi motivli anlayışların inkişafında, Bünyadovu
Azərbaycan tarixşünaslığında bu istiqamətdə əsas yaradıcılarından biri kimi
ittiham etmişdir.[22]

1990-cı illərdə Bünyadov Bakının Azadlıq meydanında nitq söyləyən, Ermənistanın
Azərbaycana hərəkətlərinə qarşı çıxan və ermənilərin iddialarına etiraz edən, bu
sahədə ən çox söz söyləyən insanlardan biri idi.[5] Ziya Bünyadov öz
çıxışlarında dəfələrlə erməni tarixçilərin iddialarına cavab vermişdir.[5]
Siyasətçi Siyavuş Novruzovun sözlərinə görə, Bünyadov 1994-cü ildə Əkrəm
Əylislinin erməni olduğunu iddia etmişdi.[23]

1992-ci ildə Bünyadov Heydər Əliyevin Azərbaycanda hakimiyyət uğrunda açıq və
fəal mübarizəyə səsləyən, onun hakimiyyətə qayıdışı üçün müraciətə imza atmış 91
nəfər tanınmış ziyalıdan biri idi.[24] 1992-ci ildə Bünyadov Yeni Azərbaycan
Partiyası sədrinin müavini seçilmişdir.[2] 1995-ci ildə Milli Məclisin deputatı,
eyni zamanda beynəlxalq münasibətlər və parlamentlərarası əlaqələr daimi
komissiyasının üzvü seçilmişdir.[2]

1988-ci ildə olan Sumqayıt hadisələrinin mahiyyəti ilə bağlı Azərbaycan
mətbuatında akademik Ziya Bünyadov “Niyə Sumqayıt?” məqaləsində baş vermiş
hadisələrin əsl mahiyyətini aşkara çıxarmağa çalışıb.[25] O, Moskvanın
qızışdırıcı rolundan bəhs edərək SSRİ EA Afrika İnstitunun direktor müavini A.M.
Vasilyevin aşağıdakı sözlərini misal gətirir:

De Vaala görə, Bünyadovun məqaləsi o qədər xoşagəlməz idi ki, hətta ermənilər
onu nəşr etmişdi.[28] Ziya Bünyadov eyni zamanda üzə çıxarmışdı ki, Bakı və
Sumqayıta erməni emissarlarının gəlməsi, fevral ayında ermənilərin banklardan
əmanətlərini çıxarması ilə bağlıdır.[29]

1997-ci il fevral ayının 21-də yaşadığı binanın qarşısında cinayətkar qrup
tərəfindən vəhşicəsinə qətlə yetirilmişdir.[30] Qətlindən bir qədər əvvəl
Müdafiə Nazirliyindəki korrupsiya ilə bağlı əlində sənədlər olduğunu
bildirmişdi.[31] Bu sənədlər haqda parlamentin qapalı toplantısında həmkarlarına
məlumat verdiyi də deyilir. Akademikin «Hizbullah» üzvləri tərəfindən
öldürüldüyü və bununla bağlı bir neçə nəfərin azadlıqdan məhrum edildiyi
deyilir.[32][33]

23 fevral 1997-ci il Şəhriyar adına Mədəniyyət Mərkəzində onunla vidalaşma
mərasimi keçirilmişdi.[34] Azərbaycan Respublikasının Prezidenti Heydər Əliyevin
vidalaşma mərasimindən nitqindən:

Başında araxçına bənzər papaq gəzdirməyi sevirdi.[5] Dənizin qoynunda xəyala
dalmaq onun çox sevimli adəti idi.[35]

1947-ci ildə Ziya Bünyadov Tahirə Bünyadova ilə ailə həyatı qurmuş və ömrünün
sonuna qədər onunla evli idi.[36][37] Onun Heydər və Cəmil adlı oğlu var
idi.[37]

Bakıda Şərqşünaslıq İnstitutu və prospekt, Astara şəhərində 2 nömrəli tam orta
məktəb, Göyçay şəhərində 3 nömrəli tam orta məktəb və küçə onun adını
daşıyır.[39][40][41][42]

2012-ci ildə Ziya Bünyadovun 90 illik yubileyinə həsr olunmuş Bakı Dövlət
Universitetində “Ziya Bünyadov görkəmli Azərbaycan tarixçisi və şərqşünas
alimdir” mövzusunda respublika elmi konfransı keçirilib.[43][44] Həmin il 20-25
dekabr tarixdə Bakı şəhər Gənclər və İdman Baş İdarəsi tərəfindən AZDBTİA-nın və
“Neftçi” İSM-nin atıcılıq tirlərində onun xatirəsinə həsr olunmuş güllə
atıcılığı üzrə Bakı şəhər VIII açıq turniri keçirilmişdir.[45]

2015-ci il mayın 14-də Bakıda Ziya Bünyadovun «Xarəzmşahlar-Anuştəginilər
dövləti. 1097-1231» kitabının ingilis dilində nəşrinin təqdimat mərasimi
keçirilib.[46]



https://az.wikipedia.org/wiki/S%C9%99yavu%C5%9F_%C5%9E%C9%99fiyev

Səyavuş Məmməd oğlu Şəfiyev 1 sentyabr 1937-ci ildə anadan olmuşdur. Hələ məktəb
illərindən idmanda uğurlar əldə edən Siyavuş boks üzrə müxtəlif yarışların
qalibi olub. Sənət taleyini Moskva müəyyən edir. Moskvaya gəzməyə gələn
S.Şəfiyev gözlənilmədən sənədlərini Ümumittifaq Sirk Məktəbinə verir. Akrobatika
üzrə dərəcə alan S.Şəfiyev məktəbi qurtardıqdan sonra “Soyuzsirk”ə göndərilir.
Burada Moskva sirkində tanınmış artistlərlə işləyən Siyavuş tezliklə öz işinin
peşəkarına çevrilir. Onu Rusiyanın sirk artistləri arasında qəbul etməyə
başlayırlar.

Filmlə bağlı müsahibələrində Səyavuş Səfiyev tez-tez bu hadisəni xatırlayırmış:
"Əhmədin evdən qaçma səhnəsi çəkilir. Mən də pəncərədən qonşu həyətə tullanmalı,
sonra da hasardan aşıb aradan çıxmalıyam. Bu zaman qonşu həyətdən üstümə it
cummalıdı. Elə birinci dublda it məni qapdı. Bərk qorxmuşdum. Adil müəllim
"Qada, bu səhnə 10-15 dəfə çəkiləcək, hər dəfə də bu it Səyavuşu qapsa, onda can
qalmaz..." deyib iti zəncirə saldı. Filmə diqqətlə baxanda itin zəncirləndiyi
görünür". 

Bundan sonra S.Şəfiyev Rüstəm İbrahimbəyovun ssenarisi üzrə çəkilən  “Uşaqlığın
son gecəsi” filmində prorab Rüstəm obrazını yaradır. Film Gürcüstanda keçirilən
festivalda mükafat alır.  



https://az.wikipedia.org/wiki/Pornoqrafiya

Pornoqrafiya (yun. πόρνη — fahişə, zina; γράφω — yazıram, çəkirəm; πόρνη <
πέρνημι — satıram) — cinsi arzuları oyatmaq məqsədi olan erotik video, şəkil və
ya yazılar.[1]

Pornoqrafiya erotikadan fərqlənir: Pornoqrafiyadan fərqli olaraq erotikaya
naturalizm və diqqəti cinsiyyət orqanlarına yönəltmək xas deyi.[2] Adətən,
erotika və pornoqrafiya arasındakı sərhədləri zərif və kobud, ruh və bədən
arasındakı fərq kimi izah edirlər.[3]

Klassik ədəbiyyatda pornoqrafiya elementləri azlıq təşkil edir. Çünki erotika
daha çox oxucunun yaradıcı qabiliyyətinə hesablanıb, yəni az-çox düşüncəsi,
təxəyyülü yetən oxucu müəllifin demədiklərini duymaq iqtidarındadır. Bu baxımdan
erotikada söylənməyənə, təsvir olunmayana vurğu daha güclüdür.[4] Hesab olunur
ki, pornoqrafiya estetik zövq deyil, yalnız fiziki həzz yaşada bilər. Bu
səbəbdən onu ümumiyyətlə, incəsənət hesab etməyən müəlliflər də çoxluq təşkil
edir.[4] Suzan Zontaqın sözlərinə görə, erotika istənilən ekstaz növü kimi
düşünülmüş, qurulmuş, mədəni bir nəsnədir və heç bir bayılmaya səbəb
olmur.[5][4]

2012-ci ildə Qroningen Universitetinin araşdırmalarına görə pornoqrafiyaya baxış
zamanı beyində vizual qıcıqlandırıcılara məsul olan bölgələr işdən çıxır.[6]
Beynin hər hansı bölgəsinə qan axınının güclənməsi həmin bölgənin aktivləşməsinə
dəlalət edir.[6] Bundan əlavə, araşdırmalar göstərib ki, pornoqrafik filmlərə
tamaşa edərkən qadınların beyinlərinin bir çox bölgələri ümumiyyətlə, "sönmüş"
durumda olub.[6] Bu isə belə filmlərə, şəkillərə və ya videolara baxan
insanların sürətli əqli tənəzzülə uğramasına səbəb olur.[6]

Pornoqrafiya dünyada ABŞ, Kanada, Fransa, Almaniya, İspaniya, İtaliya,
Yunanıstan, İsrail, Türkiyə, Polşa, İsveç, Norveç, Finlandiya və d. ölkələrdə
leqal olduğu halda, Çin, Monqolustan, İran, Mərakeş, Misir kimi ölkələrdə isə
ümumiyyətlə qadağandır.

Dini təşkilatların pornoqrafiyaya qarşı siyasi fəaliyyəti cəmiyyətin
pornoqrafiyaya baxışında vacib rol oynamışdır.[7]



https://az.wikipedia.org/wiki/Kartof

Kartof vəya Yeralma (lat. Solanum tuberosum)[1] — quşüzümü cinsinə aid bitki
növü.[2]

Kartof badımcançiçəklilər fəsiləsinin Solanum cinsindən çoxillik bitki növü.
Əsasən, Cənubi və Mərkəzi Amerikada bitən 200-dək yabanı və mədəni növü
məlumdur. Mədəni halda 2 növü – geniş yayılmış Çili kartofu (S. tuberosum) və
And kartofu (S. andigenum) var. Çili kartofu 3-6 gövdədən ibarət, hündürlüyü
50-80 sm olan koldur. Yarpağı təklələkvarı bölümlüdür. Kök yumrularının forması
girdə, oval, uzunsov, ləti ağ, sarı, çəhrayı, qırmızı və göydür. Üzərində spiral
istiqamətində 3-4 tumurcuğu olan gözcüklər yerləşir. Kartofun tərkibində orta
hesabla 76,3% su, 23,7% quru maddə, o cümlədən 17,5% nişasta, 0,5% şəkər, 1-2%
zülal, 1%-dək mineral duzlar, C, B1, B2, B6, PP, K vitaminləri və karotinoidlər
var. Xalq təbabətində kartof şirəsindən vərəmin, tənəffüs orqanlarının, mədə
yarasının, onikibarmaq bağırsağın müalicəsində də istifadə edilir.

1565-ci ildə kartof ilk dəfə İspaniyaya, 17 əsrin sonunda Rusiyaya, 18 əsrin
sonu 19 əsrin əvvəllərində Azərbaycana gətirilmişdir. Xəstəlikləri fitoftoroz,
xərçəng, makrosporioz, dəmgil, qaraayaq, halqavarı çürümə və s., zərərvericiləri
kartof sovkası, kartof parabizəni, Kolorado böcəyi və s.

Gübrələmə. Kartof gübrəyə tələbkar bıtkidir. Üzvi və mineral gübrə verməklə
məhsuldarlığı əhəmiyyətli dərəcədə artırmaq mümkündür. Kartof torpaqdan hər ton
yumru və ona müvafiq yerüstü kütlə ilə 4-6 kq azot, 1,2-2 kq fosfor, 6-11 kq
kalium, 2-4 kq kükürd, 2,5-5 kq kalsium aparır. Azotun hesabına əlavə məhsul
artımı 58%, fosforun hesabına 22%, kaliumun hesabına isə 20% düşür. Kartof
əkinlərinə üzvi gübrələrdən peyin verilməsi torpaq-iqlim şəraitindən asılı
olaraq hektara 20 tondan 100 tonadək dəyişir.

Əkin. Adətən kartofu bioloji xüsusiyyətlərindən asılı olaraq torpaqda 7-8oC
istilik olduqda əkirlər, cücərtilər isə son yaz şaxtaları keçdikdən sonra çıxır.

Azərbaycanda kartofun yay əkinləri də böyük əhəmiyyət kəsb edir. Yay əkinləri
taxıl, bostan və dənli-paxlalı bitkilər yığıldıqdan sonra iyulun 20-dən avqustun
10-na qədər keçirilir. Yay əkini vahid sahədən 2 məhsul götürülməsini təmin
etməklə günəş enerjisindən, torpaq, su, kənd təsərrüfatı maşınları, işçi
qüvvəsindən daha səmərəli istifadə edilməsinə şərait yaradır. Yay əkinlərində
yumrular xəstəliklərə daha az tutulur. Yay əkinlərindən götürülmüş toxumluq
materiallardan daha güclü bitkilər alınır və onlar məhsuldar olurlar. Yay
əkinlərində yumrular torpağın daha dərin qatına (12-15sm) basdırılmalıdır ki,
nəmliklə yaxşı təmin edilsin.



https://az.wikipedia.org/wiki/H%C3%BCquq

Hüquq — pozitiv və normativ hüquq nəzəriyyəsinə görə ictimai münasibətləri
tənzimləyən, dövlətin müəyyənləşdirdiyi və sanksiyalaşdırdığı, dövlət tərəfindən
qorunan, ümumməcburi davranış qaydalarının məcmusu, liberal hüquq nəzəriyyəsinə
görə isə hər bir şəxs üçün bərabər azadlıq və ədaləti özündə nəzərdə tutan norma
və qaydaların məcmusudur.

Bu nəzəriyyələr daha çox hüququn mənbəyini və onun xüsusiyyətlərini izah etmə
baxımından irəli sürülmüşdür. Habelə bu nəzəriyyələrdən bəziləri eyni zamanda
fəlsəfi məqsəd də güdür.

Pozitiv nəzəriyyə — hüququn əsasını dövlətin müəyyən etdiyi normalar təşkil edir
və müvafiq məcburiyyət tədbirləri ilə dövlət onun icrasını təmin edir. Hüququn
əsas əlaməti onun normalarının məcburi xarakter daşımasıdır. Pozitiv hüquq
məktəbinə görə, hüquq ilə yazılı qanunvericilik demək olar ki eyni mənaya gəlir.
Hüququn mənbəyini dövlət iradəsi ilə qoyulan qanunlar təşkil edir.

Fəlsəfi hüquq məktəbi — hansısa sosial normanın hüquq norması olub-olmaması onun
hüququn prinsiplərinə uyğunluğu baxımından müəyyən edilir. Təbii hüquq
nəzəriyyəsinə görə isə insanın təbii hüquqlarına zidd olan normalar hüquq
normaları kimi qəbul edilmir.

Fəlsəfi hüquq nəzəriyyəsinə görə hüquq obyektiv xarakter daşıyır və dövlətin
iradəsinin təzahürü deyildir.

Təbii-hüquq məktəbi — hüquq həmişə mövcüd olmuşdur. Hüquq öz mənbəyini ya
Tanrıda, ya da təbiətdə tapır. John Stuart Millin ifadə etdiyi kimi, necə ki
Allah insanı yaradanda ona qulaq və burun veribsə, o insana eyni zamanda insan
olduğundan irəli gələn hüquqlar da bəxş edib. Bura azadlıq, yaşamaq, mülkiyyət,
bərabərlik və s. hüquqlar aiddir.

Psixoloji nəzəriyyə — hüquq insanların psixoloji keyfiyyətlərinə, istəklərinə,
hisslərinə uyğun yaranır. Hər bir dövlətin qanunları orada yaşayan insanların
psixologiyasından asılıdır və onların tələbatlarına uyğun qəbul edilir.

Tarixi huquq məktəbi — hüquq da tarixdə olan hər bir şey kimi daima baş varən
hadisələrə insanların təlabatlarına uyğun olaraq dəyişir. Grotius tərəfindən
irəli sürülən və von Savigny tərəfindən dəstəklənən bu məktəbə görə, bir
cəmiyyətdə hüquq, o cəmiyyətdə adət ənənənin inkişafı ilə bir yerdə inkişaf edir
və ona uyğunlaşır. Cəmiyyətin, insanların həyatı dəyişdikcə hüquq da dəyişir. Bu
məktəb Fransız Mülki Məcəlləsinin Alman hüquq məktəbinə gətirilməsinə qarşı
çıxmışdır.[1]

Normativ nəzəriyyə — hüququ dövlət müəyyən edir və hüquq normalarının dəyişməsi
dövlətdən asılıdır.

Marksist nəzəriyyə — hüquq dövlətlə bağlıdır və sosial–iqtisadi faktorlara uyğun
olaraq müəyyən edilir.

Hüququn mənbələri — hüquq normalarının yaranmasına və müəyyən forma almasına
səbəb olan mənbələrdir.

hüquqi adətlər — hüququn ilkin və ən qədim mənbəyidir. Hüquqi adətlər ictimai
münasibətlərin tənzimlənməsi üçün sosial, iqtisadi, mənəvi, dini, siyasi və.s
faktorların təsiri ilə formalaşır. Sonradan demək olarkı, bütün hüquqi adətləri
hüquq normaları şəklinə salınır. Müasir dövrdə bəzi dövlətlərdə əsasən mülki
hüquq sahəsində hüquqi adətlər praktikada tətbiq edilir.

normativ hüquqi akt – tənzimlənməsi Konstitusiya ilə, qanunla və ya fərmanla
dövlət orqanının səlahiyyətlərinə aid edilən məsələlər üzrə həmin dövlət orqanı
tərəfindən və ya referendum yolu ilə qəbul edilmiş, hamı üçün məcburi davranış
qaydalarını əks etdirən, qeyri-müəyyən subyektlər dairəsi üçün və dəfələrlə
tətbiq olunmaq üçün nəzərdə tutulmuş müəyyən formalı rəsmi sənəd;

normativ müqavilə — konkret subyeklər arasında bağlanan və məcburi xarakterli
normaları müəyyən edən, qarşılıqlı münasibətlərin tənzimlənməsində istifadə
edilən müqavilələrdir. Normativ müqavilələr həm beynəlxalq (beynəlxalq
müqavilələr) və həmçinin ölkədaxili ola bilər. Buna misal olaraq, Rusiya
Federasiyasında Federasiya ilə Federasiya subyekləri (Tatarıstan və.s) arasında
bağlanan müqavilələri göstərmək olar.

hüquq presedenti (məhkəmə və inzibati presedent) — huququn məhkəmələr və
inzibati orqanlar tərəfindən tətbiqi zamanı təşəkkül tapmış və qəbul edilmiş
qaydalardır. Yəni konkret bir məhkəmənin hansısa məsələni həll etmə qaydası
nümunə kimi götürülməklə digər məhkəmələr tərəfindən də tətbiq olunur.

dini normalar — dini kitablar və dini təlimlər tərəfindən müəyyən edilən
normalardır.

hüquqi doktrina — görkəmli elm xadimlərinin, hüquqşunas alimlərin, elmi
müəssisələrin ictimai münasibətlərin tənzimlənməsi ilə bağlı, hüquqi məsələlər
barədə bildirdikləri fikirlər, elmi əsərləridir. Bir qayda olaraq hüquqi
doktrina dövlətin icazəsi və təsdiqi olduqdan sonra normalaşdırılmaqla
praktikada tətbiq edilir.

Sahələrarası prinsiplər — bir neçə hüquq sahəsinə aid olur. Məsələn, məhkəmənin
aşkarlığı, məhkəmə qərarlarından yuxarı məhkəməyə şikayət vermək hüququ həm
cinayət-prosessual, həmçinin mülki prosessual hüquqa aiddir.

Sahəvi prinsiplər — konkter bir hüquq sahəsinə aid olan prinsiplərdir. Məsələn
əmək müqaviləsinin bağlanmasının sərbəstliyi və.s

Hüquq normaları — ümumi xarakter daşıyan, rəsmiləşdirilmiş, davranış qaydalarını
müəyyən edən, dövlət tərəfindən qeydə alınmaqla tanınan, zəruri olduqda icrası
dövlət məcburiyyət tədbirləri ilə təmin edilən, ictimai münasibətlərin
iştirakçılarının hüquq və vəzifələrini müəyyən edən qaydalalardır.

Hipotez (əgər...) — hüquq normasının realizəsi, sanksiyanın tətbiqi müəyyən
hərəkətinin edilməsi və ya edilməməsi ilə əlaqələndirilir. Məsələn, Cinayət
Məcəlləsi normalarında xüsusi hissənin maddələrində əgər cinayət törədilisə,
ağırlaşdırıcı hallar olmaqla cinayət törədilirsə cəzanın tətbiq edilməsi.
Təqsirlizlik prezumsiyası və.s

Dispozisiya (o zaman...) — konkret hərəkətin edilməsi və ya edilməməsinin
qaydası göstərilir. Məsələn, ərizə ilə dövlət orqanına müraciət edilməsinin
qaydası.

Sanskiya (əks halda...) — Hüquq normasının tələblərinin pozulmasına görə
məsuliyyət tədbirlərini nəzərdə tutur.

Hüququn sahələrinə görə — mülki hüquq normaları, cinayət hüquq normaları, əmək
hüquq normaları və.s

Davranışın xarakterinə görə — Səlahiyyət verici, qadağan edici, vəzifə
müəyyənedici;

Tədbiq edildiyi subyetlərin dairəsinə görə — ümumi və ya müəyyən ərazi, müəyyən
kateqoriya şəxslər üçün tətbiqi nəzərdə tutulmuş normalar.

Hüququn tətbiqi — Dövlətin səlahiyyət verilmiş qurumları vasitəsi ilə hüquq
normalarının tələblərini yerinə yetirməsi, realizə etməsidir.

Hüquq normalarının təfsiri — hüquq normalarının gerçək mahiyyətinin aşkar
edilməsinə, maraqlanan şəxslərə izah edilməsinə yönəlmiş əqli fəaliyyətdir.

Rəsmi təfsir — səlahiyyətli dövlət orqanları və vəzifəli şəxslər tərəfindən
edilən təfsir.

Qeyri-rəsmi təfsir — konkret şəxslər və ya təşkilatlar tərəfindən məsləhət
xarakteri ilə edilən informasiya xarakteri daşıyan təfsir.

1. Hüquq sahəsi — konkret sahə üzrə ictimai münasibətləri tənzimləyən hüquq
normalarını özündə cəmləşdirir. Məsələn: Mülki hüquq, Əmək hüququ, Ekologiya
hüququ və. s.

2. Hüquq institutu — eyni növ ictimai münasibətləri tənzimləyən hüquq
normalarını özündə birləşdirir. Hüquq institutu hüquq sahəsinin bir hissəsidir.
Bir qayda olaraq, hər bir hüquq sahəsi özündə bir neçə hüquq institutunu
birləşdirir. Məsələn: Mülki hüquq sahəsinin hüquq institutlarına aiddir:
müəlliflik, mənzil, patent hüququ və.s

3. Hüquq norması — ümumi xarakter daşıyan, rəsmiləşdirilmiş, davranış
qaydalarını müəyyən edən, dövlət tərəfindən qeydə alınmaqla tanınan, zəruri
olduqda icrası dövlət məcburiyyət tədbirləri ilə təmin edilən, ictimai
münasibətlərin iştirakçılarının hüquq və vəzifələrini müəyyən edən
qaydalalardır.



https://az.wikipedia.org/wiki/Ekologiya

Ekológiya (yun. οικος — ev, yaşayış yеri, təsərrüfat; λόγος — elm) — canlı və
cansız təbiətin qarşılıqlı münasibətini öyrənən elmdir. Еkоlоgiya оrqanizmlərin
bir-biri və хarici mühit amilləri ilə qarşılıqlı əlaqələrini, оnların yaşayış
tərzində, inkişafında, çохalmasında həmin amillərin rоlunu, təbiətin (hava, su,
tоrpaq, hеyvan və bitki aləmi, faydalı qazıntılar və s.) mühafizəsini, təbii
sərvətlərdən istifadə оlunmasının qanunauyğunluqlarını, еkоsistеmləri, оnların
əlaqəsini, təbiətin dialеktikasını öyrədir.

Ekologiya sözünü ilk dəfə 1858-ci ildə Q. D. Toro işlətmiş, 1866-cı ildən sonra
alman bioloqu E. Hekkel bu anlayışı geniş yaymış və inkişaf etdirmişdir. Hekkel
orqanizmi təbii sığınacaq yerində, yəni öz "evində" öyrənməyi ekologiya hesab
etmişdir. Daha sonralar uzun müddət ekologiya biologiya sözünün dar mənasında
işlənmişdir. Yalnız gərgin mübahisəli inkişaf yolu keçdikdən sonra müasir
ekologiya formalaşmışdır. Orqanizmlərin həyat tərzini və orqanizmdən yüksək
canlı sistemləri öz aralarında və ətraf mühitin cansız komponentləri ilə
qarşılıqlı əlaqədə öyrənən elm ekologiya adlanır.

Ekoloji elmin bir sıra başlıca vəzifələri vardır. Onların arasında aşağıdakıları
qeyd etmək olar:

Sistemli yanaşma ekoloji araşdırmaların çoxusunu bürüyür. Çünki canlı təbiətin
bütün elementlərinin bir biri ilə bağlılığına görə ekologiyanın hər bir obyekti
sistem, ya da sistemin bir parçasıdır. Ümumiyyətlə ekologiya sistemdən qırağda
düşünülməz, onun bütün obyektləri vahid sistemdir.

Bundan başqa ekologiyanın çöl və eksperimental metodları vardır. Çöl metodu
canlıların və onların toplumlarının təbiətdə, çağdaş aparaturaların araçılığı
ilə, yaşamlarının uzun sürən müşahidəsidir. Eksperimental metod isə laboratoriya
şəraitində təcrübələrin qoyulması, verilən proqram üzrə canlılara təsir edən hər
hansı amillərin kontrolda saxlanmasıdır. Bunu edərkən, ekoloqlar təkcə bioloji
və kimyavi vasitələrdən deyil, həm də bioloji olayların modelləşdirilməsindən də
istifadə edirlər. Bu da canlı təbiətdə baş verən çeşidli proseslərin süni
yaradılmış ekosistemlərdə qurulmasıdır. Modelləşmənin vasitəsi ilə sistemlərin
davranışını öyrənmək olar. Məqsəd isə çeşidli strategiyaların işlənməsində
onların gələcəkdə ola biləcək nəticələrini öncədən görüb dəyərləndirməkdir. Buna
ekoloji proqnozlaşdırma deyirlər.

Təbii proseslərin araşdırılması və proqnozlaşdırması üçün həmdə riyazi
modelləşdirmə üsulundan da geniş istifadə edilir. Ekosistemlərin bu kimi
modelləri çöl və laboratoriya şəraitində alınmış çoxsaylı bilgilər əsasında
qurulur. Düzgün qurulmuş riyazi modellər eksperimentdə çətin əldə edilən ya da
əldə edilməsi mümkün olmayan şeyləri görməyə imkan verir. Bununla belə,
özü-özlüyündə riyazi model bu ya da başqa fərziyənin doğruluğunun dəlili də ola
bilməz. O yalnız reallığın təhlil yollarından biridir.

Geoekologiya cöğrafi mənsubluğu və coğrafi amillərin təsiri baxımından
orqanizmlərin bir-biri ilə münasibətlərini, yaşayış mühitini öyrənir. Bu elm
çeşidli mühitdə (yer üstündə, torpaqda, şirin sularda, dənizlərdə) yaşayan
canlıların ekologiyasını, təbii iqlim zonaların (meşələrin çöllərin, səhraların)
ekologiyasını, yer səthinin formalarının – landşaftların (çay və dəniz
qırağlarının, bataqlıqların, adaların, dağların) ekologiyasını içəriləyir.
Çeşidli cöğrafi bölgələrin, ölkələrin, qitələrin təsvir edilməsi də
geoekologiyaya aiddir.

Bioekologiyanın və geokimyanın qovşağında, canlıların günəş enerjisinin planetar
transformasiyası və kimyavi maddələrin dövriyyəsinin öyrənilməsi əsasında
biosfera (qlobal ekoloji sistem) haqqında elm yaranmışdır. Qlobal proseslərin
öyrənilməsi haqqında çağdaş elm, ekologiya elmini genişləndirmiş, onun problem
yönümlərini dəyişdirmişdir. Planetar proseslərin araşdırması sonucunda Yerə
özünü təşkiledən iqlim-ekoloji sistem kimi baxış formalaşmışdır.

İnsan ekologiyası insan (bioloji fərd kimi) və şəxsiyyətin onu bürüyən təbii və
sosial mühitlə qarşılıqlı münasibətlərini araşdıran predmetlərin kompleksidir.
İnsan ekologiyası heyvanlar aləminin ekologiyasından yaşayış və fəaliyyət
şəraitlərinin çoxluğu, mühitə uyğunlaşmaq üçün texnoloji vasitələrin zənginliyi,
sivilizasiya və mədəniyyətlərin varlığı, alınmış bilik və bacarıqların miras
qoyması imkanları fərqləndirir. İnsan ekologiyasının başlıca özəlliyi sosial və
bioloji cəhətlərin düzgün uyğunluğu olan sosiobioloji yanaşmadır. Sosial
ekologiya, insan ekologiyasının bir bölümü kimi, ictimai strukturların
(ailələrin və başqa kiçik qrupların) təbiətlə və onları bürüyən sosial mühitlə
bağlantılarını öyrənən elmi sahələrdir. Bu sahələrə sivilizasiyaların ekoloji
amilləri, insan populyasiyaların ekologiyası, ekoloji demoqrafiya, etnosların
ekologiyası və etnogenez (irqlərin və millətlərin təşəkkülü) daxildirlər.



https://az.wikipedia.org/wiki/B%C3%B6y%C3%BCk_S%C9%99lcuq_%C4%B0mperiyas%C4%B1

Böyük Səlcuq İmperiyası (türk. Büyük Selçuklu Devleti, azərb. Böyük Səlcuq
Dövləti,türkm. Beỳik Seljuk Döwleti), (1038-1157) — Oğuz Türklərinin Qınıq
boyundan olan tayfaların XI əsrdə yaratdığı, Orta Asiya, İran, Yaxın Şərq,
Qafqaz və Anadolu ərazilərini əhatə edən nəhəng Türk
dövləti.[15][16][17][18][19]

XI əsrin ortalarında Yaxın və Orta Şərqin tarixində mühüm bir hadisə baş verdi.
Həmin dövrdə Böyük Səlcuq imperiyası yarandı. Səlcuqlar oğuz türklərinin Qınıq
boyundan idilər.[20] Bu tayfanın başçısı Dükak bəyin oğlu Səlcuq bəy idi.
Sonradan bütün tayfa onun adı ilə Səlcuq türkləri adlanmağa başlandı. Oğuz Yabqu
dövlətində sübaşı (ordu başçısı) vəzifəsində olan Səlcuq bəy Oğuz Yabqusu ilə
aralarında olan narazılığa görə öz tərəfdarları ilə 960-cı ilə Seyhun çayının
sahilində olan Cənt şəhərinə getdi. Səlcuq bəy İslam dinini qəbul etdi və Oğuz
dövlətinə tabe olmaqdan imtina etdi.

Səlcuq bəy bu vaxt Mavərannəhrdəki Samanilər dövləti ilə ittifaqa girərək
Qaraxanlılar dövlətinə qarşı mübarizə aparırdı. Samanilərin süqutundan sonra
Səlcuq türkləri Qaraxanilərdən asılı vəziyyətə düşdülər. Sultan Mahmud Qəznəvi
Mavərannəhri işğal etdikdən sonra səlcuqların başçılarından Mikayıl və İsraili
həbs edərək səlcuq tayfalarını 1009-cu ildə Xorasan əyalətinə köçürtdü. Lakin
buna baxmayaraq Səlcuqun nəvələrindən Toğrul bəy, İbrahim Yınal, Çağrı bəy
Davud, Musa Yaqubu Kolyan və başqaları səlcuqları öz bayraqları altında
birləşdirərək mübarizəyə başladılar. Səlcuqlar Qəznəvi sultanı I Məsuddan
fəaliyyət göstərmək üçün torpaq istədilər. Lakin I Məsud bu xahişi rədd edərək
onların üstünə qoşun göndərdi. Səlcuqlar əvvəlcə məğlub edildilər. Sonra
səlcuqlar Məsudun Hindistana yürüşdə olmasından istifadə edərək Bəlx, Tus,
Gürgan və Mərvi tutdular. Məsudun göndərdiyi 30 minlik ordunu məğlub edən
səlcuqlar Xorasanın əsas şəhəri olan Nişapuru ələ keçirərək 1038-ci ildə Səlcuq
dövlətinin yarandığını elan etdilər. Beləliklə, Yaxın və Orta Şərqdə ən güclü
orta əsr feodal dövlətlərindən olan Böyük Səlcuq dövlətinin əsası qoyuldu. Böyük
Səlcuq dövlətinin ilk sultanı I Toğrul (1038-1063), ilk paytaxtı isə Nişapur
şəhəri oldu.

Xorasanın ən mühüm yerinin əldən çıxdığını görən sultan I Məsud 50 min nəfərlik
qoşun və 300 döyüş fili ilə Xorasana doğru hərəkət etdi. Toğrul öz qoşununa geri
çəkilmək əmri verdi. Sultan I Məsud onları təqib edərək çölə daxil oldu.
Saysız-hesabsız vergilərdən cana doymuş əhali səlcuqilərə rəğbət bəsləyirdi. I
Məsud əhalidən heç bir yardım almadığından, ərzaq, su və yem qıtlığı ilə
üzləşdi. Mərv şəhərindən 10 fərsəng məsafədə yerləşən Dəndənəkən adlı yerdə
1040-ci il 23 may tarixində (bəzi mənbələrdə avqustun 26-da) səlcuqlarla
qəznəvilər arasında qanlı Dəndənəkən döyüşü baş verdi. Sultan I Toğrulun böyük
qardaşı Çağrı bəyin başçılıq etdiyi Səlcuq ordusu qəznəviləri darmadağın etdi.
Bununla da səlcuqlar üçün İran və İraqa yol açılmış oldu. Mərv şəhərində
keçirilən böyük qurultayda Şərqdə və Qərbdə yeni işğallara başlamaq qərara
alındı. Qəznəvilər və Qaraxanlılarla toqquşmaqdansa, Xilafətin tənəzzülündən
sonra siyası dağınıqlıq keçirən İran, Cənubi Qafqaz və Bizansa qarşı hücuma
keçmək daha məqsədəuyğun sayıldı. 1043-cü ildə dövlətin paytaxtı Tehran
yaxınlığındakı Rey şəhərinə köçürüldü. Səlcuq orduları buradan Həmədan, İsfahan,
Gilan və Azərbaycana doğru yürüşə başladılar. 1038-1044-cü illərdə bütün
Xorasan, 1043-cü ildə Xarəzm, 1042-1051-cü illərdə Qərbi İran səlcuqilərin əlinə
keçdi. Kiçik Asiya, Suriya, Ön Qafqaz, bir sözlə, Türküstandan Aralıq dənizinə,
Dərbənddən Fars körfəzinə qədər ərazilər ələ keçirildi. Sultan I Toğrul yeni
yaratdığı dövləti Bağdad xəlifəsinin mənəvi nüfuzu ilə gücləndirmək məqsədilə
1055-ci ildə Bağdadı tutdu. Abbasilər səlcuq türklərindən asılı vəziyyətə
düşərək, sultan I Toğrulu bütün "Şərqi və Qərbin hökmdarı" kimi tanımağa məcbur
oldular. Sultan I Toğrul Bağdad səfərində olarkən onun qardaşı İbrahim Yınal və
əmisi Qutalmış qiyam qaldırdılar. I Toğrul qardaşı oğlu Alp Arslanın köməyi ilə
bu qiyamı yatırtdı. Səlcuq dövlətinin yaranmasında, möhkəmlənməsində və yeni
ərazilər fəth edilməsində sultan I Toğrulun çox böyük tarixi rolu olmuşdur.

Sultan I Toğrulun vəfatından sonra hakimiyyətə qardaşı Çağrı bəyin oğlu Alp
Arslan (1063-1072) gəldi. Onun məqsədi Anadoluya girmək idi. Əvvəlcə İran və
Azərbaycandan keçərək Bizansla müttəfiq olan erməni, gürcü və abxaz
hökmdarlarını darmadağın edib Tiflis, Ani, Qars şəhərlərini ələ keçirdi. Daha
sonra Alp Arslan öz sərkərdələri Gümüş Tikin və Afşin bəyi Anadolu üzərinə
göndərdi. Onlar Orta Anadoluya kimi irəlilədilər, Sivas, Qeysəriyyə (Kayseri) və
Konya şəhərlərini ələ keçirdilər. 1070-ci ildə Alp Arslan güclü ordu ilə Misir
üzərinə yürüş etdi. Daha sonra yenidən Anadoluya girən Alp Arslan Malazgird
şəhərini asanlıqla tutdu, Urfa şəhərini mühasirəyə aldı, amma onu tuta bilmədi.
Oradan Hələb üzərinə yeridi və bu zaman Bizans qoşunlarının Azərbaycan
istiqamətində hücum xəbərini eşidərək geri döndü.

Bizans imperatoru Roman IV Diogen çox böyük ordu toplamış, bu orduya həmçinin
Rumelidəki əslən türk olan uz və peçeneq tayfaları da daxil edilmişdi. Onun
məqsədi elə də gizli deyildi. İmperator müsəlman ərazilərini ələ keçirərək
xəlifəni taxtdan salıb yerinə katolikos təyin etmək istəyirdi. Sultan öz
qoşunlarının bir hissəsini Suriyada qoyaraq kiçik bir ordu ilə geri döndü. Ona
vaxt qazanmaq və ordu toplamaq lazım idi. Buna görə də Alp Arslan hörmətli
adamlardan ibarət elçilər heyətini Bizans sarayına göndərərək öz barışıq
şərtlərini təklif etdi. Lakin Diogen onlara soyuq və saymazyana münasibət
bəsləyərək etinasız lovğalıqla dedi:

Düşmənin hücumunu gözləmək ölümə apara bilərdi. Ona görə Alp Arslan özü hücuma
keçməyi qərara aldı. İki ordu Malazgird düzənliyində qarşılaşdı. Malazgird
döyüşü 1071-ci il avqustun 26-da başlandı. Türk süvariləri hər tərəfdən hücuma
keçdilər. Ancaq Bizans ordusunu yerindən tərpətmək mümkün olmadı. O zaman
türklər döyüşə-döyüşə və pusqular quraraq geri çəkilməyə başladılar. Hava
qaralarkən türk tayfaları olan uzlar və peçeneqlər qarşıdakı ordunun
soydaşlarından ibarət olduğunu anlayıb səlcuqların tərəfinə keçdilər. Vəziyyəti
belə görən imperator geri çəkilməyi əmr etdi. Alp Arslan fürsətdən istifadə
edərək düşmənin üzərinə qəti hücuma keçdi. Pusqudakı əsgərlər də bizanslıların
üstünə atıldılar. Bizans imperatoru yaralanaraq əsir düşdü. Lakin Alp Arslan
böyük bir nəciblik göstərərək onu bağışladı və azad etdi. Bu döyüş dünya
tarixində böyük bir dönüş nöqtəsi oldu. Bu döyüşün nəticəsi olaraq Bizans hər il
səlcuqlara vergi verməli, lazım olduqda hərbi yardım göstərməli, Şərqi Anadolunu
bütünlüklə türklərə verməli idi. Malazgird döyüşündən sonra Səlcuq imperiyasının
təsir dairəsi şərqda Qaşqardan Qərbdə Aralıq dənizinədək, şimalda Qafqazdan
tutmuş cənubda Yəmənə qədər böyük bir ərazini əhatə edirdi. Abbasi xəlifəsi Alp
Arslanı dinin təməli adlandırırdı.

1072-ci ildə Alp Arslan Orta Asiya istiqamətində hərbi yürüşə çıxdı. Bu
yürüşlərin birində o bir qala komendantı tərəfindən ağır yaralanaraq öldürüldü.
Onun oğlu I Məlikşahın dövründə (1072-1092) səlcuqların yeni ərazilər ələ
keçirməsi prosesi başa çatdı. 4-5 il ərzində Konya və Ankara şəhərləri
alındıqdan sonra boğazlara və Egey dənizinə qədər yerlər türklərin əlinə keçdi.
Suriya da zəbt edildi. Bizansdan Antakya və Urfa şəhərləri, fatimilərdən Qüds
şəhəri alındı. Atası kimi cəsur, uzaqgörən və qətiyyətli bir hökmdar olan I
Məlikşahın hakimiyyəti illərində Səlcuq imperiyasının tərkibinə Orta Asiya,
Suriya və Ərəbistan yarımadası daxil edildi. I Məlikşahın dövrü Səlcuq
imperiyasının çiçəklənməsi dövrü idi. Dövlətin belə qüdrətli olmasında Alp
Arslanın və I Məlikşahın vəziri olmuş görkəmli alim və siyasətçi Xacə
Nizamülmülkün böyük rolu olmuşdur.[21] I Məlikşahın dövründə paytaxt Reydən
İsfahana köçürüldü.

Orta əsrlərin başqa feodal imperiyaları kimi Böyük Səlcuq dövləti də çox
yaşamadı. O zaman əmtəə-pul münasibətləri hələ başlıca iqtisadi əlaqə forması
olmadığından, natural təsərrüfat hökm sürdüyündən Böyük Səlcuq imperiyasının
əhatə etdiyi ərazilərin və xalqların vahid iqtisadi və siyasi mərkəz ətrafında
sıx birləşməsi, qüdrətli mərkəzləşdirilmiş dövlətə çevrilməsi qeyri-mümkün idi.
Uğurlu müharibələr zamanı oğuz-səlcuq hərbi-siyasi birliyinə əsaslanan Səlcuq
dövləti XI əsrdə işğallar ara verdikdə zəiflədi. Səlcuq sultanları öz əyanlarına
bütöv vilayətləri, mahalları iqta olaraq bağışlayırdılar. Zaman keçdikcə onlar
irsi hakimlərə çevrilir, mərkəzi hakimiyyətə tabe olmaq istəmirdilər. Mövcud
olan qaydaya görə hər bir şahzadənin özünə xanədan tələb etmək hüququ var idi.

Sultan I Məlikşah və Mizamülmülkün ölümündən sonra Səlcuq imperiyasında mərkəzi
hakimiyyətə tabe olmamaq cəhdləri gücləndi. Sultan Mahmud (1092-1094) və
Börküyarığın (1094-1104) hakimiyyəti illərində dövlət tədricən tənəzzülə uğradı,
ayrı-ayrı əmirlər arasında bölünmə təhlükəsi yarandı. Uzun sürən ara
müharibələri və ismaililərin qiyamları dövləti zəiflədirdi. Buna görə də
xaçlıların yürüşlərinin qarşısını almaq mümkün olmadı. Xaçlılar Suriyanı keçərək
Qüdsü aldılar. Börküyarıqdan sonra hakimiyyətə II Məlikşah (1104-1105) gəlsə də,
hakimiyyəti uzun sürmədi. Sultan Məhəmməd Təpər (1105-1117) mərkəzi hakimiyyəti
möhkəmləndirməyə çalışdı. İsmaililərə qarşı mübarizəyə başladı, Mosulu almış
Anadolu Səlcuq sultanı I Qılınc Arslanı məğlub etdi, Suriyadakı xaçlılar üzərinə
ordu göndərildi. Məhəmməd Təpər Səlcuq imperiyasının bütün ərazisi üzərində öz
suverenliyini bərpa etsə də, sonuncu Səlcuq sultanı Səncər (1118-1157) zamanı
dövlətin bütövlüyü yenidən pozuldu. Səncər Qəznə şəhərini qəznəvilərdən,
Məvarünnəhri qaraxanlılardan alsa da, qarakitayların Məvarünnəhrə hücumunun
qarşısını ala bilmədi.[22] 1141-ci ildə Səmərqənd yaxınlığında məğlubiyyətə
uğradı və bütün Məvarünnəhri itirdi. Bu uğursuzluq daxili qiyamlara səbəb oldu.
Vergilərin çoxluğundan narazı olan oğuzlar üsyan etdilər. Səncər onlara qarşı
döyüşdə məğlubiyyətə uğradı və əsir düşdü. Üç il əsirlikdə qaldıqdan sonra
əsirlikdən qaçdı. Lakin çox yaşamadı və 1157-ci ildə vəfat etdi. Sultan
Səncərdən sonra Səlcuq imperiyası süquta uğradı. Onun ərazisində Kirman, Konya,
Suriya, İraq Səlcuq sultanlıqları, Azərbaycan Atabəyləri, Kiçik Asiyada bir sıra
əmirliklər yarandı.

Səlcuq axınları ilə bağlı olaraq oğuz-türk tayfaları bütün Cənubi Qafqazda və Ön
Asiyada başlıca etnik və siyasi qüvvəyə çevrildi. Bu amil Yaxın və Orta Şərqin
bütün sonrakı taleyində mühüm rol oynadı. Avropa feodallarının Şərq torpaqlarına
işğal məqsədilə təşkil etdikləri Xaç yürüşləri zamanı səlibçilərə sarsıdıcı
zərbələr endirən səlcuq türkləri Yaxın və Orta Şərqin siyasi xəritəsinin Qərbi
Avropanın xeyrinə dəyişməsinə imkan vermədilər. Səlcuq türklərinin Cənubi
Qafqazda möhkəmlənməsi Bizansa arxalanaraq Azərbaycanın qərb torpaqlarını ələ
keçirməyə çalışan erməni və gürcü feodallarının qəsbkarlıq planlarını puça
çıxardı. Türklük və İslam amilləri Cənubi Qafqazda, o cümlədən Azərbaycanda qəti
olara möhkəmləndi. Səlcuqların həyata keçirdikləri sosial-iqtisadi tədbirlər
Şərq ölkələrində, eləcə də dünya miqyasında inkişaf etmiş feodalizmə keçid üçün
şərait yaratdı. Dövlətdə daxili iqtisadi əlaqələr zəif olsa da, hərbi-siyasi
birlik, sultan və dövlət xadimlərinin şəxsi nüfuzu güclü idi. Səlcuqların
hakimiyyəti dövründə iqtisadiyyat və sənətkarlıq inkişaf etmiş, şəhərlər
böyümüş, feodal rentasında pul sisteminin rolu daha da artmışdır. Səlcuqların
hərb sistemi öz üstünlüyü ilə qonşu dövlətlərdən fərqlənirdi. Səlcuq imperiyası
dövründə türk xaqları yenidən öz əvvəlki qüdrətini bərpa etmiş, İslam dünyasının
və İslam mədəniyyətinin inkişafının yeni mərhələsinə yol açmışdır.



https://az.wikipedia.org/wiki/Az%C9%99rbaycan_iqtisadiyyat%C4%B1

Azərbaycan Respublikasına aid son (31 dekabr 2013-cü ilə olan məlumata əsasən)
göstəricilər[1] :

İbn Xəldun cəmiyyətin iqtisadi quruluşu, iqtisadi münasibətləri, qiymət qanunu,
tələb-təklif və rəqabət qanunları haqqında elmi-iqtisadi təfəkkürlərin
əsaslarını yaradanlardan olmuşdur. Bu həqiqətlə tanış olan A.Aniçkin Maksim
Qorki yə İbn Xəldunun iqtisadi məsələlərin həllində əldə etdiyi nailiyyətləri
çatdırır. M.Qorki 1912-ci ilin 21 sentyabrında A.Aniçkinə yazır ki, "İlk dəfə
iqtisadi amillərin və iqtisadi münasibətlərin rolunu XIV əsr alimlərindən İbn
Xəldunun göstərmiş olduğu haqqındakı məlumatınız sensasiyaya səbəb olmuşdur. Bu
xüsusilə dostumuz V.İ.Lenində böyük maraq oyatmışdır". A.Aniçkin özü sonra bu
münasibətlə yazmışdı: "V.İ.Lenin ərəb filosofu İbn Xəldunun iqtisadi amillərin
rolundan bəhs edən "Müqəddimə" əsəri ilə çox maraqlanırdı. Lenin soruşurdu.
Şərqdə bu qəbildən özgə bir filosof da yoxdurmu?" Deməli, hələ orta əsrlərdə
iqtisadi münasibətlər və onun qanunları haqqında açıq-aydın iqtisadi ideya və
fikir yürüdən mütəfəkkirin bu baxışları təəccüb doğurmuş və "sensasiyaya" səbəb
olmuşdur.

Məşhur türkoloq alim Lev Qumilyev "Qədim türklər" adlı əsərində yazır ki, "Altay
dəmirçiləri yüksək keyfiyyətli dəmirdən bir tiyəli bıçaqlar, yonucu baltalar,
üzəngilər, cilovlar, duz, azca maili və geniş tiyəli qılınclar, ox və cida
ucluqları, habelə ikicürdəyirmi, asma qazanlar və üçayaq üstündə duran qazanlar
hazırlayırdılar". Onun qeyd etdiyi kimi, yazılı mənbələrin verdiyi məlumat tam
inamla məlum edir ki, "Türklər dəmirin sənaye üsulu ilə istehsalını Mərkəzi
Asiyada mənimsəyən ilk xalq kimi tarix səhnəsinə çıxarıblar".

XIX əsrin ikinci yarısından Azərbaycan mütəfəkkirlərinin iqtisadi-sosial
fikirləri başlıca olaraq demokratik səciyyə ilə özünü nümayiş etdirir. Bu öz
növbəsində həmin dövrdə yaşamış mütəfəkkir və yazıçıların əsərlərində
maarifçilik və milli dirçəliş ideyalarında üstünlük təşkil edirdi. Bu baxımdan
da M.F.Axundovun, H.B.Zərdabinin və N.B.Vəzirovun iqtisadi fikir və baxışları
xüsusi əhəmiyyət kəsb edir. Bu dövrün mütəfəkkirləri qəzet və məqalələrində
("Əkinçi" qəzeti), fəlsəfi və ədəbi əsərlərində ən çox Azərbaycanın iqtisadi
inkişafının fikir və ideyalarını tərənnüm edərək o dövrdə istehsal (məhsuldar)
qüvvələrin artırılması, xalqın və onun müxtəlif zümrələrinin böyük əksəriyyətini
təşkil edən kəndlilərin həyat səviyyəsi, xalqın həqiqi azadlığı naminə
söylənilən iqtisadi-sosial fikirlər, xalqın mütərəqqiliyə doğru tərəqqisini
ifadə edən ideyalar idi. M.F.Axundov özünün "İnsan tələbatları haqqında" adlı
əsərində ictimai əməyin düzgün bölgüsü məsələsini ictimai əməyin müxtəlif
sahələri arasında müəyyən proporsiyanın nəzərə alınması məsələsi ilə bağlayırdı.
O, düzgün olaraq belə hesab edirdi ki, bu prinsipin pozulması zəruri olan
yaşayış vasitələrinin bəzilərinin çox, digərlərinin isə az istehsal edilməsinə
səbəb olur. M.F.Axundovun iqtisadi tədqiqatı sübut edir ki, o, kapitalizmdə
istehsalla istehlak arasındakı ziddiyyəti başa düşür və onun fikrincə burjua
ölkələrində istehsal edilən əmtəələrin miqdarı xalq kütlələrinin tələbindən
artıq olur ki, bu da mütləq böhrana gətirib çıxarır. Bu dövrdə Bakı sürətlə
Qafqazın ən böyük sənaye mərkəzinə çevrilirdi ki, həmin illərdə sənayeinin
yaranması və neftçilər ordusunun inqilabi hərəkatının artması H.B.Zərdabinin
iqtisadi görüşlərinin formalaşmasına və inkişafına bilavasitə təsir
göstərmişdir. Öz dünyagörüşü etibarilə maarifçi demokrat olan H.B.Zərdabi bütün
şüurlü fəaliyyəti dövründə xalqın maariflənməsi uğrunda və Azərbaycanda
iqtisadiyyatın, mədəniyyətin inkişafı uğrunda gərgin mübarizə aparmışdır. Onun
elmi fəaliyyətinin mərkəzində zəhəmtəkeşlərin ağır ictimai-iqtisadi vəziyyəti və
bu vəziyyətdən çıxış yollarını axtarmaq məsələsi olmuşdur. H.B.Zərdabinin
iqtisadi görüşləri əsasən onun çıxardığı və redaktoru olduğu "Əkinçi" qəzetinin
səhifələrində öz əksini tapmışdır.

1883-cü ildə Tiflisdən Bakıya qədər dəmir yolunun tikilməsi və 1900-cü ildə
dəmir yolunun Cənubi Qafqaz dəmiryol magistralı vasitəsilə Ümumrusiya şəbəkəsinə
qoşulması böyük əhəmiyyətə malik idi. Həmçinin Xəzərdə dəniz ticarətinin
genişlənilməsi əhəmiyyətli rolu oynadı. XIX əsrin sonundan etibarən Bakı böyük
dəmir yol qovşağı və Xəzər sahilində böyük porta sahib şəhər olur. Bakı
ərazisində neft hasilatı inkişaf edir. 1872-ci ilə qədər burada neft hasilatı
kiçik həcmdə idi. 1872-ci ildən burada birinci böyük sənaye müəssisələri meydana
çıxır, primitiv neft quyuları qazma quyularıyla əvəz olunur, qazmada buxar
mühərrikləri tətbiq edilməyə başlanır. Yüksək gəlirin olması Bakının rayonunun
neft sənayesinə yerli və xarici kapitalları cəlb edir. 1872-ci ildə 26 min
tondan 1901-ci ildə 11 milyon t-a qədər artdı. XX əsrin əvvəlində Bakıda neft
hasilatı dünya neft hasilatının 50 %-ni təşkil edirdi. Birinci dünya müharibəsi
illərində quberniyanın iqtisadiyyatı tənəzzülə uğradı. Neft kəşfiyyatı və
hasilat işləri dayandı, kənd təsərrüfatı əkini sahələri xüsusən pambıq əkini
sahələri kəskin azaldı.

Azərbaycan Respublikası 1991-ci ildə dövlət müstəqilliyini bərpa etdikdən sonra
iqtisadi sahədə öz suveren hüquqlarını gerçəkləşdirməyə və müstəqil siyasət
aparmağa başlamışdır. Bu siyasətin başlıca istiqamətlərini müxtəlif mülkiyyət
formaları əsasında yaradılan iqtisadi sistem, bazar iqtisadiyyatına keçid və
dünya iqtisadiyyatına inteqrasiya təşkil etmişdir.[3]

Müstəqillik dövründən bu günə kimi ölkədə mövcud iqtisadi inkişafı iki əsas
mərhələyə ayırmaq olar. Birincisi, 1991-1995-ci illəri əhatə edən iqtisadi xaos
və ya tənəzzül dövrü. İkincisi, 1996-cı ildən başlayaraq davam edən
makroiqtisadi sabitlik və dinamik iqtisadi inkişaf dövrü.

Azərbaycan Respublikasının Prezidenti Əbülfəz Elçibəyin dövründə dövlət üçün
zəruri olan gömrük sisteminin yaradılması Azərbaycanın təbii ehtiyatlarının
xaricə maneəsiz daşınmasının qarşısını xeyli dərəcədə aldı.

1992-ci ildə tamamilə maliyyə baxımından taqətdən salınmış, xəzinəsinə süpürgə
çəkilmiş bir ölkədə Dövlət Ləl-Cəvahirat Fondu yaradıldı. Bir ildə fonda 1.5 ton
qızıl və digər qiymətli metallar toplandı. 1993-cü il iyun ayının 1-nə qədər
Azərbaycan Respublikasının Mərkəzi Bankında valyuta ehtiyatı 1992-ci ilin uyğun
dövrünə nisbətən 100 dəfədən çox artaraq 156 milyon ABŞ dollara çatdı.

1992-ci ildə hakimiyyətə gələn Azərbaycanın ikinci prezidenti Əbülfəz Elçibəyin
yürütdüyü iqtisadi siyasət əsasən iki məqsədə yönəldilmişdi. Birincisi, köhnə
dövlət təsərrüfatını vaxtsız dağılmaqdan qoruyub saxlamaq və bunun üçün dövlöt
əmlakının gündəlik talan edilməsinin qarşısını almaq, əmək intizamını, vəzifəli
şəxslərin dövlət qarşısında məsuliyyətini, ictimai sərvətin mühafizəsini
gücləndirmək; köhnə iqtisadi əlaqələri bərpa etmək yolu ilə iqtisadiyyatda nisbi
də varsa sabitliyə nail olmaq. İkincisi, liberal iqtisadi islahatlara başlamaqla
respublikada bazar iqtisadiyyatının formalaşmasına nail olmaq. Bu məqsədlə
Dövlət Əmlak Komitəsi (2009-cu ildə qurulan Azərbaycan Respublikası Əmlak
Məsələləri Dövlət Komitəsi yerinə keçdi), Dövlət Antiinhisar Siyasəti və
Sahibkarlığa Yardım Komitəsi və İqtisadiyyat Nazirliyi (2001-ci ildə Dövlət
Əmlakı Nazirliyi, İqtisadiyyat Nazirliyi, Ticarət Nazirliyi, Dövlət Antiinhisar
Siyasəti və Sahibkarlığa Kömək Komitəsi və Xarici İnvestisiyalar Agentliyi ləğv
edilmiş, onların bazasında Azərbaycan Respublikası İqtisadi İnkişaf Nazirliyi
yaradılmışdır), Torpaq Komitəsi (2001-ci ildə Azərbaycan Respublikası Dövlət
Torpaq və Xəritəçəkmə Komitəsi yerinə keçdi) dövlət orqanları yaradıldı.[3]

Azərbaycan neftinin dünya bazarlarına çıxarılması üçün 1996-cı ildə
Bakı-Novorossiysk, 1999-cu ildə isə Bakı-Supsa ixrac neft kəmərlərinin istismara
verilməsinə və Bakı-Tbilisi-Ceyhan əsas ixrac neft kəmərinin inşası ilə bağlı
sazişin imzalanmasına, beləliklə də ixrac marşrutlarının diversifikasiyasına
nail olundu. Prezident Heydər Əliyevin 1999-cu ildə imzaladığı fərmanla neft
yataqlarının xarici şirkətlərlə birgə işlənməsindən əldə edilən mənfəət neftinin
satışından daxil olan vəsaitlərin səmərəli idarə edilməsi, həmin vəsaitlərin
prioritet sahələrin inkişafına və sosial-iqtisadi baxımdan mühüm əhəmiyyət kəsb
edən layihələrin həyata keçirilməsinə yönəldilməsini təmin etmək üçün Azərbaycan
Respublikası Dövlət Neft Fondu (ARDNF) yaradıldı. Lakin beynəlxalq maliyyə
təşkilatlar tərəfindən Fondun fəaliyyəti və bu sahədə şəffaflığın təmin edilməsi
çox da yüksək qiymətləndirilmir.[3]

2008-2009-cu illərdə dünyada baş verən qlobal maliyyə-pul bazarlarının sıxıntısı
şəraitində bankların, milli şirkətlərin xaricdən borclanması, onların yenidən
maliyyələşməsi imkanları nəinki məhdudlaşdı, hətta bir sıra borcların vaxtından
əvvəl qaytarılması tələb olundu. Belə şəraitdə Azərbaycan bankları il ərzində
$1,2 mlrd. borc qaytardılar. Bundan başqa xaricdə yaşayan azərbaycanlıların
regionların əhalisi üçün sosial baxımdan xüsusi əhəmiyyət kəsb edən pul
transferləri də xeyli azaldı. Nəticədə milli iqtisadiyyat bəzi qonşu ölkələrdə
olduğu kimi, manatın devalvasiyası təzyiqləri ilə qarşılaşdı. Bu təzyiqlər özünü
ötən ilin birinci rübündə - əhalinin devalvasiya gözləntilərinin daha çox
artdığı (Rusiya və Ermənistandaki devalvasiyadan sonra) və bununla da əlaqədar
pullarının xeyli hissəsini xarici valyutalara çevirdiyi şəraitdə - qabarıq
şəkildə göstərdi. Milli valyutanın stabilliyini qorumaq üçün Mərkəzi Bank xeyli
resurslar sərf etməli oldu və bu da sonda demək olar ki, özünü doğrultdu.
Bütövlükdə, il ərzində Mərkəzi Bankın xalis emissiyası 1,8 mlrd. manat təşkil
etdi. Daxili və xarici maliyyə mənbələrinin azalması şəraitində Mərkəzi Bank pul
siyasətini ciddi şəkildə yumşaltmalı oldu, uçot dərəcəsi 15%-dən 2%-dək
azaldıldı. [4]

2012-ci ildə İlham Əliyev çıxışında qeyd edib ki, BP şirkəti Azərbaycanın
neft-qaz sektoruna 28 milyard dollar investisiya qoyub, 74 milyard gəlir əldə
edib. Lakin bəzi ekspertlər 28 milyard dolların özünü çox böyük rəqəm hesab
edir. Bu məbləğ “Əsrin müqaviləsi” imzalananda müqavilənin elan olunmuş smeta
dəyərindən ən azı üç dəfə çoxdur. [5] Financial Times qazetinin məqaləsində
hal-hazırda xarici investorları cəlb etmək baxımından Azərbaycandakı mühitin
Afrika ölkələrindən də pis olduğu bildirilir. Bunun üçün əsas səbəblər həll
olunmamış Dağlıq Qarabağ münaqişəsi və korrupsiyanın çox yüksək səviyyədə
olmasıdır. [6] Bundan başqa, Azərbaycan iqtisadiyyatı neftin beynəlxalq
bazarlardakı qiymətindən asılıdır. Neftin hər barelinin qiymətinin $10 düşməsi
Azərbaycanın tədiyyə balansı üçün $2 milyard itki deməkdir.

İqtisadi islahatları tənzimləmək məqsədilə 34 qanun, o sıradan dövlət əmlakının
özəlləşdirilməsi haqqında, banklar və bank fəaliyyəti haqqında (ümumiyyətlə,
bazar iqtisadiyyatına uyğun bank sisteminin yaradılması üçün bütün lazımlı
qanunlar qəbul edilmişdi), mülkiyyət haqqında, xarici investisiyaların qorunması
haqqında, icarə haqqında, torpaq vergisi haqqında, aksizlər haqqında qanunlar
qəbul edildi. Ticarətin liberallaşdırılması, dövlət ticarət müəssisələrinin
kommersiyalaşdırılması, yarımçıq qalmış tikililərin icarəyə verilməsi haqqında,
xırda sahibkarlığa kömək və onun inkişaf etdirilməsi haqqında prezident
fərmanları qəbul edildi. Bundan başqa, özəlləşdirmə, sahibkarlığa yardım, fermer
təsərrüfatının, emal sənayesinin inkişafı haqqında dövlət proqramları
hazırlandı. Beləliklə, respublikada iqtisadi islahatların həyata keçirilməsi
üçün hüquqi baza yaradıldı və bu yöndə ilkin addımlar atılmağa başlandı. Qısa
müddətdə respublikada minlərlə xüsusi müəssisə, onlarca müstəqil bank (o sıradan
xarici ortaqların iştirakı ilə) fəaliyyətə başladı, kənddə 17 mindən artıq
sərbəst icarə kollektivi yaradıldı, özəlləşdirmə proqramının ilkin mərhələsi
kimi taksilərin və yaşayış evlərinin özəlləşdirilməsinə başlanıldı. Hazırlanan
müqavilələrə əsasən ABŞ, İngiltərə, Norveç və Türkiyənin neft şirkətlərinin
respublikamızın neft sənayesinə 10 milyard dollara yaxın sərmayə qoyması
gözlənilirdi.[3]

Həmin bir ildə Azərbaycanın milli valyutası Azərbaycan manatı dövriyyəyə
buraxıldı. Manat, ölkənin siyasi nüfuzuna beynəlxalq aləmdə müsbət təsir
göstərdi. Manat uzun müddət rublla müqayisədə öz başlanğıc 1:10 nisbətini
qoruyub saxladı (qeyd edək ki, həmin dövr ərzində Rusiya rublla nisbətən Belorus
rublu 300%, Ukrayna kuponu isə 700% qiymətdən düşmüşdü). Manat artıq ümumqafqaz
valyutasına çevrilmişdir.

Neft-qaz sektoru iqtisadiyyatın digər sahələrinin inkişafında lokomotiv rolunu
oynadı. Özəlləşdirməyə başlayan zaman özəl sektorun ÜDM-də payı faktiki olaraq
10%-dən az olmasına baxmayaraq hazırda onun xüsusi çəkisi 85%-ə çatmışdır.

1995-ci ildən Azərbaycanda keçid dövrünün yeni mərhələsi – bərpa dövrü başlandı.
1995-2003-cü illər ərzində ümumi daxili məhsul 90,1%, dövlət büdcəsinin
gəlirləri 3 dəfə, ölkənin valyuta ehtiyatları 85 dəfə, sənaye məhsulunun həcmi
25,2%, kənd təsərrüfatı istehsalının həcmi 53,9%, xarici ticarət dövriyyəsi 4
dəfə, iqtisadiyyatda məşğul olanların orta aylıq real əmək haqqı 5,6 dəfə artdı,
inflyasiya səviyyəsi 2-3%-ə qədər endirildi, bütün maliyyə mənbələri hesabına
iqtisadiyyata yönəlmiş investisiyaların ümumi həcmi 20 milyard ABŞ dollarını
keçdi.

Azərbaycan Respublikası dövlət müstəqilliyini qazandıqdan sonra onun xarici
iqtisadi siyasətinin mühüm istiqamətlərindən birini beynəlxalq maliyyə-kredit və
iqtisadi qurumlarla əlaqələr təşkil etmişdir. Azərbaycan, demək olar ki, bütün
nüfuzlu beynəlxalq qurumlara, o cümlədən 1992-ci ildə Beynəlxalq Valyuta
Fonduna, Dünya Bankına, Avropa Yenidənqurma və İnkişaf Bankına, İslam İnkişaf
Bankına, 1999-cu ildə Asiya İnkişaf Bankına üzv qəbul olunmuşdur.

Azərbaycan Prezidenti İlham Əliyev tərəfindən davam etdirilən sosial-iqtisadi
siyasətin strateji məqsədləri sərbəst bazar münasibətlərinə və özünüinkişaf
qabiliyyətinə malik olan sosialyönümlü, diversifikasiya olunmuş milli
iqtisadiyyatın formalaşdırılması və dünya təsərrüfat sisteminə inteqrasiyasının
təmin olunmasıdır.

İqtisadiyyatın diversifikasiyası ilə bağlı nəzərdə tutulmuş tədbirlərin sistemli
və ardıcıl reallaşdırılması üçün dövlət başçısının müvafiq fərman və
sərəncamları ilə "Azərbaycan Respublikası iqtisadi rayonlarının 2009-2013-cü
illərdə sosial-iqtisadi inkişafı Dövlət Proqramı", "2008-2015-ci illərdə
Azərbaycan Respublikasında yoxsulluğun azaldılması və davamlı inkişaf Dövlət
Proqramı", "2008-2015-ci illərdə Azərbaycan Respublikasında əhalinin ərzaq
məhsulları ilə etibarlı təminatına dair Dövlət Proqramı" və bir sıra sahəvi
inkişaf proqramları təsdiq edilmişdir.[3]

Qlobal maliyyə-iqtisadi böhran nəticəsində dünyanın aparıcı ölkələrində baş
vermiş kəskin ressesiyaya baxmayaraq, Azərbaycanda makroiqtisadi sabitlik,
iqtisadi artım, yoxsulluq səviyyəsinin azalması və əhalinin maddi rifah halının
yüksəlməsi 2009-cu ildə də davam etmişdir. Eyni zamanda, Azərbaycan 2009-cu ildə
iqtisadiyyatın real artım tempinə görə region ölkələri arasında lider olmaqla
yanaşı, müvafiq göstərici üzrə dünya miqyasında da yüksək yerdə qərarlaşmışdır.
Belə ki, ilin yekunlarına əsasən, 2009-cu ildə ÜDM-in real artımı 2008-ci illə
müqayisədə 9.3%, əhalinin hər nəfərinə düşən ÜDM-nin real həcmi isə 7.9% təşkil
etmişdir. ÜDM-nin 64.1%-i iqtisadiyyatın istehsal, 28.3%-i xidmət sahələrinin
payına düşmüş və bu sahələrdə real artım müvafiq olaraq 10% və 9.1% təşkil
etmişdir. 2009-cu ildə neft-qaz sektorunda real artım 14.3%, qeyri-neft
sektorunda isə 3.2% olmuş və eləcə də sənaye sektorunda real artım tempi 12.8%,
nəqliyyatda 9.3%, rabitədə 13.1%, ticarətdə 9.9% təşkil etmişdir.[3] Kənd
təsərrüfatının real artım tempi 2008-ci illə müqayisədə yüksələrək 3.5% təşkil
etmişdir.

Ümumilikdə isə 2004-2009-cu illərdə ÜDM real ifadədə 2.8 dəfə artmış və cari
qiymətlərlə 43.0 milyard ABŞ dollarına çatmışdır. Adambaşına düşən ÜDM-in həcmi
2004-cü ilə nisbətən 2009-cu ildə real ifadədə 2.2 dəfə artaraq 4874.1 ABŞ
dolları təşkil etmişdir. Bu dövrdə əhalinin pul gəlirləri real ifadədə 2.0 dəfə,
adambaşına düşən gəlirlər isə 85%, orta aylıq əmək haqqı 3 dəfə, minimum
pensiyanın məbləği 3.8 dəfə, minimum əmək haqqı 6.3 dəfə artmışdır.

2009-cu ildə dövlət büdcəsinin həm gəlirləri, həm də xərcləri 2004-cü ilə
nisbətən 7 dəfə artmış, ölkədə 2004-2009-cu illərdə 32886 yeni müəssisə
yaradılmış, 840 minə yaxın yeni iş yeri açılmışdır. Həyata keçirilmiş
məqsədyönlü tədbirlər nəticəsində yoxsulluq səviyyəsi son beş ildə 4.1 dəfə
azalaraq 44,7 faizdən 11 faizədək enmişdir.

Azərbaycanın uğurları nüfuzlu beynəlxalq təşkilatların hesabatlarında da öz
əksini tapmışdır. 2009-2010-cu illər üçün hazırlanmış "Qlobal Rəqabətlilik
Hesabatı"nda Azərbaycan 18 pillə irəliləyərək, 133 ölkə arasında 51-ci yerə, MDB
ölkələri arasında isə 1-ci yerə yüksəlmişdir. Eləcə də, "Standard and Poor’s"
Beynəlxalq Reytinq Agentliyi tərəfindən ölkə iqtisadiyyatının hazırkı vəziyyəti
"Stabil"dən "Pozitiv"ə yüksəldilmişdir.

Həmçinin, ölkənin enerji, ərzaq və ekoloji təhlükəsizliyinin gücləndirilməsi
üçün sistemli tədbirlər davam etdiriləcəkdir. Biznes mühitinin daha da
təkmilləşdirilməsi, xüsusi iqtisadi zonaların, sənaye şəhərciklərinin,
biznes-inkubatorların yaradılması, məsləhət, informasiya təminatının,
sahibkarlığa dövlət dəstəyinin gücləndirilməsi və işgüzar əlaqələrin inkişaf
etdirilməsi yolu ilə sahibkarlığın və regionların inkişafı daha da
sürətləndiriləcəkdir. Növbəti illərdə də sosial-iqtisadi siyasətin başlıca
istiqamətini ölkə əhalisinin həyat səviyyəsinin daha da yüksəldilməsi təşkil
edəcəkdir.[3]

2004-2009-cu illərdə xarici ticarət dövriyyəsi 2.8 dəfə, o cümlədən, ixrac 3.9
dəfə, idxal 1.7 dəfə, qeyri-neft ixracı isə 2.4 dəfə artmışdır. 2011-ci ildə
Azərbaycan Respublikasının xarici ticarət dövriyyəsinin həcmi 36,33 mlrd. ABŞ
dolları, o cümlədən idxalın həcmi 9,76 mlrd. ABŞ dolları, ixracın həcmi isə
26,57 mlrd. ABŞ dolları təşkil etmişdir. Bu dövr ərzində Azərbaycan Respublikası
149 ölkə ilə ticarət sahəsində qarşılıqlı surətdə faydalı əməkdaşlıq etmiş və
xarici ticarət saldosu müsbət 16,81 mlrd. ABŞ dolları olmuşdur. 2010-cu ilin
müvafiq dövrü ilə müqayisədə, 2011-ci ildə Azərbaycan Respublikasının xarici
ticarət dövriyyəsi faktiki qiymətlərlə 29,92 faiz, o cümlədən idxal 47,81 faiz,
ixrac isə 24,39 faiz artmışdır. 2011-ci ildə ixrac əməliyyatlarında dövlət
sektorunun payı 25 250,74 mln. ABŞ dolları (95,03%), özəl sektorun payı 1 127,23
mln. ABŞ dolları (4,24%), fiziki şəxslərin payı 192,92 mln. ABŞ dolları (0,73%)
təşkil etmişdir. İdxal əməliyyatlarında isə qeyd olunan dövr ərzində dövlət
sektorunun payı 3 404,25 mln. ABŞ dolları (34,89%), özəl sektorun payı 5 901,17
mln. ABŞ dolları (60,49%), fiziki şəxslərin payı 450,55 mln. ABŞ dolları (4,62%)
olmuşdur. [7]



https://az.wikipedia.org/wiki/Ancelina_Coli

Ancelina Coli Voyt (ing. Angelina Jolie Voight; d. 4 iyun 1975, Los-Anceles,
Kaliforniya, ABŞ) — ABŞ aktrisası, Oskar mükafatı laureatı, üç dəfə "Qızıl
qlobus" mükafatının sahibi, iki dəfə ABŞ aktyorları arasında Hildiya mükafatının
qalibi, BMT–nin xoşməramlı səfiri.

Ancelina Coli 4 iyun 1975–ci ildə[1] ABŞ-ın Kaliforniya ştatının Los-Anceles
şəhərində doğulub. Məşhur ABŞ aktyoru Con Voyt və yarı fransız yarı kanadalı
aktrisa Marşelin Bertranın qızıdır. Özündən böyük Ceyms Heyven Voyt adlı qardaşı
var. Onun soyadı "Coli" fransız dilində "yaxşı", "gözəl" anlamını verir. Lakin
aktrisa özü fransız dilini bilmir.

Ancelina Colinin valideynləri 1976-cı ildə ayrılır. Ancelina və onun qardaşı
anası ilə Nyu-Yorka köçürlər. Bir il sonra atası Oskar mükafatına layiq görülür.
Anası isə uşaqlarını tərbiyə etmək üçün karyerasından imtina edir, tez-tez
uşaqlarını kinoteatra aparır və bütün vaxtını onlarla keçirir. Elə bu dövrdə
kiçik Ancelinada kinoya maraq yaranır.

Colinin 11 yaşı tamam olduqda onlar yenidən Los-Ancelesə qayıdırlar. Burada
Ancelina 2 il Li Strasberq adına kino məktəbinə daxil olur. Daha sonra Beverli
Hills liseyində təhsil alır. 14 yaşında model işləməyə başlayır. Lenni Krevits,
Rolling Stones və Meat Loaf kimi əfsanələşən qrup və sənətçilərin kliplərində
çəkilir. 16 yaşında yenidən teatra qayıdır.

Həmin illərdə Colinin qardaşı kino məktəbinə daxil olur və eksperiment üçün bir
neçə uğursuz film çəkir. Bu filmlərdə Ancelina da rol alır. Bu ona tanınmağa
kömək etmir. Daha sonra 1993-cü ildə "Kibor 2" adlı filmdə rol alsa da bu da ona
uğur gətirmir. Lakin "Kiborq"un ardınca çəkildiyi "Hakerlər" filmi ilə o artıq
özünü tanıtmağı bacarır. Hətta Nyu-York Tayms kimi qəzet onun haqqında yazır.

1997-ci ildə çəkilmiş "Corc Uolles" filmindəki roluna görə Emmi və Qızıl Qlobus
mükafatına sahib olur. 1 il sonra, 1970-ci ildə məşhur model olmuş Cia Karanci
haqqında çəkilən "Cia" filmində baş qəhrəmanı canlandırır. Coli yenə də Qızıl
Qlobusun sahibi olur. 2 il ardıcıl olaraq.

Çətin və yorucu "Cia" filminin çəkilişlərindən sonra Ancelina Coli səhnələrdən
dincəlmək üçün Nyu-Yorka köçür. Burada o Nyu-York Universitetində ssenarist
təhsili almağa başlayır və Denzel Vaşinqtonla birgə "Qorxunun hökmü" filminə
çəkilir. Film 151 milyon kassa gəliri əldə edir.

1999-cu ildə Ceyms Menqoldun filmi "Yarıda buraxılmış həyat" ekranlara çıxır. Bu
film baş rol oyunçusu Vaynona Rayderin ekranlara yenidən dönüşü kimi
dəyərləndirilsə də tam əksinə 2-ci plan aktrisası Ancelina Colinin triumfu olur.
Ancelina filmdəki Liz Rou roluna görə 3-cü dəfə Qızıl Qlobus mükafatı qazanır,
Amerika Kinoaktyorlar Birliyi mükafatı və nəhayət Oskarın sahibi olur. Yay
aylarında Coli "60 saniyəyə oğurluq" filmində Nikolas Keyclə birgə rol alır. Bu
film isə 230 milyon kassa gəliri əldə etdi.

2001-ci ildə məşhur kompyuter oyunu Tomb Raiderin ekranlaşdırılmış əsərində baş
rol məhz Ancelinaya təklif olunur. Lara Kroft adlanan filmin 1-ci hissəsi 270
milyon gəlir əldə edir. Lara Kroft filminin 2-ci hissəsi isə 2003-cü ildə ekrana
çıxır. Film birincisindən uğursuz alınır və bu səbəbdən kassa gəliri 160 milyon
dolları keçmir. Ancelina isə bu filmə görə 12 milyon dollar qonorar alaraq
Hollivudun ən bahalı aktrisalarından birinə çevrilir. Filmdə Coli üçün xüsusi
olaraq solaxaylarçün nəzərdə tutulmuş silah da tapırlar.

Lara Kroft filmləri arasındakı fasilədə Ancelina Coli Birləşmiş Millətlər
Təşkilatının xoşməramlı səfiri kimi bir çox kasıb ölkələrə səfərlər və humanitar
yardım etməyə başlayır.

2004-cü il Ancelina Coli üçün uğurlu olur. Öncə o Robert De Niro, Rene Zellveger
və Uil Smitlə birgə "Sualtı qardaşlar" cizgi filmini səsləndirir. Animasiya
filmi 363 milyon dollar qazanır. Daha sonra Oliver Stounun Makedoniyalı İsgəndər
haqqında çəkdiyi filmdə İsgəndərin anası obrazını yaradır. Və nəhayət 2005-ci
ildə ekranlara çıxan "Cənab və Xanım Smit" filminin kontraktını imzalıyır. Bu
filmlə o 20 milyon dollar qonorar alaraq Culiya Roberts və Kameron Diaz kimi
məşhur xanım aktrisalarla eyni pilləyə yüksəlir.

2005-ci ilin yayında ekrana çıxan "Cənab və Xanım Smit" filmi 480 miyon dollar
kassa gəliri yığır. Bu filmdə Ancelina filmdəki əri Con Smitlə sakit və
darıxdırıcı ailə həyatı altında profesional qatıl olduğunu gizlədən Ceyn Smit
obrazını canlandırır. Con Smit rolunu isə Bred Pitt ifa edir. Dəfələrlə dünyanın
ən gözəl və cəlbedici aktyor və aktrisası adını qazanan məşhurlara diqqət
çəkilişlər boyu azalmaq bilmir. Və dəfələrlə şayiələr yayılaraq onların
görüşdüyü yazılır. Bir az keçmiş deyilənlər doğru olur. Bred Pitt aktrisa
Cenifer Enistondan ayrılaraq Ancelina Coli ilə evlənir və onun uşaqlarını
övladlığa götürür.

Ancelina Coli və Bred Pittin 6 uşağı var. 3 qız və 3 oğlan. Lakin onlardan
yalnız 3-ü doğmadır. Digər 3 uşağı Ancelina kasıb ölkələrdən övladlığa götürüb.
Onların ilk övladı 2006-cı il 7 may tarixində dünyaya gəlib. Qızlarının adını
Şaylo Nuvel qoyublar. Uşaqlarının ilk şəkillərini cütlük "People" və "Hello"
jurnallarına 10 milyon dollar məbləğində satıblar. Bu isə məşhurlar arasında
dünyanın ən bahalı şəkli kimi tarixə düşüb. 2008-ci ildə onların əkiz uşaqları
dünyaya göz açıb. Oğlan və qız. Oğlanın adı Noks Leon, qız isə Vivyen
Marşelindir. Noks və Vivyenin ilk şəkilləri yenidən rekord qiymətə satılıb - 14
milyon dollar. Həmin bu pulları onlar xeyriyyəçiliyə xərcləyiblər.

2010-cu ildə Ancelina "Solt" adlı bədii filmdə baş rola çəkilib. 2011-ci ildə
isə Conni Depplə birgə "Turist" filmində rol alıb. Hər iki film uğurlu alınıb.



https://az.wikipedia.org/wiki/%C6%8Flikram_Bayramov

Əlikram Bayramov 1968-ci il[1] dekabrın 22-də Biləsuvarın Yuxarı Cürəli kəndində
anadan olmuşdur. Körpə yaşlarından atasını itirir və keşmə-keşli həyata atılır.

Böyüyüb boya başa çatan Əlikram, cavanlığını hədərə verməyərək, musiqi ilə
yaxından tanış olmağa başlayır və öz musiqi qrupunu yaradaraq, xalqının ona
rəğbət qazandıracağı mahnıları yazıb, bəstələyir. Nəhayət ki, "Əsrin gözəli"
adlı mahnısı ona böyük uğur qazandırır və xalqın sevimlisinə çevrilir.

Cavan yaşlarından başlayaraq, musiqi qrupu yaradır və uzun illər Biləsuvar rayon
Mədəniyyət Klubunun müdiri vəzifəsində çalışır. 1989-cu ildən toy-şadlıq
məclislərinə dəvətləri almağa başlayır.

1997 ci ildə Biləsuvar rayonunda Cəbrayıl Qaçqın şəhərciyində konsert zamanı
Ümummilli lider Heydər Əliyevin nəzərindən qaçmayan Əlikram Bayramov, sonradan
paytaxta yollanılır və bir çox bəstəkar və şairlərlə birgə iş birliyinə
başlayır.

Professional səhnəyə 1997-ci ildə başlayaraq, xalq qarşısında ilk dəfə Zemfira
Əlişqızının yaradıcılıq konsertində çıxış edir.



https://az.wikipedia.org/wiki/%C5%9Eamax%C4%B1_rayonu

Şamaxı rayonu — Azərbaycan Respublikasında inzibati – ərazi vahidi. Baş Qafqaz
silsiləsinin cənub-şərq ətəklərində, Bakıdan 118 kilometr məsafədə yerləşən
Şamaxı Azərbaycanın qədim tarixə malik şəhərlərindən biridir. Sahəsi 1611 km²,
əhalisi 85,3 min nəfərdir. Rayon ərazisində 3 tibb müəssisəsi, 97 mədəniyyət
ocağı fəaliyyət göstərir.

İlk dəfə adı yunan coğrafiyaşünası Ptolomeyin əsərində "Samaxeya" və "Kemaxeya"
kimi çəkilən Şamaxı haqqında bir çox antik dövr ərəb, fars, türk, rus və orta
əsr Avropa müəllifləri geniş məlumatlar vermişlər.

Şamaxı uzun illər ərəb xilafəti tabeçiliyində bir ərazi olmuşdur. Bu xilafət
zəifləkdikdən sonra Şamaxıda feodal dövləti olan Şirvanşahlar dövləti
yaranmışdır. Lahicanşahlıq Şirvanşahlar dövlətinə birləşdirildikdən sonra qədim
Şamaxı şəhərini bərpa etdirdi və Şirvanşahlar dövlətinin paytaxtı buraya
köçürüldü. Şirvanşahlar dövlətinin çiçəklənməsi I Şah İbrahimin dövrünə təsadüf
edir. Bu dövrü əhatə edən 1382-1417-ci illərdə Şamaxı həm iqtisadi, həm də
mədəni cəhətdən sürətlə inkişaf etmiş və bir sıra xarici ölkələrlə böyük ticarət
əlaqələri qurmuşdur. Şirvanşahlar dövləti süqut etdikdən sonra isə bu ərazi
bəylərbəyi üsul-idarəsi ilə idarə edilmişdir. Buna baxmayaraq Şamaxı yenidən
ayağa qalxmış, öz iqtisadiyyatını və mədəniyyətini inkişaf etdirmişdir. Tez-tez
baş verən zəlzələlər şəhəri bir neçə dəfə tamamilə dağıtmışdır. Ona görə də
şəhərdə qədim tarixi abidələr, demək olar ki, qalmamışdır. Qərbi, şərqi və
cənubu birləşdirən bir mərkəz olan Şamaxıda rus tacirlərinin öldürülməsi
nəticəsində İran-Rus müharibəsi başlandı. Böyük Pyotr Şamaxı üzərinə yeridi və
onu əsl xarabazara çevirdi. XVIII əsrin ortalarında xanlığa çevrilən Şamaxı XIX
əsrin əvvəllərində Rusiyanın tərkibinə daxil olmuşdur. Bundan sonra Şamaxı qəza
və quberniya mərkəzinə çevrilmişdir.

1918-ci ilin mart-aprel aylarında erməni zorakılıqlarından Azərbaycanın ən çox
zərər çəkmiş bölgələrindən biri də Şamaxı şəhəri və Şamaxı qəzasının
azərbaycanlılar yaşayan kəndləri olmuşdur. Bu hadisə tarixi ədəbiyyatda Mart
soyqırımı ilə birgə hallanır.(Şamaxı soyqırımı) 1920-ci ildə Azərbaycan rus
bolşevikləri tərəfindən işğal edildikdən sonra Şamaxı on il yenə də quberniya
mərkəzi olmuşdur. XX əsrin 30-cu illərindən sonra Şamaxıya rayon statusu
verilmişdir.

Şamaxı rayonunun əhalisinə 345 çarpaylıq mərkəzi, 40 çarpaylıq Göylər kənd və 35
çarpaylıq Sabir qəsəbə xəstəxanaları, poliklinika, habelə 16 həkim
ambulatoriyası və 23 ferdşer – mama məntəqəsi, 114 həkim, 332 orta tibb işçisi
və 248 kiçik tibb işçisi xidmət edir.

Xaqani Şirvani, İmadəddin Nəsimi, Seyid Əzim Şirvani, Mirzə Ələkbər Sabir,
Məhəmməd Hadi, Abbas Səhhət, Sultan Məcid Qənizadə, Ömər İbn Kafiyəddin, Hacı
Zeynalabdin Şirvani, Qasım bəy Hacıbababəyov, Zivər bəy Əhmədbəyov, Məmmədağa
Şirəliyev, Şamil Əzizbəyov, Ələşrəf Əlizadə, Musa Əliyev, Saleh Rüstəmov,
İbrahim Səfərov, Əzizə Cəfərzadə, Əlövsət Abdullayev, Nurqələm Mikayılov,
Mirabbas Qasımov, Aləm Nuriyev, Dəyanət Musayev, İsmayıl Əfəndiyev, Tərlan
Əliyarbəyov, Rəmzi Yüzbaşov, Alik Nəcəfov, İlqar Məmmədov, Alim Qasımov, Elnarə
Abdullayeva, Aslan Xəlilov, İlqar Novruzov,



https://az.wikipedia.org/wiki/%C4%B0lham%C9%99_Quliyeva

İlhamə Məzahir qızı Quliyeva (17 avqust 1943, Lənkəran şəhəri, Azərbaycan SSR —
25 fevral 2016, Bakı şəhəri, Azərbaycan Respublikası) — müğənni, Azərbaycanın
Xalq Artisti (1998), Dağıstanın Xalq Artisti (2008).

1964-cü ildə Azərbaycan Dövlət Universitetini bitirmişdirrr. 1965-1970-ci
illərdə Azərbaycan Dövlət Teleradio Verilişləri Şirkəti Estrada Orkestrinin,
1970-1980-cı illərdə isə Azərbaycan Dövlət Filarmoniyasının solisti olmuşdur.
1980-cı ildən Azərbaycan Dövlət Qastrol-Konsert Birliyinin (Azkonsert)
solistidir. Repertuarına Azərbaycan və xarici ölkə bəstəkarlarının əsərləri
daxildir. Bir sıra xarici ölkələrdə (İngiltərə, İspaniya, Danimarka, Türkiyə,
Almaniya və s.) qastrolda olmuşdur.

İlhamə Quliyeva 25 fevral 2016-cı ildə tromboemboliyadan vəfat etmişdir. Səhər
saatlarında vəziyyəti qəfildən pisləşən İlhamə Quliyevanın evinə Təcili və
Təxirəsalınmaz Tibbi Yardım avtomobili gəlsə də, artıq dünyasını dəyişmişdir.[3]
26 fevral 2016-cı ildə İkinci Fəxri Xiyabanda anası Tükəzban İsmayılova və ögey
atası Həbibulla Bayramovun yanında dəfn edilmişdir. İlhamə Quliyevanın vəfat
səbəbi keçirilən Məhkəmə Tibbi Ekspertiza və Patoloji Anatomiya Birliyinin rəyi
nəticəsində məlum olmuşdur.

Atası: İlhamə Quliyevanın doğma atasının adı Məzahir Quliyevdir, ögey atasının
adı isə Azərbaycanın Xalq Artisti Həbib Bayramovdur[4][5].

Anası: Görkəmli Azərbaycan müğənnisi Azərbaycanın Xalq Artisti Tükəzban
İsmayılova.

İlhamə Quliyeva XX əsrin 80-cı illərində qısa müddətli ailə həyatı qurub. Çox
qısa sürən bu evlilik zamanı o, hətta həyat yoldaşının soyadını – Mirmöhsünova
soyadını daşıyıb. İlhamə Quliyevanın həyat yoldaşı isə Faiq Mirmöhsünov olub.
Lakin İlhamə Quliyeva qısa müddətdən sonra bu evliliyə son qoyub, yenidən
Quliyeva soyadına qayıdıb.[6]

Orxan Nadirov adlı bir oğul övladı var idi.[7] Əslində Orxan Nadirov İlhamə
Quliyevanın doğma oğlu deyil, o İlhamə xanımın xalasi nəvəsidir.



https://az.wikipedia.org/wiki/%C3%87ingiz_Abdullayev

Çingiz Abdullayev (tam adı: Çingiz Akif oğlu Abdullayev) — Azərbaycan detektiv
yazıçısı, nasir, publisist, 1989-cu ildən Azərbaycan SSR Yazıçılar İttifaqının,
1991-ci ildən isə Azərbaycan Yazıçılar Birliyinin üzvü, hüquq elmləri doktoru
(1991); "Neftçi" PFK-nın Müşahidə Şurasının sədri (31 mart 2015-ci ildən).[1]

Çingiz Abdullayev 1959-cu il aprelin 7-də Bakı şəhərində ziyalı ailəsində anadan
olmuşdur.[2] Atası Abdullayev Akif Abdulla oğlu Böyük Vətən müharibəsinin
iştirakçısı olmuş, Naxçıvan Muxtar Respublikasında prokuror, Bakı şəhərində
prokuror müavini, Azərbaycan Vəkillər Rəyasət Heyətinin sədri vəzifələrində
çalışmışdır. Ç.Abdullayev Bakıda 189 saylı şəhər məktəbini bitirmişdir (1976).
Azərbaycan Dövlət Universitetinin hüquq fakültəsində təhsilini davam etdirmişdir
(1976-1981). Əmək fəaliyyətinə Bakı istehsalat birliyində hüquq məsləhətçisi,
böyük hüquq məsləhətçisi və şöbə rəisi kimi başlamışdır (1981). Afrika, Asiya və
Avropa ölkələrində ezamiyyətdə olmuşdur (1984-1986). Sonra Bakı şəhəri Əzizbəyov
rayonu icraiyyə komitəsində şöbə müdiri, KP Qaradağ rayonu komitəsində təşkilat
şöbəsinin təlimatçısı, siyasi-maarif kabinetinin müdiri vəzifələrində
çalışmışdır. 1989-cu ilin fevralından Azərbaycan Yazıçılar İttifaqının katibi
olmuşdur. Beynəlxalq təcavüz problemi barədə dissertasiya müdafiə edib hüquq
elmləri namizədi alimlik dərəcəsi almışdır (1988). Polşanın Krakov
Universitetinin fəxri professorudur (1989). H.Z.Tağıyev adına Xeyriyyə
Cəmiyyətinin sədri (1990-cı ildən) və Azərbaycan Yazıçılar Birliyinin katibi
(1991-ci ildən) seçilmişdir. Azərbaycan Demokratik Ziyalılar İttifaqı nəzdində
olan milli akademiyanın doktorudur (1990). Beynəlxalq cinayət problemi barədə
doktorluq dissertasiyası müdafıə etmişdir (1991). Azərbaycan PEN klubunun
vitse-prezidentidir (1990).

Ədəbi fəaliyyətə tələbəlik dövründən başlamışdır. 1983-cü ildən dövri mətbuatda
oçerk, məqalə və detektiv janrda yazdığı hekayələrlə müntəzəm çıxış edir. Rus
dilində yazıb-yaradır. İngilis və italyan dillərində sərbəst danışır. Əsərləri
xarici ölkə xalqlarının dillərinə tərcümə olunmuşdur. Almaniyada, İrlandiyada,
Fransada, Rusiyada kütləvi tirajla buraxılmış, 27 milyon nüsxədə olan 600-dən
çox kitabı dünyada yayılmışdır. 194 adda kitabın müəllifidir[3]. Bütün bu
kitablar onu siyasi detektiv janrında yazan ən məhzuldar müasir yazıçılardan
biri kimi tanıtdırmışdır. Xidmətlərinə görə "Qırmızı Əmək Bayrağı" ordeni və
medallarla təltif olunmuşdur. Keçmiş SSRİ Yazıçılar İttifaqının nümayəndələri
tərkibində Çexoslovakiya, Yuqoslaviya (1978), Bolqarıstan (1986), Danimarka
(1989), Polşada (1989) səfərdə olmuşdur.

Çingiz Abdullayev 2009-cu il aprel ayının 7-də Azərbaycanın ədəbi həyatında fəal
iştirakına görə "Şöhrət" ordeni ilə təltif edilib.[4]

2014-cü ilin noyabr ayından İnterpolun fəxri səfiridir. 30 mart 2015-ci ildən
"Neftçi" Futbol Klubunun Müşahidə Şurasının sədridir[5]



https://az.wikipedia.org/wiki/X%C4%B1z%C4%B1

Xızı — Azərbaycan Respublikasının Xızı rayonunun inzibati mərkəzi. Bakı – Xızı
arası məsafə 70 km-dir. Quba – Xaçmaz turizm regionunda yerləşən[1] və əsas
hissəsi meşə ilə əhatəli olan rayonun şərq tərəfi Xəzər sahilidir. Azərbaycanın
dağ rayonları içərisində Bakıya ən yaxın olanı Xızıdır. İqlimi mülayim, havası
qurudur. Böyük Qafqaz silsiləsinin dağətəyi cənub yamacından Samur – Dəvəçi
ovalığına kimi uzanan çoxtəpəli yaylada yerləşir.Xızı rayonunda yerləşən lay-lay
dağlar nəhəng əqiq – sardoniks illüziyasını yaradır. Dağlar yüksək deyildir, ən
yüksək nöqtələr dəniz səviyyəsindən 958 metr yüksəklik Saraku dağının və 2203
metr yüksəklik Dübrar dağının payına düşür. Bir neçə hissədə dağın bir yamacı
qış otlağı kimi, digəri isə yay otlağı kimi istifadə olunur. Geoloji süxurların
müxtəlif laylarının təpələrdə üzə çıxması rənginə görə özünəməxsus landşaft
yaradır. Mütəxəssislər iddia edir ki, oxşar geoloji hadisəni Yer kürəsində
yalnız bir yerdə – ABŞ-ın Ölüm Vadisində müşahidə etmək olar.Mərkəzdən 1–2 km
məsafədə Azərbaycan dramaturgiyasının yaradıcısı Cəfər Cabbarlının Ev-muzeyinin
və qranitdən heykəlinin ucaldığı Xızı kəndi yerləşir. Bundan əlavə, Xızı
Azərbaycan ədəbiyyatının daha bir görkəmli nümayəndəsinin, şair Mikayıl Müşfiqin
vətənidir və onun da ev-muzeyi hazırda heç bir yaşayış olmayan tarixi Sayadlar
kəndində qonaqların üzünə həmişə açıqdır.

Xızı rayonunda Şəhər tipli qəsəbə. Eyniadlı rayonun mərkəzi. Xızı platosundadır.
Kəndin əhalisinin erkən orta əsrlərdə Sasanilərin Şimal sərhədlərini qorumaq
üçün İranın Xuzistan əyalətindən buraya köçürüldüyü güman edilir. Ehtimal ki,
toponim həmin əyalətin adı ilə bağlıdır. Ərəb işğallarına qədər Xizan kicik
XizanŞahlığın mərkəzi olmuşdur. İlk dəfə VII əsrə aid mənbələrdə Əhli-Xizan kimi
qeydə alınıb. IX əsr ərəb mənbələrində Xizan qalasının və xizan tayfasının adı
çəkilir. Xarabalıqları hazırda Dizəvar ("qala yeri") adı ilə məlumdur. Bəzi
tədqiqatçılar Xızı toponimini türk dillərindəki xız/qız (od, istilik) sözü ilə
bağlayırlar[2]. Digər bir məlumata görə isə "XIZI" toponimi "Xəzər" sözündən
əmələ gəlmişdir.Tarixçi S.S.Baquş bu barədə yazır; Əsrlər boyu Xəzərlər
Xəzər,Qara və Baltik dənizləri ətraflarında hökmranliq ediblər. 7-ci əsr ərəb
tarixçisi İbn Fadlanın yazdıqlarına əsasən türkdilli xəzərlərin "müsəlman"
hissəsi Xızı tayfası adı altında birkləşmişlər və Kafqaz Albaniyasının şimal
hissəsində e.ə 7 -ci əsrdən etibarən yaşayıblar.Bu tayfanın sakimlərin bir olan
Tanriya və Peyğəmbər İlyasa iman gətirirdilər İbn Fadlan yazırdı.Strabon
bildirirdikiŞ,Hindistina gedən yol Kafqaz Albaniyasından keçir, həmçinin Xızı
Bərmək Mahalından hansıki Böyük İpək Yolunun bir hissəsini təşkil edirdi Əslində
Xızının kəndlərinin sayı 70-dən çox olub. Bu kəndlərdən: Xızı (mərkəz olaraq) -
əsasən Şıx Xızılı və Səyyad Xızılı tayfalarının məskunlaşdığı kənddir, Şıx
Xızılıların kökü ərəblərə dayanır, Səyyad Xızılıların kökü isə bəzi
tədqiqatçılara görə Skiflərə, bəzi tədqiqatçılara görə isə Elamlılara (e.ə.
2700–539) dayanır; Ağdərə, Tüdar - türkmən (Qaraqoyunlu və Ağqoyunlu)
kəndləridir; Xələc - türklərin Qarluq boyundan olan (Qaraxanlılar) qövmün
məskunlaşdığı (XI əsr) kənddir; Əngəlan, Bəxşili - Anadolu türklərinin
məskunlaşdığı kənddir; Təkəli - Səfəvi türkmən kəndidir; Upa (Molla Kamallı),
Aşağı Dizəvər - Xızının Səyyad tayfasından ayrılmış kəndlərdir; Xanəgah -
dərvişlərin məkanı kimi tanınır; Fındığan və daha 4 naməlum kənd - bərməkilərin
III Dara zamanında məskunlaşdığı kəndlərdir; Gədi mahalı - İrandilli tayfalara
məxsusdur; Gövxanı mahalı - Türkdilli və İrandilli qövümlərin məskunlaşdığı
məkandır; Quşçu (Dağ Quşçu, Köhnə Quşçu) - adını Kuşanlar sülaləsindən
almışdır.Xızı ilə əlaqədar olan digər Ərəb mənbələri Xızıda yaşayanları "əhli
Xizon", yəni Xızı əhalisi adlandırır. Orta əsr tarixçiləri Xızı əhalisini eyni
zamanda Bərməklilər, onun ərazisini Bərmək mahalı adlandırırlar. Tarixçilərdən
başqa ədəbiyyatşünasların da tədqiqatlarında Xızı haqqında verilən məlumatlara
rast gəlirik. Görkəmli folklorşünas alim, professor Məmmədhüseyn Təhmasibin
"Xalq dastanları" adlı monoqrafiyasında, Qafqaz dastanı olan "Nərd" dastanında
(bu dastanın mövcudluğu e.ə. XIII əsrə təsadüf edilir) Xızı və Xızıqala haqqında
məlumat verilir. Xızı – Bərmək mahalı



https://az.wikipedia.org/wiki/Qafqaz

Roma tarixçisi Qay Quli Solin özünün "Dünya möcüzələri haqqda" əsərində yazır
ki, skiflər Qafqaz dağlarını "Kroukas" adlandırır, və bu, skifcə "qardan ağaran"
deməkdir.[1] "Kroukas" sözü türk dillərində belə açıqlana bilər: "kar" (qar)
[2]+ "kaS / kaD" (qaya, dağ) [3].

Qafqazın şərq sərhəddinin Xəzər dənizi, qərbinin isə Qara dəniz olduğu qəbul
edilir ancaq şimali və cənubi sərhədləri haqqında konsensus yoxdur. Şimalda
fiziki-coğrafi sərhəd Kuma-Manıç çökəkliyi, hazırki inzibati bölgüyə görə isə
Krasnodar və Stavropol vilayətlərinin və Dağıstanın şimal sərhədləri hesab
edilir. Bəzən Qafqaza şərti olaraq Kalmıkiya da daxil edilir.

Şimali Qafqazın böyük hissəsinin tarixi-etnoqrafik olaraq rus çöllərinə və Aşağı
Volqaboyuna daha yaxın olduğu nəzərə alındıqda isə Qafqazın şimal sərhəddini
Kuban çayı boyunca, Kuma, Malke və Tereka təpərindən keçirmək olar. Beləliklə
Krasnodar vilayətinin cənubu, Adıgey, Qaraçay-Çərkəz, Kabardin-Balkar, Şimali
Osetiya, İnquşetiya, Çeçenistan və Dağıstanın böyük bir bölümü bu bölgəyə daxil
olur.

Cənub sərhədlərini siyasi olaraq Azərbaycan, Ermənistan və Gürcüstan ilə İran və
Türkiyənin sərhədləri təşkil edir.

Dünyanın iqtisadi xəritədə tutuduğu mövqeyə deyilir. Daha geniş mənada bu
regiondan kənarda yerləşən, onun inkişafına təsirə görə olan mövqedir. Burada
Qara dəniz vasitəsilə dünya okeanına çıxmaq Avropaya yaxın yerləşmək, Xəzər
dənizi vasitəsilə şimala və qərbə çıxışları vardır. Qafqazın iqtisadi-coğrafi
mövqeyinə görə Şimali Qafqazla Cənubi Qafqaz arasında fərqlər vardır. RF ucqar
cənubunda yerləşir. Qara, Azov və Xəzər dənizi ilə əhatələnməsi ona həm dünya
yollarına çıxmağa, Volqa-Don kanalı vasitəsilə Avropa əlaqəsi təmin olunur.
Xəzər dənizi vasitəsilə İran və Yaxın Şərqə çıxışını təmin edir. Onun sərhədləri
Mahaçqala, Qara dənizdə Norosiyyat Tuapse limanları vardır. Cənubi Qafqazdan
Rusiya və Şərqi Avropaya çıxan yolları üzərində yerləşir. Cənubda Gürcüstan və
Azərbaycanla sərhədlənir.

Qafqazın orta dağlıq ərazisi olan 200-500m hündürlükdə enliyarpaq və iynəyarpaq
meşələr üstünlük təşkil edir. Azərbaycanda onlar bütün meşələrin 98%-ni,
Ermənistanda 93%, Gürcüstanda 83% təşkil edir. Azərbaycanın Göygöl ətrafında şam
meşəliklərinə rast gəlinir. Qafqazda torpaqlar şaquli zonalar üzrə yerləşir .
Düzənlik ərazilər boz torpaqlarla örtülmüşdü. Qafqazın düzən əraziləri Kolxida
ovalığı istisna olmaqla quru subtropik bitkilər yayılmışdır. Çöl və
yarımsəhralarında (Şərqi Qafqazın düzənlikləri) qış otlaqları kimi istifadə
olunur. Buralarda qoyunçuluq inkişaf etmişdir. Rütubətli subtropik zonalara
Kolxida və Lənkəran ovalıqları daxildir. Burada sarı torpaqlar yayılmış,
çayçılıq və subtropik meyvəçilik inkişaf etdirilir. Qara dəniz Qafqaz regionunun
qərbində yerləşir, dünya okeanı ilə Bosforbogazı vasitəsilə birləşir. Sahəsi 422
min km², sahil xəttlərini uzunluğu 4340 kmdır. Qafqazın iki ölkəsi Gürcüstan və
Rusiyanın cənubu Qara dənizə çıxışı vardır. Qara dənizdə Gürcüstanın Batumi,
Poti və Suxumi limanaları yerləşir. (bu limanlar hazırda Rusiyanın nəzarəti
altındadır.) Gürcüstanın Qara dəniz sahillərində Azərbaycanın Kulevo neft
terminalı fəaliyyət göstərir. Rusiyanın Qara dəniz sahillərində ən böyük limanı
Novorossirskdır. Azərbaycan bu limanla neft ixrac edir (Bakı-Novorossirsk neft
kəməri). Hazırda Qara dəniz sahili ölkələrini əhatə edən Qara dəniz birliyi
yaradılmışdır. Azərbaycan da bu birliyin tərkibinə daxildir. Birlik ölkələri
dənizin ekologiyasını qoruyur, ticarət əlaqələrini həyata keçirirlər. Dənizin
sahillərində su heç vaxt donmur. Çimərlik və kurort turizmdə geniş istifadə
olunur . Qara dəniz TRASEKA magistral nəqliyyatının Avropaya çıxışını təmin
edir. Xəzər dənizi Asiyanın qərbində yerləşir və Qafqazı Qazaxıstan və Mərkəzi
Asiyadan ayırır. O , nəhəng axarsız göldür . Xəzər dənizinin adı Qafqazın
şərqində yaşamış və “Xəzərlər” adlanan qədim tayfanın adından götürülmüşdür.
Xəzər dənizi 374 min km², sahil xəttinin uzunluğu 7 min km-dir. İqlimi sərt
kontinentaldır. Qışda şimal hissəsi 2-3 aya donur. Xəzərin ətrafında 5 dövlət
yerləşir;Azərbaycan , RF,İran , Türkmənistan və Qazaxıstan . Xəzərin bölgüsü
başa çatdırılmayıb. Rusiya, Qazaxıstan və Azərbaycan öz aralarında dənizin dibi
ilə keçirilən sərhədlərini müəyyənləşdiriblər . Lakin Türkmənistan və İranla
Azərbaycan arasında dənizin bölgüsü həyata keçirilməyibdir. Bu da müəyyən
ziddiyyətlər yaradır, xüsusilə neft yataqlarının istismarında. Xəzər dənizinin
Azərbaycan sahillərinin uzunluğu 825 km təşkil edir. Xəzər dənizi qiymətli ağ
balıq növləri ilə zəngindir – nərə balığı, kütüm, qızıl balıq. Xəzər dənizi qara
kürü, qurubalıq istehsalı və balıq konservlərinə görə dünyada məşhurdur. Xəzər
dənizi xüsusilə neft-qaz ehtiyatları ilə zəngindir . Xüsusilə, Azərbaycan,
Qazaxıstan və Türkmənistanın sahil zonaları özünün neftli qazlı olması ilə
fərqlənirlər. Xəzər dəniz nəqliyatı inkişaf edib. Azərbaycan Xəzər, Volqa-Don
kanalı vasitəsilə dünya okeanına çıxır. Azərbaycanın Xəzərdə ən böyük limanı
Bakıdır. Türkmənistanın Türkmənbaşı, Bektaş, Qazaxıstanın Aktau, Rusiyanın
Həştərxan, Mahaçqala, İranın-Ənzəli limanları Xəzər dənizi qarşısında duran əsas
məsələlər:

Ta qədimdən Qafqaz Bizans İmperiyası, Sasanilər, Ərəb Xilafəti, Qızıl Orda,
Rusiya İmperiyası və Avropa kimi qüvvələrin siyasi və mədəni toqquşmasına
şahidlik etmişdir, ancaq heç biri bu əraziyə tamamilə hökm etməyə nail
olmamışdır. Bölgə zəngin yeraltı xam maddə ehtiyatına sahibdir və tarixi olaraq
ticarət yollarının kəsişmə nöqtəsi olmuşdur. Tarixi İpək Yolu buradan keçmişdir.

Burada da böyük kütlələrin hərəkətinə əlverişli keçid yoxdur. Beləcə Qərb və
Orta Qafqazlar dik, son dərəcə kələ-kötür və keçid verməyən xüsusiyyətləri
səbəbiylə Rusiyaya qarşı müqavimət göstərən Qafqazlıların son sığınacaqlarını
təşkil etmişdir. Şərq Qafqazlar isə, Daryal Keçidindən Abşeron Yarımadasına
qədər uzanar.

Qafqazın iki əhəmiyyətli və hər vaxt açıq olan keçidi vardır. Bunlardan biri
Daryal keçididir. Keçidin dəniz səviyyəsindən yüksəkliyi 2379 metrdir.
Vladikafkası Tiflisə bağlayan və Rusların "Gürcü Əsgəri Yolu" deyilən yol da bu
keçiddən keçir. Yol eyni keçiddə axmaqda olan Terek Çayının ana qolunu izləyir.
Orta və cənub seqmentləri üzərində osetler (osetinler) yaşayırlar. Bu keçid
Qafqazı siyasi, əsgəri və hətta ictimai istiqamətlərdən iki ana parçaya ayırır.
Gürcüstanın Rusiyaya bağlanmasından sonra bu keçidin əhəmiyyəti daha da
böyümüşdür. Keçid Qafqazı ələ keçərmək istəyən Rusiya üçün həm Gürcüstanla
əlaqəni davamlı açıq saxlamaq və həm də Qərb Qafqazdakı çərkəz-abxazlar ilə Şərq
Qafqazdakı çeçenlər və dağıstanlılar arasındakı əməkdaşlığı kəsmək baxımından
həyati bir əhəmiyyət daşımaqda idi. [Mənbə göstərin]

İslam (şiəlik və sünnilik) və xristian dinləri əsas dinlərdir. Müsəvilik dininin
nümayəndələri də mövcüddür. Tarixi olaraq Qafqaz atəşpərəstlik dininin
mərkəzlərindən sayılır.

Elektrik enerjisi əsasən yerli yanacaq və SES-lər hesabına inkişaf etdirirlir.
Azərbaycanda və Ermənistanda istilik elektrik stansiyaları üstünlük təşkil edir.
Əlavə olaraq Ermənistanda Metsamor AES fəaliyyət göstərir. Region üçün təhlükə
yaradır. Azərbaycanda DRES-lər Mingəçevir, Şirvan, Bakıda fəaliyyət göstərirlər.
İEM-lər Gəncə, Sumqayıt şəhərlərindədir. Son illər ölkənin müxtəlif rayonlarında
modul elektrik stansiyalar tikilmişdir (Astara, Quba və s.). Ən iri SES-lər
kaskad şəklində Kür çayı üzərində salınmışdır. Mingəçevir, Şəmkir, Yeni Kənd,
Tərtər çayında Sərsəng SES, Araz çayının Naxçıvan İran sərhəddində birgə SES
salınmışdır. Son illərdə Azərbaycanda alternativ enerji mənbələrindən istifadə
artır. Gürcüstanda istilik stansiyaları ilə yanaşı həm də çox sayda SES
fəaliyyət göstərir. Onun İnquri, Rioni, Kür çay üzərində SESlər vardır. Şimali
Qafqazda elektrik enerjisinin əsas hissəsini İES-lər verir. Terek, Sulak və
b.çaylar üzərində SES-lər tikilibdir.

Maşınqayırmada əsas yerli neft, qaz və yeyinti sənayesi üçün avadanlıqlar,
çəltik yığan kombaynlar istehsalı tutur. Azərbaycanda avtomobil zavodları
Naxçıvanda, Şamaxıda və Gəncədədir. Metallurgiya sənayesi həm Şimali , həm də
Cənubi Qafqazda inkişaf etdirilir. Qara metallurgiya inkişafı Daşkəsən dəmir
filizi və metal qırıntısına əsaslanır. İri mərkəzlər Rustavi, Sumqayıt
şəhərlərindədir. Rustavi Daşkəsən dəmir filizi əsasında çuqun, polad, prokat
istehsal edir. Hazırda işləmir. Gürcüstanın Giyatura mədənlərində manqan
çıxarılır. Əlvan metallurgiya regionda xeyli inkişaf etdirilmişdir. O
Azərbaycanda, Gəncə və Sumqayıt alüminium müəssisələri, Gədəbəydə qızıl zavodu
ilə təmsil olunur. Son illərdə Ermənistanda yukelirvə almaz emalı sahələri güclü
inkişaf etmişdir. Ermənistanın Qafan,Qaçaran, Gürcüstanın Madneuli zavodları
əlvan metallurgiyaya aiddirlər. Şm.Qafqazda əlvan metallara Şm.Osetiya (Sadon),
Kabardin-Balkarda(Tirenauz) inkişaf etdirilir. Kimya sənayesi Azərbaycanda
(Sumqayıt, Gəncə), Ermənistanda (İravan kauçuk, lif və başqa məhsullar,
Vanadzorda kimyəvi liflər), Gürcüstanda (Rustavi azot gübrəsi və süni liflər)
Toxuculuq sənayesi əvvəl regionda güclü idi. Hazırda xaricdən çoxlu və çeşidli
mallar gətirildiyinə görə xeyli zəifləyibdir. Onun digər səbəbi C.Qafqazda
pambıqçılıq və ipəkçiliyin azalmasıdır.



https://az.wikipedia.org/wiki/Qacarlar

Qacarlar sülaləsi (farsca: سلسله قاجاریه) — İranda 1796 və 1925-ci illər
arasında hakimiyyətdə olmuş Azərbaycan-türk sülaləsidir [6][7]. Qovanlı Türk
tayfasından olan Qacarlar, Monqol işğalı zamanlarında İrəvan ətrafında kök
salmışlar və Səfəvi sülaləsini Azərbaycanda və İranda hakimiyyətə gətirən yeddi
Qızılbaş-türk tayfalarından biri olmuşlar [8].

XVI əsrin əvvələrində Azərbaycanda və İranda hakimiyyəti ələ keçirən Səfəvilər
indiki Azərbaycan Respublikasının ərazisini yerli türk xanlarına buraxmışlardır
[9] və 1554-cü ildə Gəncə şəhərinin Şahverdi Soltan Ziyadoğlu Qacar tərəfindən
idarə edildiyi haqda tarixi məlumatlar mövcuddur [10]. Ziyadoğulları ailəsi
sonralar Qarabağa da hökmdarlıq etmişdir. 16-17-ci əsrlərdə Qacarlar Səfəvi
dövlətində bir sıra rəsmi vəzifələr tutmuşlar. I Şah Abbas Səfəvi dövründə
Şahsevən türk tayfaları kimi tanınan Qacarları İranın müxtəlif bölgələrinə
yerləşdirmişdir və bunların bir çoxu Astarabad (hal-hazırda Qorqan)
ərazisindəqoyulmuşdur. 1796-cı ildə Zənd sülaləsinin sonuncu hökmdarını məğlub
etdikdən sonra Ağa Məhəmməd xan Azərbaycanı və İranı Qacar hakimiyyəti altında
birləşdirmişdir.

21 yanvar 1898-ci ildə Təbrizdə anadan olan Soltan Əhməd, 11 yaşında şah taxtına
qalxmışdır. Ancaq Birinci dünya müharibəsi illərində İranın Rus, İngilis və
Osmanlı qoşunları tərəfindən işğalı Əhməd şahın nüfuzunun itməsilə
nəticələnmişdir. 1921-ci ilin fevral ayında dövlət çevrilişinə başcılıq edən Rza
xan Pəhləvi İranda ən nüfuzlu şəxsiyyətə çevrilmişdir. 1923-cü ildə Əhməd şah
İranı həmişəlik tərk etmişdir və 1925-ci ildə Məclisin qərarı ilə Qacar
hökmdarlığının sonu qoyulmuşdur. 1925-ci ildən 1979-cu ilə qədər İrana Pəhləvi
sülaləsinin şahları hökmdarlıq etmışlər. Əhməd şah Qacar 21 fevral 1930-cu ildə
Fransanın Neuilly-sur-Seine şəhərində vəfat etmişdir.



https://az.wikipedia.org/wiki/Malayziya

Malayziya – Cənub-Şərqi Asiyada dövlət. 1957-ci ildə Böyük Britaniyadan
müstəqillik qazanmış, 1963-cü ildə Malayziya Federasiyanın 11 ştatı Sinqapur,
Saravak və Sabahla (keçmiş Şimali Borneo) birləşmişdir. Lakin, 1965-ci ildə
Sinqapur federasiyadan ayrılmışdır. Şimalda Tayland və Sinqapur, cənubda
İndoneziya ilə qonşudur. Bundan əlavə qərbdən Andaman dənizi, şərqdən Cənubi Çin
Dənizinə çıxışı var. Ölkə coğrafi baxımdan Qərbi Malayziya və Şərqi Malayziya
olmaqla 2 bölgəyə, bu bölgələr isə 10 ştata ayrılır. Paytaxtı Kuala Lumpur
şəhəridir. Lakin, federal hökumət Putracaya şəhərində yerləşir. 30 milyon nəfər
əhalisi olan Malayziya dünyada əhalisinin sayına görə 44-cü yerdədir. Avrasiya
materikinin cənub nöqtəsi olan Tanjunq Piai də Malayziyadadır.

Müstəqillik əldə etdikdən sonra, Malayziya Asiyada ən yaxşı inkişaf edən
iqtisadiyyata malik ölkələrdən biri hesab olunur. Hər il ortalama ÜDM artımı
6.5%-dir. Bugün, Malayziya bazar iqtisadiyyatına malik, yeni sənayeləşmiş
ölkələr qrupuna daxildir. ÜDM göstəricisinə görə Malayziya dünya ölkələri
arasında 29-cu yerdədir.

Müasir insanların indiki Malayziya ərazisində təxminən 40.000 il əvvəl
məskunlaşdıqları təxmin edilir. Burada ilk məskunlaşan insanların neqritos etnik
qrupuna aid olduqları ehtimal edilir. I əsrdə Çin və Hindistandan olan
ticarətçilər və məskunlar Malayziyaya köçməyə başladılar. II və III əsrdə onlar
burada bir neçə şəhər və limanın əsası qoydular. Onların burada məskunlaşması
Malayziya xalqının Çin və Hindistan mədəniyyətinin təsiri altına düşməsi ilə
nəticələndi, Hinduizm və Buddizm dinləri yerli xalq arasında yayılmağa başladı.
Sanskrit dili və yazısı IV və V əsrlərdə burada peyda oldu. Malay yarımadasının
şimalındakı ərazilərdə Lanqkasuka dövləti II əsrdə formalaşdı və XV əsrə qədər
mövcudluğunu qorudu. XV əsrdə Malakkada İslam dini yayıldı və bütün yarımadanı
əhatə etdi. Portuqaliyalılar 1511-ci ildə Malay yarımadasını ələ keçirdilər.
Ancaq Hollandiyalılar ilə Portuqaliyalılar arasında Malayziya uğrunda davamlı
bir mübarizə başladı. 1641-ci ildədə Portuqaliyalılar Malakkadan geri çəkildi.
Hollandiyalılar burada 1795-ci ilə qədər hakim qüvvə oldular. Penanqda 1786-cı
ildə və Sinqapurda 1824-cü ildə yerləşməyə başlayan İngilislər getdikcə ticari
və siyasi fəaliyyətlərini artırdılar. Bu vaxt müxtəlif Malayziya ərazilərini
işğal etməyə cəhd edən Taylanda qarşı mübarizə başlandı. Malayziyanı Hollandlar
1826-cı ildə təkrar işğal etdilər.

Malayziya 12 iyun 1993-cü ildə, Rio de Janeyro şəhərində Bioloji Müxtəlifliyin
qorunmasına dair sənədi imzalamışdır. Ölkə böyük biomüxtəlifliyə sahibdir.
Dünyada olan bütün heyvan növlərinin 20%-i Malayziyada yerləşir. Ölkə ərazisində
təqribən 210 məməli heyvan növünə rast gəlinir. Malayziyanın yarımada hissəsində
620-dən çox quş növü aşkar edilmişdir. 150 ilan növü, 80 kərtənkələ növü də
daxil olmaqla, ölkə ərazisində 250 növ sürünən qeydə alınıb. Malayziya həmçinin
150 qurbağa növü və minlərlə növ həşərata da ev sahibliyi edir. Malayziyanın
iqtisadi zonası (su sahəsi ilə birlikdə) isə onun quru ərazisindən 1.5 dəfə
böyükdür. Malayziya sularında 1200 balıq və 600 mərcan növü var. Qədim
biomüxtəlifliyi olan Malayziya mağaraları isə ekoturizm həvəskarlarını həmişə
özünə cəlb edir.

Malayziyada islamın sünni məzhəbi rəsmi din elan olunub. Müsəlmanlar əsasən
malaylar və İndoneziyadan gələnlər, ərəblər, əfqanlar, çin-malay metislər,
çinlilərin bir qrupudur. İslam dininə etiqad edənlər əhalinin 61.3%-ni təşkil
edir. Digər dinlərdən əhalinin 19.8%-i buddizmə, 9.2%-i xristianlığa, 6.3%-i
induizmə etiqad edir. Malayziyada yaşayan çinlilər buddizmin maxayana formasını,
konfusiçilik və daosizmi qəbul edirlər. Xristianlar əsasən, Cənubi Asiyadan
gələnlər, çinlilər və avropalılardır. Xristianlar həm katoliklər (335 min nəfər,
Malayziya və Bruneydə), həm də protestantlarla (225 min nəfər) təmsil olunublar.
Protestantlar arasında metodistlər (85 min nəfər) daha çoxdur. Bununla yanaşı
anqlikanlar (40 min nəfərdən çox), lüteranlar (35 min nəfər), presviterianlar
(20 min nəfər), baptistlər (8 min nəfər), yeddinci gün adventistləri (7 min
nəfər) və digər xristian təriqətləri vardır. İnduizmə etiqad edənlərin 70%-i
Cənubi Asiyadan gələnlərdir. Malayziyada siqxlər də yaşayırlar. Bunlar Cənubi
Asiyadan gələnlərin 2%-ni təşkil edir. Şərqi Malayziyada yaşayan dyakların böyük
əksəriyyəti və Qərbi Malayziyanın azsaylı xalqları ənənəvi kultlarını qouyub
saxlayırlar.



https://az.wikipedia.org/wiki/Latviya

Latviya (latış. Latvija) və ya rəsmi Latviya Respublikası (latış. Latvijas
Republika) – Şimali Avropada dövlət. 1 yanvar 2015-ci il tarixli rəsmi məlumata
əsasən əhalisi 1 988 400 nəfərdir. Ərazisi 64 589 kv. km.-dir. Əhalisinin sayına
görə dünyada 147-ci, ərazisinə görə 122-ci yeri tutur. Paytaxtı Riqa şəhəri,
dövlət dili latış dilidir. Latviya şimalda Estoniya, şərqdə Rusiya, cənub-şərqdə
Belorusiya, cənubda Litva ilə həmsərhəddir. Pul vahidi - avro. Latviyanın dövlət
müstəqilliyi 18 noyabr 1918 ci ildə elan edilmişdir. 1940-1991-ci illərdə
SSRİ-nin tərkibində olmuşdur. Azərbaycan Latviyanın müstəqilliyini 30 avqust
1991-ci ildə tanımışdır. Latviya Azərbaycanın müstəqilliyini 8 yanvar 1992-ci
ildə tanımışdır. Ölkələr arasında diplomatik münasibətlər 11 yanvar 1994-cü ildə
qurulmuşdur. Azərbaycan Respublikasının Latviyada səfirliyi 2005-ci ildə
açılmışdır.

Latviyanın rəsmi dili, ölkədə ən çox danışılan latış dilidir. Ölkənin ikinci ən
çox danışılan dil rus dilidir. Bundan əlavə ölkənin bəzi regionlarda livon
(əsasən Kurzemedə) və latqal (əsasən Latqaliyadə) dilləri istifadə edilir.

Latviyada ən böyük din Xristianlıqdır,[4] amma amma əhalidən sadəcə 7%-i
müntəzəm şəkildə dini toplamalarda iştrak edirlər[5].



https://az.wikipedia.org/wiki/Kolumbiya

Kolumbiya Respublikası (isp. República de Colombia [reˈpuβlika ðe koˈlombja]) —
Cənubi Amerikada dövlət.

Kolumbiya sözü Xristofor Kolumbun adı ilə bağlıdır (italyanca: Cristoforo
Colombo; ispanca: Cristóbal Colón). Kolumbiya İspan ağalığına qarşı vuruşduğu
bir anda ölkədə 1812-1814 ci illərdə Birinci Kolumbiya vətəndaş müharibəsi baş
verir. 1819-cu ildə Böyük Kolumbiya Respublikası elan olundu. Bu respublikaya
Venesuela general-qubernatorluğu və Yeni Qranada vitse-krallığı (indiki
Kolumbiya, Panama, Venesuela və Ekvador) daxil idi. 1835-ci ildə Venezuela və
Ekvador vahid dövlətdən ayrıldıqdan sonra, qalan ərazidə Yeni Qranada
Respublikası yaradıldı. 1858-ci ildə Yeni Qranadanın adı rəsmən dəyişdirilərək
Qranada Konfederasiyası adlandırılır, 1863-cü ildə Birləşmiş Kolumbiya Ştatları
və nəhayət 1886- ildəki konsitutsiyanın qəbulu ilə indiki adı - Kolumbiya
Respublikası oldu.

XVI əsrdən etibarən ispanlar Cənubi Amerikada, o cümlədən indiki Kolumbiya
ərazisində koloniyalar qurmağa başladı. İspanlar ilk koloniyalarını Karib dənizi
sahillərində yaratdılar. İlk koloniya isə - San-Sebastyan-de-Uraba indiki Panama
ərazisində quruldu. 1536-cı ildə Qonsalo Ximenes de Kesadanın rəhbərliyi ilə 500
nəfərlik hərbi ekspedisiya göndərildi. Sonralar Yeni Qranada xristianlaşdırıldı
və nəticədə 1549-cu ildə audiensi statusu aldı.Sonralar bu ərazilərə Böyük
Kolumbiya dövləti yaradılır.1830-cu ildə dövlət mövcudluğ nu itirir və onu
yerində Ekvador, Venesuela və Yeni Qranada Respublikası yaranır.Ölkə dəfələrlə
vətəndaş müharibələri baş verirdi(1860-1862 illər vətəndaş müharibəsi,Mingünlük
müharibə,La Violensiya müharibəsi).

Cənubi Amerikada yerləşən Kolumbiya Respublikası şimalda Karib dənizi, cənubda
Peru və Ekvador, şərqdə Venesuela və Braziliya, qərbdə isə Panama və Sakit okean
ilə həmsərhəddir. Sakit okean və Cənubi Amerika tavalarının sərhədində yerləşir.
Bu səbəbdən fəal seysmikliyi ilə seçilir. Ölkənin qərbində yerləşən And dağları
da bu tavaların toqquşması nəticəsində yaranıb. Qərb hissədən fərqli olaraq
ölkənin şərq hissəsi platforma üzərində yerləşir və demək olarki seysmik
hadisələr qeydə alınmır.



https://az.wikipedia.org/wiki/K%C9%99lb%C9%99c%C9%99r_rayonu

Kəlbəcər rayonu — Azərbaycan Respublikasında inzibati – ərazi vahidi. İnzibati
mərkəzi Kəlbəcər şəhəridir.

Kəlbəcər 8 avqust 1930-cu ildə inzibati rayon statusu almışdır. 1993-cü ildə
Ermənistan Respublikası Silahlı Qüvvələri tərəfindən işğal edilmişdir.

"Kəlbəcər" toponiminin mənşəyi qədim türk dilində (oykonimin ilkin forması
Kevliçer kimi qəbul edilib) "çay üstündə qala" deməkdir. Kevli "çayın üstü",
çer/car "qala" mənasını verir.Yaşayış məntəqəsinin yerləşdiyi qayada Tərtərçay
çayı boyunca cərgə ilə düzülmüş qədim süni mağaralar mövcuddur. Buna görə də
mütəxəssislər toponimi kevil/kəvl və qədim türk dillərindəki cər (qaya, yarğan)
komponentləri ilə əlaqələndirirlər.

Kəlbəcər ərazisində 30 min ildən çox tarixi olan qədim yaşayış məskənləri, 6 min
il yaşı olan qaya təsvirləri, çöp şəkilli qədim türk əlifbası nümunələri aşkar
edilib. Buradakı daş abidələr Şimali Azərbaycanda erkən dövr türklüyün,
atəşpərəstliyin, xristianlığın, VII əsrdən isə İslamın yayıldığı dövrlərdə
yaradılıb.

Kəlbəcərdə "Türk qəbristanlığı" adı ilə tanınan bir neçə qədim məzarlıq var.
Bunların ən böyüyü Tirkeşəvənd, Kəlbəcər, Zar və b. kəndlərin ərazisindədir.
Qəbirstanlıqlar müxtəlif əsrlərdə yaradılmış, forma və ölçüləri ilə bir-birindən
fərqlənən at, qoç, sandıq qəbirüstü fiqurlar, başdaşı və günbəzlərlə zəngindir.

Kəlbəcər 1993-cü ilin aprel ayının 2-dən Ermənistan ordusunun işğalı altındadır.

Dağlıq Qarabağ ərazisindən kənarda yerləşən Kəlbəcər rayonunun Ermənistan
Silahlı Qüvvələri tərəfindən işğal edilməsi nəticəsində dinc əhaliyə vəhşicəsinə
divan tutulub, yerli əhali min illər boyu yaşadığı ata-baba torpağından
qovularaq didərgin salınıb.

Kəlbəcərin işğalından sonra 3205 saylı iclasda BMT Təhlükəsizlik Şurası 822
saylı Qətnamə qəbul edib. Qətnamədə bütün işğalçı qüvvələrin Kəlbəcər və
Azərbaycanın digər işğal olunmuş rayonlarından dərhal çıxarılması tələb olunur.
Lakin indiyədək həmin qətnamədən irəli gələn hər hansı öhdəlik yerinə
yetirilməyib.

Kəlbəcər rayonunun əhalisi Azərbaycan Respublikasının 56 rayon və şəhərinin 707
yaşayış məntəqəsində qaçqınlıq şəraitində yaşayır. Kəlbəcər rayonu ərazisində
qalmış 13.000-dək fərdi mənzil, 37.852 ha meşə sahəsi indi də talan olmaqdadır.
BMT-nin və ATƏT-in prinsiplərinə zidd olaraq 1999-cu ildən Kəlbəcər rayonu
ərazisində ermənilərin məskunlaşdırılmasına başlanılıb.

AzStat-ın 2013-cü ilə olan məlumatına əsasən de-yuri rayon ərazisində 1 şəhər, 1
qəsəbə və 145 kənd olmaqla 147 yaşayış məntəqəsi yerləşir.[2] Onlar 1 şəhər, 1
qəsəbə və 44 kənd izibati ərazi dairəsi olmaqla 46 inzibati ərazi dairəsinə
daxildirlər Bununla elaqeder olaraq Kelbecer respublikada sahesine gore 5 ci
rayondu ( Quba, Seki, Ismayilli, Tovuz ve Kelbecer).[2]

13-22 aprel 2009-cu il tarixində həyata keçirilmiş əhali sayımının AzStat
tərəfindən elan edilmiş rəsmi yekunlarına əsasən müvafiq tarixdə rayonun
ərazisində daimi qeydiyyatda olan de-yuri 80.769 nəfər qeydə alınsa da erməni
milliyyətindən olan əhalinin sayı təxminə əsaslanmış, rayonda de-fakto rəsmi
qeydiyyatda olan əhali say50.987 nəfər olmuşdur.

Rayonun İstisu qəsəbəsində Ümumittifaq əhəmiyyətli 1 və 2 nömrəli İstisu
sanatoriyaları fəaliyyət göstərirdi. Hər il orada 50 min nəfər müalicə olunur və
istirahət edirdi.

Kəlbəcərdə alban dövrünə aid xeyli tarixi abidələr var. Bunlardan ən məşhuru
Xudavəng məbəd kompleksidir. Bu abidə kompleksi Kəlbəcər rayonunun şərqində –
rayonunun 29 kilometrliyində yerləşir. "Xudadəng" də adlandırılan abidə
kompleksi VI-VII əsrlərdə alban knyazı tərəfindən tikilib, XV əsrdə isə bu abidə
alban knyazlığının dini məbədi olub. Sonralar məbəd bir neçə dəfə təmir edilib,
əlavələr olunub və nəhayət alban hökmdarı Həsən Cəlal tərəfindən yenidən inşa
edilib. Həsən Cəlalın arvadı Minə Xatun bu qalada dəfn olunub. Anası Arzu Xatun
və dövrün görkəmli ziyalısı Mxitar Qoş bu məbəddə olmuş və xatirə üçün nişan
daşları qoymuşdur. Üstü gümbəz kimi tikilmiş bu kompleksin tikintisində ağac
materialından da istifadə edilib. Binanın divarlarında yağlı boya ilə çəkilmiş
çoxlu şəkillər və yazılar var. Abidənin tikintisində istifadə olunmuş daşlar
Tərtər çayının sahilində – bir dərədə yığılaraq suxurlaşmış və kiristallaşmış
gildən əmələ gəlmişdir. Kəlbəcər rayonunun Vəng kəndi ərazisində də digər bir
alban məbədi yerləşir.

Kəlbəcədəki digər qədim Alban abidələri bunlardır: "Laçınqaya", "Lev", "Uluxan",
"Qalaboynu", "Comərd". Kəlbəcərin Ağdaban kəndinin də qədim alban tayfasının
adını daşıdığı güman edilir. "Alban" adının Ağuan, Aluan, Ağvan, Andan kimi
təhrif olunmuş adlarından birinin də Ağban olması istisna deyil.

Kəlbəcər rayonunun Vəng kəndi ərazisində alban məbədi, Çərəkdar kəndində alban
kilsəsi (Həsən Camal kilsəsi), Qanlıkənd ərazisində Lök qalası, Qaraçanlı
kəndinə Uluxan qalası, Tərtər çayının Bulanıq çayı ilə qovşağında yerləşən alban
kilsəsi, Qalaboynu kəndində Qalaboynu qalası, Comərd kəndində Comərd qalası,
Camışlı kəndində Keşikçi qalası, Kəlbəcər şəhərində məscid, Başlıbel kəndində
məscid, Otaqlı kəndində məscid, Soyuqbulaq kəndində Tərtər çayı üzərindəki
Tağlıdaş körpüsü, Kəlbəcər Tarix-diyarşünaslıq muzeyi, Aşıq Şəmşir adına
mədəniyyət evi, Söyüdlü yaylağında Seyid Əsədullanın ziyarətgahı işğal zonasında
qalaraq, Ermənistan Respublikası Silahlı Qüvvələri tərəfindən dağıdılıb.

Kəlbəcər ərazisindəki qayaüstü təsvirlər Qobustandakı yazılı və şəkilli daşların
oxşarı -"əkiz"lərdir. "Soltan Heydər", "Qurbağalı çay", "Turşsu", "Ayçınqıllı",
"Gəlinqayası", "Böyükdəvəgözü", "Sərçəli" və s. yerlərdəki qayaüstü təsvirlər
təkcə Kəlbəcərin deyil, bütövlükdə Azərbaycan torpağının qədim insan məskəni
olduğunu sübut edir. Kustar şəkildə, bazalt daşına həkk edilmiş keçələrdən, ov
səhnələrindən, yallıyabənzər oyunlardan, göy cismlərindən, qədim heyvanlardan və
s. ibarət bu daş kitabələr Kəlbəcərin tarixinin, mədəniyyətinin qədimliyini əks
etdirir. Bu təsvirlərdən biri belədir: Bir insan fiquru ayağının birini bir
dairənin, o birini isə digər bir dairənin üzərinə qoyaraq yuxarıdakı kürəyə
baxır. Güman olunan budur ki, insan bir planetdən digərinə uçmaq arzusundadır.
İnsan fiqurunun ayağı altındakı dairənin biri Yer, o biri isə Ay güman olunur.



https://az.wikipedia.org/wiki/J%C3%BCl_Vern

Jül Qabriel Vern (fr. Jules Gabriel Verne; 8 fevral 1828 – 24 mart 1905) —
fransız yazıçı, ədəbiyyatda elmi fantastika janrının ən görkəmli
nümayəndələrindən biri.

Ona dünya şöhrəti gətirmiş əsərlərindən "Yerin mərkəzinə səyahət" (1864),
"Kapitan Qrantın uşaqları" (1867), "20 000 lye su altında" (1870), "80 gün dünya
ətrafında" (1873) misal göstərmək olar. Kosmik və sualtı gəmilərin hələ ixtira
olunmadığı bir dövrdə əsərlərində bir qayda olaraq kosmosa uçuş, Yerin
dərinliklərinə səyahət və bu səpgili macəraları qələmə almışdır. Elə buna görə
də Ayın yerdən görünməyən hissəsindəki kraterlərdən birinə onun adı verilib. Bu
krater Arzular dənizinin yanında yerləşir.

O, YUNESKO-nun Index Translationum adlı, bütün dövrlərin ən çox tərcümə edilmiş
müəllifləri siyahısında ikinci yerdə qərarlaşıb. Bir çox əsərlərinin motivləri
əsasında filmlər çəkilmişdir. Jül Vern Hüqo Vernbak və Herbert Uellslə birgə
elmi fantastika janrının "atası" sayılır.

8 fevral 1828-ci il də Fransanın Nant şəhərində doğulub. Varlı bir vəkil olan
Pierre Verne ilə həyat yoldaşı Sophie Henriette Allotte de la Fuyenin beş
uşağından ən böyüyüdür. Qış aylarında sıx trafik bir liman şəhəri olan Nantda;
yaz aylarında isə Loire çayı sahilində yelkənli gəmiləri izləyərək keçirdiyi
uşaqlığı, səyahət və macəra üstünə xəyallarını odladı. 12 yaşında ikən köç etmək
üzrə bir gəmiyə minib evdən qaçmağa cəhd edən kiçik Jül Vern, atası tərəfindən
tutulub gəmidən çıxarılır. "Bundan sonra tək xəyal dünyasında səyahət edəcəyinə"
dair ailəsinə söz verdiyinə rəvayət edilər. Bu hekayənin həqiqəti haqqında
şübhələr vardır. Jül Vernin dəniz və macəra ehtirasını qardaşı Paulla da
paylaşırdı; Paul, sonunda bir dəniz mühəndisi oldu. Jul Vern qısa hekayələr və
şeirlər yazmağa başladığı internat məktəb dövrünün ardından 1846-cı ildə
atasının işini davam etdirə bilmək üçün hüquq təhsili görmək üzrə Parisə getdi.

Jul Vern, Parisə getdikdən sonra qısa müddətdə hüquq diplomunu aldı ancaq bu
müddət içində ədəbiyyat həvəsinin hüquqa marağında daha böyük olduğunu fərqinə
vardı. Əmisi vasitəsilə Paris ədəbiyyatı ilə ətraflı tanış oldu Şəxsən tanıdığı
Victor Hugo, Alexandre Dumas kimi yazarların təsirində teatr oyunları qələmə
aldı; "Bohem bir həyat davam etdirdi". Ata-peşəsini davam etdirmək yerinə teatr
və ədəbiyyata yönəlməsinə əsəbləşən atası maddi dəstəyini kəsdikdə dolanışını
yazaraq qarşılamaq məcburiyyətində qaldı. Yazıçılığa, yoldaşı musiqiçi Jean
Louis Aristide Hignard ilə birlikdə teatr oyunları yazaraq başladı. İlk teatr
əsəri 12 İyun 1850-ci ildə səhnəyə qoyuldu. 1852-1855-ci illərdə bir Paris
teatrında katiblik etdi; komediyalar, operettalar yazdı; qısa hekayələr qələmə
alıb jurnallarda yayınlamağa başladı. Çoxu Parisdə çıxan "Musée des familles"
adlı jurnalda nəşr olundu. Amerikalı yazıççı Edgar Allan Poenin əsərlərini
oxuduqdan sonra onun böyük bir pərəstişkarı olan Jül Vern, Poe təsirindən
yazılar çıxarmağa başladı. Bir gəmi ilə dünyanı gəzmiş olan Fransız səyyah Jak
Arago ilə dost oldu. Bu dostluq ona, Parisdən daha geniş və maraqlı dünyalar
haqqında yazılar yazması üçün ilham verdi; Fransa xaricinə heç çıxmamış olsa da
xəyal gücünü istifadə edərək, başqa dünyaları izah etdi.

Jül Vern 1859 və 1861-ci ildə yoldaşı Aristide Hignard ilə etdiyi ilk xarici
səyahətlərində sonra 1867-ci ildə qardaşı Paul ilə birlikdə Amerika qitəsinə
səyahət etdi. Vernenin bu səyahətinin 26 günü gəmidə keçmiş oldu. Yalnız səkkiz
günündə New Yorku və Niagara Şəlaləsini görə bildi. Ancaq bu səfər, "Üzən Şəhər"
adlı kitabına "20 000 lye su altında" adlı romanındakı çox fikirə ilham təmin
etdi. Yazar, 1872-ci ildə həyat yoldaşının doğulduğu şəhər olan Amiensə
yerləşdi. Kitablarından əldə etdiyi qazancla "St. Michel" adı verdikləri bir
yaxt aldı və öz həyatında da kitablarındakı kimi macəralar yaşamaq üzrə yaxt ilə
səyahətlərə çıxdı. Səyahətləri yeni kitabları üçün ilham təmin etdi. 1872-ci
ildə London və Vulidç, 1871-1873-cü illər arasında nəşiri Hertzelin dəvətiylə
Manş Adalarına gəzintilər etdi, 1876-cı ildə İngiltərə sahillərini gəzdi.
1878-ci ildə yaxt ilə uzun bir gəzintiyə çıxaraq Lissabon, Tanca və Gibraltar
gəzdi. 1881-ci ildə Hollandiya, Danimarka, Almaniyanı ziyarət etdi. 1884-cü ildə
yenidən yaxtla Aralıq dənizi gəzintisinə çıxaraq Əlcazzair, Malta, İtaliyanı
gəzdi. 1883-cü ildə nümayiş və məkan olaraq Osmanlı torpaqlarını seçdiyi "İnadçı
Keraban" adlı kitabındakı ətraflı İstanbul təsvirlərindən ötəri yazarın
Türkiyəyə də səyahət etmiş olduğu düşünülür ancaq bunun da Vernenin həqiqətdə
heç Türkiyədə olmadığı, bunun da onun haqqındakı əfsanə və söz-söhbətlərdən biri
olduğu deyilər.

Jül Vern ümumilikdə 66 romanın (bunlardan üçü – "Keşiş 1839-cu ildə" (1991),
"Robinzon dayı" (1991) və əfsanəvi "Paris XX əsrdə" (1994) ölümündən sonra nəşr
edilmişdir), 20-dən artıq povest və hekayənin, 30-dan artıq pyes və bir neçə
elmi və sənədli işin müəllifidir.

1867-ci ildə "Greyt İstern" paroxodunda ABŞ-a səyahət etmiş, Nyu-Yorkda və
Niaqara şəlaləsində olmuşdur.

1878-ci ildə "Sen-Mişel III" yaxtasında Aralıq dənizi boyunca böyük səyahətə
çıxmış, Lissabon, Tanjer, Cəbəllütariq və Əlcəzairdə olmuşdur. 1879-cu ildə
həmin yaxtası ilə yenidən İngiltərə və Şotlandiyada olmuşdur. 1881-ci ildə
Niderland, Almaniya və Danimarkaya səfər etmişdir.

1884-cü ildə son böyük səyahətinə çıxmış, "Sen-Mişel III" yaxtasında Əlcəzairdə,
Malta, İtaliya və digər Aralıq dənizi ölkələrində olmuşdur. Bu səfərlərin bir
çoxu sonradan onun bir sıra məşhur əsərlərinin süjet xəttini təşkil etmişdir –
"Üzən şəhər" (1870), "Qara Hindistan" (1877), "Yaşıl şüa" (1882), Lotereya
bileti (1886) və s. Onun "Klodius Bombarnak" əsərində Azərbaycan, Bakı və Xəzər
dənizi təsvir olunmuşdur.



https://az.wikipedia.org/wiki/Honkonq

Honkonq və ya Honq Konq —Çin Xalq Respublikasının xüsusi statusu olan bölgəsi.
İngiltərə XVII əsrdə bu bölgəni ələ keçirmiş, 1997-ci il iyulun 1-də burada
hakimiyyəti Çin Xalq Respublikasına təhvil vermişdir. Honkonq dünyada ən yüksək
həyat şəraitinə malik ölkə kimi də seçilir. Ölkədə adambaşına düşən milli gəlir
38 min 127 dollardır.

Honkonq dünyada ən yüksək həyat şəraitinə malik ölkə kimi də seçilir. Ölkədə
adambaşına düşən milli gəlir 90 min 856 dollardır. Bu göstərici ilə Honkonq
Böyük Britaniya, Fransa, Almaniya, İsveç, Danimarka, İtaliya və Yaponiyanı
qabaqlayır. Ölkədə ümumdaxili məhsul 253 milyard dollar təşkil edir. Asiyanın
insanı özünə valeh edən və həyat səviyyəsinə görə dünyada öncül olan, elm,
mədəniyyət və maliyyə mərkəzlərindən biri də Honkonqdur. Uzun illər ingilislərin
protektoratı altında olan və yalnız ötən əsrin sonlarında Çinə birləşdirilən
Honkonq bu gün də xüsusi idarəetmə ərazisi kimi qalmaqda davam edir.

Honkonqda Çin ənənəvi mətbəxi üstünlük təşkil edir. Özü də ölkədə balıq
məhsullarından geniş istifadə edilir. Avropa mətbəxi də Honkonqda özünəməxsus
yer tuta bilib. Honkonq həm də məşhur kinoaktyorlar - Brüs Li, Ceki Çan, Çou Yun
Fat, həmçinin məşhur rejissorlar - Con Bu, Bonq Karavay, Tsuy Xark, Yuan Hepin
və digərlərinin vətənidir. Honkonq gəzməli, görməli və dincəlməli ölkədir.

Honkonq dünyada ən yüksək həyat şəraitinə malik ölkə kimi də seçilir. Ölkədə
adambaşına düşən milli gəlir 38 min 127 dollardır. Bu göstərici ilə Honkonq
Böyük Britaniya, Fransa, Almaniya, İsveçrə, Danimarka, İtaliya və Yaponiyanı
qabaqlayır. Ölkədə ümumdaxili məhsul 253 milyard dollar təşkil edir.



https://az.wikipedia.org/wiki/H%C3%BCseyn_ibn_%C6%8Fli

Hüseyn ibn Əli (ərəb. حسين بن علي‎‎) (tam adı: Hüseyn ibn Əli ibn Əbu Talib
əl-Haşimi əl-Qureyşi) — Taiyabi və Mustaali İsmaili şiələrinin 2-ci imamı,
xəlifəsi və 5-ci məsumu; Dörd, Yeddi, On iki imam şiələrinin 3-cü imamı,
xəlifəsi və 5-ci məsumu, Əhli-Beytin nümayəndəsi, səhabə.

İmam Hüseyn adı, Əbu Abdullah[1] ləqəbi ilə məşhurdur. Şiələrin üçüncü imamı,
Kərbəla şəhidi, Kisa Səhabələrindən, Əli və Fatimənin ikinci oğlu və Məhəmmədin
nəvəsidir.[2] Məhəmməd onu və qardaşı Həsən ibn Əlini cənnət gənclərinin ağası
olaraq elan etmişdir. Siffeyn, Cəməl və Nəhrəvan döyüşlərində atasının yanında
iştirak edərək, döyüşmüşdür. Qardaşı Həsənin imaməti və xilafəti dövründə
qardaşına tabe olmuş və Müaviyə həyatda olduğu müddətcə Həsənin sülh
müqaviləsinə sadiq qalmışdır. 680-ci ildə Müaviyənin ölümüylə birlikdə Yezidə
beyət etməyi qanuni bilməmiş və kufəlilərin dəvəti üzərinə Məkkədən Kufəyə doğru
yola çıxmışdır. Kərbəlada kufəlilərin xəyanət və sədaqətsizliklərindən ötəri
Aşura günü Əməvi ordusu ilə baş verən döyüşdə, Hüseyn və aralarında qardaşı,
oğlanları və qardaşı oğlunun da olduğu təxminən 72 tərəfdarı ilə birlikdə
öldürülmüşdür. Sağ qalan yaxınları, ailəsi və tərəfdarları əsir alınaraq Kufə və
oradan da Şama göndərilmişdir. Hüseynin Kərbəladakı şəhidliyi İslam tarixi və
şiəlik baxımından xüsusilə İslamın ilk illərində təyinedici bir rol oynamışdır.
Hüseynin həyatı və şəhidliyi həssas dövrlərdən və ilk əsrlərin çox gərgin
hadisələrindən biri olaraq sayılmaqdadır. Əməvilərə qarşı üsyanı adının
müqavimət, mübarizə və şəhidliklə xatırlanmasına səbəb olmuş və digər yandan
zəmanə hakimlərinə qarşı genişmiqyaslı qiyamların başladıcısı (başlama səbəbi,
ilham qaynağı) olmuşdur. Aşura hadisəsi şiə cəmiyyətinin fərqli zümrə və
təbəqələrindəki müxtəlif ədəbiyyat, yazı, şəkil və kitabələrində əsrlər boyu
özünü göstərmişdir.[3]

Şiə rəvayətlərinə görə, Məhəmməd hələ Hüseyn üçün bir ad təyin olunmadan əvvəl
onun üçün Hüseyn adını Allahın əmri ilə ona qoymuşdur.[4] Buna görə Məhəmməd hər
kəsə elan edərək belə buyurmuşdur: "Mən, bu iki övladımın adlarını Həsən və
Hüseyn qoymaqla əmr olundum."[5], "Harun iki oğulunun adını Şubbər və Şubeyr
qoydu və mən də bu iki övladımın adlarını Harunun uşaqlarına qoyduğu adların
eynisi olan Həsən və Hüseyn olaraq qoyuram."[6] Nəql edildiyinə görə Hüseynin
Tövratdakı adı Şubeyr və İncildəki adı Tab olaraq keçməkdədir.[7]

Hüseyn Məhəmməd vəfat etdiyi zaman uşaq idi. Ancaq uşaq olmasına baxmayaraq,
Məhəmmədin Əhli-beyti ilə birlikdə İslam tarixinin əhəmiyyətli hadisələrində
iştirak etmişdir: Nəcran Xristianları ilə Mübahilə, Kisa Səhabələri hadisəsi,
Məhəmmədə beyət və məktub yazılışına şahid olması və s.

Özü hər vaxt Məhəmmədin söhbət və inayətini görmüşdür. Məhəmməddən nəql
edildiyinə görə o belə buyurmuşdur: Şübhəsiz Həsən və Hüseyn cənnət gənclərinin
ağasıdır.[60]

Yəla Əmiri Məhəmməddən belə rəvayət etmişdir: Hüseyn məndəndir və mən də
Hüseyndənəm; Allah onu sevəni sevsin. Həsən və Hüseyn peyğəmbər
övladlarındandır.[61]

Salman Farsidən nəql edildiyinə görə Məhəmməd Hüseyni dizləri üzərinə oturdar,
onu öpər və belə buyurardı: Sən seyid oğlu seyid və seyidlərin atasısan; Sən
imam, imam oğlu və imamların atasısan; Sən Allahın höccətinin oğlu və
sonuncuları qaim olan doqquz höccətin atası olan höccətsən."[62]

Yenə Salman Farsinin Məhəmməddən nəql etdiyi rəvayətdə Məhəmməd belə
buyurmuşdur: "Ey Salman! Hər kim bunları sevsə, məni sevmişdir və hər kim məni
sevsə, Allahı sevmişdir." Sonra əllərini Hüseynin çiyinləri üzərinə qoyaraq belə
dedi: "Bu, imam oğlu imamdır. Onun nəsilindən olan 9 imam, əmin və məsumdurlar.
Onlardan doqquzuncusu onların qaim (qiyam edən) olanlarıdır.[63]

Məhəmməd dəfələrlə belə buyurmuşdur: "Həsən və Hüseyn mənim uşaqlarımdır; onları
sevən məni sevər, məni sevən Allahı sevər; Allahı sevəni də Allah cənnətə qoyar.
Onlara nifrət edən mənə nifrət edər, mənə nifrət edən Allaha nifrət edər, Allah
da özünə nifrət edəni cəhənnəmə daxil edər."[64] Əbu Hüreyrə isə Məhəmməddən
belə nəql etmişdir: "Hər kim bu iki uşağımı -Həsən və Hüseyni- sevsə, məni
sevmişdir və hər kim onlara düşmənlik etsə, mənə düşmənlik etmişdir."[65]

Mənbələrə görə Məhəmmədin Həsən və Hüseynə olan əlaqəsi o qədər çox olmuşdur ki,
onların məscidə gəlişi ilə xütbəsini yarıda kəsər, minbərdən aşağı enər və
onlara doğru gedərək onları qucağına götürərmiş.[66] Ənəs ibn Malik belə rəvayət
etmişdir: "Allah Rəsuluna (s) Əhli-beytindən ən çox kimi sevirsən?,- deyə
soruşduqlarında belə buyurdu: "Həsən və Hüseyni."[67]

Hüseyn ömürünün təxminən 31-32 ilini Raşidi xəlifələr (Əbu Bəkir, Ömər, Osman,
Əli və Həsən) dövründə keçirmişdir. Əbu Bəkrin xilafətində 7 yaşında, ikinci
xəlifə Ömər ibn Xəttabın xilafətində 9 yaşında, üçüncü xəlifə Osman ibn Əffanın
xilafətində 19 yaşında, atası, dördüncü xəlifə Əli ibn Əbu Talibin və qardaşı,
beşnci xəlifə Həsən ibn Əlinin xilafəti zamanında isə 31-32 yaşlarında olmuşdur.

Əbu Bəkrin xilafət günləri Əlinin ailəsi üçün fərqli dövrlərin başlanğıcı hesab
olunur. Bu dövrdə Əlinin ailəsi bir tərəfdən Məhəmmədi yeni itirdiyindən kədər
içində yaşamaqda, bir yandan da xilafət mövzusunda yaşanan ixtilaflar Əlinin
ailəsini narahat etməkdə olmuşdur. Mənbələrə görə, Əbu Bəkrin xilafətinin ilk
günlərində Hüseyn böyük qardaşı Həsən və anaları Fatimə ilə birlikdə atası
Əlinin onlara görə qasb edilən xilafət haqqını geri almaq üçün cəhd göstərmiş və
onlarla birlikdə Bədr döyüşünə qatılanların evlərinə tək-tək gedərək onlardan
kömək istəyiblər.[68]

Hüseynin Ömərin xilafəti dövründə necə və nə şəkildə yaşadığına dair mənbələrdə
kifayət qədər məlumat yoxdur. Böyük ehtimalla bunun səbəbi atası Əli və
övladlarının bu dövrdə hökumətdən geri planda dayanaraq bir guşəyə
çəkilmələrindən irəli gəlir. Bəzi mənbələrdə rəvayət edildiyinə görə Ömərin
xilafətinin ilk dövrlərində Hüseyn bir gün məscidə girir və Öməri Məhəmmədin
minbərində çıxış edərkən görür. Çıxış sonunda yanına gedərək belə deyir: "Atamın
minbərindən aşağı düş və öz atanın minbərində otur!" Bu sözdən sarsılaraq
çaşqınlıq keçirən Ömər ona belə deyir: "Atamın minbəri yox idi." Daha sonra onu
yanında oturdur[69] və sonra evinə apararaq ona belə deyir: "Əziz oğlum! Bunu
sənə kim öyrədib?" Hüseyn ona cavab olaraq belə demişdir: "Bunu mənə heç kim
öyrətməyib."[70]

Hüseyn Osman xilafətə çatanda təxminən 19 yaşında olmuşdur. Bəzi sünni
mənbələrində Hüseyn Osmanın xilafət dövründə bəzi istilalara qardaşı -Həsən-
Abdullah ibn Abbas, Abdullah ibn Ömər və Abdullah ibn Zübeyr birlikdə Səid ibn
Asın komandanlığında təşkil olunan Təbəristan müharibəsinə qatıldığı qeyd
olunmuşdur.[71]

Əbu Zərin yola salınması zamanı (Osman Əbu Zəri Rəbəzə çölünə sürgün etmiş və
kiminsə onu yola salmasını qadağan etmişdi) Hüseyn atası (Əli), qardaşı (Həsən),
əmisi (Əql ibn Əbu Talib, əmim oğlu (Ubeydullah b. Cəfər və İshaq İbn b. Yasirlə
birlikdə xəlifənin əmrinə zidd olaraq Əbu Zəri yola salmışdır.[72]

İslam Xilafəti xalqı xəlifə Osmana qarşı üsyana qalxaraq onu öldürmək üçün evinə
doğru hərəkətə keçəndə Hüseyn qardaşı Həsən ilə birlikdə ataları Əlinin əmri ilə
Osmanı qorumaq üçün hərəkətə keçmişdir.[73] Xalqın qarşısını almaq o qədər də
asan olmayıb. Və sonda xalq üsyanı Osmanın ölümü ilə nəticələnmişdir. Atasının
əmri ilə cəmiyyətin bəzi dəyərlərini qorumaq üçün Osmanın canını qorumaq naminə
mübarizə aparmışdır.[74]

Hüseyn Əlinin dövründəki döyüşlərin (Cəməl, Siffeyn və Nəhrəvan) hamısında
iştirak etmişdir. [75] Siffeyn döyüşündə isə insanları cihada təşviq etmək üçün
xütbə oxumuşdur.[76]

Əli Hüseyni Həsənlə yanaşı vəqf və xeyir işlərində özünə vəkil etmişdir.[77] Bir
nəqlə görə Hüseyn atası öldürüldüyü zaman atasının özünə verdiyi bir vəzifə ilə
əlaqədar olaraq Mədaində olmuşdur. Həsənin yazdığı məktubla hadisədən xəbərdar
olmuş[78] və atasının dəfninə yetişmişdir.[79]

Həsənin 10 il imamət və alt aya yaxın xilafəti dönəmində[80] Hüseyn hər zaman
Həsənin yanında yer almış və onunla birlikdə hərəkət etmişdir. Əlinin
öldürülməsindən sonra Həsən xəlifə seçilmişdir. Bu səbəbdən də Hüseyn qardaşı
Həsənə beyət etmişdir. Ordunu Nüxeylə və Məskin qərargahına hazırlayıb,
göndərmək mövzusunda qardaşı Həsənlə birlikdə rol oynamış və Həsənlə birlikdə
əsgər toplamaq üçün Mədain və Səbata getmişdir.[81]

Mənbələrə görə Həsən ilə Müaviyə arasında bağlanan sülh müqaviləsində bir qrup
şiə Hüseyndən bu siyasi sazişə qarşı çıxmasını və Müaviyənin qarşısında
dayanmasını istəmiş; Ancaq Hüseyn qəti bir şəkildə qardaşının Müaviyə ilə
bağladığı müqaviləni himayə etmiş və bu istəyə qarşı çıxmışdır. Qeys ibn Səd
Hüseynin bu mövzudakı fikrini soruşduqda Hüseyn açıq bir şəkildə fikrini
bildirmişdir.[82] Hüseyn sülh sazişindən sonra qardaşı ilə birlikdə Kufədən
Mədinəyə gedərək orada sakit bir həyat keçirmişdir.[83]

İslami mənbələrdə Məhəmməddən nəql olunmuş "bu iki oğlum (Həsən və Hüseyn),
istər qiyam etsinlər və istərsə etməsinlər, imamdır" hədisi şiələrə görə Həsən
və Hüseynin imamətinə dəlalət edir. Bundan başqa Məhəmməddən nəql olunan
hədislərdə imamların sayı, Əli, Həsən, Hüseyn və Hüseynin nəslindən olan doqquz
imamın imamlığı bildirilmişdir. [84] Həmçinin Həsənin Hüseynə özündən sonra
xilafət və imamət barəsində vəsiyyəti və Məhəmməd b. Hənəfiyyəyə Hüseynin
davamçısı olması lazım olduğuna dair əmri də şiələrin nəzərində onun imamlığının
dəlillərindəndir. [85] Şeyx Mufid qeyd edilmiş bu iddialara görə Hüseynin imamət
məqamının sabit və qəti olduğunu, ancaq imamın təqiyə, sülh və atəşkəs
müqaviləsinə bağlılığından dolayı insanları açıq şəkildə öz imamət məqamına
dəvət etmədiyini, buna baxmayaraq Müaviyənin ölümündən və çəkişmələrin ardınca
imamlığını açıqlayaraq elan etdiyi bildirməkdədir.[86] [87]

Hüseyn Həsənin öldürülməsindən sonra qardaşı Həsənin Müaviyə ilə sülh
müqaviləsinə sadiq qalmış və müqavilənin şərtlərini pozmamışdır.[92] Həmçinin
Kufə xalqı Müaviyəyə qarşı qiyam etməsi üçün ona yazdığı məktublara, Müaviyənin
müsəlmanlara hökumət etməsinə qarşı çıxmasına və Müaviyənin nümayəndələrinə
qarşı cihad edilməsi lazım olduğunu bildirməsinə baxmayaraq qiyam etməmiş və
qiyamı Müaviyənin ölümündən sonraya ertələmişdir.[93] Müaviyə Həsənin
öldürülməsindən sonra Hüseyndən qiyam etməməsini tələb etmiş, Hüseyn də bağlanan
sülh müqaviləsinə sadiq olduğunu açıqlamışdır.[94]

Müaviyənin hökumətin başında olması, cəmiyyətin siyasi və ictimai atmosferinin
münasib olmamasına görə Hüseynin ümumiyyətlə yalnız öz inanclarını açıqlayaraq
təbliğ etməsinə və Müaviyənin bəzi fəaliyyətlərinə etiraz etməklə
kifayətlənməsinə səbəb olmuşdur. Buna görə də Hüseyni qiyam etməyə dəvət
edənlərə belə demişdir: "Mən bu gün belə bir fikirdə deyiləm, özünüzə şəfqətli
olun, yerinizdən qalın və evlərinizdə oturun. Müaviyə həyatda olduğu müddət
ərzində şəkk-şübhə və sui-istifadələrə səbəb olacaq şeylərdən çəkinin. Əgər
Allah onun üçün bir şeyi qərar qılar və mən həyatda olarsam, öz fikirlərimi sizə
yazaram."[95]

Dəfələrlə Müaviyənin ətrafındakılar Hüseyni dağıdıcı hərəkət etməkdə, yaxud
planlaşdırmaqda günahlandırmış və Müaviyəni bu barədə xəbərdar etmişdirlər.
Müaviyə də bunun üzərinə dəfələrlə Hüseynə sülh müqaviləsinə sadiq qalması
barədə xəbərdarlıqlar olan məktublar yazmışdır. Hüseyn isə sülh müqaviləsinə
sadiq qaldığını elan etmişdir. [96] Bu dövrdə Hüseyn başda Mərvan ibn Həkəm
olmaqla Müaviyə məmurlarına mövqelərindən dolayı etiraz edirdi. [97]

Müaviyə oğlu Yezidin vəliəhdliyini möhkəmlətmək üçün gördüyü irihəcmli işlər
əsnasında Mədinəyə bir səfər təşkil etmişdir. Bu səfərdə Hüseyn başda olmaqla
Mədinənin böyüklərindən oğlu Yezid üçün beyət almağa çalışmışdır. Müaviyə
Mədinəyə daxil olduqdan sonra Hüseynlə görüşmək üçün yanına getmiş və
söhbətlərinin ardınca Yezidin vəliəhdliyini irəli sürmüş və Hüseynin himayəsini
almağa çalışmışdır; Ancaq Hüseyn şiddətlə bunu inkar etmiş, Yezidin
ləyaqətsizliyini, hava-həvəs pərəstliyindən danışmış və Müaviyəni Yezidi
vəliəhdi olaraq təyin etməkdən çəkindirmişdir. [101] Özü Yezidə beyət etməyən
nadir insanlardan biri kimi xütbələrində Müaviyəni qəti şəkildə pisləyərək
tənqid etmişdir. [102]

Yezid xəlifə olmamışdan əvvəl musiqi alətləri ilə çalıb-oynayan və içki içməsi
ilə tanınmışdır. [106] Bunda o qədər ifrata gedərdi ki, hətta atası Müaviyə də
onu danlayır və şərab içməkdə ifrata varmamasını istəmişdir. [107] Buna görə də
Müaviyə onu özünə vəliəhd kimi təyin etmək istədikdə bir qrup müsəlman bu
vəziyyətə olduqca təəccüblənmiş və bunu qəbul etməmişdilər. Müaviyə Yezidin
mənfi imicini düzəltmək və onu ictimaiyyətin gözündə yaxşı tanıdmaq üçün onu
Hicri-qəməri 51-ci ildə [108] Dəməşq (Şam) zəvvarlarının lideri adı ilə Məkkəyə
göndərmişdir. [109] Ancaq bu dəfə də Yezid yenə şərab içmiş və Mədinəyə daxil
olduqdan sonra şərab məclisi təşkil etmişdir. [110]

H.Q. 52-ci ildə Yezid Müaviyənin əmri ilə Əməvi ordusu ilə birlikdə Bizans
İmperiyasına doğru yürüşə çıxmışdır. [111] Əməvi qoşunu Bizans sərhədlərinə
doğru hərəkətə keçmiş, ancaq Yezid həyat yoldaşı Ümmü Gülsüm ilə birlikdə
Dir-Murran deyilən yerdə fasilə vermiş və sərxoşluq etmişdir. [112] Əməvi
ordusunun "Kazkazunə" adlanan yerdə vəba və çiçək xəstəliyinə tutulduğu və ağır
itkilər verdiyi xəbərini alan Yezid heç bir şey etməz və müsəlmanların bu
xəstəliklərdən ölməsindən heç bir şəkildə təəssüf etmədiyini ortaya qoyan
şeirlər oxumuşdur. [113] Müaviyə bu şeyi bildikdən sonra Yezidə Əməvi ordusunun
qərargahına gedərək onlara qatılması əmrini vermişdir. O da çətinliklə hərəkət
edərək ordu ilə birlikdə Konstantinopola getmişdir. [114] Ancaq ordu şəhəri fəth
edə bilməyərək geri dönmək məcburiyyətində qalmışdır. Bu yürüşə Abdullah ibn
Abbas, Abdullah ibn Zübeyr, Əbu Əyyub əl-Ənsari və başqa məşhur səhabələr də
qatılmışdır. [115]

Yezid ibn Müaviyənin qısa müddətli səltənəti siyasi baxımdan olduqca təlatümlü
və gərgin keçmiş və 3 il bir neçə ay sürən bu dövrdə daha çox daxili qiyamları
yatırmaq və Xilafət torpaqlarında baş verən iğtişaşları aradan qaldırmaq üçün
cidd səy sərf etmişdir. Yezid hakimiyyəti boyu hər cür müxalifətə şiddətlə
qarşılıq vermiş və daha yeni ikən qarşısını almışdır. Onun dövründəki təzyiq və
zorakılıq elə bir həddə gəlmişdir ki, tarixçi Məsudi bu dövrü belə nəql edir:
"Yezidin həyatı və mövqeyi Fironun həyatı və mövqeyinin eynisidir, hətta Firon
öz adamlarına daha ədalətli davranır və həm ictimaiyyət önündə həm də təklikdə
daha insaflı mövqe sərgiləmişdir." [117] "Hökumətinin birinci ilində Hüseyni və
Məhəmmədin Əhli-Beytini öldürdü; İkinci ildə müsəlmanların nəzərində Məhəmmədin
hərəminin (Mədinə) hörmətini tapdalamış və 3 gün ərzində ordusuna (can, mal,
namusunu) halal etmiş; Üçüncü il Kəbəni dağıtmış və od vurmuşdur." [118] Yezidin
bu qısa hökuməti dövründəki davranış və mövqeyi gələcəkdə Əməvi hökumətinin
sonunu gətirəcək qarşıdurma və müxalifətin qarşısını açmışdır.

Müaviyə H.Q. 60-cı ilinin Rəcəb ayında Dəməşqdə öldü. Öldüyü zaman Yezid,
Həvarində idi. Dəməşqə çatanda xalq ona beyət etdi. Yezid, Mədinə valisi Vəlid
ibn Ütbəyə bir məktub yazaraq "Hüseyn ibn Əli, Abdullah ibn Ömər və Abdullah ibn
Zübeyrdən öz xilafəti üçün beyət almasını istəmişdir". Mədinə valisi bu məsələdə
Mərvan ibn Həkəm ilə müşavirə etmiş, Mərvan belə demişdir: "Əgər mənim fikrimi
qəbul etsən, dərhal, indi, xalq Müaviyənin ölümündən xəbərdar olmamışdan əvvəl
Hüseyn ibn Əli və Abdullah ibn Zübeyri çağır! Əgər beyət etsələr bir problem
yoxdur, ancaq əgər qəbul etməsələr, boyunlarını vur. Əgər beyət etməz və xalq
Müaviyənin öldüyündən xəbərdar olarsa, Hüseyn və İbn Zübeyrdən yapışarlar. Və
böyük bir fitnə çıxar. Ancaq İbn Ömərin qiyam edəcək bir xarakteri yoxdur. Amma
əgər xalq, vaxtında onun arxasınca getsə və xilafəti ona tapşırsa o başqa".
Vəlid onları çağırmaq üçün Abdullah ibn Əmr ibn Osmanı göndərmişdir. Abdullah
ibn Zübeyr və Hüseyn - hər ikisi də o vaxt məsciddə idilər. Abdullah ibn Əmr,
onlarla görüşərək Vəlidin mesajını onlara çatdırdı. Abdullah ibn Əmrə getməsini
və bir azdan gələcəklərini söylədilər. Vəlidin görüşmək üçün təyin etdiyi saat
valinin, normalda xalqı qəbul etdiyi bir saat deyildi. Elə bu səbəbdən də
Vəlidin elçisinə, sən get, biz də gələcəyik, - dedilər. Abdullah ibn Əmr
getdikdən sonra Abdullah ibn Zübeyr Hüseynə: Səncə niyə bizi istəyir? Deyə
soruşdu. Hüseyn Abdullah ibn Zübeyrə "Elə güman edirəm ki, Müaviyə ibn Əbu
Süfyan öldü və onun ölüm xəbəri yayılmamışdan Yezid üçün bizdən beyət almaq
istəyirlər" deyə cavab vermişdir. Abdullah ibn Zübeyr: "Mən də bu fikirdəyəm.
İndi sən nə etməyi düşünürsən?" demiş, Hüseyn də cavabında "Valinin yanına
gedəcəyəm!" demişdir Sonra Hüseyn məsciddən bayıra çıxmış, qohumlarından və
tərəfdarlarından bir qrupu toplayaraq hökumət evinə getmiş və onlara belə
demişdir: "Mən Vəlidin yanına gedirəm; Çağırsam və ya Vəlidin qışqırıb
hirsləndiyini görsəniz dərhal içəri girib ətrafımı sarın; Əks halda, mənim
gəlməyimi gözləyin". Hüseyn içəri girdikdə Mərvan ibn Həkəm, Vəlidin yanında
olmuşdur. Sonra Vəlid, Yezidin məktubunu Hüseynə oxuyaraq Yezid adına ona beyət
etməsini istəmişdir. Hüseyn isə "Mənim kimi biri gizli olaraq beyət etməz, bütün
Mədinə xalqını və məni dəvət et, görək nə olacaq?" demişdir. Bunun üstündən
Vəlid Hüseynin təklifi qarşısında: "O halda sağ-salamat get" - demişdir.
Hadisəyə şahid olan Mərvan Vəlidə xitabən "Onu qoyma! Əgər beyət etmədən getsə,
artıq bir daha onu tapa billməzsəsn. Əgər beyət etməzsə onu öldür" demişdir.
Hüseyn isə hirslənərək belə demişdir: "Nə sən məni öldürə bilərsən, nə də o". Ən
sonda Hüseyn və Abdullah ibn Zübeyr, beyət etmədən Məkkəyə getdilər".[119]

Şam rəhbərliyi Hicazdan beyət alma təlaşında ikən, Kufədə gələcəkdə baş verə
biləcək fırtınalar qopurdu. Əli tərəfdarları 20 illik Müaviyə dövründə yüzlərlə
itki vermiş və yüzlərcəsi yaxud daha artığı da zindanlarda idi. Əli tərəfdarları
Süleyman ibn Surad Xəzainin evində bir araya gəldi. Söhbətlər aparıldı. Süleyman
ibn Surad belə bir çıxış etdi: "Ey insanlar! Əgər canınızdan qorxur və meydan
əhli deyilsinizsə, bu adamı (Hüseyn ibn Əlini - red.) boşuna aldatmayın!" Səslər
yüksəldi və hamı bir ağızdan belə deməyə başladılar: "Əsla və əsla. Biz
canımızdan keçdik və Yezidi devirib Hüseyni xilafətə çıxaracağımıza dair öz
qanımızla əhdləşdik!"

Daha sonra Hüseynə belə bir məktub yazdılar: "Həmd olsun Allaha ki, Məhəmməd
ümmətinin yaxşılarını öldürüb pislərini iş başına gətirən düşmənini məhv etdi.
Müsəlmanların dövlət xəzinəsini güclü və varlılar arasında bölüşdürərdi. İndi
sənin idarəçiliyivin qarşısında heç bir maneə qalmadı. Bu şəhərin hakimi, Noman
ibn Bəşir hökumət sarayında yaşayır. Bizlər nə ona tabe olur və nə də
namazlarında iştirak edirik."

Göndərilən məktublar yalnız bunlarla məhdud deyildi. Yüzlərlə və hətta minlərlə
məktub bir-birinin ardınca göndərildi.[120] Hüseyn Kufə xalqına cavab verərək,
onlara belə bir məktub yazdı: "Güvəndiyim bir adam olan əmi oğlum Müslimi
şəhərin vəziyyətini müşahidə edərək mənə lazımi məlumatları verməsi üçün sizə
göndərirəm. Mənə yazdıqlarınız doğrudursa, sizin yanınıza gələcəyəm ".[121]

Digər tərəfdən Əməvilərin tərəfdarları, öz maraqlarının Şam idarəçiliyində
olduğunu görənlər və eyni zamanda gələcək qorxusu yaşayanlar Yezidə məktublar
yazaraq Kufə və İraqı istəyirsə, Kufəyə uyğun bir vali təyin etməsini istədilər.
Şəhərin valisi Noman ibn Bəşir onlara görə ya yetərsiz idi və ya özünü
yetərsizliyə vururdu. Yezid rum müşaviri Sərcunla məşvərət etdikdən sonra Bəsrə
valisi olan Ubeydullah ibn Ziyadı həm də Kufə valisi təyin etdi. [122] Digər
tərəfdən, Müslim ibn Əqil Hüseynin məktubu ilə Kufəyə gedir. Kufə xalqı Müslimi
olduqca isti bir şəkildə coşğu və təntənəylə qarşılayır. Müslim ibn Əqil ona ruh
yüksəkliyi ilə beyət edən Kufə xalqının asan bir şəkildə ondan imtina edəcəyini
və onu tək qoyacaqlarını güman etmədiyindən Hüseynə belə bir məktub yazır: "Kufə
və İraq xalqının hamısı sənin ardıcılındır və səni gözləyirlər. Bir an əvvəl
İraqa gəlməyində fayda var."[123]

Hüseyn Müslim ibn Əqilin məktubunu alar-almaz qadınlar, uşaqlar və bir qrup
köməkçiləri ilə birlikdə İraq yolunu tutur. Digər tərəfdən, Yezidin fərmanını
alan Ubeydullah ibn Ziyad isə Kufəyə doğru yola çıxır. İbn Ziyad İraq və
xüsusilə Kufə xalqını çox yaxşı tanıyırdı. Atası Ziyad ibn Əbih illərlə bu
şəhərdə hökumət etmiş və Ubeydullah atasının yanında burada böyümüşdü. Kufə
xalqına necə davranacağını çox yaxşı bilirdi. Şəhərə çatdıqdan sonra o, dərhal
şəhərin əsas şəxslərini təhdid və rüşvətlərlə öz yanına çəkdi və onların köməyi
ilə başqalarını öz yerinə qoyaraq casuslar göndərərək Müslimin qaldığı yeri
öyrəndi. İlk əvvəl Müslim ibn Əqili qarşılayan Hani ibn Urvəni həbsə atdı.
Bundan sonra Müslim tərəfdarlarını döyüşə çağırır, ancaq saylarının yüz minə
qədər olduğu söylənən xalq, özündən heç bir cəsarət nümunəsi göstərmədən və heç
bir qarşıdurmaya girmədən bir gün ərzində Müslim ibn Əqilin yanından ayrılırlar.
Belə ki, Müslim axşam namazını qılarkən bir nəfəri belə yanında tapa bilmir.
Hökumət qüvvələri sonda Müslimin sığındığı yeri də müəyyən edir. Müslim həbs
olunur. Sonra Ubeydullahın əmri ilə o və Hani ibn Urvəni öldürərək başsız
bədənlərini iplərə bağlayaraq Kufə küçələrində gəzdirirlər. Kufənin əsas
şəxsləri heç bir şey olmamış kimi eləcə evlərində qalırlar.[124]

Hüseyn Kufəyə yaxınlaşanda İbn Ziyadın əsas qüvvələri ilə qarşı-qarşıya gəlir.
Ordunun rəhbəri Bəni-Riyah qəbiləsindən olan Hür ibn Yezid olur. Qoşunu ilə
Hüseynin yolunu kəsərək onları Kərbəla adlandırılan yerə aparırlar. Kufə valisi
İbn Ziyad Hüseynin Kufəyə yaxınlaşdığı xəbərini alan zaman Səd ibn Əbu Vəqqasın
oğlu Ömər ibn Səd rəhbərliyində bir ordunu onlara doğru göndərir. Ubeydullah ibn
Ziyad Ömər ibn Səd vasitəsilə Hüseyndən Yezidə beyət etməsini istəyir, ancaq
Hüseyn bu istəkdən imtina edir və qəbul etmir.[125]

Onun Kərbəlada dəfn olunması şiə alimlərinin nəzərincə ən geniş yayılmış
fikirdir. Əllamə Məclisi bu baxışı təsdiq edən rəvayətlər nəql edir[1]. Şeyx
Səduq Hüseynin bacısı Fatimənin dilindən nəql edir ki, Hüseynin başı Kərbəlada
bədəni olan qəbirdə dəfn olundu. Seyid ibn Tavus və bəzi başqa alimlər belə
hesab edirlər ki, Hüseynin başının bədəni ilə dəfni ilahi möcüzə şəklində baş
verdi[2]. O, bu işin necə baş verməsi haqqında sorğuya icazə vermir.

Bəzi alimlərin fikrincə, Hüseynin qırxı günü (Ərbəin) geri qayıdan Zeynülabidin
Hüseynin başını Kərbəlada onun bədəninin yanında dəfn etdi. Başın bədən olan
qəbirdə və ya onun kənarında dəfn olunması məlum deyil.

Bəzi mənbələrdə bildirilir ki, kəsilmiş baş üç gün Dəməşq darvazasında
asıldıqdan sonra onu endirib, Süleyman ibn Əbdülməlikin zamanınadək xüsusi bir
yerdə saxladılar. Süleyman Hüseynin başını Dəməşq qəbiristanında dəfn etmişdir.
Onun canişini Ömər ibn Əbdüləziz yenidən dəfn olunmuş başı qəbirdən çıxartdı.
Şəriətə zahirən ehtiram göstərən Ömər ibn Əbdüləziz, güman ki, başı Kərbəlaya
göndərmişdir. Sünni alimləri arasında da Hüseynin başının Kərbəlada dəfn
olunduğunu söyləyənlər var.[3]

Şeyx Abbas Qumi Hüseynin adı müəyyən olmayan bir həyat yoldaşını daha qeyd
etmişdir. Hamilə olduğu və Kərbəla hadisəsində əsir Əhli-beyt karvanı ilə
birlikdə hərəkət edərkən Hələb yaxınlığında bir yerdə uşağını saldığını
yazmışdır. [39] Şeyx Mufid Hüseynin 4 oğlan və 2 qız olmaqla 6 uşağının olduğunu
iddia etmiş, [40] Əllamə Seyid Muhsin Əminin bəzi sözlərindən[41] və İbn
Həşşab[42] Hüseynin 6 oğlan və 3 qız olmaqla 9 uşağının olduğunu; İbn Şəhraşub
"Mənaqib"[43] kitabında, Ərbili isə "Kəşful-Ğummə" kitabında Hüseynin 6 oğlan və
4 qız olmaqla 10 uşağının olduğunu[44] və hətta bəziləri 10-dan çox uşağının
olduğunu qeyd etmişlər. Qədim mənbələr [45] Hüseynin 4 oğlan, 2 qız; sonrakı
mənbələr isə 6 oğlan və 3 qızının olduğunu yazmışdır.[46] Sonrakı mənbələrdə 2
oğlan və 1 qız uşağının adları bu şəkildə keçməkdədir: Əli Əsgər, Məhəmməd,
Zeynəb.[47] İbn Təlhə Şafei[48] isə Hüseynin uşaqlarının sayını 10 olaraq ifadə
etmiş, ancaq 9 dənəsinin adını zikr etmişdir.

Hüseyn ağ üzlü idi. [130] Bəzən kürkdən [131] düzəldilmiş bir sarıq bəzən də
qara bir sarıq taxardı. [132] Saç və saqqalına xına çəkərdi. [133] Bir çox
hədis, tarix və qədim rical mənbələrində Hüseynin babası Məhəmmədə bənzədiyinə
dair məlumatlar mövcuddur.[134] Bir rəvayətdə isə Hüseyn Məhəmmədə ən çox
bənzəyən adam kimi tanıdılmışdır. [135] Əlidən nəql edilən başqa bir rəvayətdə
isə oğlu Hüseyni yaradılış və əxlaq baxımından özünə ən çox bənzəyən adam olaraq
təsvir etmişdir. [136]



https://az.wikipedia.org/wiki/Deizm

Deizm (lat. deus - Tanrı) - Tanrının mövcudluğunu və kainatın onun tərəfindən
yaradıldığını bəyan edən, lakin Tanrının insanlara və təbiətə müdaxiləsini,
dinlərin Tanrı tərəfindən yaradılmasını inkar edən təlimdir. Bir çox deistlər
fikirləşirlər ki, Tanrı kainatı yaratdıqdan sonra heç bir hadisələrə qarışmayıb.
Digər deistlər isə fikirləşirlər ki, Tanrı hələ də hadisələrə müdaxilə edir,
lakin onu bütövlükdə idarə etmir.

Deizm Tanrının bütün kainatı təbiət qanunları ilə vəhdət halında yaratdığını,
insanlara həqiqəti dərk etmək üçün ağıl verdiyini iddia edir. Bu fəlsəfi
cərəyanın hansısa ciddi qanunları olmadığından deizmin sərhədlərini də müəyyən
etmək mümkünsüzdür. İxtiyari təməl qaydaları özündə cəmləşdirərək insanları
onlara inanmağa məcbur edən dinlər yerinə, deizm azad düşüncə yolu ilə həqiqətə
çatmağımızın mümkünlüyü fikrini önə sürür. Bu səbəblə deistlər kainat haqqında
fərqli inanclara və düşüncələrə sahib ola bilərlər. Məsələn, təkamülün doğru
olub-olmaması fikri deistə görə dəyişir. eyni sözləri ruh haqqında söyləmək də
olar. Deizm anlayışının müəyyən bir istinad mərkəzi, təmsilçi və yaxud
nümayəndəsi, ya da diqqətə çarpan qanunları olmadığı üçün bir çox dəyişik
dünyagörüşünə malikdir. Bir sözlə, bu inanc sistemDeizm İncil, Quran, Tövrat və
digər dini kitabların ilahiliyini qəbul etmir. Meyarlardan biri ondan ibarətdir
ki, ənənəvi dinlər onlara xidmət edənləri cəhənnəm əzabları və digər
anlayışlarla qorxudur və insanları azad düşüncədən və dünyanı dərketmədən məhrum
edir.

Ruhun varlığını təkzib edən deistlər bir qayda olaraq ölümdən sonrakı həyata
inanmırlar. Ruhun varlığına inanan deistlər insanın bu dünyadakı ömrünü başa
vurduqdan sonra hər hansı bir formada öz yaşamını davam etdirəcəyini düşünürlər.
Bu mənada bir sıra dəyişik fikir və ideyalar önə sürülür. Belə ki, ölümdən sonra
Tanrının bizi etdiyimiz yaxşılıqlara görə mükafatlandıracağını və etdiyimiz
pisliklərə görə cəzaya tabe tutulacağımızı düşünən deistlərin sayı kifayət
qədərdir. Qeyd edək ki, bu inancın İbrahimi dinlərdə bəhsi keçən cənnət və
cəhənnəm kimi mövhumatlarla sırf bağlılığı yoxdur. Bununla yanaşı, Tanrının onun
varlığına inanmyanları cəzalandırması fikri də deizmdə yoxdur. Deistlər əsl
imtahanın insanın dünyaya gəldiyi andan etibarən öz zehni təkamülünü keçirməsi,
kamilləşməsi, o cümlədən, ağıl və vicdana dayanaraq yaxşı ilə pisi ayırd etməsi
olduğunu düşünür və bu mənada insanların Tanrıya inanması və ona ibadət
etməsinin Tanrını maraqlandırmadığını iddia edirlər. Ölümdən sonra yaşama inanan
deistlərin önə sürdüyü bir digər fikir də reinkarnasiyadır. Reinkarnasiya
insanın ölümündən sonra ruhun bədəni tərk edərək yenidən başqa bir bədəndə
həyata qayıtmasıdır. Deizmdə tənasühə dayalı reinkarnasiya mümkünsüzdür. Ruhun
öz təkamülü çərçivəsində daha ali mərtəbəyə doğru addımladıqlarını düşünən
deistlər reinkarnasiya nəticəsində insanın yalnız insan formasında dünyaya
gələcəyini düşünürlər. Tənasühdə isə insanın it, pişik və s. kimi canlıya
dönüşərək dünyaya gələ biləcəyi fikri əks olunur. Reinkarnasiyada karma və
random fəlsəfəsi mövcuddur. Bu fikri müdafiə edən bir qrup deistlər bu prosesə
karmanın təsir etdiyini söyləyir. Belə ki, bu həyatda etdiyimiz yaxşılıq və
pisliklər növbəti həyatımıza təsir edir. Digər qrup reinkarnasiya müdafiəçiləri
isə bu prosesinin təsadüfi formada cərəyan etdiyini düşünür. Yəni bu həyatda
etdiyimiz yaxşılıq və pisliklər müəyyən bir formada mükafat və cəza ilə
nəticələnir, daha sonra insan yeni bir həyata qədəm qoyur.

Deizmin yaradıcısı Herbert Çerberi (1583—1648) hesab edilir. Onun çiçəklənməsi
"Maariflənmə dövrü"nə təsadüf edir (18-ci əsr). Yayılmasında İllüminatlar
ordeninin böyük xidməti olmuşdur.



https://az.wikipedia.org/wiki/Birl%C9%99%C5%9Fmi%C5%9F_%C6%8Fr%C9%99b_%C6%8Fmirlikl%C9%99ri

Koordinatlar: 24°13′00″ şm. e. 54°39′00″ ş. u.﻿ / ﻿24.21667° şm. e.
54.65000° ş. u.﻿ / 24.21667; 54.65000

Birləşmiş Ərəb Əmirlikləri (Al-Imārāt al-‘Arabīyah al-Muttahidah) — Asiyada bir
dövlət.

Birləşmiş Ərəb Əmirlikləri (ərəbcə: əl İmarat əl Ərəbiyyə əl Müttəhidə).
Ərəbistan yarımadasının şərq hissəsində Fars və Oman körfəzləri sahilində
yeləşir. Üç dövlətlə, cənubda və qərbdə Səudiyyə Ərəbistanı (457 km), şimalda
Qətər, cənub-qərbdə Оmanla (410 km) həmsərhəddir. Əmirliklərin sahil xəttinin
uzunluğu 800 km-ə yaxındır. BƏƏ-nin tərkibində yeddi əmirlik var: Abu-Dabi,
Dubay, Şərca,Umm Əl- Quveyn, Rəs-Əl-Xeymə, Acman və Əl-Füceyrə əmirliyi
daxildir. Ölkə ərazisinin 93 faizi Abu-Dabi və Dubay əmirliklərinin payına
düşür.İqtisadiyyat günü gündən inkişaf edir.

Prezident, Əbu-Dabinin hakimi şeyx Xəlifə bin-Zahid Şeyx Xəlifə atası Şeyx Zahid
bin–Sultan əl-Nahyanın vəfatından dərhal sonra, BƏƏ-də Federal Şurada prezident
postuna təyin olundu. 86 yaşlı başçı bu vaxta qədər uzun müddət xəstə idi və
2004-cü ilin noyabr ayında vəfat etdi. 1969-cu ildən Əbu-Dabinin şahzadəsi olan
Şeyx Xəlifə qərb islahatçısı kimi reputasiyaya malikdir. Tez-tez "millətin
atası" adlandırılan Şeyx Zahid hələ 1966-cı ildə Əbu–Dabinin hakimi vəzifəsində
öz qardaşını əvəz etmişdi. Güclü lider və federasiya ideyası tərəfdarı olduğuna
görə məhz o, 1971-ci ildə BƏƏ-nin birinci prezidenti seçilmişdi. O vaxtdan hər
beş il onu prezident postuna yenidən seçiblər. Şeyx Zahid ölkənin siyasi
həyatına dini dözümlülük və əsasən də qadınlar üçün hüquq bərabərliyi kimi
anlayışlar gətirmişdi. Bu isə BƏƏ-də əhəmiyyətli dərəcədə stabilliyin
yaranmasına gətirib çıxardı.

50-ci illərə qədər BƏƏ-də neft yataqları kəşf olunanadək iqtisadiyyatda əsas
sahələr hələ o vaxt tənəzzülə uğrayan balıqçılıq və mirvari hasilatı idi. Amma
1962-ci ildən əmirliklərdən ilk olaraq Əbu-Dabi neft ixrac etməyə başlayanda
ölkə və onun iqtisadiyyatı tanınmayacaq dərəcədə dəyişildi. Birləşmiş Ərəb
Əmirliyi yaradıldığı gündən onun prezidenti, Əbu-Dabinin mərhum hakimi şeyx
Zahid neft sənayesi potensialını tez dərk etdi və neft ixracından gələn gəliri
səhiyyəyə, təhsilə və milli infrastrukturun inkişafına yatıraraq, bütün
əmirliklərin inkişafını təmin etdi. Neft sənayesinin inkişafı xarici işçi
qüvvəsinin axınına səbəb oldu, indi onlar ölkə əhalisinin, təqribən, 1/4
hissəsini təşkil edirlər. Biznes və turizmin inkişafı əmirlikdə tikinti bumunun
inkişafına səbəb oldu. Milyardlarla dollar bu cür layihələrə yatırılır, belə
şəhərlərin simvolu Əbu-Dabi və kosmopolit Dubaydakı kimi möhtəşəm mehmanxanalar
və göydələnlərdir. BƏƏ – Fars körfəzi ölkələri içərisində digər mədəniyyət və
inanclara qarşı dözüm nümayiş etdirən ən liberal ölkədir. Bununla yanaşı, BƏƏ bu
regionda ümumiyyətlə seçkili hakimiyyət orqanı olmayan yeganə dövlətdir.[3]

Birləşmiş Ərəb Əmirliklərində qiymətli faydalı qazıntılar neft, təbii qaz, dəmir
filizi, daşduz, uran, xromit, nikel, mis, platin, boksit, maqnezit, asbest və s.
aşkar edilmişdir. Neft və təbii qaz yataqları daha tez mənimsənilmiş, digərləri
isə hələ də tədqiq edilməkdədir. Məsələn, dağlıq bölgədə yerləşmiş Rəs-əl-Heymə
əmirliyinin faydalı qazıntılarla zəngin olması məlumdur. Əmirliklərin ən mühüm
sərvəti dünyəvi əhəmiyyətə malik olan neft və təbii qazdır. Əmirliklərin
ərazisində və ona məxsus şelf zonasında İran körfəzi neft-qaz hövzəsinə aid iki
areal (Qətər-Hörmüz və Murban) yerləşir. Qətər – Hörmüz arealında Umm–Şeyf,
Əl-İdd-Əş-Şarqi, Murban arealında isə Bu – Qəza, Abu Cidu, Murban ən böyük
neft-qaz yataqlarıdır. Murban, Bu – Qəza və Adu Cidu yataqlarının hər birinin
neft ehtiyatı təqribən 500 mln. tondur. Ölkə üzrə neft ehtiyatı isə 12,95 mlrd.
tondur. Bu göstəriciyə görə Yaxın və Orta Şərq regionunda 5-ci yeri (Səudiyyə
Ərəbistanı, İran, İraq, Küveyt) tutur. Təbii qaz ehtiyatı isə 6,0 trln. kub
metrdən çoxdur (2005).

BƏƏ-də əhalinin ilk siyahıya alınması 1968-ci ilin mart-aprel aylarında
aparılmış (o vaxt ölkə Müqaviləli Oman adlanırdı) və 180 min nəfər sakin qeydə
alınmışdı. «Neft hay-küyü»ilə əlaqədar əhalinin sayı təbi artım, xüsusilə xarici
mühacirlərin qonşu Ərəb ölkələri, Hindistan və İrandan gələn fəhlələrin kütləvi
axını hesabına sürətlə artmış və 2005-ci illərin əvvəllərində təxminən 4,0 mln.
nəfərə çatmışdır. Əhalinin ilk siyahıya alınmasından XXI əsrin əvvəllərinə qədər
ölkədə yaşayanların sayı 20 dəfədən çox artmışdır. Demoqrafların hesablamalarına
görə 2015-ci ildə ölkədə əhalinin sayı 6,0 mln. nəfərə qədər arta bilər. 5 - 6
dekabr 2005-ci il siyahıyaalınması na əsasən BƏƏ əhalisi 4.106.427 nəfər
olmuşdur.[4] BƏƏ əhalisi əsasən ərəblərdən, qismən bəluclardan, farslardan,
puştunlardan, pəncablılardan, benqallardan və az sayda digər etnik qruplardan
ibarətdir.[5]

Yerli sakinlər arasında orta illik artım sürəti digər Ərəb ölkələrində olduğu
kimi, 3-3,5 faiz təşkil edir. 1968-1992-ci illər ərzində əhalinin ümumi orta
illik artım sürəti isə 4,6 faiz olmuşdur. Yerli əhali arasında təbii artımın
yüksəldilməsi üçün dövlət tərəfindən müxtəlif tədbirlər görülür. Məsələn, dövlət
hər doğulan uşaq üçün ailəyə xeyli miqdarda pul verir. Bu tədbirlərə baxmayaraq
son illər ölkənin iqtisadiyyatının sürətli inkişafı ilə əlaqədar buraya gələn
immiqrantların sayı artmış və nəticədə BƏƏ-inn ümumi əhalisinin sayında yerli
sakinlərin miqdarı 1968-ci ildə 40 faizdən, 1975-ci ildə 36 faizə, 2005-ci ildə
isə 20 faizə enmişdir. Təsadüfi deyil ki, son illər BƏƏ hökuməti immiqrasiyanın
məhdudlaşdırılması üzrə bir sıra tədbirlər həyata keçirir, ölkəyə gizli yolla
gələnlər ilə mübarizəni gücləndirir. Ölkədə hər min nəfərə anadan olanların sayı
17,5, ölənlərin sayı isə 4,0 nəfərdir. Ölkə üçün orta ömür müddəti kişilər üçün
72, qadınlar üçün isə 77 yaşdır. Birləşmiş Ərəb Əmirliklərində əhalinin ərazi
üzrə orta sıxlığı 1968-ci ildə 1 kv. km-də 1,1; 1975-ci ildə 7,7 nəfər olduğu
halda; 1992-ci ildə bu göstərici 35,4; 2005-ci ildə isə 40,0 nəfərə çatmışdır.
Ölkədə əhali olduqca qeyri-bərabər yerləşir. Federasiyanın tərkibinə daxil olan
2 böyük əmirlikdə, Abu-Dabi və Dubayda ölkə əhalisinin təqribən 3/4, qalan
bölgələrdə isə cəmi 1/4 cəmləşmişdir. Əhalinin qeyri-bərabər yerləşməsinin
birinci səbəbi federasiyanın tərkibinə daxil olan əmirliklərin iqtisadi inkişaf
imkanlarının müxtəlfiliyi və bununla əlaqədar immiqrant işçi qüvvəsinə tələbatın
olmasıdır. İkinci səbəb urbanizasiya prosesinin olduqca sürətlə getməsidir.
Məsələn, 1968-ci ildə əhalinin ilk siyahıyaalınmada şəhərlərdə yaşayanlar ölkə
əhalisinin 67,2 faizini, 1975-ci ildə (ikinci siyahıyaalınmada) 84 faizini
təşkil edirdisə, 2005-ci ilin əvvəllərində bu rəqəm 90 faizi keçmişdir. Üçüncü
səbəb ölkədəki yaşayış məntəqələrinin əksəriyyətinin daha əlverişli olan körfəz
sahili ərazilərdə, vahələrdə, vadilərdə və s. yerləşməsi ilə əlaqədardır.

BƏƏ-nin əhalisi müxtəlif irqi-etnik qruplardan formalaşmışdır. «Neft hay-küyünə»
qədər digər ölkələrdən, ilk növbədə İrandan və Şərqi Afrikadan gələnlərin
qarışığından formalaşan İran körfəzi sahilinin əhalisi Ərəbistanın daxili
rayonlarında yaşayan köçərilərdən xeyli fərqlənirdilər. Sahil ərazidə yaşayan
əhalinin görkəmində və bədənlərinin rəngində neqroid, şəhərlərə köçən
bədəvilərdə isə avropoid irqinə yaxınlıq hiss olunur. «Neft hay-küyü» dövründə
BƏƏ əhalisinin milli tərkibi mürəkkəbləşdiyindən əmirliklər çoxmillətli ölkəyə
çevrilmişdir. Əhalinin milli tərkibində ərəblərin üstünlük təşkil etməsinə
baxmayaraq, yerli ərəblər cəmi 400 min nəfərdir. Qalanlar isə müvəqqəti, yaxud
daimi yaşayan mühacirlərdir. Bunlara dövlət aparatında, pedaqoji fəaliyyətdə,
kənd təsərrüfatında, sənayedə, mətbuatda çalışan misirlilər, Fələstin ərəbləri,
iraqlılar, suriyalılar, yəmənlilər aid edilir. Hindlilər və pakistanlılar
ticarətdə özlərinin mövqeylərini möhkəmləndirmiş və hətta Əmirliklərdə bir sıra
müəssisələr tikmişlər. Mehmanxana və restoranlarda bir qayda olaraq
filippinlilər, yol işlərində əfqanlar və pakistanlılar çalışır. Orduda
ürdünlilər, omanlılar, mərakeşlilər və bəluclar xidmət edir. Avropalıların
əksəriyyəti ingilislərdir. Ölkədə iranlıların sayı çoxdur. Təkcə Dubay və Şərca
əmirliklərində onların sayı 50-60 min nəfərə çatmışdır. Mühacirlər arasında
yalnız (fələstinlilər istisna) ərəblərin BƏƏ vətəndaşlığı hüququ almağa ixtiyarı
var. Ölkə əhalisinin milli tərkibi barədə dəqiq məlumatlar yoxdur.



https://az.wikipedia.org/wiki/Az%C9%99rbaycan_Respublikas%C4%B1n%C4%B1n_avtomobil_yollar%C4%B1

Azərbaycan Respublikasının avtomobil yolları — Azərbaycan Respublikasında mövcud
olan bütün yol şəbəkəsini əhatə edir. 2009-cu ildə avtomobil yollarının cəm
uzunluğu 18,946 km, onlardan respublika əhəmiyyətli 4,631 km, bərk örtüklü isə
18,774 km təşkil edib.[1] Avtomobil yolları nəqliyyatın bir növü olaraq,
Azərbaycan Respublikasının Nəqliyyat Nazirliyi tərəfindən tənzimlənilir[2].
Avtomobil nəqliyyatını idarə etmək üçün Azərbaycan Respublikası Prezidentinin
2003-cü il 10 iyun tarixli Fərmanı ilə "Azəravtonəqliyyat" Dövlət Konserni və
"Azəravtoyol" Dövlət Şirkəti ləğv edilmiş və Azərbaycan Respublikası Nəqliyyat
Nazirliyinin 2003-cü il 24 iyun tarixli 04 nömrəli əmri ilə Nazirliyin
tərkibində müvafiq olaraq "Avtonəqliyyatservis" və "Yolnəqliyyatservis"
Departamentləri yaradılmışdır.[3]

Gədim vaxtlardan Avropa, Yaxın Şərq və Asiya bazarlarını birləşdirən yolların
kəşisməsində olan Azərbaycan "Şərqin Qapıları" kimi sayılırdı. Hətta 10 min il
bundan qabaq Qobustan qayalarında naxış vurulmuş qayıq şəkilləri göstərirlər ki,
gədim şumerlər dənizə qədər yol çəkdilər və qayıqlardan istifadə edirdilər.
Alban dövlətinin vaxtlarında Azərbaycanda böyük və kiçik şəhərlər əmələ
gələrkən, onları birləşdirən yollara ehtiyac artırdı. 6-8-ci əsrlərdə
Azərbaycanda ticarət yolları olan növbəti şəhərlər var idi: Bərdə, Dərbənd,
Qəbələ, Çola, Beyləqan, böyük ticarət mərkəzləri olan Şəki, Şəmkir, Naxçıvan,
Kaburqala (Ağdam), və Torpaqqala (Qax).[4] Uzaq Asiyadan, Çindən, Hindistandan
gələn və Qara və Aralıq dənizlərinə çıxan "Böyük İpək Yolu" Azərbaycan
şəhərlərinə də toxunurdu. Arxeoloqların fikrinə görə, müasir yollar gədim
ticarət yolların üstü ilə keçirlər. Azərbaycanda da Bakı-Səlyan, Bakı-Quba,
Bakı-Şamaxı və Bərdə-Gəncə avtomobil yolları qismən gəmin yolları təkrar
edirlər. XVII-ci əsrdən xanlıqların arasında və xanlıqlar xarici ölkələrlə
ticarət baş verirdi. Ticari əlaqələr əsasən quru yollarla həyata keçirilirdi.
Orta və yeni əsrlərdə ölkədəki yollar aşağıda kimi qruplaşdılıra bilər:[5]

Yollar inkişaf etməklə bir yerdə həm də körpülərin tikintisi artıb. Azərbaycanın
gədim ticarət mərkəzlərində kərvan yollarında çoxlu körpülər tikilib. Gədim
körpülərdən bəziləri bu günə gəlib çatmışdılar. Onlara Xudafərin körpüləri
(Cəbrayıl rayonu), Sınıq körpü (Qazax rayonu), Gəncə və Naxçıvan körpüləri
aiddir.

1918-ci ilə qədər Azərbaycan Rus İmperiyasının daxilində olarkən yolların
inkişafı siyası, iqtisadi, mədəni və sənayə sahələrdə baş verən inkişafa müvafiq
idi. Bu dövrdə yollar əsasən torpaq, çınqıl, qırma daş, çayın çaqıl daşı, əhəng
daşından tikilirdi. Yolların inkışafı əsasən quberniyalar arası poşt yollarının
şoselərə çevirməsi ilə həyata keçirilirdi (yəni çınqıl və ya çaqıl daşları ilə
bərpa olunurdu). Bu cür bərpa işləri olsa da, Çar Rusiyası yolların tikilməsinə
o qədər də əhəmiyyət verməyib, çünki nəqliyyata kapital qoyuluşu əsas neftin
ixracı ilə bağlı idi. Neft isə dənizlə ixrac olunurdu.

Azərbaycana ilk avtomobillər XX əsrin əvvəlidə gətirilib. Birinci avtomobil isə
Quba quberniyasına, Səlyan ərazisinə gəlib çıxdı. Bu ilk avtomobillər "Ekspess"
cəmiyyətinə məxsus olub, və avtomobillərin sayının çoxalması şose yollarının
tikilməsinə təkan verdi. 1911-ci ildə avtomobillərin sayı 36, 1918-ci ildə isə
230 təşkil etdi. Amma yol texnikası çox az sayda mövcüd idi. 1913-cü ildə ancaq
2 daşqoyan, 6 at-araba yolbasan maşını var idi. 1918-ci ildə birinci yol
tikintisi üzrə təşkilat yaranılıb, 15 yük, 12 yolbasan və 4 qreyder maşınları
ilə.

1918-ci il mayın 28-də elan olunmuş Azərbaycan Demokratik Cümhuriyyətinin
Azərbaycanın xalqın ilk müstəqil hökumətini təşkil etmək bitərəf Fətəli xan
Xoyskiyə tapşırıldı. O, hökumətdə həm nazirlər şurasının sədri, həm də daxili
işlər naziri vəzifəsini tuturdu. 1918-ci il iyunun 17-də Azərbaycan Milli
Şurasına daxil olan "Yollar, Poçt və Teleqraf Nazirliyi" yaradılıb. Birinci
nazir isə Xudadad bəy Məlikaslanov təyin edilib. Azərbaycan Demokratik
Respublikasının olması qısa olsa da, yollar sahısindı böyül işlər görülüb.
Yerüstü avtomobil yollarının sayı artıb, onlar çınqıl ilə örtülüb, körpülər və
borular bərpa olunub. Texniki cəhətdən yolların aşağı növləri və uzunluğu var
idi:

1920-ci il aprelin 28-də ADR Sovet İttifaqının hökmü altına düşüb. Yenicə
başlayan sovet siyasətində Azərbaycandan təbii sərvətləri nəql etmək üçün
yolların məsələsinə xüsusi diqqət yetirilirdi. Xalq Komissarları Sovetinin 283
nömrəli qərarı ilə Şose və Torpaq Yolları İdarəsi yaradılıb. 1921-ci ildə o,
Xalq Təsərrüfatı Şurası altında Şose-Su Təsərrüfatı İdarəsinə dəyişdirilib.
1924-cü ildə o ləğv olunub, və yenə Azərbaycan SSR Xalq Komissarları Sovetinin
altında Şose və Torpaq Yolları İdarəsi (rus. Упршосдор Uprşosdor) yaradılıb.
1928-ci ildə onun əsasında isə Şose və Torpaq Yolları və Avtomobil Nəqliyyatı
Baş İdarəsi (rus. Азглавдортранс Azqlavdortrans) təşkil olunub.

1937-сi ildə Azqlavdortrans ləğv olunub, və onun əsasında XDİK (Xalq Daxili
İşlər Komissariatı) altında olan Şose Yolları İdarəsi yaradılıb.

Respublikada birinci asfalt-beton zavodu Sabunçu qəsəbəsində tikilmişdir.
Birinci dəfə olaraq yol-istismar sahələri təşkil olunub. Qara (bərk) örtüklü
yolların tikilməsinə əsas qoyulub. 1918-ci ildə başlayan kadrların
hazırlanılması 1926-ci ildə daha sürətlə davam edib. Hazırlıq kursları Baş Şose
Yolları İdarəsi tərəfində keçirilirdi, və hazır kadrlar sonra rayonlara
göndərilirdi. Milli kadrlar ilə birgə həm ruslar, ukraynalılar, gürcülər,
türklər, qırğızlar və almanlar kurslarda təhsil alırdılar.

1941-1950-ci illər İkinci dünya müharibəsinin hadisələri və müharibədən sonra
bərpa işlər əhatə edir. Çətin vəziyyətinə baxmayaraq, yol işçiləri hərbi
xidmətçilərlə əhəmiyyətli maqistrarlarda müasir ötrükləri düzəldirdilər. O
dövründə 919 km olan yollar qara örtüklərə keçirilib. Yeni yollar da tikilib.
Almaniya SSRİ-na neft verən Azərbaycanı strateji cəhətdən çox əhəmiyyətli
sayırdı. Düşmən üzərində qalib gəlmək üçün yol faktorunu vacib hesab edən Sovet
höküməti Azərbaycanda Bakı-Ağstafa-Qazax-Gürcüstan sərhədi yolun yenidən
qurulması üçün sənədləşməni başlama haqqında əmr çıxarıb. 1944-cü ilin Dövlət
Müdafiə Komitəsinin 8050 nömrəli qətnaməsi ilə Bakı-Ağstafa yolunun inşaat
işləri Baş Yol İdarəsi altında olan 34 nömrəli hərbi tikinti Qırmızı Ordu
İdarəsinə tapşırılıb. Sovet höküməti Bakı-Ağstafa yolunu hərbi məqsədlə bərpa
etsə də, bunun Bakı üçün müsbət təsiri var idi: hərbi sənayenin inkişafı və
Rusiyadan ziyalıların gəlməsi və onların yerli kardların formalaşmasında rolu.
Tikinti işləri alman işğalçılar Qroznı, Maykop və Tbilisiyə yaxın olduqda
sürətləndirilmiş halda həyata keçirilirdi. O dövrdə Bakı-Ağstafa ərazisində 157
dəmir-beton və metal boru quraşdırılıb, 555 daş və metal boru uzadılıb və bərpa
olunub, 202 ağacdan qayrılmış daş əsaslı körpü tikilib. 1945-ci ildə SSRİ Xalq
Komissarları Şurasının 2829-816 nömrəli qətnaməsi əsasında hərbi tikinti Dövlət
Komissiyası tərəfindən 461 km-lik Bakı-Ağstafa yolu təhvil verilib.

Digər diqqət yetirilən Bakı-Astara yolu idi. Bu yolun əhəmiyyəti Fars
körfəzindən yükləri nəql etməklə cəbhə ehtiyaclarını təmin etməkdə idi. 1944-cü
ildə Dövlət Müdafiə Komitəsinin 5275/C qətnaməsi ilə Bakı-Astara-İran sərhədi
yolun bərpa olunması Qırmızı Ordunun Baş Yol İdarəsinə və Xalq Daxili İşlər
Komissarlığına tapşırılıb.

1971-1980-ci illərdə Azərbaycanda bütün xalq təsərrüfatının sahələri üzrə
sürətli inkişaf baş vermişdi, kənd təsərrüfatının (xüsusən üzümçülük,
pambıqçılıq, bostançılıq) və neft sənayesinin əmtəə dövriyyəsi artıb. Bu artım
mövcüd olan avtomobil yolları şəbəkəsinin genişləndirilməsi, bərpa edilməsi,
yenidən qurulmasına ehtiyac yaradırdı. Qeyd olunmuş müddətdə yolların uzunluğu
1.2 dəfə çoxalsa da, yük gərginliyi 1.5, hərəkətin intensivliyi isə 2 dəfə
artıb. 1974-cü ildə mövcud olan Şose Yolları Baş İdarəsi (rus. Гушосдор)
əsasında Avtomobil Yolları Tikinti və İstismar Nazirliyi (rus. Минстройавтодор
Азерб. ССР) yaradılıb. Bu onillikdə yolların təmirinə və təminatına ayrılılan
vəsaitlər 3.5 dəfə, kapital qoyuluşu isə 2.5 dəfə artıb. 1980-ci ilə qədər bütün
dövlət əhəmiyyətli yollar asfalt-beton örtüyünə keçdilər.

Yol təsərrüfatında yüksək göstəricilərə nail olmaq üçün yerli sənaye
bünövrəsinin inkişafı böyül rol oynadı. Yol texnikasının təmiri ilə məşğul olan
təcrübi-eksperimental "Dortexnika" (rus. Дортехника) zavodu istismara verilib.
Qazax rayonunda karxana çınqılı, yuyulmuş qumu istehsal edən Poylu Çınqıl zavodu
tikilib. Yevlaxda isə dəmir-beton tikinti zavodu fəaliyyət göstərirdi.

Avtomobil yollarının tarixində əhəmiyyətli yer tutan Azərbaycanın KPMK
(Kommunist Partiyasının Mərkəzi Komitəsi) və Azərbaycan SSR-ın Nazirlər
Sovetinin 259 nömrəli "Azərbaycan SSR-ın avtomobil yollarının tikintisi, təmiri
və təminatını yaxşıllaşdırmaq üçün gələcək tədbirlər haqqında" qətnaməsi
çıxardılıb. Bu qətnaməyə əsasən Avtomobil Yolları Tikinti və İstismar Nazirliyi
1981-1985 və 1986-1990 illərinə yolların keyfiyyətini ümumittifaq dərəcəsinə
qalxdırmaq üçün xüsusi plan hazırlayıb. Bunun nəticəsində yenə də yollara
kapital qoyuluşu artdı.

Sovet İttifaqının dağılışı ilə əlaqədar bütün keçmiş sovet respublikalarda
iqtisadi böhran baş verib. Mərkəzi planlaşdırma sistemi yox olub, və bu sənaye,
kənd təsərrüfatı və digər sahələrdə istehalın düşməsi ilə nəticələnib.
Azərbaycan isə həm də müharibə ilə üzləşib. Erməni təcavüzkarlar tərəfindən
Dağlıq Qarabağ və 7 rayon işğal edilib. İşğal altında olan ərazidə isə 4498 km
avtomobil yolları, 110 müxtəlif körpülər və çox sayda texnika qalıb. Çətin
vəziyyətə düşmüş yol sahısinə dəyişiklik gətirmək üçün 1994-cü ildə "Dövlət yol
fondu" haqqında qanun çaxardılıb. Bu addım bir qədər sahənin maliyyə vəziyyətini
sabitləşməyə imkan verdi. 1996-ci ildə bu qanun dəyişdirilib, və onun
funksiyaları Maliyyə Nazirliyinə və Dövlət Gömrük Komitəsinə verilib.

Nəqliyyat Nazirliyi və "YolNəqliyyatServis" departamenti tərəfindən sahəyə
xarici investorları cəlb etmək üçün müəyyən addımlar atılıb. Prezident Heydər
Əliyev sərəncamı əsasında 1998-ci ildə Bakıda "Tarixi İpək Yolunun bərpası üzrə
Beynəlxalq Konfrans" keçirilib.[6][7]. Konfransda 32 ölkə və 13 bəynalxalq
təşkilatlar iştirak edib, və konfransın nəticəsində Avropa-Qafğaz-Asiya
nəqliyyat dəhlizində yerləşən ölkələr üçün siyasi-iqtisadi cəhətdən əhəmiyyətli
"Bakı Deklarasiyası" imzalanıb. Transqafğaz Avropa-Qafğaz-Asiya-TRASEKA yol
dəhlizini bərpa etmək üçün müxtəlif investorlar cəlb olunub, misal üçün Dünya
Bankı, Avropa Yenidənqurma və İnkişaf Bankı, Ərəb İqtisadi İnkişaf Küveyt Fondu,
İslam İnkişaf Bankı və digərləri. Azərbaycan Respublikası Nəqliyyat Nazirliyinin
və nəqliyyat-yol kompleksinə daxil olan qurumların nəqliyyat sahəsinə dair
beynəlxalq təşkilatlarla əməkdaşlıq edir:[8]:



https://az.wikipedia.org/wiki/%C5%9Eu%C5%9Fa

Şuşa — Azərbaycanda, keçmiş DQMV ərazisində şəhər, Şuşa rayonunun inzibati
mərkəzi. Qədim dövrlərdən mövcud olmuş şəhər XIII əsrdə monqollar tərəfindən
dağıdılmışdır.

Eramızın II əsrində yaşamış qədim Roma tarixçisi Gaius Cornelius Tacitus (Tasit)
Qafqaz ərazisində dondar türk tayfasına məxsus Sosu (latın dilində «ş» səsi
yoxdur) şəhərinin olması haqqında məlumat vermişdir. Xalq əfsanəsinə görə, bu
yerlərin havası büllur kimi saf və şəfalı olduğu üçün, onu "Şuşa" (şüşə)
adlandırmışlar.[2]

Dəniz səviyyəsindən 1300-1600 metr yüksəklikdə yerləşən Şuşa şəhərinin cənubunda
Qafqazın ən qədim yaşayış məskənlərindən biri yerləşir. XX əsrin 70-ci illərində
Şuşa mağara düşərgəsində aparılan arxeoloji qazıntılar zamanı burada paleolit
dövrünə aid daş alətlər aşkar olunmuşdur. Bu ərazilər tarixi Azərbaycan
torpaqlarının – Midiya dövlətinin, Qafqaz Albaniyasının, Qarabağ xanlığının
ayrılmaz hissəsidir. Şuşa Qarabağ xanlığının hərbi-strateji əhəmiyyətli və
iqtisadi, siyasi, mədəni mərkəzi kimi yaranmış və inkişafı etmişdir.

Şuşa şəhəri XVIII əsrin 50-ci illərinin əvvəllərində Qarabağ xanı Pənahəli xan
tərəfindən, Şuşa kəndinin yaxınlığında abadlaşdırılaraq yenidən salınmışdır. İlk
çağlarda Şuşa adı ilə yanaşı, şəhəri xanın şərəfinə Pənahabad adlandırırdılar.
Onun hakimiyyəti illərində, 1757-ci ilə qədər burada çoxlu abidələr tikilib.
Onun oğlu İbrahimxəlil xanın hakimiyyəti illərində şəhər böyüyüb, müdafiə
bəndləri və qalalar tikilib. Feodal ara müharibələri dövründə Şuşa bir neçə dəfə
möhkəmlik sınağından uğurla çıxaraq qalib gəlib.

XVIII əsrdə Şuşa şəhəri Azərbaycanın ən mühüm şəhərlərindən birinə çevrilmişdir.
Onun dövrəsində böyük və güclü sədd çəkilmiş, çoxsaylı sənətkar məhəllələri
yaranmışdır. Şuşalı tacirlər İran şəhərləri və Moskva ilə ticarət əlaqələri
saxlayırdılar, burada "Pənahabad" adlanan gümüş sikkə zərb edilirdi. Tədricən
qalanın ətrafında yaşayış məhəllələri salındı və beləliklə Şuşa qalası tez bir
zamanda Qarabağ xanlığının paytaxtına çevrildi və 1756-ci ildən 1823-ci ilədək
Qarabağ xanlığının paytaxtı olmuşdur.[2] Şuşa qalası qədim yaşayış yerinin
üzərində inşa edilmişdir. Azərbaycan Elmlər Akademiyası Tarix İnstitutunun
arxeoloqları Şuşa qalasının yerində qədim yaşayış məskəni olduğunu, həmin
şəhərin XIII əsrdə monqolların basqını nəticəsində dağıdıldığını müəyyən
etmişlər.

Rusiya müstəmləkə hakimiyyəti dövründə Şuşa bütün Qarabağ regionunun inzibati və
iqtisadi mərkəzi olmuş və inkişaf etmişdir.[2]

1891-ci ildə Almaniyalı kartoqraf Adolf Stieler 95 xəritədən ibarət Stielerin Əl
Atlası adlı atlas dərc etdirir. Şimali Azərbaycan Rusiya və Skandinaviya deyil ,
İran və Turan başlıqlı xəritədə göstərilir ki , burada da Şuşa (1121m) şəhəri
Qarabağın mərkəzi kimi qeyd olunub.[5]

1918-ci ilin dekabrında Cəbrayıl qəzasının azərbaycanlı kəndlərinə ermənilərin
hücumları genişlənmiş, 1919-cu ilin əvvəllərində daha dağıdıcı xarakter almışdı.
Şuşa qəzası və Qarabağın siyasi mərkəzi olan Şuşa şəhərində ermənilərin
vəhşilikləri daha amansız şəkil almışdı.

Azərbaycan Demokratik Respublikası dövründə Şuşada ermənilərin ən xəyanətkar
silahlı qiyamlarından biri 1920-ci il martın 22-də Azərbaycan xalqının Novruz
bayramı günü baş verdi. Bu separatçı qiyam Azərbaycanı işğal etməyə hazırlaşan
bolşeviklərin sifarişi ilə qaldırılmışdı. Bu zaman erməni-separatçı qiyamlarının
əksər yerlərdə dəf edilməsinə baxmayaraq, onlar Əsgəran qalasını ələ keçirə
bildilər. Görülən hərbi-siyasi tədbirlər nəticəsində Azərbaycan Xalq
Cümhuriyyəti Qarabağda suveren hüquqlarını bərpa etdi. Lakin ərazisində
yaşadıqları dövlətə xəyanət edən ermənilərin Qarabağda separatçı qiyamları və
törətdikləri soyqırımları 1920-ci ilin aprel işğalı ərəfəsində ölkənin şimal
sərhədlərinin müdafiəsi işinə ağır zərbə vurdu və müstəqil Azərbaycan dövlətinin
– Azərbaycan Xalq Cümhuriyyətinin süqutunu sürətləndirdi.[6]

1988-ci ilin fevral ayında Xankəndində DQMV-nin Azərbaycanın tərkibindən çıxıb
Ermənistana birləşməsi tələbi ilə mitinq və tətillər başlandı.[7] Yerevanda da,
eyni tələblərlə çıxışlar oldu. Həmin il, sentyabrın 18-də ermənilər Xankəndində
yaşayan 15 minə qədər azərbaycanlını şəhərdən zorakılıqla çıxararaq, onları Şuşa
və ətraf rayonlara köçməyə məcbur etdilər.[7]

8 may 1992-ci ildə Şuşa Ermənistan Silahlı Qüvvələri tərəfindən işğal
edilmişdir.[8] Şuşaya hücumdan bir neçə saat öncə Tehranda İran prezidentinin
vasitəçiliyilə Ermənistan və Azərbaycan dövlət başçıları Qarabağ münaqişəsinin
dinc yolla həllinə dair saziş imzalamışdı.[9] Şuşanın işğalı zamanı 200 nəfər
şəhid, 150 nəfər əlil olmuş, 552 körpə yetim qalmış, 22 minə yaxın insan qaçqın
düşmüş, 200 tarixi abidə, 2 sanatoriya, görkəmli sənət adamlarının ev muzeyləri,
70 yerlik turist bazası, 1200 yerlik internat və s. dağıdılmışdır.[9]

Səthi dağlıqdır.[10] Ən yüksək zirvəsi Böyük Kirs dağındadır (2725m). Ərazisinin
əksər hissəsi yayı quraqlıq keçən mülayim isti və qışı quraq keçən soyuq iqlim
tiplərinə aiddir.[10] Orta temperatura yanvarda -4 °C-dən -1 °C-yədək, iyulda
16-19 °C-dir. İllik yağıntı 700-800mm-dir.[10]

Ərazisindən Qarqar çayı axır.[10] Torpaqları qəhvəyi və qonur dağ-meşə, çimli
dağ-çəmən tiplidir. Yüksək dağlıq sahələr subalp və alp çəmənlikləri ilə
örtülüdür.[10] Alçaq dağlıq və dağətəyi sahələrdə qırılmış meşələrin yerində
çəmənlər və kserofit kolluqlar var. Heyvanat aləminə ayı, canavar, tülkü, boz
dovşan, cüyür, kəklik, göyərçin və digər heyvan növləri aidirlər.[10]

Tarixçi Mirzə Yusif Qarabaği də şəhərin məhəllələrini sadalamışdır: "Mehrili,
Qazançılı, Əylisli, Çiləbörd Dərə, Aşağı məhəllə, Qurdlar, Culfa, Quyuluq, Çuxur
məhlə, Hacı Yusifli, Merdinli, Cuhudlar, Saatlı, Mamayı, Xoca Mərcanlı, Çölqala
və Hamamarası".[12]

Şair və pedaqoq Mirzə Xosrov Şaiq Axundov Şuşa şəhərinin məhəllələrindən bəhs
etmişdir. O yazır: "Qarabağ xanı qələnin ətrafına möhkəm hasar çəkdirib, bürclər
tikdirmişdi. Şəhərin iki darvazası olmuşdur: biri Gəncə qapısı, ikincisi isə
İrəvan qapısı adlanmışdır. Bununla da Qarabağ kəndlərindən xalq şəhərə yığışmağa
başladı. Bu qayda üzrə Şuşada 17 məhəllə təşkil olundu: Böyük qurtlar, Seyidli,
Culfalar, Təzə məhəllə, Hamam qabağı, Dəmirçilər, Quyuluq, Xoca Əmircanlı,
Mamayı, Saatlı, Köçərili, Mərdinli, Çöl qala, Hacı Yusifli, Çuxur məhlə, Balaca
qurtlar, Ağa dədəli. Bu məhəllələrin adı ilə hazırda Qarabağda bir çox kənd
vardır.[13]

Şuşa şəhərinin məhəllələri haqqında yazılara çağdaş ədəbi örnəklərdə də rast
gəlinir. Lətif Qarabağlı doğma şəhərindən danışarkən məhəllələrdən də bəhs
etmişdir. O, yazır: "Şuşanın gözəlliyi, ab-havasının bəzi xəstəliklərə müalicə
əhəmiyyəti, onun məşhur ticarət mərkəzinə çevrilməsi bura köçüb gələn ailələrin
sayını artırırdı. Şəhərə sonradan gələnlər qala divarının yaxınlığında məskən
salaraq məhəllələrinin adını Çölqala və s. adlandırmışdılar. Beləliklə Şuşada
yaranan 17 məhəllənin doqquzu - Urudlar, Seyidli, Culfalar, Quyuluq, Çuxur
məhəllə, Hacı Yusifli, Dördlər qurdu, Dörd çinar və Çölqala aşağı məhəllə, qalan
səkkiz məhəllə - Köçərli, Mamayı, Merdinli, Saatlı, Dəmirçilər, Hamamqabağı,
Təzə məhəllə və Xocamircanlı isə yuxarı məhəllələr sayılırdı".[14]

Azərbaycanın digər bölgələri kimi, şəhərdə ən geniş yayılmış din islam idi.
Qarabağ müharibəsindən əvvəl şəhərdə Aşağı Gövhər ağa məscidi, Culfalar məscidi,
Hacı Yusifli məscidi, Köçərli məscidi, Mamay məscidi, Çöl Qala məscidi, Xoca
Mərcanlı məscidi, Təzə məhəllə məscidi, Seyidli məscidi, Mərdinli məscidi,
Quyuluq məscidi və Saatlı məscidi fəaliyyət göstərmişdir.[15]

Şuşada rəsmən qeydə alınmış 170 memarlıq və 160 incəsənət abidəsi var idi.
Şəhərdə Mirzə Salah bəy Zöhrabbəyovun yaşayış evi, Xan qızı Natəvanın evi,
Üzeyir Hacıbəyovun ev-muzeyi (Şuşa) və Vaqif türbəsi yerləşirdi.[15] Qarabağ
müharibəsi zamanı Hacı Quluların mülkü, Şuşa Realnı məktəbi, Süleyman Vəzirovun
evi və s. ermənilər tərəfindən məhv edilmişdir.[15]

Şəhərin kənarında dərin Daşaltı dərəsinin yaxınlığında yerləşən Cıdır düzü
xüsusilə məşhurdur. Cıdır düzündən bir qədər aşağıda qırx pilləkan deyilən dik
pilləli yol Daşaltı çayına aparır. "Xəzinə qala" mağarası da orada yerləşirdi.

Firidun bəy Köçərli Şuşanı Zaqafqaziyanın Şirazı adlandıraraq Azərbaycan
ədəbiyyatı kitabında yazmışdır: "Şuşa şəhərinin ab-havasının təsirindən və
torpağının bərəkətindən burada çox zürafə, üdabə və şüarə vücuda gəlibdir. Belə
ki, Şuşa qalası Zaqafqaziyanın Şirazı mənzərəsindən olub, ərbabi-zövqü səfa və
əhli-hal və sahibi-dil yatağı hesab olunur".

Şuşanın inzibati mərkəz olmasına, onun iqtisadi cəhətdən yaxşı inkişaf etməsinə,
şəhərin füsunkar təbiətinə və coğrafi mövqeyinə, buranın uzun müddət
Azərbaycanın elm, poeziya, xüsusilə musiqi mədəniyyəti mərkəzi olmasına
əsaslanaraq xalq şairi Səməd Vurğun yazırdı: "Şuşa təkcə özünün gözəl təbiəti
ilə deyil, yüksək, ahəngdar və poetik mədəniyyəti ilə də şöhrət tapmışdır".

Azərbaycanın ilk peşəkar pedaqoqu olan görkəmli maarifçi, "Vətən dili"nin (II
hissə) həmmüəllifi Səfərəli bəy Vəlibəyov, böyük ədəbiyyatşünas, pedaqoq Firidun
bəy Köçərli, tanınmış yazıçılar Süleyman Sani Axundov, Əbdürrəhim bəy
Haqverdiyev, Nəcəf bəy Vəzirov, şairə Xurşudbanu Natəvan, şair Qasım bəy Zakir,
rəssam Toğrul Nərimanbəyov, heykəltaraş Cəlal Qaryağdı və başqaları bu şəhərdə
doğulmuşdur.

Şuşa mətbəxində qəvli, dolma, yəxni, bozbaş, xaş, kəlləpaça, saciçi, cız – bız,
şorbalar və müxtəlif plovlar geniş rast gəlinir.[16]

XIX əsrdə Şuşa Azərbaycanın musiqi mədəniyyəti mərkəzi kimi məşhurlaşmışdır.[17]
Məhz bu dövrdə Qarabağ muğam məktəbi yaranmağa başlamışdır.[17] Xalq arasında
«Kim oxumağı bacarmırsa, deməli, şuşalı deyil», «Şuşada bələkdəki körpələr də
muğamat üstündə ağlar» deyimləri zərbi-məsələ çevrilmişdi.[17] Azərbaycanda ilk
«Şərq konserti» də Şuşada 1901-ci ildə keçirilmişdir.[17] O dövrdə muğam
ifaçılığı əsasən toy şənlikləri və ziyafətlərlə bağlı olmuşdur.[17] XIX əsrin II
yarısında Şuşada poeziya və musiqi məclisləri təşkil olunmağa başladı.[17]

Şuşanı "Şərqin konservatoriyası" və "Azərbaycanın musiqi beşiyi" adlandırırlar –
bu şəhər Azərbaycanın bir sıra görkəmli müğənnilərinin, musiqiçilərinin, böyük
bəstəkarların və dirijorların vətənidir: Cabbar Qaryağdıoğlu, Qurban Pirimov,
Bülbül, Seyid Şuşinski, Xan Şuşinski, Rəşid Behbudov, Üzeyir Hacıbəyov, Niyazi,
Fikrət Əmirov və Süleyman Ələsgərov.[18]

Şuşada isə ilk teatr tamaşası 1848-ci ildə səhnələşdirilir. Azərbaycan
dramaturgiyasının banisi Mirzə Fətəli Axundovun Azərbaycan dilində yazdığı ilk
pyeslər bundan sonra mütəmadi olaraq Tiflisdə, Bakıda və Şuşada tamaşaya
qoyulmağa başladı. 1870-ci ildə ilk dəfə olaraq Şuşada Azərbaycan teatr
sənətinin yaradıcısı Mirzə Muxtar Məmmədov tərəfindən Azərbaycan dilində tamaşa
göstərildi. O dövrdə gənc müəllimlərdən Firidun bəy Köçərli, Bədəl bəy
Bədəlbəyli, Əbdürrəhim bəy Haqverdiyev, Mir Həsən bəy Vəzirov və məşhur xanəndə
Cabbar Qaryağdıoğlu bu tamaşada iştirak etmişdilər. Dahi Azərbaycan şairi
Məhəmməd Füzulinin "Leyli və Məcnun" poeması əsasında Məcnun Leylinin qəbri
üstündə səhnəsini musiqili tamaşa kimi 1897-ci ildə Şuşada Cabbar
Qaryağdıoğlunun iştirakı ilə Əbdürrəhim bəy Haqverdiyev tamaşaya qoymuşdur.



https://az.wikipedia.org/wiki/Yeni_Zelandiya

Sakit okeanın cənub şəqrində yerləşir, iki böyük adadan (Şimal ada və Cənub
adadan) ibarətdir və aralarındə əsas adalar Stüart və Çatem olan çoxsaylı kiçik
adalardan ibarətdir. Yerli sakinlər – Maorilər Yeni Zelandiyanı "Aotearoa"
adlandırırdılar, bu söz "Uzun ağ bulud torpağı" kimi tərcümə olunur. Yeni
Zelandiya müxtar adalar Kuka və Niueni da öz tərkibinə daxil edir. Tokelau və
Ross-Dependensi Yeni Zelandiyanın Antarktidadakı ərazi iddialarıdır.

Əhalisi 2006-cı il siyahıya almasının yekunlarına əsasən 4 027 947 nəfərdir.[1]
Ölkə əhalsi Avropadan gəlmələrdir, burada azlıq təşkil edən yerli əhali -
maorilər də yaşayır. Asiya və Polineziya mühacirləri də azlıq təşkil edir və
əsasən şəhərlərdə yaşayırlar. Yeni Zelandiyanın kraliçası Yelizaveta II dövlətin
başçısıdır və o olmadıqda onu general-qubernator əvəz edir. Kraliça dövlətə
başçılıq etsə də, onu idarə etmir. Onun həqiqi siyasi təsir hüququ yoxdur və
hakimiyyəti simvolikdir. Siyasi hakimiyyət hökümətin başçısı olan baş nazirin
rəhbərliyi altında demokratik seçilmiş parlamentin əlindədir.

Kol basmış göllər və vulkanlar, dünyanın ən sıx meşələri və beləcə paytaxt
Vellinqton şəhərinədək. Kraysterç – Cənub ada qapıları, burada siz balinalara
baxmaqdan və raftinqdən həzz alacaqsınız. Digər kontinentlərdən ayrı olduğuna
görə Yeni Zelandiya çox zəngin vəhşi təbiətə, unikal və nadir birki, quş və
həşərat növlərinə malikdir. Bunlardan ən tanınmışı qanadsız Kividir, hətta yeni
Zelandiyalıları bəzən bu cür adlandırırlar. Həmçinin hea (dağ popuqayı), kaka
popuqayı, Yeni Zelandiya tuisi və sarı gözlü pinqvin. Yeni Zelandiya
sahillərində albatros, firtına quşu və pinqvin daxil olmaqla xeyli dəniz quşu
yaşayır.

Tuatara – dinozavrların yaşadığı dövrə aid olan sürünəndir, və yalnız Yeni
Zelandiyada yaşayır. Burada nadir sahil hörümçəyi katipodan başqa heç bir ilan
və zəhərli heyvan yoxdur. Yeni Zelandiya meşələri – tropik meşələr (qırmızı şam
ağacı və s.) həmişə yaşıl ağac növləri və nəhəng ayı döşəklərindən ibarətdir.
Yeni Zelandiya həmçinin çiçəklənən güllərin və ağacların (metrosideros) unikal
növləri ilə zəngin ölkədir.



https://az.wikipedia.org/wiki/Xal%C3%A7a

Xalça — dekorasiya və ya istilik yaratmaq məqsədilə divardan asmaq və ya
döşəməyə sərmək üçün müxtəlif yun və ya ipək saplardan toxunmuş naxışlı qalın
parça növü.

Xalçaçılıq – kənd daxmalarında yaranan və zaman ötdükcə incəsənətin ən mühüm
növlərindən birinə çevrilən sənətdir.

Xalçaçılıq qədim və geniş yayılmış sənət növüdür. Müxtəlif naxış elementləri və
təsvirlərlə bəzədilən xovlu və xovsuz xalçalar dəyələrin, çadırların,
alaçıqların bəzədilməsindən başlamış, habelə yaşayış evlərinin, sarayların və
digər binaların divar bəzəklərində, döşənməsində istifadə edilir, eyni zamanda
yüksək estetik əhəmiyyət kəsb edərək muzeylərdə saxlanılır. Xalçaçılığa aid ən
qədim və qiymətli arxeoloji materiallar keçmiş SSRİ-nin ərazisində Dağlıq Altay
kurqanlarındakı daimi buzlaq rayonlarında əldə edilmişdir. Bütöv halda qalmış
xalça Pazırık kurqanlarında tapılmışdır və o, hazırda Sankt-Peterburqun Ermitaj
muzeyində saxlanılır[1]. Xalçaçılıq Azərbaycanda da ən qədim sənət sahələrindən
biridir. Əcdadlarımız bu sənət sahəsi ilə çox qədim zamanlardan məşğul olmağa
başlayıblar.[2]

Xalça toxuculuğundan ilk əvvəl təkcə estetik və dekorativ məqsədlərə deyil,
əsasən soyuqdan müdafiənin etibarlı üsulu kimi istifadə edirdilər. Hələ qədim
zamanlardan yaxşı toxunmuş xalçaların miqdarı ailənin rifahı və firavanlığı üçün
əsas göstəricilərdən hesab olunurdu. Bütün orta əsrlər dövründə əhali vergiləri
xalçalarla və xalça məmulatları ilə ödəyirdi.[3] Əhalinin həyat tərzi
xalçaçılığın xüsusiyyətlərini də şərtləndirirdi. Baxmayaraq ki, xalça və xalça
məmulatları şah və feodal saraylarını, tacir və sənətkar evlərini, maldar
çadırlarını, kənd evlərini eyni dərəcədə bəzəyirdilər, onlar ölçülərinə,
tiplərinə, funksional xüsusiyyət və keyfiyyətlərinə görə müxtəlifliyi ilə
seçilirdilər. Zadəganlar məişətdə böyük, bahalı xovlu xalçalardan, maldarlar isə
əsasən daha yüngül xovsuz xalça və xalça məmulatlarından (çuval, məfrəş, heybə
və s.) istifadə edirdi.[4]

XX əsrin ortalarında Altayda yerli türklərin Pazırıq (Basırıq) dediyi yerdə
qazıntı aparan rus arxeoloqları qədim kurqandan hamını heyrətə salan əşyalar
aşkar etdilər. Saqa (skit) boylarına məxsus bu sənət əsərləri içərisində salamat
qalmış və rəngini itirməmiş bir xalı da vardı.[5] Bu 2500 il öncə Qarabağda
toxunmuş Bərdə (saqa-oğuz) xalısı idi.

Digər türk dillərində olduğu kimi, Azərbaycan dilində düzəltmə isimlər əsasən
isimlərə və fellərə leksik şəkilçilər artırmaqla yaranır. Xalça sözü düzəltmə
isimdir. Bu söz xalı (sözün kökü) sözündən düzəldilmişdir. Söz kökünə -ça
şəkilçisi artırılmaqla kiçiltmə (kiçiltmə-əzizləmə) mənalı isim
düzəldilmişdir.[6]

Söz kökü olan xalı – ənənəvi xalça məmulatlarının ölçü etibarı ilə ən böyük növü
olub[7], çox vaxt dəst halında toxunardı. Əsasən, evin döşəməsinə salındığından
xalının boyu otağın ölçüsünə müvafiq olaraq, 4,5 arşından 6, bəzən isə 7 arşına
çatırdı. Xalı adətən, dəst halında işləndiyindən o, "miyanə xalılar", yaxud
"ortalıq xalılar" adlanmaqla, 2 arşın enində toxunurdu.[8] Kiçiltmə mənalı isim
olan xalça – əsasən divara vurmaq, bəzən isə döşəməyə salmaq üçün müxtəlif
rəngli yun, ipək, pambıq ipliklərlə toxunmuş naxışlı döşənəcəkdir.[9]

Bu gün dilimizdə xalı kimi işlənən söz vaxtı ilə dilimizdə və bütün türkdilli
xalqların dilində xali, qali və yaxud da qalı formasında rast gəlinir. Böyük
xovlu xalçalar Ərəb əlifbalı türk ədəbiyyatında "qalı" kimi yazılmış, müəyyən
zaman ərzində "xalı" formasını almışdır. "Qalı" sözü qalmaq sözü ilə də səsləşir
ki, bu da xovlu xalçalara xas olan uzunömürlülük, davamlılıq mənasını ifadə
edir. Bu gün də indiki İran ərazisində böyük xovlu xalçaları "qali"
adlandırırlar.[10]

Azərbaycanda (Muğan, Qarabağ bölgəsində, Gəncə və Qazax rayonlarında), həmçinin
Türkiyənin bir sıra bölgələrində uzunsov böyük xovlu xalçaları gəbə (gəvə, qaba,
qebe, kebe, kepe) adlandırırlar. "Gəbə" sözünə əsasən istər Azərbaycan şifahi
xalq ədəbiyyatında, istər keçmiş, istərsədə bu günkü yazılı ədəbiyyatda rast
gəlinir.

Gəbə sözü qaba sözünün dəyişikliyə uğramış formasıdır. Qaba – yəni kobud,
olduqca qalın mənalarını ifadə edir. Xovsuz xalçalarla müqayisədə xovlu xalçalar
olduqca kobud və qalın olduğundan onu qaba və ya gəbə adlandırmışlar. Bəzi Orta
Asiya xalçaçıları gəbə sözünü səhvən Kəbə (Ka'ba) sözü ilə əlaqələndirirlər.[11]
Olduqca kobud və qalın olan böyük xalı və yaxud da xalçanı cığatay türkləri və
əfqanlar hələ də "qalın" ("qalin") adlandırırlar.

Məlum olduğu kimi türk xalqları ilk öncə xovsuz xalçalar (palaz, kilim, cecim,
sumax və s.) toxumuşlar ki, bu növ xalçalar olduqca yüngül, nazik və yumuşaq
idilər. Xovlu xalçalar isə xovsuzlara nisbətən iki-altı dəfə qalın və ağır, sıx
toxunuşlu, dözümlü idilər. Qeyd edildiyi kimi xovlu xalçalar xovsuz xalçalardan
xeyli sonra yarandığından xovlu xalçaları xovsuz xalçalardan fərqləndirmək
məqsədi ilə onu "qalın" adlandırmışlar[12]

Hal hazırda Azərbaycanın Quba rayonunun ərazisində böyük olmayan xalını yerli
əhali "qalınça" (yəni xalça) adlandırırlar.[10] Aparılan uzun müddətli
tədqiqatların nəticələri göstərir ki, şərq xalqları xalça termininə aid onlarla
bir-birindən bir az fərqli terminlərdən istifadə edirlər (yerli dialektlər bura
daxil deyildir). Bu xalqlar arasında ən çox hamı tərəfindən başa düşülən və
istifadə edilən "qalı", "xalı" və "halı" terminləridir .[13]

Orta Asiyada, Qafqazda, həmçinin Kiçik Asiyada türklər qədim vaxtlardan öz
qızlarını ərə verərəkən onların cehizinin içərisində xalça və xalça
məmulatlarını ən bahalı və dəyərli əşyalar sayardılar.[12]

Xalçalar insanların həyat tərzi ilə sıx bağlı idi. Azərbaycan xalçaları da
azərbaycanlıların adətləri, ənənələri və inanclarının ayrılmaz hissəsi olmuşdur.
Xalça insanı bütün həyatı boyu – həm kədərində, həm də sevincində müşaiyət
edirdi. Azərbaycanda hər bir əhəmiyyətli tarixi yaxud hadisəni tərənnüm etmək
üçün xüsusi xalça toxumaq ənənəsi vardır: uşağın doğulması münasibətilə toxunan
xalçalar, gələcək gəlinlərin cehizlik üçün toxuduqları xalçalar, elçilərin
qarşısına sərilən xalçalar, məscid və kilsələr üçün toxunan xalçalar və toy
yaxud yas mərasimləri üçün toxunan xalçalar.[14]

Şərq xalçaçılıq sənətinin bir qolu olan Azərbaycan xalçaları əsasən aşağıdakı
növlərə ayrılır:

Xovlu xalçalar xalçaçılıq sənətinin inkişafında ən yüksək mərhələni əks etdirir.
Məişətdə işlətmək üçün nəzərdə tutulan pərdələri, taxtüstləri və digər bu kimi
əşyalarda xovlu xalçalar növünə daxildir. Çoxsaylı kompozisiyalı sxemlərdə və
zəngin ornamentli motivlərlə olan xovlu xalçalar digər xalça növlərindən
xüsusilə seçilirlər. Xovlu xalçalar toxunma texnikasına görə daha mürəkkəbdir.
Xovlu xalçalar bu gün də müxtəlif ölçülərdə toxunur[19].

Həvə xalça, palaz və s. toxuyarkən ilmələri döyüb yerində bərkitmək üçün (bəzi
heyvanların buynuzundan, yaxud da metaldan və s.-dən hazırlanan) ucu kəsik,
dişli alətdir[21]. Azərbaycanın bəzi bölgələrində bu aləti toxmaq da
adlandırırlar.

Keçmişdə birinci arğacı vurmaq üçün möhkəm oduncaqdan hazırlanan dişli
həvələrdən istifadə edirdilər.

Xalçanın hər kvadratmetrində olan ilmələrin (düyünlərin) sıxlığına uyğun olaraq
metal həvələrdəki (toxmaqlardakı) dişlərin sayını, qalınlığını və onun çəkisini
nəzərə alırdılar.

Kirkid xalça toxuyarkən toxunmuş ilmələri sıxlaşdırmaq üçün işlədilən
alətdir[22]. Azərbaycanın bəzi bölgələrində bu aləti daraq da adlandırırlar.

Adətən, ikinci arğacı salmaq üçün də kiriddən istifadə edirdilər. Əvvəllər
kirkidi ağacdan və yaxud da buynuzdan hazırlayırdılar. Kirkidin iki, üç və ya
dörd dişi olur. Zaman keçdikcə digər alətlər kimi bu alətlərində forma və
texniki xüsusiyyətləri təkmilləşmiş, kirkitin dişlərinə metal ucluqlar əlavə
olunmuşdur. Arğacın hamar salınması üçün nəzərdə tutulan texnoloji tələblərə tam
cavab vermədiyi üçün bu alət sonda tam metaldan hazırlanmış, müasir kirkidlərin
ilk nümunələri meydana gəlmişdir.

Xalça toxunuşunun ilk dövrlərində qayçıdan istifadə edilməsədə sonralar
xalçaların xovunun hamarlığını əldə etmək üçün evdə işlənən adi qayçılardan
istifadə edildi. Əvvəllər adi qayçıların istifadəsi xalçanın keyfiyyətinə yaxşı
təsir etsədə barmaqların sərbəst hərəkətini çətinləşdirdi. Belə qayçılar
xalçanın keyfiyyətini bir qədər aşağı salırdı. Adi qayçılar tədricən
təkmilləşirdi və XIX əsrdə xüsusi xalça qayçıları meydana gəldi. Hal-hazırda
Azərbaycan xalçaçılığında yüngül və rahat qayçılardan istifadə edilir. Bu cür
qayçının qolları sərbəst hərəkət edir, qolların arxasındakı halqalar kəsici
hissələrə nisbətən hündür olur . Texniki normalara uyğun gələn xovun əldə
edilməsi üçün bu cür qayçılar çox rahatdır.

Yaxın keçmişə qədər xalça toxuculuğu zamanı ipliklərin kəsilməsi məqsədilə
dəmirçilərin düzəltdiyi sadə bıçaqlardan istifadə edilirdi. Toxuculuq inkişaf
etdikcə ipliklərin kəsilməsi üçün adi mətbəx və cib bıçaqları, XIX əsrin
əvvəlində isə qarmaq bıçaqlardan istifadə edilməyə başlanmışdır.

Sadə bıçaqların sapı (tutacaqları) adətən ağacdan, təsadüfi hallarda sümükdən
olardı. Müasir bıçaqların sapı (tutacaqları) isə ağacdan, plasmasdan və ya
fibradan hazırlanır. Bundan başqa hər bir toxucu öz əlinin ölçüsündən asılı
olaraq bıçaqların sapının (tutacağının) və tiyəsinin uzunluğunu
müəyyənləşdirirdi.

Qarmaqlı bıçaqlar əsasən iki formada olur: ilmələrin bağlanması və ilmələrin
açılması üçün bıçaq. İlmələrin bağlanması üçün nəzərdə tutulan bıçaq xalça
toxuculuğunda əsas alət hesab olunur və ondan xovlu ilmələrin bağlanması üçün
istifadə olunur.

İlmələrin açılması üçün istifadə edilən boğazı uzun, tiyəsi küt bıçaqlar yalnız
xalçaların restavrasiyasıda və səhvlərin düzəldilməsində istifadə edilir. Belə
bıçaqlardan xaça toxunması zamanı istifadə edilmir.

Adi bıçaq və qarmaqlı bıçaqdan əlavə xalça toxuculuğunda və xalçaların
restavrasiyası zamanı bölgülü sapı (tutacağı) olan bıçaqlardan da istifadə
edilir. Toxucular bu bıçaqlardan xovun uzunluğunu, xalçanın sıxlığını, eləcə də
bəzək detallarını ölçmək üçün istifadə edirlər.

Qədim zamanlardan bizim günlərə qədər əllə toxunan xalçaları hana adlanan sadə
dəzgahlarda toxuyurdular. Hana, paralel və əks tərəfləri olan dördbucaqlı
şəklində toxucu dəzgahdır. Hananın iki növü mövcuddur; yer hanası (üfiqi
dəzgahlar) və divar hanası (şaquli dəzgah). İlk öncə yer hanası meydana gəlmiş,
toxuculuqda ondan geniş istifadə edilmişdir. Yer hanası aşağıdakı əsas
hissələrdən ibarət olur:

Şaquli toxucu dəzgah olan divar hanası əriş saplarla dartılmış dördbucaqlı taxta
çərçivədir. Toxucu dəzgah olan divar hanası ustalara təsvirin xətləri və
rəngləri ilə çevik işləmək imkanı verir. Hər bir hana ensiz hamar çubuq ilə
təchiz olunmuşdur. Arğac ipliyin keçirilməsi üçün əriş saplarda boşluğun
yaradılması bu çubuq vasitəsilə həyata keçitrilir.

Xalça toxuculuğunda istifadə edilən materiallara (təbii və süni olmasından asılı
olmayaraq) və onlarda əmələ gələn müxtəlif növ ipliklər xalça toxuculuğu
məmulatları adlanır. Xalça toxuculuğunda istifadə edilən məmulatların alınması
mənşəyi və kimyəvi tərkibinə görə iki qrupa bölünür: təbii məmulatlar və süni
məmulatlar. Təbii məmulatlar elə materiallardan alınır ki bunlar əsasən təbii
yolla insanın bilavasitə iştirakı olmadan təbiətin özündə formalaşmış
materiallardan hazırlanır. Təbii materiallar üç qrupa bölünür: 1-bitki mənşəli
məmulatlar 2-heyvan mənşəli məmulatlar 3-mineral mənşəli məmulatlar. Süni
məmulatlar isə zavod şəraitində əsas etibarı ilə kimyəvi yolla insanların
bilavasitə iştirakı ilə alınır. Süni məmulatlar təbii, yaxud süni materialların
mürəkkəb kimyəvi və fiziki emalı nəticəsində alınır.

Müxtəlif növ (əsasəndə zərif növlü), müxtəlif rəngdə (ağ, qara, boz, çal, qonur,
qumral və s. rəngdə olmaqla) yun, müxtəlif rənglərdə rənglənmiş ipliklər (ipək,
pambıq), əriş və arğaclar.

Xalça toxunuşunda yun, ipək, pambıq ipləri ilə yanaşı ağac qabığı və budağı, at
quyruğu, kənaf, qızıl və gümüş tellər, qiymətli daş-qaşlar, qadının baş tükü və
s. tətbiq olunur.

Əllə toxunmuş qədim xalçaların istehsalında ən tez-tez rast gəlinən material
qoyun yunudur. Düzgün ipliyin seçilməsi və onun işlənməsi çox vacibdir, çünki
yun ipinin keyfiyyətindən xalçanın möhkəmliyi, yumşaqlığı və rəng çalarların
parlaqlığı asılıdır. Son dövrlərdə çox vaxt, arğac bünövrəsi üçün pambıq
iplikdən istifadə olunur. Xalçaların istehsalında ipəkqurdunun baramasından
hazırlanmış ipəkdən də istifadə olunur. İpək daha davamlı olduğu üçün ondan
alınan ipliklər daha möhkəm olur və bu ipliklər mürəkkəb naxışlı xalçaların
istehsalında işlənilir. Süni boyaların geniş yayılmasına baxmayaraq, xalçaçılıq
sənayesində bəzi fərdi toxucular və istehsalçılar bu günə qədər, keçmişdən
qalmış adətlər üzrə hazırlanan, təbii boyalardan istifadə edirlər.

Müasir xalçaların toxunuşu zamanı müxtəlif təbii və süni iplik materiallardan,
eləcədə onların qarışığından istifadə edilir. İplik materialların seçilərkən
onların kimyəvi və mexaniki cəhətdən xeyli davamlılığı, zahiri görnüşünün gözəl
olması, həmçinin istehsalının sadəliyi və dəyərinin ucuz olması nəzərə alınır.
Bu nöqteyi-nəzərdən əsasən poliamidin (neylon) və polipropilendən, yun və yun
qarışıqlardan, poliesterdən və bunlara bənzər digər süni ipliklərdən daha çox
istifadə edilir.

İstifadə ediləcək yun təmiz olanadək yuyulmalıdır. Yunun ilkin yuyulması
məqsədilə bəzən yazda, əsasən isə payız qırxımı zamanı qoyunları qırxmazdan
əvvəl bir neçə dəfə çayda yuyurlar. Adətən yapağı (yazda qırxılmış yun belə
adlanır) yundan istifadə edilir. Bu yun daha keyfiyyətli və daha zərif olur.

Yunun yuyulması çox zəhmət tələb edən prosesdir. Yunu kənd və rayonlarımızda
adətən, çay qırağında, bulaq başında yuyurlar. Bəzi rayonlarda yunun yuyulması
hətta yağış suyu ilə həyata keçirilirdi. Yunun yağsızlaşdırılması üçün onu
əvvəlcə ilıq suda, sonra soyuq suda yumaq lazımdır. Yunun yuyulma prosesində
ənənəvi olaraq iki nəfər həyata keçirir. Yunu hissə–hssə böyük daşın üstünə
qoyur, üzərinə su tökür və ağır ağacla, dəyənəklə vururdular. Bəzən yunu
ayaqlarla döyəcləyirlər. Bu proses yundan tərtəmiz su axana qədər davam edir.
Yun yalnız bundan sonra yuyulmuş hesab olunur və elə çayın sahilində daşların,
otların, kolların, hətta xüsusi olaraq sərilmiş palazların üzərində qurudulur.
Yunun yuyulması evdən kənarda həyata keçirilən yeganə prosesdir.

Yuyulmuş yun quruyandan sonra onu əvvəlcə ağacdan hazırlanmış nazik çubuqlarla
(yun çubuğu) çırpır və daha sonra didilir. Bunun üçün yaxın qonşularla iməcilik
edilir. Didilmə zamanı yun müxtəlif yad əşyalardan (tikan, pıtraq və
s-dən)təmizlənir.

Yunun daraqda daranması mühüm hazırlıq əməliyyatlarından biridir. Yunu daramaq
üçün xüsusi daraqdan (yun darağından) istifadə edirdilər. Didilib hazırlanmış
yunu yun darağı ilə darıyırlar. Daranma zamanı yun sümək və ya əlçim (əlçək)
şəklinə salınır.[25]

Yun daranması prosesi başa çatdıqdan sonra hazır əlçimlər əyrilməyə hazırlanır.
Əlçimlərin əyrilməsi yunun növündən və nəzərə alınmış ipliyin növündən asılı
olaraq əyiricilik əsasən üç üsulla: əl ilə (daha kustar usulla), cəhrə ilə
(kustar üsulla) və yeni dəzgahlar (müasir üsulla) vasitəsi ilə yerinə yetirilir.

Düyçələrdə ki, ipliyin daha yaxşı hamarlığını əldə etmək üçün onu "kırtız"
("qırtız") adlanan xüsusi alətlə cilalayırdılar (kırtızlayırlar). Bu metal
çubuğun köməyi ilə sapın həddən artıq xovluluğu və müxtəlif növ bərkimləri
aradan qaldırılır, iplik eyni qalınlıqda və eyni hamarlılıqda olur. Bu iş üçün
bəzən cağ və yaxud da mildən də istifadə edilirdi. "Kırtızlanıb" ("qırtızlanıb")
hazırlanmış ip düyçələrindəki iplər iki qat olmaq şərtilə yumaqlanır.

Sonda kələf qılçalardan çıxarılır, ipliyin son ucundan tutmaqla qolu yarımbükülü
vəziyyətdə saxlayır və əlin içərisindən keçirməklə dirsəkdən 8-10 dəfə
qatlayırlar (ipliui qırmamaq şərti ilə). Qatlanmış ipliyi qoldan çıxarıb hazır
kələfin ortasından keçirib ilgək vurmaqla bağlayırlar. Bu gələcəkdə kələfləri
yumaqlayan zaman işi asanlaşdırır.

Xalça toxunması zamanı ipliklərin boyanması əsas işlərdən biri hesab olunur.
Qədim zamanlardan başlamış XIX əsrin axırlarından XX əsrin əvvəllərinə qədər
toxucular müxtəlif bitkilərin yarpaq, çiçək, tumurcuq, meyvə, toxum, qabıq,
oduncaq, kök və digər hissələrindən çox sənətkarlıqla alınan boyaq məhsulları
hazırlayıb yun, ipək və pambıq ipliklərin boyanmasında istifadə etmişlər. Hələ
qədim zamanlardan ipboyama (boyaqçılıq) üsullarının ibtidai vəziyyətdə olmasına
baxmayaraq boyanmış iplər öz rənglərinin möhkəmliyi, şuxluğu, rəng müxtəlifliyi,
dolğunluğu ilə seçilirdi.

Qədim Azərbaycan ərazisində hələ qədim dövrlərdən bəri boyamanın sirlərinə bələd
olması haqqında hətta Herodot (e.ə. V əsr) belə yazırdı: "…O yerlərdəki
meşələrdə ağaclar elə yarpaqlarla örtülüb ki, həmin yerlərin adamları bu
yarpaqları yuyub və su ilə qarışdırdıqdan sonra əmələ gələn məhlul ilə öz
geyimləri üzərində naxışlar çəkirdilər: bu naxışlar yuyulmurdu və materiyada,
əsasən yun parçalarda elə bil əvvəlcədən toxunub." Duzlu bataqlıqlarda çox
qeyri-adi həşərat olan "qırmız böcək" əldə edib, məhz ondan çox qiymətli tünd
qırmızı rəngi alırdılar. Yazın erkən çağında çöl çiçəklərini, otun köklərini,
payızda isə sarı rəngi almaq üçün tut ağacının saralmış yarpaqlarını yığırdılar.
Sarı rəngi həmçinin yabanı almanın qabığından, sarı-yaşıl rəngi isə kəndəlaşın
meyvələrindən alırdılar. Yun ipliyi boyamaq üçün şalğamaoxşar soğanın
qabığından, üzüm tənəyinin, yovşan və zirincin qısa budaqları, narın qurudulmuş
qabığı və təzəcə yetişən qozun yaşıl qabığından istifadə edirdilər. Minerallar,
həmçinin ağaclar – çinar, palıd, söyüd ağacı və başqaları "boyayıcı potensiala"
malik idilər.

Adətən ipliklər xalq üsulu ilə təbii yolla, əsasən də bitki mənşəli boyaq
tərkibləri ilə boyanır. Zahirən sadə görünən bu iş üsulu boyaqçıdan böyük
məharət tələb edir. Xalçalarda istifadə edilən qırmızı, yaşıl, sarı, göy,
sürməyi, qara, ağ kimi 7 növ əsas rəngin və onların çalarlarının alınması üçün
qoz qabığı, nar qərzəyi, indiqo, tut, heyva, qoz ağaclarının yarpaqlarından,
"boyaqotu" kolunun köklərindən və müxtəlif vasitələrdən istifadə edilir.
Məsələn, sarı və bu rəngin yarım tonlarını almaq üçün soğan qabığı, alma qabığı,
sarıçöp və payızda yığılmış tut yarpaqlarından, qırmızı və çəhrayı rəngləri
almaq üçün boyaqotudan, sürməyi, mavi və yaşıl rəngləri almaq üçün isə indiqodan
istifadə edilir.

Bundan başqa, hər bir meyvənin, hər bir ağacın və hər bir bitkinin toplanması və
istifadə olunma vaxtını bilmək lazım idi. Çünki bundan rənglərin açıq və ya tünd
alınacağı asılıdır. Payız fəslində qoz, kələndaş, yazda isə – palıd, söyüd və
alma ağacının dövrü idi. Zəfəran, alça və heyvanı yalnız çiçəkləndiyi vaxt
istifadə etmək lazım idi. Lakin bəzi çiçəkləri isə əksinə, yalnız solduqdan
sonra istifadə etmək olardı. Onları yığıb qurudurdular və boyaq maddəsi kimi
istifadə etmək üçün uzun müddət saxlayırdılar. Onları yalnız müəyyən miqdarda
müəyyən qablarda, məsələn mis qazanlarda qaynatmaq lazım idi. Bütün bunların öz
mənası var idi: oksidləşmə prosesləri ilə əlaqədar kimyəvi reaksiyalar və mis
qazanlarının yavaş-yavaş qızması və soyuması xüsusiyyəti. Hər bir halda bir çox
yüzillik ərzində insanlar tərəfindən yığılan qiymətsiz təjrübənin qanunları yün
ipliyinin yüksək keyfiyyətli boyanmasını və nətijə etibarilə, yüksək keyfiyyətli
materiala malik xalçaların toxunmasını təmin edirdi. Yun və yun ipliyinin
əyrilməsi də heç də asan proses edyildi – bütün bunlar minillik təjrübəyə,
müdafiə olunmamış dissertasiyaların, yazılmamış tədqiqatların və nəşr olunmamış
kitabların nətijələrinə, həmçinin bir çox nəsillər tərəfindən aparılan diqqətli
müşahidələrinin nətijələrinə əsaslanır.

İpliklərin boyanmaya hazırlığı prosesi başa çatdıqdan sonra ipliklərin boyanması
prosesi başlayır. İpliklərin boyanması adətən payız fəslinin sonlarına təsadüf
edərdi. Buna birinci səbəb bütün boyaq bitkilərinin, meyvələrin və digər bitki
hissələrinin toplanıb başa çatdırılmasıdır.İkinci səbəb isə heyvandarlıqla
məşğul olan əhalinin boş vaxtının qış fəslində daha çox olmasıdır.

İpliyi boyamaq üçün əvvəlcə ip boyanacaq qabın seçilməsi lazımdır. Adətən
ipliklər küpədə, mis qazanlarda və s.-də boyanır. Boyaqçılar uzun illərin
təcrübəsinə əsaslanaraq boyama işini paxır mis qazanlarda aparmağa üstünlük
verirdilər. Bu üsul ilə boyama işində mis boyaq məhluluna təsir edir və
aşqarlama (rəngablama) işinə öz təsirini göstərirdi.

İplikliklərin boyanmasında sonuncu mərhələ boyanmış ipliklərdə boyağın
möhkəmləndirilməsi mərhələsidir. Boyanmış ipliklərin rəngini tündləşdirmək,
açıqlaşdırmaq və möhkəmləndirmək üçün kül suyundan, mal sidiyindən və mineral
sulardan istifadə edilirdi. Boyadılmış ip bu məhlullarda bir sutkaya qədər
saxlanılırdı. Bu iş bəzən hazır toxunmuş xalçalar üzərində icra edilirdi.

1871-ci ildən etibarən dövlət tərəfindən alizarin boyaları satışa buraxıldı.
Artıq 1872-ci ildə boyaq sənayesində anilin rənglərindən kütləvi surətdə
istifadə edilməyə başlandı[26]. Süni boyaqların – alizarin və anilin
maddələrinin kəşfi ilə əlaqədar olaraq, boyaq bitkilərinin demək olar ki, hamısı
boyaqçılıqda sıradan çıxdı. Ancaq bu süni boyaqlar heç də təbii boyaq
bitkilərini əvəz edə bilmədi. Belə ki, ucuz qiymətə, boyama texnologiyasının
asanlığı, rənglərin əlvanlığı ilə fərqlənən süni boyalarla boyanmış ipliklərin
rəngi keyfiyyətsiz olur və tez solur, günəş şüasının təsirinə olduqca tez məruz
qalır, əsasların və turşuların təsirinə acizdir, sabun və müxtəlif kimyəvi
yuyucularla təsir etdikdə rənglər bir-birinə qarışır. Bütün bu amillər
xalçaların daxili və xarici bazarlarda qiymətinin tamamilə aşağı düşməsinə səbəb
oldu.

Boyanmış iplikdə ki, rənglər Azərbaycanın ayrı-ayrı bölgələrinin əsrarəngiz
mənzərələrin, güllü-çiçəkli bağların, yaşıl meşə və çəmənliklərinin xalçalar
üzərində bədii əksidir. Təbii üsulla alınan bu boyaq maddələr toxunduqları
xalçaların kompozisiyasında emosional təsir gücünü artırır, parlaq və dolğun
rəng həllini tamamlayır, xalçaya ecazkar görkəm verir.

Xalçanın toxunması zamanı əriş və arğac ipliklərin hanada (toxuculuq dəzgahında)
bir–birinə ardıcıl olaraq toxunması nəticəsində xalçaların quruluşu formalaşır,
toxuculuq işi həyata keçirilir. Hal-hazırda isə müxtəlif xalçaların istehsalı
üçün olduqca müxtəlif növ hanalardan (toxucu dəzgahlarından) istifadə olunur.

Hananın uzadılması xalçanın toxunması zamanı əsas işlərdən biridir. Divar
hanasında (dik hanada) müxtəlif ölçülü xalça-palaz məmulatı toxunduğundan onun
qollarının yuxarı hissəsində açılmış yarıqlar vasitəsilə üst oxun mövqeyi
dəyişdirilir və beləliklə də məmulatın boyuna müvafiq ölçüdə əriş düzümü
qurulurdu. Əriş iplikləri divar (dik) hanasına, adətən, 2-3 nəfər qadın köməkli
düzürdü. Onlardan ən səriştəlisi alt oxun önündə oturub əlindəki yumaqdan açdığı
ərişin ilgəyini hananın qarşısında ayaq üstə dayanan qadına, o isə öz növbəsində
üst oxa yaxın olan üçüncü qadına ötürürdü. Üst oxun üstündən hananın arxasına
aşırılmış ilk əriş tayının ucu alt oxun önündə ağız çubuğuna bağlanırdı.
Yuxarıda dayanan qadın qəbul etdiyi növbəti əriş ilgəyini üst oxun üzərindən
aşırıb ikinci dəfə aşağı qaytarırdı. İkinci qadın onu alt oxun arxasından
fırlatmaq üçün birinci qadına ötürür, o isə öz növbəsində ərişin ilgəyini ağız
çubuğuna salırdı. Qadınların ən səriştəlisi yumaqdan çözələdiyi əriş taylarını
qoşalayıb yenidən ayaq üstə dayanana, o isə özündən yuxarıdakı qadına ötürürdü.
Bu qayda ilə hana oxlarına məmulatın eninə kifayət edəcək müvafiq miqdarda əriş
düzülürdü. Əriş düzümü tamam olandan sonra sonuncu tayın ucu ağız çubuğunun
başına bağlanırdı. Arğac ipini əriş taylarının çarpazlarının arasından keçirmək
və ilmə "vurmaq", başqa sözlə, rəngli bəzək ipini bənd etmək üçün hananın qabaq
tərəfinə düşən əriş tayları ağız çubuğu vasitəsilə alt-üst (erkək-dişi) olmaqla,
iki qismə bölünürdü. Bundan sonra hananın orta hissəsindən bir qədər aşağıda
küjü çubuğu (gücü çubuğu) və küjü (gücü) ipinin köməyi ilə ərişin qabaq tayları
küjülənirdi (gücülənirdi).

Toxuma prosesi arğac ipinin əriş taylarının arasından keçirilməsi ilə
başlanırdı. Bu məqsədlə müvafiq rəngli arğac ipləri xırda kələfcə halına
salınırdı. İlk arğacın ucu ağız çubuğunun sağ kənarına bağlanandan sonra dal
ağacı yuxarı qaldırılaraq əl ilə əriş taylarının üzərindən basılırdı. Bunun
sayəsində küjü ağacının (gücü ağacının) alt hissəsində əriş taylarının dal-qabaq
vəziyyəti dəyişib bir-birindən azca aralanırdı (əlin sərbəst işləməsi üçün).
Arğac ipi əriş taylarının arasından hissə-hissə, sağdan sola və əksinə olmaqla
keçirildikcə kirkid vasitəsilə döyəcləyib aşağı yatızdırılırdı. Bir qayda
olaraq, xalça-palaz məmulatının "dəhnə" adlanan "ağız" (baş) və ayaq hissələri
kətansayağı bəsit toxuma texnikası ilə hazırlanırdı. Bir başa ötürülən arğac
keçirmələrindən fərqli olaraq, rəngli ilmə ipləri xüsusi qaydada dolama üsulu
ilə hər dəfə bir cüt ərişə bənd edilirdi. Bunun üçün sol əlin orta və şəhadət
barmağı ilə, alt-üst olmaqla, bir cüt əriş tayı götürülüb müvafiq ilmə ipinin
sərbəst ucu onların arasından içəri keçirilərək, əvvəlcə ərişin sol tayına
dolanıb geri qaytarılır, sonra isə sağ tayın ətrafına fırladılmaqla yenidən qoşa
tayların arasından bayıra çıxarılırdı. İlmə aşağı dartışdırılıb arğacın üzərinə
endiriləndən sonra ilmənin ucu qarmaqlı bıçaq ilə kəsilirdi. Bu qayda ilə
çeşnini əmələ gətirən bəzək ünsürlərinin tələbindən asılı olaraq, müvafiq rəngli
iplə növbəti ilmələr yan-yana qoşa əriş taylarına bənd edilirdi. Bu əməliyyat
toxuculuq sənətində "ilmə çalma" adlanırdı. Bir çin ilmə düzümü əriş taylarına
bəndlənib qurtarandan sonra xovların ucları çəkişdirilirdi. Hər ilmə çininin
üzərindən əvvəlcə sağdan sola, sonra isə soldan sağa olmaqla, bir cüt arğac
keçirilib kirkit və həvə vasitəsilə döyəclənirdi. İlməni döyəcləyib bərkitmək
məqsədilə üç və ya dördqat bükdərilmiş xüsusi "küjü (gücü) ipi" işlənirdi. Hər
2-3 ilmə çini hazır olandan sonra xovların ucu səriştəli toxucu tərəfindən
xüsusi ilmə qayçısı ilə müvafiq uzunluqda xov saxlanılmaqla qırxılıb
bərabərləşdirilirdi. İki-üç çərək toxunandan sonra üst oxun çivləri (pazları,
paraları) boşaldılıb əriş taylarının düzümü sərbəstləşdirilir və məmulatın
toxunmuş hissəsi vərəngalanın köməyi ilə fırladılaraq hananın alt oxunun
arxasına keçirilir. Sonra çivlər (pazlar, paralar) yerbəyer edilərək bərkidilir
və hana yenidən tarazlanır və toxuma prosesi bu qayda ilə davam etdirilir.

"Simmetrik" ("Türkbaf") ilmə toxunuşu (düyün vurulması) qüllabi ilməyə (düyünə)
müasir xalça elmində verilən addır.[27] Bu növ ilmə toxunuşu (düyün vurulması)
əsasən türk xalqları ilə əlaqələndirilir. Farslar da xalça toxunuşunda
"simmetrik" ("türkbaf") toxunuş üsulundan istifadə etmişlər.

"Assimmetrik" ilmə və ya "farsbaf" (düyün) adlanıb və xovlu xalça toxunuşunda
istifadə edilən ılməyə 1980-cı illərdən sonra mütəxəssislər tərəfindən verilən
addır.[28] "Asimmetrik" ("Farsbaf") ilmə (düyün) farsların adı ilə bağlıdır, bu
cür toxunuşu həmçinin Sennehi (Sehna) və yaxud da sadəcə fars düyünü
adlandırırlar.

"Aradansalma" üsulu rəsmin və ornamentin böyük dəqiqliyi tələb olunan zaman,
köhnə xalçaların restavrasiyasında, həmçinin ipək saplarla aparılan işlərdə
tətbiq olunur. Əmək məhsuldarlığını artırmaq, bütün prosesi sürətləndirmək
məqsədilə və istehsalın effektivliyi üçün "yandansalma" üsulu tətbiq olunur.

Xalçaya axırıncı ilmələr vurulmaqla toxuma işi yekunlaşır. Xalçanı kəsmək (bəzi
bölgələrdə bu proses hananın kəsilməsi adlandırılır) üçün hazırlıq işləri
aparılır. Bunun üçün bir neçə çərək arğac ipi əriş taylarının arasından
keçirilərək kirkid və həvə ilə möhkəmcə döyəcləyib aşağı oturdulmaqla
bərkidilir. Sonra qayçı vasitəsi ilə əriş ipliklər kəsilir. Hərdən bir (bir neçə
satimetrdən bir) arğac ipliklərin sökülməməsi üçün kəsilmiş ərişlər düyünlənir.
Xalça kəsildikdən sonra geniş və təmiz bir yerə sərilərək toz və ip
qırıntılarından təmizlənir.

Əl ilə toxunan əksər xalçalar zərif və elastik ipək və ya yundan hazırlandıqları
üçün onlarda eninə və ya uzununa qeyri mütənasiblik-əyrilik müşahidə edilir.

Xalçaların çeşnisi yaddaşda qalan təsvir əsasında toxunmuş, nəbati, həndəsi ,
bədii üslubunda və astral, totemik, zoomorf motivlərin sistemində təzahür etmiş
spesifik xüsusiyyətlərə malikdirlər. Toxunmuş xalçalar müxtəlif hissələrə
bölünür və hər bir hissənin öz adı, xüsusiyyəti, xalça üzərində tutduğu yer
mövcuddur. Haşiyə zolaqları, yerlik, göl, buta, kətəbə və s.

Azərbaycanın şimal-şərqində "şam", "ələm", Qarabağda "yelən", Cənubi
Azərbaycanda isə "haşiyə" adlanan enli və ensiz zolaqlara deyilir.

Bütün dekorativ sənət abidələrində xüsusi ilə xalça və memarlıq sənətində geniş
mövqe tutmuş naxış silsiləsindən təşkil olunmuş minlərcə kompozisiyalardan
ibarətdir. İstər müstəvi, istərsə də həcmli formada olan sənət nümunələrinin
bəzəyində haşiyə zolaqları böyuk rol oynayır. Bunlar sahələri çərçivələndirir,
onu müxtəlif istiqamətlərdə (şaquli, üfiqi, maili) hissələrə bölür və yaxud
sərbəst və bitkin bir kompozisiya kimi əşyalar üzərində mövqe tuturlar.
Xalçalardakı enli və nazik haşiyələr bunlardır:

Göl dekorativ və tətbiqi sənət nümunələrində, o çümlədən, xalçaçılıq sahəsində
geniş yayılan naxış elementlərindən biridir. Göl müxtəlif vaxtlarda və müxtəlif
bölgələrdə müxtəlif cür adlandırılmışdır.Türkdilli xalqların, o çümlədən
azərbaycanlıların gölə (medalyona) verdikləri addır. Xalça sənətində gölü
"medalyon", "xonça", "türünc", nadir hallarda isə "tabaq", farslar isə "torənc"
(torang) adlandırırlar. Kiçik ölçülü gölə (medalyona) isə "gölçə" adı
verilmişdir. Göl xalçaçılıq sahəsində geniş yayılan naxış elementləri olmaqla
yanaşı digər dekorativ və tətbiqi sənət nümunələrində də istifadə ounur. Gölün
"kvadrat biçimli göl", "dəyirmi biçimli göl" kimi növləri vardır.

Hindistan, İran və Azərbaycan ornament sənətində geniş yayılmış badama-bənzər
naxış elementi olan buta xalçaçılıqda daha geniş istifadə olunmuşdur. Xalçalarda
yüzdən artıq bir-birindən fərqlənən buta rəsmləri vardır: "evli buta",
"arvaduşaqlı buta", "gülabdan buta", "həmli buta" və s.

İslimi Yaxın Şərq, o cümlədən Azərbaycan dekorativ-tətbiqi sənətinin bütün
sahələrində istifadə edilən yarpağa bənzər bir və ya iki qanadlı naxış
elementidir.

İslimi ornament sənətində doldurucu və həm də bağlayıcı elementlərdən hesab
edilir. İslimi elementlərinin formasına görə mürəkkəb olub xalçaların
arasahəsində və haşiyə qurşaqlarında geniş tətbiq olunur. Ən çox Cənubi
Azərbaycan xalçalarında yayılmışdır. İslimin ən yayılmış formaları bunlardır:

Kətəbə - ornament sənətində əsas elementlərdən biridir. Quruluşu uzunsov formalı
"gölə" oxşayır. Bir qayda olaraq şer və tarixi rəqəmlər kətəbənin daxilində
yazılır. Kətəbədən ən çox Təbriz xalçaçılıq məktəbinin xalçalarının
hasiyələrində istifadə edilir.

Xalçanın ilk istehsalı dedikdə onun ilk dəfə istehsal olunduğu ölkə, bölgə,
qəsəbə və ya kənd haqqında məlumatlar nəzərdə tutulur. Eləcə də sonrakı
dövrlərdə xalçanın istehsalı və saxlandığı muzeylər haqqında olan məlumatlarda
bura daxildir.

Xalçaların bədii analizi zamanı xovlu xalçaların bədii təsviri zamanı ilk
növbədə orta sahə, orta sahədə yerləşdirilmiş müxtəlif naxış və simvollar
barədə, sonra isə müxtəlif endə olan bir neçə enli və ensiz zolaqdan ibarət
haşiyələr haqqında geniş məlumat verilir.

İstənilən xalçanın və xalça məmulatının texniki xüsusiyyətlərinin analizi zamanı
əsasən onun uzunluq və en ölçüləri göstərilir. Xovlu xalça məmulatlarda toxunmuş
məmulatın hər kvadratdesimetrə, yaxud da hər kvadratmetrə düşən ilmələrin
sıxlığı göstərilir. Bu halda ilmələrin (düyünlərin) sayı ilə yanaşı şaquli
çəkilmiş ipliklər, yəni əriş və üfiqi çəkilən ipliklərin, yəni arğacın miqdarı
da hesablanır. Bu hesablama xalça məmulatının arxa üzündə (xovsuz üzdə)
aparılır.

Xalça naxışının aydınlığı üçün uzununa və eninə düyün simmetriyası
izlənilməlidir. Xalçanın astarına baxmaqla bunu asanlıqla yoxlamaq olar.

Xalça xüsusiyyətlərinin analizi üçün xalçaların ornament, rəng və kompozisiya
prinsiplərini də nəzərə almaq lazımdır. Bir-birini tamamlayan bu üç amil,
ümumiyyətlə xalçaların, o cümlədən Şərq xalçalarının bədii və texniki
xüsusiyyətlərini tam analiz etməyə imkan verir. Hər bir xalça kompozisiya
cəhətdən müxtəlif cür toxunur. Adətən xalçadan harada və hansı məqsəd üçün
istifadə ediləcəyindən asılı olaraq onun ümumi kompozisiyası, ölçüsü, bəzəkləri
və hətta rəngi də seçilərək boyanır. Azərbaycan xalçaları cürbəcürdür. Məsələn:
a) həcmcə balaca olan namazlıq xalçaları; b) divar xalçaları; v) qonaq
otaqlarını bəzəmək üçün bir neçə xalçadan ibarət dəst xalılar ölçüsünə,
formasına və kompozisiyasına görə müxtəlif olur; otağın orta hissəsinə sərilmiş
iri xalça (xalı), yuxarı tərəfdə yerə salınan "baş xalçaları" və ortadakı iri
xalçanın yanlarında salınan "kənarə xalçaları".

Müasir xalçaları toxumaq üçün yun qırxımından başlayaraq xalçaların yuyulmasıda
daxil olmaqla bütün proseslər müxtəlif aqreqat,dəzgah və aparatlar vasitəsi ilə
yerinə yetirilir.

Dəzgah üsulunda aparılan əyiricilikdə yun, ən əvvlcə didilir. Bundan sonra
müxtəlif növlü yunlar yaxud yun ilə başqa liflər qatışdırılır. Sonra bu qatışıq
kütlə yağlanır. Burada xüsusi emulsiya tətbiq olunur. Yağlamaqda məqsəd yun
liflərinin bir–birinə dolaşmasının qarşısını almaqdan ibarətdir. Qatışdırılmış
yun kütləsi sonra darayıcı maşınlara verilir. Daranmış yun ayrı–ayrı lentlərə
bölünür ki, bunlar da hamar lif kütləsinə və ipliyə çevrilir. Aparat
əyiriliciyi, başlıca olaraq, qısa yunu emaldan keçirir. Burada iplik nisbətən
yoğun və tiftikli olur. Müasir dövrdə xalçalar əllə toxumaqla yanaşı Cakkard
tipli maşınlar vasitəsilə də toxunur.[1]

"Azərxalça" Elmi Yaradıcılıq İstehsalat Birliyinin (AEYİB)[32][33], "Azər-İlmə"
Məhdud Məsuliyyətli Cəmiyyətinin[34][35], "Lətif Kərimov adına Azərbaycan xalça
sənətinin inkişafı Fondu" İctimai Birliyinin[36] və digər birlik və
təşkilatların təşkili müasir Azərbaycan xalçaçılıq sənəti tarixində önəmli
hadisələrdən biridir. Təşkil edilmiş bu birlik, təşkilat və fondlar Azərbaycanın
qədim xalçaçılıq ənənələrinin qorunub saxlanılmasında və müasir xalçaçılığın
daha da inkişaf etdirilməsində mühüm xidmətlər göstərir.

Dünyanın bir çox ölkələrində xalça sənətinin elm sahəsi kimi öyrənilməsi və
yaranmış müəyyən çatışmamazlıqları aradan qaldırmaq üçün müxtəlif dövrlərdə bir
çox tədbirlər həyata keçirilib. Xalçaçılıq ənənəsinin yaşadılması və qorunması
məqsədilə xalça muzeyləri yaradılır, xalça sərgiləri təşkil edilir, beynəlxalq
tədbirlər keçirilir.

Xalçaçılığı qorumaq məqsədilə hələ 1967-ci ildə Azərbaycanda Xalça və Tətbiqi
Sənət Muzeyi yaradılıb. Azərbaycan Respublikası müstəqillik qazanandan sonra isə
xalçaçılığın qorunub saxlanması və inkişafı məqsədilə qanun qəbul olunub.[37]

Azərbaycan Respublikası prezidentinin 7 dekabr 2004-cü il tarixli, 799-IIQD
saylı fərmanı ilə təsdiq edilmiş "Azərbaycan xalça sənətinin qorunması və
inkişaf etdirilməsi haqqında Azərbaycan Respublikasının qanunu”nun altıncı
maddəsinin birinci bəndinin ikinci hissəsində qeyd edilir ki, ənənəvi "Xalça
bayramı" keçirilsin.[38][39]

1992-ci ildən etibarən Türkmənistan Respublikasında da rəsmi şəkildə Xalça
Bayramı keçirilməkdədir. Xalçaçılıq Bayramı hər ilin may ayının sonuncu bazar
günü ənənəvi olaraq Türkmənistanın Aşqabad şhərində keçrilir. Bayram keçirilən
zaman böyük bir Xalça sərgisi təşkil edilir. Türkmənistan Respublikasının dövlət
adamlarıda sərgidə iştirak edir. Xalçaçılıq Bayramında dünyada məşhur olan
Türkmənistan xalçaları nümayiş etdirilir.[40]

Xalça haqda bir sıra elmi əsərlərin müəllifləri öz əsərlərində xalçanın insan
orqanizminə müsbət təsir göstərdiyini qeyd etmişlər. Təbii boyaqlarla boyanmış,
təbii ipliklərlə toxunmuş xalçalar təkcə istilik və ya gözəllik üçün deyil, həm
də gözəl müalicə vasitəsidir. Bir çox ölkələrdə bəzi xəstəliklərin müalicəsi və
profilaktikası zamanı xalça üzərində gəzməyi məsləhət görürlər. Ayaq altında bir
çox sinir ucları yerləşir ki, xalça üzərində ayaqyalın hərəkət etdikcə həmin
nöqtələr masaj olunur. Həmçinin qış mövsümündə, xüsusəndə uzun müddət çəkmələrin
içərisində havasız şəraitdə qalan, tərləyən ayaqlar üçün bu üsul çox yaxşıdır.
Körpə vaxtı uşaq bitkilərdən hazırlanmış boyaqlarla boyanmış, təbii iplilərlə
toxunmuş xalçaya ayağını qoyarsa, xalça üzərində iməkləyər, oturar və oynayarsa
sağlam böyüyər.[37],

Müasir xalçaların bir çoxunda toxunma zamanı texnoloji proses düzgün aparılmır
və insan orqanizminə ziyanlı kimyəvi liflərlə zəngindir. Bu kimyəvi liflər insan
orqanizminə öldürücü təsir göstərir. Qan-damar sisteminin zəifləməsinə, nəfəs
borularına və s. mənfi təsirini göstərir. Kimyəvi birləşmələrdən hazırlanmış bu
liflər güclü tozsoran vasitəsilə təmizlənərkən, naxışların itməsinə gətirib
çıxarır. Bu üsulla toxunmuş xalçalar müasir xalçaçılığa mənfi təsir
göstərir.[41][42]

Kəskin qoxusu olan təzə xalça mağazadan evə gətirdikdən sonra onu yataq otağına
salmaq olmaz. Belə xalçalar yuxusuzluq, əsəbilik və allergik reaksiyalara səbəb
olur. Ona görədə yeni alınmış sintetik xalçaları bir neçə həftəlik nadir
hallarda istifadə edilən otaqda və ya bağ evində açılmış vəziyyətdə saxlamaqla
zəhərli iylərin müəyyən qədər çəkilməsinə nail olmaq mümkündür.[43] Divardan
asılmış və ya da döşəməyə sərilmiş xalça olan otaqda çəkilən siqaret isə ən
təhlükəli vəziyyətlərdən biridir. Siqareti otaqda çəkərkən təbii ki, onun
tüstüsü və bu tüstü ilə ondan ayrılan zəhərli maddələr otağın içərisinə, əsasən
də döşəmədəki və divardakı xalçalara hopur. Həmin otaqda uşaq və yaxud körpə
yaşayır, xalçanın üzərində oynayır, iməkləyirsə bu zaman onun həyatı təhlükə ilə
üz-üzə qalır.[44]

Müxtəlif ədəbiyyatlarda həsir, kilim, xalça, heyvan dərisi və digər bunlara
bənzər əşyalar üzərində namaz qılındığı haqqında müxtəlif məlumatlar var. Bir
çox xalçalar dini mərasimlərdə, eləcə də namaz qılma mərasimində istifadə
olunur. Namaz qılan zaman səcdəyə durarkən istifadə olunan xalçalar toxunarkən
müxtəlif naxışlı kompozisiyalardan istifadə olunurdu. "Namazlıq xalçaları"
adlandırılan belə xalçalar namaz qılma mərasimində istifadə olunduğu üçün əsasən
kiçik ölçüdə hazırlanırdı. Bu səbəbdən də "Namazlıq xalçaları" xalq arasında
"Namazlıq", "Çaynamaz", "Ceynamaz" (namaz qılınan yer), "Ləçəkli", "Mehrabi"
("Mehrablı"), həmçinin (əsasən də Ərəbistanda) "Səccadə" ("Səcdacadə)[45],
İranda isə "Taqi", "Canamaz" adlandırılır. Müxtəlif bölgələrdə olan məscidlər və
evlər üçün toxunan "Namazlıq xalçaları" burada yaşayan əhalinin İslam dövrü
mədəniyyətini əks etdirir. Məscidlər üçün toxunan xalçalar ("Kollektiv Namazlıq
xalçalrı") müstəsna hallarda toxunsada, evlər (ailə üçün "Ailəvi Namalıq
xalçaları", bir insan üçün "Namazlıq xalçaları")[46] üçün toxunan xalçalar daha
çox toxunmuşdur.[47]

Bir çox insanlar yerdə (torpaq üzərində) haram ola biləcəyindən ehtiyat edərək
bundan qorunmaq üçün təkcə bayırda deyil, evdə, hətta məsciddə də xalçanın
üzərində namaz qılmağı vacib hesab edirlər. Bu məqsədlə namaz qılma mərasimini
xüsusi şəkildə toxunmuş "Namazlıq xalçalar" üzərində yerinə yetirərlər.
"Namazlıq xalçalrı" üzərində toxunmuş naxışları din xadimləri müxtəlif cür
qarşılayırlar. Bəziləri xalça üzərində namaz qılmaqda heç bir müşkül, yanlışlıq
olmadığını, bəziləri xalçanın üzərində canlı varlıqların (insan, heyvan şəkli)
surətlərinin, xalçanın üzərində ibadət edənin diqqətini cəlb edəcək və onu
namazdan yayındıracaq bəzək və naxışların olmamasına, həmçinin torpağın üstündə
namaz qılmamaq üçün hər bir kəsin xalça üzərində namaz qılmasına, digərləri isə
hətta xalça üzərində namaz qılmağın düzgün olmadığı fikrini söyləyir.[48]

Əvvəllər "Ərdəbil xalçası" adlandırılan Şeyx Səfi xalçası 1539 cu ildə Səfəvi
hökumdarı I Təhmasibin sifarişi ilə Kaşani Maqsud adlı bir şəxs tərəfindən
kollektiv namaz qılmaq və xeyriyəçilik məqsədi ilə "Şeyx Şəfi" məsçidi üçün
toxunmuşdur. 1893 cü ildə həmin xalçanı ingilislər alaraq Londona
aparmışlar.Hal-hazırda "Şeyx-Şəfi xalçası"nın orijinalı Londonda Viktoriya və
Albert muzeyində saxlanılır.[49][50]

"Şeyx Şəfİ mavzoleyi" Azərbaycan və İran şiələri üçün ikinci ibadət yeri idi
(birinci Məşhəddə yerləşən İmam Rza mavzoleyi hesab olunur). Ancaq xalça toxunan
zaman Kaşani Maqsud ustalara xalıya öz adını və beyt yazdırmağı tapşırmışdı:
"Mənim sənin kandarından savayı başqa sığınacağım yoxdur, başımı qoya biləjəyim
bu evdən başqa mənim başqa məskənim yoxdur". XIV əsr şairi Hafiz Şirazinin
(1300-1389) iki sətrli 65 qəzəli. Aşağıda isə "Bu evin qulu Maqsud Kaşaninin işi
və rəqəm 946 (1539)" bu əlavə yamaq kimi qəbul olunur.

Hal-hazırda "Şeyx-Şəfi xalçası"nın orijinalı Londonda Viktoriya və Albert
muzeyində saxlanılır. Azərbaycan xalçaçılıq mədəniyyətinin əvəzsiz incisi olan
bu mükəmməl sənət əsərinin təkrar nüsxəsi yaradılmışdır. Hazırda həmin üzü
köçürülmüş nücxə Azərbaycan Müasir Incəsənət Muzeyində sərgilənir.[51]

Xalça insan həyatında təkcə qiymətli əşya deyil, sənət əsəri, istilik, gözəllik,
hədiyyə, müalicə vasitəsi sayılır. Xalçalar haqqında müxtəlif əfsanələr, atalar
sözləri, tapmacalar və digər hikmətli kəlamlar deyilib, söylənib. Xalqın həyatda
sınanmış, müdrik və nəsihətli fikirləri, həcmcə kiçik, mənaca hikmətli ifadə
olan atalar sözləri arasında xalça haqqında söylənmiş fikirlər var: "Xalına bax,
xalı toxu", "Xalını xovuna sığallarlar", "Xalça salan özü oturar", "Xalçalı gəl,
xalçalı get".[52]

Xalça Azərbaycan şifahi xalq ədəbiyyatında, aşıq yaradıcılığında və
dastanlarımızda da mövcuddur. "Koroğlunun gözü uzağı çox yaxşı görürdü, anası
onu üç yaşınadək xalça üstündə böyütmüşdü. Ayağı torpaq görməmişdi...". Bu
sətirlər Koroğlu dastanındandır. Koroğlunun tək gözü iti olmayıb. Gözəl səsi,
qüvvətli qolu, güclü iradəsi var idi.[37]

Şifahi xalq ədəbiyyatının lirik qolunun geniş vüsət tapan çoxçeşidli
janrlarından biri olan bayatılar və sayaçı sözləri arasında xalça, gəbə haqqında
nümunələrə rast gəlinir:

Şifahi xalq ədəbiyyatının geniş yayılmış şəkillərindən biri olan və
çoxvariantlılığı ilə seçilən tapmacalar arasında toxuculuq sənətinə dair
müxtəlif izlər tapmaq olur. Belə ki, qədim insan toxuculuqla məşğul olmuş, ip
hazırlamış, gəbə, xalı və xalça toxumuşdur. Məhz buna görədir ki, gəbə və xalça
haqqında onlarca tapmaca yaranmışdır:

"Uçan xalça" sözü artıq uşaqlıq illərindən hər bir kəsə tanışdır. Bu xalçaların
inanılmaz dərəcədə sehirli olması Azərbaycan nağıllarında daha çox
söylənilmişdir. Nağıllarda bu tip xalçaların olması barədə çox danışılmışdır,
lakin indiki zamanda isə buna demək olar ki, heç kim inanmır. Müasir dövrdə
təyyarələr bu əfsanəvi xalçaları əvəz etmişdir. Aparılmış tədqiqatlar
nəticəsində dünya nağıllarındakı uçan xalça gerçəkləşə bilər. Prinston
Universitetinin alimləri tərəfindən plastik materialdan hazırlanmış "uçan xalça"
("sehrli xalça") sınaqdan keçirilib. ABŞ-ın Prinston Universitetində bu
istiqamətdə tədqiqatlar davam etdirilir. Aspirant Noa Cafferisin təqdim etdiyi
şəffaf plastik təbəqə əks istiqamətlərdə hərəkət edən elektrik yükü sayəsində
hərəkət edir. Elektrikin yaratdığı dalğa havanı hərəkətə gətirir və bu da
xalçanı itələyir. Tədqiqatlar uğurla aparılarsa, gələcəkdə "uçan xalça"nın
şəhərdaxili nəqliyyat vasitəsi kimi istifadə edilməsi nəzərdə
tutulur.[57][58][59][60][61]

Yuxuda bahalı xalçalar görmək o deməkdir ki, arzu etdiyiniz dəbdədəli həyat
tərzi üçün yaranmısınız. Əgər yuxuda tez-tez xalça görürsünüzsə, bu sizin
həyatda bütün arzuları həyata keçirəcəyinizə işarədir. Əgər qız yuxuda xalçalar
asılmış otaq görürsə, tezliklə varlı və adlı-sanlı adama ərə gedəcək.[62][63]

Yuxuda xalça görmək – səfərə çıxmaq xəbəridir. Xalça üstündə uçmaq həm də murada
yətmək nişanəsi sayılır.[64]

Azərbaycan qədim xalçaçılıq mərkəzidir. Azərbaycan xalçalarının mənşəyi Bürünc
dövrünə təsadüf edir. Arxeoloji tapıntılar və yazılı mənbələrə görə, eramızdan
əvvəl ikinci milleniumda Azərbaycan ərazisində yaşayan qədim insanlar müxtəlif
növ xalça toxumuşlar.

Qədim sənət nümunəsi kimi Azərbaycan xalçaları bütün dünyada məşhurdur. XIII-XIV
əsrlərdə Azərbaycandan xarici ölkələrə çoxlu xalça və xalça məmulatı ixrac
edilmişdir. Bu gün də Azərbaycanda müxtəlif toxunuş və ornamentlərlə zəngin olan
saysız-hesabsız xalça növləri toxunmaqdadır.[65]

Azərbaycan xalçaları hər zaman toxunma prosesində yunun keyfiyyəti, boya
komponentləri, boyaq və toxuma texnologiyaları, dizayn, orijinal həndəsi
naxışlar və obrazları ilə bir-birindən fərqlənmişdir. Bütün bunlara görə
Azərbaycan xalçaları sənət sahəsi kimi həm coğrafi mövqeyinə, həm də naxış,
kompozisiya, rəng həlli və texniki xüsusiyyətlərinə görə şərti olaraq bir neçə
xalçaçılıq məktəbinə bölünür. Əvvəllər bu xalçaçılıq məktəbi dörd qrupa
ayrılsada, sonrakı dövrlərd şərti olaraq 7 xalçaçılıq məktəbinə bölünmüşdür. Bu
xalçaçılıq məktəblərinin özləri də bir neçə alt qrupa ayrılır.[66][67][68][69]

XX əsrin ortalarında Altayda yerli türklərin Pazırıq (Basırıq) dediyi yerdə
qazıntı aparan rus arxeoloqları qədim kurqandan hamını heyrətə salan əşyalar
aşkar etdilər. Saqa (skit) boylarına məxsus bu sənət əsərləri içərisində salamat
qalmış və rəngini itirməmiş bir xalı da vardı.[5] Bu 2500 il öncə Qarabağda
toxunmuş Bərdə (saqa-oğuz) xalısı idi.

Xalçaçılıq sahəsində dünyanın ən aparıcı ölkələri xalçaları gözəlliyi,
keyfiyyəti ilə yanaşı ölçüsünə görədə qiymətləndirməyə çalışmışlar. Ölçüsünə
görə müxtəlif vaxtlarda müxtəlif xalçalar "dünyanın ən böyük xalçası" adını
daşımışdıər. Təbrizdə toxunmuş "Ləçəktürünc" kompozisiyalı, Təbriz xalçaçılıq
məktəbinin şah əsəri, məşhur "Ərdəbil xalçası" uzun müddət "dünyanın ən böyük
xalçası" adını daşımışdır.[70]

Müasir dövrdə İran toxuma, xüsusilə də xalçaçılıq sahəsində dünyanın ən aparıcı
ölkələrindən biri kimi qəbul edilib. Ona görədə İranda müxtəlif illərdə toxunmuş
"dünyanın ən böyük xalçaları" maraq doğurmuşdur.[71][72]

Birləşmiş Ərəb Əmirliklərinin (BƏƏ) paytaxtı Əbu Dabidə dünyada ən böyük
məscidlərdən birində dünyanın ən böyük kollektiv namazlıq xalçası döşənib.
İranın Xorasan şəhərində 1200 qadın tərəfindən iki ilə toxunan xalçanın sahəsi 6
min kvadratmetr, ağırlığı isə 45 tondur. Xalçanın 8 milyon dollar qiyməti var və
eyni vaxtda 9 min mömin bu xalçanın üstündə ibadət edə bilər.[73]

2001-ci ildə Türkmənistanda toxunulan bir xalça, "Ginnesin Rekordlar Kitabı"na
düşmüşdür. Bu xalçanın çəkisi 1 ton 200 kiloqram, sahəsi isə 301 kvadratmetri
idi.[74]

Bəzi ölkələrdə xalçaların böyüklüyünü rənginə görə fərqləndirirlər. Romada film
festivallarının ən əhəmiyyətli ünsürlərindən biri olan qırmızı xalça seremonisi
olmuşdur. Film festivalının açılışı üçün salonun girişinə dünyanın ən böyük
(1300 kvadrat metrlik) qırmızı xalça sərilmişdir.[75]

Türkiyənin İstanbul şəhərində keçirilən Şərqi Aralıq dənizi Beynəlxalq Səyahət
və Turizm Sərgisində dünyanın ən nazik xalçası təqdim edilib. Əldə toxunma xalça
Türkiyənin Kocaeli bölgəsinin Hərəkə kəndindən gətirilib. Əl işi "dünyanın ən
nazik xalçası" kimi Ginnesin Rekordlar Kitabına düşüb.

Xalçanı toxuyan Nuray Kıvancın sözlərinə görə, xalçanın hər santimetrinə 1024
ilmə vurulub. Kıvanc onun təkcə ən nazik deyil, həm də ən yüngül xalça olduğunu
deyir. Çəkisi 15 qram olan xalçanın toxunmasına gündə 10 saat olmaqla, 5 il vaxt
sərf edilib.[76]

Qeyri adi, maraqlı, qəribə xalçalar artıq dünyaya "qiymətli əl işi" kimi
tanıdılır. İran, Hindistan, Çin, Azərbaycandakı peşəkar toxucular tərəfindən
toxunan qeyri adi xalçalar öz qəribə və maraqlı xüsusiyyətləri ilə daha çox
fərqlənir. Qiymətləri yüksək olan bu qeyri adi xalçalar adi ipliklərdən
hazırlanmış xalçalar kimi muzey və sərgilərdə nümayiş etdirilməklə yanaşı
onların bir çoxu hər bir evi öz qeyri adiliyi ilə bəzəyir.[77][78][79]

Qədim zamanlardan bəri toxunan xalçalar adətən bir üzlü olur. Son zamanlar
toxunan xalçaların bəzilərini arxası da üzü kimi xovlu olmaqla öz qeyri adiliyi
ilə seçilir. Belə xalçalara ikiüzlü xalça deyilir.[80]

Afrikada hörümçək torundan xalça hazırlanıb. Dörd il ərzində xalçanı hazırlayan
afrikalılar, əsasən hörümçək torundan istifadə edib. Xeyli əmək sərf olunan
xalçanın hazırlanmasına 500 min ABŞ dolları həcmində xərc çəkilib. Yüksək sənət
əsəri olan bu xalça, hazırda ABŞ-ın "Nyu-York" muzeyində saxlanılır.[81]

ABŞ-ın Virciniya ştatındakı Riçmond şəhərində Çinin ən məşhur və nüfuzlu
rəssamlarından biri sayılan Syuy Bin 50 min siqaretdən pələng dərisinə bənzəyən
xalça "toxuyub". Bu unikal əsəri yaratmaqda məqsəd insanları siqaret çəkmək kimi
zərərli vərdişdən əl çəkməyə çağırmaqdır. 199,5 kq ağırlığı olan xalça hazırda
Virciniya İncəsənət Muzeyində nümayiş olunur.[82]

Belçikanın paytaxtı Brüsseldə 1971-ci ildən bu günə qədər təşkil edilən
"begonia" (“beqoniya”) çiçəkləriylə möhtəşəm xalça toxunur. Xalça təxminən 800
min begonya çiçəyindən tək-tək düzməklə şəhərin mərkəzində, məşhur Grand Place
meydanında onlarla könüllü tərəfindən toxunur. Çiçəkdən toxunan xalçanın sahəsi
2 min kvadrat metr olur. Çiçəkdən düzəldilən xalça hər il fərqli motivlərlə
toxunur.[83]

Müxtəlif xalça nümunələri London, Berlin, Nyu-York, Vaşinqton, İstanbul və s.
şəhərlərdəki dünyanın ən məşhur muzeylərində və çoxsaylı şəxsi kolleksiyalarda
saxlanılır.

Muzeylər toxuculuq sənətinin bir qolu, xalçaçılıq mədəniyyətinin daşıyıcısı olan
xalça və xalq tətbiqi sənəti nümunələrini qədim dövrlərdən bu günədək bütün
zənginliyilə özündə qoruyub saxlayır. Muzey xalça və xalq tətbiqi sənətinin
nümayiş edildiyi ən zəngin ekspozisiyaya malik bir yerdir.

Bu günə qədər yüzlərlə xalça müxtəlif muzeylərdə saxlanılır. Azərbaycan qadın
ustalarının əlləri ilə yaradılan gözəl xalçalar və xalça məmulatları
Sankt-Peterburqda Ermitaj, Londonda Viktoriya və Albert, Vaşinqtonda Tekstil,
Parisdə Luvr, İstanbulda Topqapı kimi dünyanın böyük muzeylərini, habelə Bakıda
Azərbaycan xalçaları muzeyini və Azərbaycan tarixi muzeylərini bəzəyir.[84][85]

Dünyada ilk dəfə olaraq professor Lətif Kərimovun təşəbbüsü ilə Azərbaycanda
Xalça Muzeyi (hal-hazırda bu muzey Lətif Kərimovun adını daşıyır)
yaradılmışdır.[86] Dənizkənarı Milli Parkın ən görkəmli yerində Lətif Kərimov
adına Xalça Muzeyinin yeni binası inşa edilmişdir. Heydər Əliyev Fondunun
təşəbbüsü və YUNESKO-nun dəstəyi ilə inşa olunan bina bükülmüş xalçanı
xatırladır.[87][88]

Xalça alarkən aşağıda qeyd edilən əsas keyfiyyət və xüsusiyyətlərə fikir vermək
lazımdır:

Tamamilə yundan hazırlanmış xalçaların əllə və yaxud maşınla toxunmasını
araşdırıb aydınlaşdırmaq bir qədər çətindir. Diqqətlə və eyni zamanda yaxından
xalçanın arxa üzünə (çeşnisinə) baxmaqla bunu müəyyənləşdirmək bir qədər
asandır.[89]

Xalça saxlanan anbar binaları təmiz quru və birqaydalı təbii, yaxud süni işıqlı
olmalıdır. Bu binalarda havanın nisbi rütubəti ən çox 60-65% olmalıdır.

Anbarda saxlanan xalçalar taxta üzərində yığılmalı və divardan bir az aralı
yerləşdirilməli, tozdan, kirdən və düz düşən gün şüalarından qorunmalıdır. Xalça
saxlanan zaman güvə və gəmiricilərə qarşı mübarizə məsələsinə ciddi fikir
verilməlidir və habelə yanğına qarşı tədbirlər nəzərdə tutulmalıdır.

Muzey eksponatı kimi nümayiş olunan xalça məmulatlarının güvədən və digər
ziyanvericilərdən qorunması üçün ən yaxşı vasitə sintetik materialdan və ya adi
şüşədən hazırlanmış vitrinlərdir. Vitrinlərdən istifadənin üstün cəhəti ondan
ibarətdir ki, onlar eksponatları tozdan, güvədən və digər ziyanvericilərdən
qoruyur və eyni zamanda çox sayda nümunələrin sərgiyə qoyulması ilə yanaşı
ekspozisiyanın dəyişdirilməsini asanlaşdırır.[90]

Məişət şəraitində xalçanı yayda yığışdırmaq üçün onu bükmək lazımdır. Heç bir
halda xalçanı dördqat qatlamayın. Əks halda xalçanın xovu əzilər və bürüşər.
Xalçanı uzun müddətə bükərkən güvəyə qarşı vasitələrdən istifadə etmək lazımdır.
Güvə ilə ən geniş yayılmış mübarizə vasitəsi naftalindir. Lakin onun istifadəsi
səhiyyə orqanları tərəfindən tövsiyə olunmur. İnsan orqanizmi üçün zərərli olan
kanseroqen xassələr aşkar edildiyindən naftalin qadağan olunmuş preparatlar
sırasına daxil edilmişdir.[91]

Xalq arasında uzun zamandır istifadə olunan yovşan bitkisinin qurudulmuş
budaqları, lavanda, ətirşah yarpaqları, portağal qabıqları və ya çiyələk sabunu
ən yaxşı halda kəpənəyi qaçıra bilər. Sürfələrlə mübarizədə istər təbii,
istərsədə kimyəvi vasitələr yetərincə təsirə malik deyildir.[92]

Mixək də güvəyə qarşı da pis vasitə deyil. Qönçələrini cuna kisəyə yığaraq
xalçaların arasına qoymaq olar.[93]

Müasir dövrdə muzeylərdə, mənzillərdə və ictimai binalarda, anbar və mağazalarda
güvə ilə mübarizənin ənənəvi üsulu xalçaların saxlandığı yerlərdə fumiqasiya
təsirli insektisid preparatların (uçan güvələri hürküdən) tətbiq edilməsinə
əsaslanmışdır.

Qışda xalçaları qarla təmizləmək daha əlverişlidir. Bunun üçün xalçanın həyətə
çıxarılması yaxşı olar. Xalça iki və daha çox adamın köməyi ilə çırpılır. Sonra
xalça qalın qarın üstündə üzü yuxarı yerə sərilir, süpürgə ilə süpürülür.
Yenidən xalçanın üzərinə qar səpilir və süpügə ilə təmizlənir. Bu xalça təmizə
çıxana qədər davam etdirilə bilər. Adətən, xalçaları, xüsusilə də yumşaq tüklü
xalçaları xovun əks istiqaməti ilə süpürmək və yaxud təmizləmək olmaz.

Müasir xalça təmizləmə vasitələri ilə təmizləmə daha asan və sərfəlidir. Xalça
və xalı örtükləri indi müasir peşəkar avadanlıqlar vasitəsi ilə yerində, qısa
müddət ərzində təmizlənir. Xalçanın təmizliyində ekoloji təmiz və iysiz
maddələrdən istifadə olunur. Amma bu vasitələrdən istifadə etmək məsləhət
deyildir. Belə vasitələr xalçaların daha tez sıradan çıxmasına kömək edir. Ona
görə də bu vasitələr köhnə və ya yeni toxunmuş bütün xalçalara hər zaman tətbiq
oluna bilmir. İsti və yaxud qaynar su ilə xalçaların yuyulmasıda düzgün
deyildir. Bu zaman xalçalar tez köhnəlir və rəngləri solur. Həmçinin xalçalar
yuyulduqdan sonra günəş şüalarının altında yox, kölgədə qurudulmalıdır. Əks
halda ipliklərin rəngi solar və keyfiyyəti zəifləyər.

Təbii yun ipliklərdən toxunmuş xalçaları rütubəti çox olan otaqlarda və
zəhərləyici kimyəvi maddələrin saxlandığı və istifadə edildiyi otaqda saxlamaq
və sərmək olmaz. Ayaq altına salınmış xalçaları qeyri-bərabər sürtünmələrdən
qorumaq üçün 2-3 ildən bir onları dayandığı yerdə 90-180 dərəcə fırlatmaq
lazımdır. Bükülü saxlanan yun xalçaları ən azı ildə bir dəfə (yazda olsa daha
yaxşı olar) açıq havaya sərmək, büküb götürən zaman içərisinə güvəyə qarşı
kimyəvi və yaxud da təbii (yovşan bitkisi) vasitələr qoymaq lazımdır. Bükülmədən
öncə çubuqla çırpılmalı, yumuşaq fırça və tozsoranla təmizlənməlidir. Təbii yun
xalçalar su "sevmirlər", bu səbəbdən də onları heç bir zaman nəm fırça və ya
əsgi ilə simək olmaz. Suyun əvəzində təmiz ağ neftdən istifadə etmək daha
məqsədə uyğundur. Ağ neft həmçinin güvəyə, mikrob və viruslara qarşı yaxşı
vasitədir. Çıxılmaz vəziyyətdə yuyulmuş, və yaxud da sulu və nəm əsgi ilə
silinmiş xalçaları təbii yolla kölgəbasar bir yerdə qurutmaq məsləhətdir.

Xalçalara verilən ən mühüm tələblərdən biri də onlara verilən istismar müddəti
və ya xidmət müddətidir. Xalçaların xidmət müddəti dedikdə xalça və xalça
məmulatlarının dağılana qədərki (yararsız hala düşənə kimi) istismar müddəti
başa düşülür. Xalça və xalça məmulatları olduqca davamlı olduğundan onların
istismar müddəti on illərlə və ya əsrlərlə təyin edilir. Xalçanın vaxtından
əvvəl yararsız hala düşməsi müxtəlif səbəblərdən ola bilər. Xalçanın toxunuşu
zamanı materialların davamlı olmaması, xalçanın istifadə xarakterindən, istismar
şəraitindən (yararsız rütubət, temperatur, kimyəvi maddələrlə və s.), xalçalarla
düzgün rəftar qaydasından, xalçanın fərdi xüsusiyyətindən və sairələrdən
asılıdır.

Xalçaların xidmət müddəti müxtəlif təsirlərə qarşı göstərdiyi müqavimətlə təyin
edilir ki, buraya da mexaniki, fiziki, mikrobioloji və s. təsirlər aiddir. Uzun
müddət istismara qarşı davamlılıq, həmçinin, sosioloji amillərdən də çox
asılıdır. Maraqlıdır ki, xidmət müddəti çox olan xalçalar ən qədim, əntiq
xalçalardır. Axı onların hazırlanma prosesidə sınaqdan keçirmə mərhələsi
olmuşdur. Doğrudur, təbbii liflərdən olan xalçalar çirki daha tez götürür, eyni
zamanda çətin təmizlənir. Sintetik liflərdən olan xalçalar isə çirki az götürür
və asan təmizlənir.



https://az.wikipedia.org/wiki/Vladimir_Lenin

Vladimir İliç Ulyanov (Lenin) (rus. Влади́мир Ильи́ч Ле́нин, 22 aprel 1870,
Simbirsk – 21 yanvar 1924, Moskva ətrafı) — Rusiya inqilabçısı, publisist,
SSRİ-nin qurucusu.

Vladimir Lenin tarixdə 100 ən çox öyrənilmiş şəxsiyyətlər siyahısına daxil
edilib.Böyük Azərbaycan şair Rəsul Rza Leninin şəfinə poema yazmışdır.

Lenin (həqiqi soyadı Ulyanov) Vladimir İliç KP (B) partiyasının və Sovetlərin
qurucusudur. Vladimir İliç Ulyanov Simbirskdə xalq məktəbi inspektorunun – İlya
Nikolayeviç Ulyanovun (1831-1886) ailəsində anadan olmuşdur. Onun atasının şəxsi
(qeyri-irsi) dvoryanlığı olmuşdur. Leninin ailəsi çoxmillətli olmuşdur və onun
kökündə bir neçə millətlilik özünü daha qabarıq göstərir – çuvaş, kalmık, rus,
alman, yəhudi, isveç.

Lenin ata tərəfindən babası Nikolay Vasilyeviç Ulyanov milliyyətcə çuvaş
olmuşdur. Daha sonralar atası milliyyətcə kalmık, anası isə bəzi məlumatlara
görə rus olan Anna Alekseyevna Smirnova ilə evlənmişdir. Nikolay Ulyanovun
ölümündən sonra isə İlya Ulyanovun qayğısına onun böyük qardaşı Vasiliy Ulyanov
qalmışdır. Qardaşı ona kifayət qədər təhsil verə bilmişdi ki, o, gedib Kazan
Universitetinin fizika-riyaziyyat fakultəsinə qəbul olunmuşdur. 1869-cu ildən
Simbir quberniyasında xalq məktəbinin inspektor və direktoru işləmişdir. III
dərəcəli müqəddəs Vladimir medalı ilə təltif olunduqdan sonra Lenin atası
1882-ci ildə irsi dvoryanlıq hüququ qazanmışdır.

Leninin ikinci (ana tərfdən) babası Aleksandr Dmitriyeviç Blank (xristianlığı
qəbul etməmişdən əvvəl İzrail Moyşeviç Blank) hərbi həkim olmuşdur. Daha sonra
Kazan dvoryanlığını qəbul etmişdir. Tezliklə Kazan quberniyasında Kokuşkino
mülkünə sahib olmuşdur. Leninin anası Mariya Aleksandrovna və onun dörd bacısı
çox erkən analarını itirmişlər, onları xalaları tərbiyə etmiş, musiqi və xarici
dilləri onlara tədris etmişdir.

1879-1887-ci illərdə təhsil aldığı Simbir gimnaziyasını qızıl medalla
qurtarmışdır. Daha sonra Kazan Universitetinin Hüquq fakultəsinə daxil olmuşdur.
Tələbə hərəkatlarında iştirak etdiyi üçün Universitetdən xaric olunmuşdur.

Onun böyük qardaşı 1887-ci ildə III Aleksandra qarşı "narodovolçuluq"da ittiham
olunub edam edildi. Bəzi tarixçilərin yazılarına əsasən Lenin məhz bu hadisədən
sonra tarixi-sirli frazasını işlətdi – "Başqa cür hərəkət etmək lazımdır!".

1888-ci ilin payızında Leninə Kazana qayıtmağa icazə verildi. Burada o,
N.E.Fedosyev tərəfindən təşkil olunmuş marksist dərnəklərin birinə üzv oldu.
Burada K.Marksın, F.Engelsin və Q.V.Plexanovun əsərləri müzakirə olunurdu.
Marksın və Engelsin əsərləri Leninin dünya görüşünün formalaşmasında mühüm rol
oynamışdır – O, inamlı marksistə çevrilir.

1889-cu idə Lenin Sankt-Peterburq Universitetində imtahanlardan keçir. Buranı
qurtardıqda sonra proletarların hüquqlarını müdafiə edən vəkil kimi fəaliyyət
göstərmişdir.

İsveçrədə Q.V.Plexanovla, Almaniyada V.Libeknextlə, Fransada P.Lafarqom və başqa
beynəlxalq fəhlə hərəkatının nümayəndələri ilə görüşmüşdü.

1895-ci ilin dekabrında Lenin tutulur və Yenisen quberniyasının Şuşenskoe
kəndinə 3-il müdətinə sürgün olunur. Burada 1898-ci ilin iyulunda Lenin
N.K.Krupskaya ilə evlənir, türmədə olduğu müddətdə yazdığı materiallar əsasında
"Rusiyada Kapitalizmin inkişafı" adlı kitab yazır, bir neçə məqaləni tərcümə
edir və onlar üzərində işləyir. Sürgündə olduğu müddətdə o 30-dan artıq iş
yazmışdır.

1900-cu ildə Leninin sürgünlük müddəti bitdi. Elə həmin il o, Rusiyanı tərk
etdi. Mühacirətdə olduğu müddətdə marksizmi təbliğ edən "İskra" ("Qığılcım")
qəzetinin əsasını qoymuşdur.

1903-cü ilin 17 iyulundan 10 avqusta kimi Cenevrə, Brüssel və Londonda RSDFP-nin
II qurultayı keçirildi. 5- il öncə keçirilmiş partiyanın I qurultayı faktiki
olaraq heç bir nəticə verməmişdi: heç bir proqram qəbul olunmadı, proletariatın
inqilabi gücünü birləşdirmək mümkün olmadı, I qurultayda seçilmiş MK-nın bütün
üzvlərinin tezliklə hamısı həbs olundu. Lenin qurultayın hazırlığına dair işləri
öz üzərinə götürdü.

Qurultay açılan kimi partiyanın müxətlif cinsli olduğu ortaya çıxdı. Lenin
proletariat diktaturasını sərt şəkildə qoymuşdu və mövqeyini müdafiə edirdi. Bu
polemikadan Lenin qalib çıxsada partiya iki fraksiyaya – Lenin başda olmaqla
"Bolşeviklər" və Martinov başda olmaqla"Menşeviklər"ə parçalandı.

1905-1907-ci illər inqilabı Lenini İsveçrədə haqladı. 1905-ci ilin aprel ayında
Londonda RSDFP-nin III qurultayında Lenin inqilabın əsas vəzifəsi kimi Rusiyada
mütləqiyyətin və təhkimçiliyin aradan qaldırılmasını müəyyənləşdirdi. Leninin
nöqteyi-nəzərini bəyənən qurultay iştirakçıları partiyanın taktikasını
müəyyənləşdirdi: tətillərin təşkili, nümayişlər, silahlı üsyanların
hazırlanması.

Lenin özgə soyadla Peterburqa gəldi və aktiv fəaliyyətə başladı. Lenin RSDFP-nin
Peterburq və Mərkəzi Komitələrinə rəhbərlik edir, "Novaya jizn" ("Yeni həyat")
qəzetinə məqalələr yazmağa başladı. Leninin birbaşa rəhbərliyi ilə partiya
silahlı üsyan hazırlayırdı. Elə bu illərdə Lenin "Demokartik inqilabda
sosial-demokratiyanın iki taktikası" kitabını yazdı və burada proletariatın
hegamonluğundan və silahlı üsyandan bəhs edirdi. Öz tərəfinə kəndliləri çəkmək
üçün Lenin "Kənd kasıblarına" adlı büroşura yazır. Bu mübarizə uğurla
nəticələndi-beləki Lenin Rusiyaya gəldikdən sonra onun tərəfdarlarınını sayı
dəfələrlə artdı. 1906-ci ilin sonuna yaxın RSDFP-nin 150 minə yaxın üzvü var
idi.

Lenin iştirakı hiss olunmaya bilməzədi, Rusiyada qalmaq təhlükəli idi. 1906-cı
ildə Finlandiyaya və oradanda 1907-ci ilin payızında yenidən xaricə çıxdı.

Dekabr silahlı üsyanının uğursuzluğuna baxmayaraq, Lenin qürurla deyirdi ki,
Bolşeviklər bütün inqilabi güclərini sərf etmiş, onlar bu yola ilkin qədəm
qoymuş və ən sonda bu yolun qeyri-mümkünlüyünü anlayıb ən sonuncu geri
çəkilmişdilər.

1908-ci ilin ilk günlərində Lenin İsveçrəyə qayıdır. 1905-1907-ci il
inqilablarının məğlubiyyəti onun inqilabi fəaliyyətini heç də zəiflətmədi,
əksinə sonrakı yazılarında inqilabi ruhun yenidən qalxacağını qaçılmaz bir
hadisə hesab edir və yazırdı-"Əzilmiş ordu daha yaxşı öyrənir". 1912-ci ildə
Lenin RSDFP-ni leqallaşdırmaq istəyən "Menşeviklər"lə əlaqəni tamamilə qırır.

5-may 1912-ci ildə ilk leqal Bolşevik qəzeti olan "Pravda"("Həqiqət")-nın ilk
nömrəsi çıxdı. Onun baş redaktoru faktiki olaraq Lenin idi. 2 il müddətində
"Pravda" qəzetində Leninin təxminən 270-ə qədər məqalə və fikirləri nəşr
olunmuşdur. Həmçinin Lenin mühacirətdə olarkən IV Dövlət Dumasda Bolşeviklərin
fəaliyyətinə rəhbərlik edirdi, RSDFP-nin II İnternasionalda təmsil edirdi,
partiya və milli suallara aid məqalələr yazır, fəlsəfə ilə məşğul olurdu.

1912-ci ilin sonlarından başlayaraq Avstriya-Macarıstanın ərazisində yaşamağa
başlamışdır. Birinci dünya müharibəsi onu məhz bu yerdə haqladı. Avstriya
jandarmı Lenini çara şpionluqda ittiham edib tutdu, lakin tezliklə buraxdı.
Qayıtdıqdan sonra Lenin "Başlanmış müharibə imperialist, hər iki tərəfdən
ədalətsiz müharibədir və işçi qüvvələrin marağlarına uyğun deyil" fikri ilə
çəxəş etməyə başladı.

1917-ci il fevral inqilabından (bu hadisə haqqında Lenin qəzetdən oxumuşdur)
sonra Almaniya höküməti Leninə və bir qrup partiya silahdaşı ilə birlikdə
İsveçrədən çıxıb Almaniya vasitəsi ilə keçməsinə icazə verdi. Lenin belə deyilən
"Plomblanmış vaqonda" hərəkət edirdi-başqa sözlə ona və onun silahdaşlarına
vaqonu sərhəddə kimi tərk etmək qadağan olunmuşdu. Həmçinin alman hakimiyyəti
çox gözəl bilirdi ki, Lenin kimdir və onun ideyaları qanlı vuruşmanı davam
etdirmək niyyətində olan Rusiya üçün necə sosial partlayışa səbəb ola bilər.
Həmçinin belə bir hipotez mövcuddur ki, məhz buna görə almanlar Leninə öz
ərazilərindən sərbəst keçməyə icazə vermişlər.

Lenin Rusiyaya 3 aprel 1917-ci ildə çatdı. Növbəti gün, 4 apreldə Lenin
bolşeviklər qarşısında məruzə ilə çıxış etdi. Bu çıxış tarixə "Aprel tezisləri"
kimi düşdü və burada burjua-demokratik inqilabından fəhlə, sosialist inqilabına
keçid haqqında öz fikirlərini ifadə etdi. RSDFP (B)-nın idarə etməsini öz
üzərinə götürən Lenin bu planı reallaşdırır. 1917-ci ilin aprelindən iyulunadək
170-dən çox məqalə, büroşura, partiyanın MK və bolşevik konferensiyalarının
qətnamələrini, çağrışlar yazmışdır. Müvəqqəti hökümət tərəfindən Petroqradda
keçirilən 5-7 iyul dinc nümayişinin güllə-baranından sonra ölkədə
ikihakimiyyətliliyə son qoyuldu. Bolşeviklər Lenin başda olmaqla hökümətlə açıq
mübarizəyə qalxırlar və yeni inqilab hazırlayırlar.

20 iyulda Müvəqqəti hökümət Lenini həbsi haqqında əmr verdi. O, bir müddət
Petroqradda daha sonralar 21 avqusta kimi Petroqraddan bir az aralıda – Razliv
gölü ətrafında, oktyabrın əvvəllərinədək isə Finlandiyada gizlənməli olmuşdur.

24 oktyabr 1917-ci il Lenin Smolnıy şəhərinə gəlir və o vaxt kı, Petroqrad
şurasının sədri L.D. Trotskiy ilə birlikdə inqilabi oyanışın bir-başa rəhbərliyi
ilə məşğul olmağa başladı. A.F.Kerenskini hakimiyyətdən devirmək üçün 2-gün
lazım oldu. Noyabrın 7-də Lenin müvəqqəti hökümətin devrilməsi haqqında müraciət
imzaladı. Elə həmin gün keçirilmiş Sovetlərin II Ümumrusiya qurultayında sülh,
torpaq və kəndli-fəhlə dövlətinin- başda Lenin olmaqla Xalq Kommisarları
Şurasının qurulması haqqında Lenin dekretini qəbul etdi.

5 yanvar 1918-ci ildə Müəssələr Məclisi açıldı. Müəssələr Məclisində çoxluğu
eserlər tutdu. Lenin solçu eserlərin köməyi ilə Müəssələr Məclisini seçim
qarşısında qoydu: Sovet hökümətini və onun qəbul etdiyi dekretləri tanımaq və ya
özünü buraxmaq. Rusiya o zamanlar əhalisinin 90%-i kəndçi olan aqrar bir ölkə
idi. Eserlər onların siyasi əqidələrini müdafiə edirdi. Müəssələr Məclisi özünü
buraxdı.

124 gün davam etmiş "Smolnıy periodunda" Lenin 110-dan artıq məqalə, dekret,
qətnamə çap etdirmiş, 70-dən çox məruzə və çıxışlar etmiş, 120-yə yaxın məktub,
teleqram yazmış, 40-dan artıq partiya və dövlət sənədinin yazılmasında və
redaktəsində iştirak etmişdir. Həmin müddətdə Lenin XKŞ-nın 77-dən çox
yığıncağında, 26-dan artıq MK-nın iclası və müşavirələrində, 6 Ümumrusiya
işçilərinin qurultayının hazırlanmasında və keçirilməsində iştirak etmişdir.

Sovet hökumətinin və KP MK-nın Moskvaya Petroqraddan köçməsindən sonra, 11 mart
1918-ci ildən başlayaraq Lenin Moskvada işləmiş və yaşamışdır. Leninin şəxsi evi
və kabineti Kremldə, 3-cü mərtəbədə yerləşmişdir.

Sülh haqqındakı dekretə əsasən Leninə dünya müharibəsindən çıxmaq lazım idi.
Solçu kommunistlərin və L.D.Trotskinin etirazına baxmayaraq Lenin Almaniya ilə 3
martda Brest sülh müqaviləsini imzalamağa müvəffəq oldu. O, Kremldə yaşamış və
fəaliyyət göstərmiş, sosializmin qurulması yolunda öz proqramlarını yerinə
yetirməyə başlamışdır. 1918-ci il 30 avqustda Leninə, onun ağır yaralanması ilə
nəticələnən sui-qəsdə cəhd oldu.

1919-cu ildə Leninin təklifi əsasında 3-cü Kommunist İnternasionalı yaradıldı.
1921-ci ildə RKP(B) 10-cu qurultayında o, "hərbi kommunizm" siyasətindən yeni
iqtisadi siyasətə keçidi vəzifə kimi qarşıya qoydu. Lenin ölkədə ateist dünya
görüşünün olmasına və təkpartiyalı sistemin əsasını qoymuşdur. Beləliklə Lenin
dünyada ilk sosialist dövlətin əsasını qoyan olmuşdur.

Tezliklə Leninə qarşı olan sui-qəsd özünü göstərdi və Lenin 21 yanvar 1924-cü
ildə saat 6-50 də Moskva ətrafı mülk olan Qorkidə vəfat etmişdir. 23 yanvarda
Leninin cəsədi Moskvaya gətirilmişdir. Rəsmi vida mərasimi 5 gün gecə gündüz
davam etmişdir. 27 yanvarda Leninin balzamlanmış cəsədi arxitektor A.V. Şusevin
inşa etdiyi Mavzoleyə qoyulmuşdur.



https://az.wikipedia.org/wiki/Tailand

Tailand krallığı (Pratet Tai, th. ราชอาณาจักรไทย [râːtɕʰa ʔaːnaːtɕɑ̀k tʰɑj]) —
Hind-Çin yarımadasında dövlət. Monarxiya quruluşuna malikdir. Digər yarımada
dövlətlərinə görə nisbətən inkişaf etmişdir. Adı bir vaxtlar Siyam Krallığı olan
ölkə 1939-cu ildə Tailand adlandırılmışdır. Paytaxt Banqkokun tai dilindəki
mənası "mələklər şəhəri"dir. 200 il bundan əvvəl kiçik bir balıqçı şəhəri olaraq
Siyam Krallığının paytaxt qurulan şəhəri, indi Asiyanın ən böyük şəhərlərindən
biridir.

Tailand 4 ölkə ilə həmsərhəddir – Kamboca, Laos, Myanma və Malayziya. 513,000
kv.km sahəsi ilə 51-ci, 66 milyon nəfər əhalisi ilə isə 20-ci yerdədir.

Tailand iqtisadiyyatı adambaşına düşən ÜDM göstəricisinə görə 20-ci, nominal ÜDM
həcminə görə isə 27-ci yerdədir. İstehsal, kənd təsərrüfatı və turizm ölkə
iqtisadiyyatının aparıcı sektorlarıdır.

Tailand Krallığının dövlət rəmzləri: Tailand bayrağı, Tailand gerbi və Tailand
himnidir.

2009 – cu ilin aprel ayının əvvəlinə olan rəsmi təxminlərə əsasən Tailandın 66,8
milyon nəfər əhalisi var .[1]

Tailand ərazisində ilk dövlətlər I – II əsrlərdə yaranmağa başlamışdır. Tailərin
üstünlük təşkil etdiyi ilk böyük dövlət XII əsrin sonu-XIII əsrin əvvəllərində
yarandı və Sukotai dövləti adlandı. XIII əsrin ortalarından sonra Tailand
ərazisində Siam dövləti yarandı. Ölkə Tailand adını yalnız 1932-ci ildə baş
vermiş dövlət çevrilişindən sonra aldı.[2]



https://az.wikipedia.org/wiki/Sankt-Peterburq

Sankt-Peterburq (rus. Санкт-Петербург; 1914-cü ildən 1924-cü ilədək Petroqrad,
1924-cü ildən 1991-ci ilədək Leninqrad) — Rusiya Federasiyasının federal
əhəmiyyətli şəhəri, Rusiyanın Şimal-Qərb federal dairəsinin inzibati mərkəzi,
Rusiya Federasiyası Konstitusiya Məhkəməsinin, MDB Parlament Assambleyasının,
1992-ci ildən Rusiya Leninqrad vilayətinin hakimiyyət orqanlarının yerləşdiyi
şəhər.[1]. XVIII—XX əsrlərdə — Rusiya İmperiyasının paytaxtı. SSRİ dövründən
qəhrəman şəhər.

Şimali Avropada, Rusiyanın şimal-qərbində, Baltik dənizinin Fin körfəzinin
sahilində , ora tökülən Neva çayının sahilində yerləşir.

Rusiyanın vacib iqtisadi, elmi, mədəni və tarixi şəhəri, böyük nəqliyyat
qovşağıdır. Şəhər mərkəzindəki tarixi abidələr UNESCO-nun dünya mirası
siyahısına daxildir.[4].

Əsası 27 may 1703-cü ildə çar I Pyotr tərəfindən qoyulmuşdur. Şəhərdə üç böyük
inqilab baş vermişdir. 1905-1907-ci illər, 1917-ci il Burjua-Demokratik fevral
inqilabı, 1917-ci ildə Oktyabr sosial inqilabı. 1941-1945-ci illər Böyük Vətən
Müharibəsi dövründə şəhər uzun müddət mühasirədə saxlanılmışdır. Bunun
nəticəsində şəhərdə 1500 000 nəfər insan ölmüşdür. 1965-ci ildə qəhrəman şəhər
statusunu daşıyır. 1966-cı ildən başlayaraq şəhərin əhalisi də çoxalmağa
başlamışdır. Şəhərdə yeni tikililər sürətlə artmağa başlamışdır. Böyük
prospektlər-Yuri Qaqarin prospekti, Kosmonovatlar prospekti salınmışdır. 1967-ci
il Okyabr İnqilabının yubileyində "Юубилейный" İdman Sarayı,«Октябрьский» Böyük
Konsert zalı tikildi. 1979-cu ildə Fin körfəzinin sahilində bənd tikildi ,
hansıkı şəhəri körfəzin suyundan müdafiə edirdi. 1982-ci ildə Vasilkoy adasında
Dəniz Vağzalı tikdilər. 1988-ci ildə isə Sankt-Peterbruq şəhərini əhalisi 5 mln
çatdı. 1990-cı ildə YUNESKO-nun mədəni irs siyahısına daxil edilib.

Şəhərin yayıldığı bütün sahələr boyunca dəniz səviyyəsindən ən yüksək nöqtə
14-15 m ətrafındadır.İyun - İyul arasında gündüzlər daha uzun olar və təxminən 2
həftə günəş haradasa heç batmaz. Bu vəziyyətə bəyaz gecələr adı verilmişdir.



https://az.wikipedia.org/wiki/N%C9%99zak%C9%99t_Teymurova

Teymurova Nəzakət Xosrov qızı — Azərbaycan müğənnisi, Azərbaycan Dövlət Akademik
Opera və Balet Teatrının solisti, Azərbaycanın xalq artisti, prezident
mükafatçısı.

Nəzakət Teymurova 4 iyul 1972-ci ildə Ağdam rayonunun Əlimədədli kəndində
dünyaya gəlib. Orta məktəbin 8-ci sinfini bitirdikdən sonra Bakı Baza Energetika
Texnikumuna daxil olub. Oradan müsabiqə yolu ilə Asəf Zeynallı adına Musiqi
məktəbinə daxil olub və 1991-1995-ci illərdə Nəriman Əliyevin sinfində oxuyub.

1995-ci ildə ali təhsil almaq üçün Azərbaycan Dövlət Konservatoriyasına daxil
olub, xalq artisti professor Arif Babayevdən dərs alıb. Elə həmin ildən də
Azərbaycan Dövlət Akademik Opera və Balet Teatrının solistidir. İlk rolu "Leyli
və Məcnun"-da Leyli olub. "Aşıq Qərib"də Şahsənəm, "Gəlin Qayası"nda Gülbahar,
"Natavan"da Xanəndə qız, "Vaqif"də Xanəndə qız, "Koroğlu"da Xanəndə qız rolları
ilə çıxış edib.

Opera solisti kimi fəaliyyət göstərməklə yanaşı, Nəzakət Teymurova həm də muğam,
xalq və bəstəkar mahnılarını da yüksək professionallıqla ifa edir. Dövlət
səviyyəli tədbirlərdə, yubileylərdə tez-tez çıxış edir. Sənətçi Almaniya, ABŞ,
Koreya, Yaponiya, Macarıstan, Fransa, Türkiyə, İran, İsveçrədə konsert
proqramları ilə çıxış edərək milli muğam sənətini ləyaqətlə təmsil etmişdir.
Hazırda Opera və Balet Teatrının solistidir, Milli Konservatoriyada və Musiqi
Kollecində muğam dərsi deyir.

2000-ci ildə Azərbaycan Respublikasının Əməkdar Artisti, 2005-ci ildə Azərbaycan
Respublikasının Xalq Artisti adlarına layiq görülüb. 2011-ci ilin avqust ayında
Özbəkistanın Səmərqənd şəhərində keçirilən "Şərq təranələri" VIII Beynəlxalq
musiqi festivalında YUNESKO-nun "Ən gözəl səs" xüsusi mükafatını alıb. 2012-ci
ilin fevral ayinda Nəzakət Teymurovanın Azərbaycan musiqisi toplusundan ibarət
yeni diski İtaliyada işıq üzü görüb[1]. 9 may 2012-ci ildə 30 aprel 2014-cü
ildə,[2] 6 may 2015-ci ildə[3] və 6 may 2016-cı ildə[4] Prezident Mükafatına
layiq görülmüşdür.



https://az.wikipedia.org/wiki/N%C9%99sib%C9%99_Zeynalova

Zeynalova Nəsibə Cahangir qızı — Azərbaycan aktrisası,[1] Azərbaycan SSR-nin
Xalq Artisti (1967), Azərbaycan SSR Dövlət Mükafatı laureatı (1974)[2]

Nəsibə Zeynalova 20 aprel 1916-cı ildə Bakıda doğulub. Atası Kərbəlayı Cahangir,
Bakıda anadan olub və tanınmış tacir və eyni zamanda aktyor idi. Azərbaycan
milli realist aktyor məktəbinin banisi məhz Cahangir Zeynalov olub. İlk və
yeganə övladı olanda arzu edib ki, qızı onun sənətini davam etdirsin. Ancaq bu
arzusunun gerçəkiiyini görmək ataya nəsib olmayıb.

1918-ci ilin mart ayında erməni daşnakiarı Bakıda kütləvi qırğınlar törədəndə
Cahangir Zeynalov ailəsi ilə İrana yollanıb. Sentyabrda Bakıya qayıdanda gəmidə
yatalaq xəstəliyinə tutulan Cahangir Zeynalov qısa müddətdən sonra rəhmətə
gedib. Onda balaca Nəsibənin iki yaşı vardı. Böyüdükdən sonra o, atasının
arzusunu inamla həqiqətə çevirib. Nəsibə Zeynalova Azərbaycan realist aktyor
məktəbinin ən layiqli nümayəndələrindən biri kimi formalaşıb və şöhrətlənib.

Yaradıcılığının mayası gülüş və musiqi ilə yoğrulmuş Nəsibə xanım orta məktəbdən
rəqqasəlik etmiş, milli oyun havalarının mürəkkəb və lirik incəliklərinə
yiyələnmişdi. 1932-ci ildə Rza Təhmasibin dram dərnəyinə üzv olub. 1937-ci ildə
Bakıda, 1934-cü ildən mövsümi (aprel ayından oktyabr ayına kimi) fəaliyyət
göstərən səyyar Kolxoz və Sovxoz Teatrında aktrisa işləməyə başlayıb. Bu teatr
Bakıda truppa toplayır, özünə repertuar qurur, aprel ayından başlayaraq kənd
təsərrüfatının qızğın çağında rayonlara gedib tamaşalar oynayırdı.

Bir il burada aktrisalıq edən Nəsibə xanım 4 aprel 1938-ci il-də yenicə yaranan
Azərbaycan Dövlət Musiqili Komediya Teatrının truppasına birinci dərəcəli
aktrisa götürülüb. Həmin il Bakı Teatr Məktəbinə daxil olaraq aktyorluq təhsili
alıb.

Aleksandr Tuqanovdan, Məhərrəm Haşımovdan, Ağasadıq Gəraybəylidən dərs alan
Nəsibə Zeynalova texnikumda oxuyarkən Katarina ("Şıltaq qızın yumşalması",
Vilyam Şekspir), Elvira ("Don Juan", Jan Batist Molyer), Yelizaveta ("Mariya
Stüart", Fridrix Şiller) rollarını oynayıb.

Musiqili teatrımızın inkişafında böyük xidmətlərinə görə Nəsibə xanım 24 may
1960-cı ildə Azərbaycan Respublikasının əməkdar artisti, 1967-ci ildə xalq
artisti fəxri adına layiq görülüb.

"Hicran" musiqili komediyasındakı Qızbacı roluna görə Azərbaycan Dövlət Mükafatı
Laureatıdır (1974)[2].

Nəsibə Zeynalova 10 mart 2004-cü ildə Bakıda vəfat edib. Məzarı Fəxri
xiyabandadır.

18 yanvar 2017-ci ildə Nəsibə Zeynalovanın anadan olmasının 100 illiyi
münasibətilə Vyanada Azərbaycan Mədəniyyət Mərkəzində ədəbi-bədii axşam
keçirilib. Yubiley gecəsində "Qayınana" bədii filmi ilk dəfə alman dilində
subtitrlərlə nümayiş olunub.[3][4]



https://az.wikipedia.org/wiki/Livan

Livan Respublikasının ərazisi 10.452 km² - dir .[1] Ərazisinin böyüklüyünə görə
dünyada 161-ci yeri tutur. Şimal-şərqdəki Bekaa vadisindən başqa bütün ərazisi
dağlıq ərazilərdir. Asiya qitəsinin cənub-qərbində yerləşir. Şimal və şərqdən
Suriya, cənubdan Fələstin və İsrail ilə həmsərhəddir. Qərb sərhədlərini Aralıq
dənizinin suları yuyur. Livan əsrarəngiz təbiətə malikdir, onu Yaxın Şərqin
İsveçrəsi, Aralıq dənizinin "incisi" adlandırırlar. Təbii şəraitinə görə ölkə
ərazisini 4 təbii coğrafi rayona bölürlər: Sahil düzənliyi, Cəbəl Lübnan (Livan)
dağ massivi, Bəqa çökəliyi, Cəbəl əş-Şərqi və Cəbəl əş-Şeyx (Antilivan) dağları.
Sahil xəttinin uzunluğu 225 km-dir. Paytaxtı Beyrut şəhəridir. Livan su
ehtiyatları ilə zəngindir. Litani çayı quraqlıq cənub rayonları üçün əsas su
mənbəyidir.

Livan qədim Semit dillərində Laban — ağ deməkdir. XVI əsrin əvvəllərindən
Birinci dünya müharibəsinin sonunadək Livan Osmanlı İmperiyasının tərkibinə
daxil olmuşdur. 1918-ci ilin payızında ingilis-fransız hərbi qüvvələri ölkəni
işğal etmişdir. 1920-ci ildən Livan Fransanın mandatı altında olan ərazisi
olmuşdur. 26 may 1926-cı ildə Fransanın ali komissarı Livanı Respublika elan
etmiş, Livan Konstitusiyasını bəyan etmişdir. Lakin Fransa Livanın xarici
əlaqələr və müdafiəsi üzərində nəzarət hüququnu özündə saxlamışdır. 22 noyabr
1943-cü ildə ölkənin suverenliyini məhdudlaşdıran Konstitusiyanın bəzi
maddələrinə dəyişikliklər edildikdən sonra Livan rəsmi olaraq Respublika elan
edilmişdir.

1943-cü ildə Livan müstəqil Respublikası yarandığı vaxtdan müsəlman və xristian
icması liderləri arasında saziş imzalandı. Bu sazişə əsasən prezident xristian
maqonitlər arasından seçilir. Baş nazir yalnız sünnü müsəlman, parlamentin sədri
isə şiə müsəlman olmalıdır. 31 dekabr 1946-cı ildə Fransa hərbi qüvvələrinin
Livanın ərazisindən tamamilə çıxarılması başa çatmışdır. 1978-ci il martın 19-da
İsrail qoşunlarının Livana müdaxiləsindən sonra 16 iyun 2000-ci ildə BMT
Təhlükəsizlik Şurası tərəfindən 425 saylı qərar qəbul edilmiş və bu qərar
əsasında ölkənin cənub rayonlarına BMT-nin müvəqqəti qüvvələri
yerləşdirilmişdir. 1982-ci ilin yayında İsrail təcavüzü nəticəsində Livan
ərazisinin bir hissəsi işğal edilmişdir. Həmin ərazilər 1985-ci ilin iyun ayına
qədər işğal altında olmuşdur. BMT Təhlükəsizlik Şurasının 425 saylı qətnaməsinə
uyğun olaraq Livan ilə İsrail arasında BMT kartoqrafları tərəfindən sərhəd
bölgüsü həyata keçirilmiş, İsrail qoşunları Livan ərazilərini tərk etmiş və
“Mavi xətt” - təhlükəsizlik zonası yaradılmışdır. Livan və Suriya Şebaa
fermasının İsrail nəzarətində qalması ilə bağlı qeyd olunan sərhəd bölgüsünə
etiraz etsələr də, BMT TŞ qətnaməsini qəbul etmişlər.

2005-ci ilin may ayında Səadəddin əl-Həriri Misir və İordaniyanın İsrail ilə
separatçı sülh müqaviləsi bağlamasına baxmayaraq, Livanın İsrail ilə sülh
müqaviləsi imzalayan son ərəb dövləti olacağını bəyan etmişdir. Ölkədə mövcud
olan xristian qüvvələr konfessional (din üzərində qurulmuş) sistemin əsaslarının
qorunması üçün çalışır və yalnız bəzi xırda islahatlara tərəfdardır. Xristian
hərbi siyasi təşkilatlarının aparıcısı – “Livan qüvvələri”dir. Əsasən maronit
burjuaziyasının, həmçinin, xristian burjuaziyasının qüvvələrini əks etdirən
"Kətaib" (Falanqa) partiyası da ənənəvi nüfuza malikdir. Livanda müsəlman
qruplaşmalar da fəaliyyət göstərir. Onlardan ən nüfuzlusu İran təmayüllü şiə
təşkilatı olan Hizbullahdır.[2]

2007-ci ilin sonuna olan rəsmi təxminə əsasən ölkə əhalisi 3.759.136
nəfərdir.[3] 2005-ci ilə olan məlumaata əsasən Livanda 116.214 nəfər erməni
yaşamaqdadır.[4] Onların 88.601 nəfəri qreqoryan, 20.259 nəfəri katolik, 7.354
nəfəri isə protestantdır.[4] Erməni toplumu Livan parlamentində 6 qriqoryan
millət vəkili ilə təmsil olunur.[4] Livanın şimalında 10 min nəfər Türkmən də
məskunlaşmışdır.[5]

Xristianlığın hələ birinci minilliyin I və II əsrinin əvvələrində yayıldığı
Livanda əhalinin yarıdan çoxu müsəlman, az hissəsi isə xristiandır. Livan
müsəlmanları (İslam VII əsrin ortalarında ölkəyə daxil olmağa başlayıb) sünnü
(26%), şiəyə (27%) və druza (7%) bölünür. Az sayda nusayritlər də mövcuddur.
Sünnülər əsasən Şimali Livanda və Beyrutda, onların ətraf ərazilərində, şiələr
cənubi Livanda və Bekaada, druzlar- Livanın dağlıq ərazilərində yaşayırlar.

Xristian qanadlarından ən böyüyü maronitlərdir (əhalinin 23 %). Maronit dini
təriqətinin inancı əvvəllər diofizitlik və monofizitlik arasında orta mövqe
tutan monofelistlik idi. İsa Məsihin ikili təbiətini etiraf edən monofelitlər,
eyni zamanda qeyd edirdilər ki, ikili təbiət vahid iradə təcəssüm etdirirdi. XVI
əsrin sonlarında Maronit kilsəsi özünün müstəqil təşkilatçılığını və köhnə
mərasimlərini saxlamayaraq Roma katoltikliyinin ehkamlarını qəbul etdi və Roma
ilə birgə uniyaya daxil oldu. İndi maronitlərə bütün Livanda rast gəlmək
mümkündür, lakin onlar əsasən Dağlıq Livanda məskunlaşıblar.

Sayına görə sonrakı xristian qanadı pravoslavlardır (əhalinin 7 %-i). Livanın
pravoslav əhalisi qonşu Suriyanın pravoslav əhalisi ilə birgə avtotekfal
Antioxiy pravoslav kilsəsinə malikdirlər. Pravoslavların yarısı Şimali Livanda,
dörddə bir hissəsi Dağlıq Livanda məskunlaşıb. Pravoslav kilsəsinin
rəhbərliyində daxili çəkişmələr nəticəsində XVIII əsrin əvvəllərində Roma
Papasının hakimiyyətini tanıyan bir qrup pravoslavlardan ayrıldı. Bu qrup
(melkitlər adlanırdı) yunan-katolik kilsəsini yaratdı (ölkə əhalisinin 5%
aiddir). Maronitlərdən və yunan-katoliklərdən başqa ölkədə erməni-katoliklər (25
min nəfər), latın ənənəli katoliklər (20 min nəfər, əsasən əcnəbilər),
siro-katoliklər (18 min nəfər), xaldo-katoliklər (6 min nəfər) də vardır.

Livanda yaşayan ermənilərin əksəriyyəti erməni-qriqoryanlardır (əhalinin 5%-i).
Bütün erməni-qriqoryan əhalinin yarısı Beyrut və onun ətraf rayonlarında
cəmləşib. Bundan başqa ermənilər arasında erməni-katoliklərə (19 min nəfər), və
protestantlara (sonuncular Yaxın Şərqdə erməni yevanqelist kilsələri Birliyinə
birləşiblər) da rast gəlmək mümkündür.

Livanda protestantların ümumi sayı 16 min nəfərdir. Onların əksəriyyəti xarici
vətəndaşlardır. Yaxın Şərqdə erməni Yevanqelist Kilsələri Birliyinin üzvlərindən
başqa, presviterianlar, anqlikanlar, baptistlər, nazarilər, yeddinci günün
adventistləri, Yehovanın Şahidləri və s. vardır. Livanda İudaizm tərəfdarlarına
da rast gəlmək olar (0,4 %).



https://az.wikipedia.org/wiki/Liu_Yi_Fei

Liu Yi Fei 1987-ci ildə Çinin Uxan şəhərində anadan olub. Onun adı əsil adı An
Fenq olub. Lakin 6-yaşından sonra onun adını dəyişib Liu Ximeizi qoydular. 11
yaşı olduqda Yi Fei və anası New Yorka köçdülər. O, burada Louis Pasteur orta
məktəbinə köçdülər. Sonra onlar 2002-ci ildə yenidən Çinə qayıtdılar. O,
karyerasına bu ildən başladı və Liu Yi Fei kimi tanındı. O, 15 yaşından Pekin
Film akademiyaslnda işə başladı.

Pekin Film akademiyasında işə başlayan kimi ona müxtəlif filmlərdə baş rolu
oynamaq təklifləri gəldi. Onun birinci filmi "Alicənab ailənin hekayəsi" adlı
bir film oldu. Sonra O "Yarı-İlahilər və Yarı-Şeytanlar" adlı fildə Vanq Yuyan
kimi çəkildi. 2005-ci ildə Çin paladini adlı filmdə Cao Linqer kimi çəkildi. Elə
bu ildə, Li Yi Fei "Kondor qəhrəmanlarının qayıdışı" adlı televiziya serialına
çəkilmək təklifi aldı. Bu film Liu Çanın eyni adlı əsəri əsasında çəkilib. Bu
serialda o Xiaolonqnü rolunu oynadı. Sonra ona bir çox filmlərdə çəkilmək üçün
təkliflər gəldi. Onun ən tanınmış filmlərindən biri də Qadağan olunmuş krallıq
(film, 2008) idi. O bu filmə Ceki Çan və Cet Li ilə bir filmə çəkildi. Bu fildə
adı Qızıl Sərçə idi.



https://az.wikipedia.org/wiki/Kimy%C9%99vi_elementl%C9%99rin_d%C3%B6vri_sistemi

Kimyəvi elementlərin dövri sistemi — bilinən bütün elementləri müəyyən bir
nizama görə ehtiva edən və araşdırmağı asanlaşdıran bir sistemdir. İlk olaraq
1867-ci ildə J.A.R Newlands, elementləri artan atom kütlələrinə görə sıralamış
və bir elementin, özünü izləyən səkkizinci elementə bənzər xüsusiyyətlər
göstərdiyini ifadə edən Oktavalar Qanununu ortaya qoymuşdu.

Daha sonra 1869-cu ildə Dmitri Mendeleyev, bənzər xüsusiyyətlər daşıyan
elementləri arxa-arxaya düzdüyündə, atom kütləsinə dayanan bir cədvəl əldə etmiş
və o zamanlar bilinməyən bəzi elementlərin (skandium, qallium və germanium kimi)
varlığını, hətta xüsusiyyətlərini təxmin edə bilmişdi.

Lothar Meyer adlı tədqiqatçı da, 1886-cı ildə, Mendeleyevdən müstəqil olaraq,
atom kütlələrinə görə bir dövri cədvəl meydana gətirmiş və valans anlayışını
ortaya atmışdı. İndiki vaxtda istifadə etdiyimiz cədvəl, yeni elementlərin də
yerləşdirilə bilməsinə imkan tanıyan Mendeleyevin Kimyəvi elementlərin dövri
cədvəlidir. Ancaq ilk halından fərqli olaraq, elementlər atom kütləsinə deyil,
atom nömrəsinə görə sıralanmışdır. Buna görə dövri cədvəldə, soldan sağa və
yuxarıdan aşağıya doğru atom nömrəsi artır. Sıxlıqla, buna paralel olaraq nisbi
atom kütləsi də artım göstərir. Cədvəldəki üfüqi sıralar dövri cədvəl olaraq
adlandırılır. Bir elementin dövri  cədvəl nömrəsi, o elementin sahib olduğu
elektronların olduğu ən yüksək enerji səviyyəsini göstərir.

Dövri cədvəl indi kimya elminin (təbiət elmləri də demək olar) hüdudlarında hər
yerdə işlədilir. Müasir standart cədvəl 117 elementdən ibarətdir (16 oktyabr
2006-cı ildə təsdiq edilmişdir). Lakin 116-cı elementdən sonra 118-ci element
tapılmışdır. 117-ci elementin yeri boş qalıb. Kimyəvi elementlərin dövri
cədvəlindən istifadə edərək, hər element haqqında müəyyən məlumatlar əldə edə
bilərik. Məsələn, 1 kiloqramlıq bir karbon blokunda neçə karbon atomu olduğunu
təyin etmək üçün, karbon atomunun nisbi atom kütləsini istifadə etməmiz
kifayətdir.

Nisbi Atom Kütləsi: Bir elementin atom kütlə vahidi (Atomic mass units: amu)
cinsindən ortalama kütləsini ifadə edir. Bu rəqəm, sıxlıqla elementin
izotopların da ortalama kütləsini ifadə etdiyi üçün, onluqlu bir sayıdır. Bir
elementin nisbi atom kütləsindən atom nömrəsinin (proton sayının) çıxarılması
ilə, o elementin neytron sayı tapıla bilər.

Atom Nömrəsi: Bir atomda olan proton sayı, elementi müəyyənləşdirər və atom
nömrəsi olaraq adlandırılar. Atomda olan proton sayı eyni zamanda, elementin
kimyəvi xarakteri haqqında da məlumat verir.

Elektron Düzülüşü: Xəbərdar edilməmiş bir atomdakı elektronların mövqelərini
göstərir. Kimyagerlər, təməl fizika məlumatlarına əsaslanaraq, atomların
elektron düzülüşlərinə görə necə hərəkət edə biləcəkləri mövzusunda fikirlərin
söyləyə bilərlər. Elektron düzülüşü, bir atomun dayanıqlılıq, qaynama nöqtəsi və
keçiricilik kimi xüsusiyyətləri haqqında məlumat verir. Atomların son enerji
səviyyələrinə (ən xarici orbitlərinə) "valans səviyyəsi", burada olan
elektronlarla da "valans elektronları" adı verilir. Kimyəvi reaksiyalarda
birinci dərəcədə əhəmiyyət daşıyan elektronlar, valans elektronlarıdır.

Kimyəvi elementlərin qohumluğunu göstərmək üçün atılmış ilk cəhdlər elementlərin
atom kütləsi sırası ilə düzülməsinə görə qəlizləşdirilmişdir. Mendeleyevin
uzaqgörənliyi elementlərin kimyəvi xassələrinin dəyişməsini tapmaqda oldu və o,
bundan istifadə edib elementləri kimyəvi xassələrinə görə düzüb ilk sadə cədvəli
yaratdı. Burada bəzi hallarda atom kütlələrinin artması sırası pozulmuşdu.
Mendeleyev kimyəvi xassələrinə görə elementlərin dövri cədvəlini yaradanda bir
çox elementlər məlum deyildi. Buna görədə o, tapılmayan elementlər üçün boş
yerdə buraxmışdı. Sonradan bu elementlər tapılmış və dövri sistemdə öz yerini
tutmuşdur. Henri Mozli atom quruluşu haqqındakı nəzəriyyəsini inkişaf etdirməklə
Mendeleyevin elementləri atom kütləsinin artması sırası ilə də düzdüyünü aşkar
etmişdir.

Qrup elementlərin şaquli sütunda yerləşməsidir. Qruplar elementlərin
sistemləşdirilməsində çox böyük rol oynayır. Bir çox qruplarda elementlərin
oxşar xassələri var. Qruplara qeyri-elmi adlarda verilib; qələvi metallar,
qələvi-torpaq metallar, hallogenlər, xalkogenlər, təsirsiz qazlar.

Dövr elementlərin üfüqi istiqamətdə dövri sistemdə yerləşməsidir. Baxmayaraq ki
qrup elementlərin sistemləşdirməyin ən yaxşı üsuludur, bəzi hallarda dövrlərdə
sistemləşdirmədə istifadə oluna bilər; xüsusi ilə d-, f- qrup elementlərin və
aktinoid və lantanoidlərin sistemləşdirilməsində istifadə olunur.

VIII qrup elementləri təsirsiz qaz adlanır. Bu o deməkdir ki, onlar digər
elementlərlə energetik səviyyələrini elektronla doldurmaq üçün reaksiyaya
girmirlər. Buna görədə onlar digər qruplara nibətən daha zəifdirlər. Helium
təsirsiz qazlara misal göstərilə bilər.

VII qrup elementləri (energetik səviyyələrini doldurmaq üçün 1 elektronları
çatmayanlar) halogenlər adlanır. Buna görədə onlar reaksiya zamanı daha çox
elektron alırlar. Bu xassə daha çox Flüora aiddir.

Qədim Yunanıstanda əsas 4 elementin mövcudluğuna inam var idi: hava, od, yer,
su. Bütün elementlər bu 4 elementin birləşməsindən yaranır; məsələn yer və od
birləşib lavanı əmələ gətirir. Lakin bu inam ilk kimyəvi elementlərin kəşfindən
sonra itdi. Artıq XVI-XVIII əsrdə əksər elementlər tapılmışdı. Buna görədə
elementlərlə işləməni sadələşdirmək üçün cədvələ ehtiyac var idi. Belə cədvəllər
Kvant fizikasının inkişafı, atomun quruluşunun izahından sonra yaradılmağa
başlandı. 1829-cu ildə Alaman alimi İohan Volfanq Dobereyner triadlardan
(üçlüklərdən) təşkil olunmuş dövri cədvəli qurdu. Bəzi üçlüklər:



https://az.wikipedia.org/wiki/Frans_Kafka

Frans Kafka (alm. Franz Kafka; d. 3 iyul 1883, Praqa, Avstriya-Macarıstan – ö. 3
iyun 1924, Kirlinq, Avstriya) — alman dilli, yəhudi əsilli yazıçı olmuşdur. Əsas
əsərləri roman, roman fraqmentləri (Məhkəmə prosesi, Qəsr və İtkin düşmüşlər),
hekayələr və həmçinin Felise Bauer və Milena Yesenska ilə apardığı məktub
yazışmalarından ibarətdir.

Kafkanın əsərlərinin çoxu onun vəfatından sonra, yazıb qoyduğu vəsiyyətinin
əksinə olaraq dostu və yazıçı həmkarı Maks Brod tərəfindən çap etdirilmişdir. Bu
əsərlər XX əsr dünya ədəbiyyatına böyük təsir göstərmişdir.

Kafka 1883-cü ildə Praqanın keçmiş qetto məhəlləsi olan Yozef rayonunda yəhudi
ailəsində anadan olmuşdur. Onun atası Herman Kafka (1852-1931) cənubi Çexiyada
çex dilli yəhudi icmasından çıxmışdır. Herman Kafka hələ uşaqlıqdan ataının
mallarını yaxınlıqda yerləşən kəndlərə aparırdı. Sonralar o, atasının firmasının
nümayəndəsi və daha sonra qalanteriya məhzulları üzrə ticarətlə məşğul olan iş
adamı olur.

Yazıçının anası Yuliya Kafka (1856-1934) Podiebarddan olan varlı pivə
istehsalçısının qızı idi. O, alman dilində danışmağa üstünlük verirdi. Yulia
Kafka ərinə nisbətən daha yüksək savada malik idi.

Frans Kafkanın uşaq ikən vəfat etmiş qardaşları Georq və Haynrihdən başqa üç
bacısı da var idi: Qabriele (Elli) (1889–1942), Valerie (Valli) (1890–1942) və
Ottilie (Ottla) Kafka (1892–1943). Onların hər üçü ikinci dünya müharibəsində
alman faşistləri tərəfindən həbs düşərgəsində öldürülürlər. Valideynlər bütün
günü işdə olduqlarından qızlar xadimələr tərəfindən tərbiyə edilmişdilər. Kafka
o dövrdə Praqada yaşayan ana dili alman olan 10 faiz əhali təbəqəsinə aid idi.
Onun valideynlərinin hər ikisi çex dilində gözəl danışırdılar.

1889-cu ildən 1893-cü ilə qədər Kafka Praqada Flayşmarktdakı "Alman uşaq
məktəbi"nə getmişdir. Sonra o atasının arzusu ilə Praqanın köhnə hissəsindəki
humanitar gimnaziyaya gedir. Burada da təhsil almanca aparılırdı.

Kafkanın ilk dostları arasında məktəb yoldaşı Rudolf İllovi var idi. Sonralar
Kafka Huqo Berqman, Evald Feliks Pribram, Paul Kiş ilə dostluq edir.

Gimnaziyanı "qənaətbəxş" qiymətlərlə bitirən Kafkanın bu nailiyyəti onun
valideynləri tərəfindən qiymətləndirilir və onu 1901-ci ildə səyahətə
göndərirlər. Kafka atasının arzusuna uyğun olaraq 1901-1906-cı illərdə
Karl-Ferdinads-Universitetində (Praqa) təhsil alır. O, burada öncə kimya, qısa
müddətdən sonra isə istiqaməti dəyişərək hüquq oxumağa başlayır. Arada Kafka öz
arzusu ilə 1 semestr Qermanistik və incəsənət tarixi oxumağa cəhd edir. Ancaq
sonda o öz təhsilini hüquq üzrə başa vurur. Təhsil proqramına uyğun olaraq Kafka
Alfred Veberin rəhbərliyi altında elmi dərəcə alır. Bundan sonra o 1 il pulsuz
olaraq məhkəmə yanında hüquq praktikası keçir.

1910-cu ildə Praqada "Maşınqayırma texnologiyası" üzrə mühazirələrə qulaq
asdıqdan sonra Kafka zavod şöbəsində "Konseptçi" kimi çalışır.

Kafkanın ətrafındakı sosial mühit o qədər pis olmasa da, hər halda onu daxilən
narahat edirdi. 24 yaşlı Kafka məktublarının birində yazır: "İşimə görə o qədər
narazıçılıq etmirəm, nə qədər ki, tənbəl vaxta görə". Büroda oturmaq, tez-tez
saata baxıb vaxtın keçməsini gözləmək, sonuncu iş dəqiqəsinin "həvəs üçün
sıçrayış" olması Kafkanı büro işində sıxan amillər idi. Milenaya məktublarının
birində o yazır:" Mənim xidmətim gülməli şəkildə asandır...mən bilmirəm nəyə
görə pul alıram".

Kafka gənc yaşlarında atası ilə heç də yaxşı münasibətdə olmur. Ona görə ki, o
Frans ilə uşaqlıqda, gənclikdə və tələbəlik illərində kobud rəftar etmiş və onu
həmişə alçaltmağa çalışmışdır. Bundan əlavə ailədə özünü patriarx kimi aparan
Herman Kafka həyat yoldaşının da hüquqlarını məhdudlaşdırmışdır. Gənc Kafka heç
də atasından qorxmurdu, ancaq o həmişə atasından müəyyən məsafədə dolanar və
onunla düşmən xəttindən davranardı. Kafka bir çox əsərlərində atasını güclü,
möhkəm və bir tərəfli şəxs kimi təsvir etmişdir. "Çevrilmə", "Hökm" əsərlərində
atasının yeri aydın görünür. Kafka ömrünün sonuna yaxın atası haqqında olan
bütün fikirlərini "Atama məktub"-da bədii şəkildə yazmış, ancaq onu heç vaxt
göndərməmişdir. Burada atasının onun üzərində həmişə hökmran olduğunu qeyd
etmişdir. Yəqin Kafkanın belə mənəvi əzilməsi özünə olan tənqiddən irəli
gəlmişdir. Bu onda da özünü göstərmişdir ki, Kafka onun əlində olan hər şeyi
yandırmaq istəyirdi. Lakin bu alınmamışdır. Kafkanın həyatında və əsərlərində
özünü tənqid və ata münasibəti əsas rol oynamışdır.

"Hökm" hekayəsini Kafka 1912-ci ildə sentyabrın 22-dən 23-nə keçən gecə səkkiz
saat ərzində qələmə almağa nəsib olur. Bununla Kafka ədəbiyyatşünaslıqda mövzu
və stilistik baxımdan özünü tapır. Kafka, yazmağın yaşamaq hissini
intensivləşdirmək və onun əsərinin dönə-dönə oxunduqda belə oxucuya və
dinləyiciyə azalmayan təsiri ilə özlüyünə təsir edir.

Yazmaq onun üçün nə qədər çətin olduğunu onun gündəliyində yazdığı aşağıdakı
sözlərdən görmək olur:" Demək olar ki,mənim yazdığım hər bir söz, başqasına
uyğun gəlmir, mən samitlərin necə bir-birinə qarışdıqlarını və saitlərin sərgi
neqrləri kimi oxuduqlarını eşidirəm. Mənim tərəddüdüm hər bir söz ətrafında
dövrə vurur, mən onları sözlərdən çox görürəm, amma nə olsun! Mən sözü görmürəm,
onu ixtira edirəm."

1917-ci ilin avqustunda Kafka bir gecə qanaxmaya məruz qalır. Həkimlər ona vərəm
xəstəliyi diaqnozu qoyurlar. Bu xəstəlik o vaxtlar müalicə oluna bilmirdi.
Müalicə nəticəsində əvvəldə simptomlar yaxşılaşır, amma sonralar uzun müddətli
kurort müalicələrinə baxmayaraq getdikcə daha da pisləşir. 1923-1924-cü illərdə
Berlində olduğu müddətdə xəstəlik onun qırtlaq nahiyəsini əhatə edir və bunun
nəticəsində Kafka tədricən danışıq qabiliyyətini itirir və yaranan ağrılar hətta
yemək və içki qəbul etməyi belə çətinləşdirir. 1924-cü ildə Vinervald
sanatoriyasında müalicə olunduğu zaman ailə dostu Dr. Huqo Krauz tərəfindən onun
xəstəliyinə bir mənalı olaraq "qırtlaq vərəmi" diaqnozu qoyulur. Kafkanın
getdikcə pisləşən durumu onun üzərində əməliyyat aparmağa imkan verməmişdir.
Frans Kafka Kirling sanatoriyasına gedərək 3 iyun 1924-cü ildə orada vəfat edir.
Rəsmi olaraq ölüm səbəbi kimi ürək dayanması göstərilmişdir.

Kafka çoxmillətli Avstriya-Macarıstan imperiyasında və birinci dünya
müharibəsində yeni yaradılmış Çexoslovakiyada yaşamışdır. O dövrdə alman dili
bir çox ölkələrdə (Almaniya, Avstriya, İsveçrə) danışılırdı. Kafkanın
məktublarının birində özünü alman ana dilli ("Alman dili mənim ana dilimdir,
amma çex dili mənim ürəyimə daha çox yatır"[1]) adlandırmışdır. Praqanın alman
dilli əhalisi (bu yeddi faiz təşkil edirdi) ada şəkilli qapalı bir şəraitdə
onların mənsub olduqları "praga alman dili" ilə yaşayırdılar. Praqada mövcud
olan bu "alman varlığı" haqqında Kafka belə yazırdı: "Mən heç vaxt alman xalqı
arasında yaşamamışam." O bir tərəfdən alman dilli kimi çex cəmiyyətində təcrid
olunmuş şəkildə, digər tərəfdən o alman dillilər arasında da öz həssas xarakteri
ilə başqalarından seçilirdi. Bütün bunlardan əlavə o yəhudi azlıqlarına aid idi.
Hələ məktəb illərdinə alman və çex dilli gənclər arasında güclü savaşlar olurdu.
Alman imperiyası Kafka üçün uzaq bir məmləkət olub, onun əsərlərində özünə yer
tapmır. Hətta avstriyalı milliyətinə mənsubiyyəti haqqında da o heç vaxt
danışmamışdır.

Nabokovun fikrincə Kafkanın yaradıcılığına fransız yazıçısı Flaubertin böyük
təsir göstərmişdir. Kafka da öz yazılış stilində dilin gücündən geniş istifadə
etmişdir. "O hüquq və təbiət elmləri sahəsində malik oduğu söz ehtiyatından
geniş istifadə edərək onlara ironik dəqiqlik vermiş və eyni zamanda öz
hisslərini qabarıq şəkildə göstərməmişdir. Eyni stilə Falubertin əsərlərində də
rast gəlinir" (Nabokov, Die Kunst des Lesens, Fischer TB, S. 320).

Yaşadığı dövrdə Kafka yazıçı kimi tanınmamışdır. Əgər o yazdıqları mətnləri
gizlətmək yox, açıq çap etdirsəydi bunun başqa cür olması sual altındadır.
Kafkanın öz yazdıqları əsərlərinə qarşə skepsisi o dərəcədə olmuşdur ki, o ölüm
qabağı onun bütün əsərlərinin məhv edilməsini vəsiyyət etmişdir. Kafkanın
ölümündən sonra tapılmış məktubda yazılmışdır [2]: Hər şeydən əvvəl mənim
yazdıqlarım arasında əsas olanlar Hökm, Çevrilmə, Cəza koloniyası, Kənd həkimi
və Ac sənətçi sayılırlar (Baxış kitabının bir neçə nüsxəsi qala bilər, mən heç
kimə zəhmət vermək istəmirəm, amma yeni nəşri olmamalıdır). Əgər mən deyirəmsə o
5 kitab və hekayə qalmalıdır, bu o demək deyil ki, mənim arzum var onlar yenidən
çap olsun, əksinə, onlar itsələr mənim arzum həyata keçmiş olar. Mən, əgər onlar
artıq mövcuddurlarsa, heç kimə onlara sahib olmağa mane olmaq istəmirəm, əgər
onların həvəsləri varsa."

1945-ci ildə Kafkanın əsərlərinin araşdırılması üzrə böyük həvəs hər tərəfi
başına götürdüyündən, kitabxanalar bu sahədə yazılan kitablarla doldu. Bu onunla
bağlı idi ki, onun mətnləri açıq eyni zamanda kip bir formaya malik idi, başqa
sözlə onlar dil, hadisələrin təsviri, reallıq və nisbətən kiçik həcmə malik
olmaları sayəsində bir tərəfdən asan başa düşülən, digər tərəfədən onun məna
dərinliyi aydın görünsə də onu dərinliyinə qədər hiss etmək hər kəsə nəsib
olmurdu. Albert Kamus yazırdı: " Bu bir taledir və yəqin həm də onun
Böyüklüyüdür ki, o çox imkanlar açır amma heç birini təsdiq etmir."

Kafkanın yaradıcılığının araşdıran müxtəlif tədqiqatçılar aşağıdakı
istiqamətləri göstərirlər: psixoloji, filoloji, bioqrafik, dini və sosiloji.
Kafkanın əsərlərini interpretasiya etdikdə ona yəhudi dinin təsiri Qerşom Şolem
tərəfindən aparılan tədqiqatlarda araşdırlır və onun daha çox yəhudi
ədəbiyyatçısı olması vurğulanır. Bu açıqlamaya münasibət Karl Qrötçinqerin
yazdığı "Kafka və Kabbala. Kafkanın əsərlərində və düşncəsində yəhudilik.
Berlin-Wien 2003," kitabında geniş mənada verilir. Onun tədqiqatları Kafkanın
əsərlərində yəhudi dininin mədəni köklərinin dərin iz salmasını göstərilir.
Bunsuz onun əsərləri adekvat başa düşülə bilməz. Bir çox müasir müəlliflər
tərəfindən bu fikir qəbul edilməsə də artıq Qröçiqerin fikri bütün dünyada qəbul
edilmişdir.



https://az.wikipedia.org/wiki/Bill_Geyts

Üçüncü Uilyam Henri "Bill" Qeyts (ing. William Henry "Bill" Gates III; 28
oktyabr 1955, Sietl, Vaşinqton ştatı, ABŞ) - Microsoft şirkətinin yaradıcısı
(Pol Allen ilə birlikdə), dünyanın ən varlı şəxslərindən biri. 2008-ci ilin iyun
ayında şirkətin İdarə Heyəti sədrliyindən istefa vermişdir. (Bill Gates) və ya
Uilyam Henri Qeyts III (William Gates III) (tam adı) dünyanın ən zəngin
insanlarından biri, kompüter maqnatı, Microsoft korporasiyasının banisi və
sahibidir.

Bill Qeyts 1955-ci oktyabr ayının 28-də Vaşinqton ştatının (ABŞ) Sietl şəhərində
korporativ vəkil Uilyam Henri Qeyts II və First Interstate Bank, Pacific
Northwest Bell və United Way milli şurasının direktorlar şurasının üzvü Meri
Maksvelin ailəsində doğulub.Bill Qeyts ibtidai təhsilini bələdiyyə ibtidai
məktəbində alıb, 12 yaşında isə onu Sietl şəhərinin ən imtiyazlı məktəbinə
keçirirlər. O, orada məktəb minikompüterində öz proqramlaşdırma bacarıqlarını
inkişaf etdirə bilir.Qeyts qrammatika, vətəndaşşünaslıq və digər predmetlərdə
uğur əldə edə bilmirdi, lakin riyaziyyatdan ən yüksək qiymətlər alırdı. Bu
təvəzökar, hətta utancaq və azca yöndəmsiz uşaq riyaziyyatprofessoru olmağı arzu
edirdi və atasına heç bənzəmirdi. Ona görə də riyaziyyatda və məntiqdə unikal
qabiliyyətlərinə baxmayaraq, Bill Qeyts valideynlərinə xas olan lider
qabiliyyətləri göstərmirdi.Artıq 1 il sonra Bill ilk kompüter proqramını
yaradır. O, kollecdə Traf-O-Data şirkətini yaradır. Orda gələcək maqnatın sinif
yoldaşları işləyirdilər. Onlar yerli hakimiyyət üçün kompüter proqramları
hazırlayır, şəhər nəqliyyatının hərəkət qrafiklərini hesablayırdılar. Bill küçə
hərəkətinin nizamlanması üçün proqram yazanda onun 15 yaşı var idi və o, bu
layihədə 20000 dollar qazanır. 17 yaşında isə o, Bonnevil bəndinin enerji
bölgüsü üzrə proqram paketinin yazılması təklifini alır.1973-cü ildə ailə
ənənəsinə sadiq qalaraq Bill Qeyts atası kimi vəkil olmağa hazırlaşaraq Harvard
universitetinin birinci kursuna daxil olur. Lakin o, həminki kimi qapalı və
ünsiyyətsiz idi, bu isə seçilmiş peşə üçün qətiyyən yaramırdı. Bill Harvardda
Stiv Balmerlə (Steve Ballmer) bir mərtəbədə yaşayırdı, sonradan onlar dost
olurlar və hal-hazırda Stiv Balmer Microsoft korporasiyasına rəhbərlik
edir.1974-cü ilin dekabr ayında Bill Qeyts 397 dollara satılan kompüter görür.
Dostu Pol Allenin sözlərinə görə, onu istənilən şəxs yığa bilərdi. Maşında
çatışmayan yeganə şey proqram təminatı idi. Bill Qeyts və Pol Allen M.I.T.S
firmasının nümayəndələri ilə əlaqə saxlayaraq, onlara Altair 8800 kompüteri üçün
proqram təminatını (BASIC versiyasını) təklif edirlər. Bu variant menecerləri
razı salır və onlar bu cavan oğlanlara proqramlaşdırma dilləri üzərində işləməyi
təklif edirlər. Onlar Yeni-Mexikoya gedirlər və beləcə Micro-soft (tireni onlar
sonralar götürüblər) tarixi başlanır.Fərdi kompüterin hər bir iş yerində və hər
evdə əvəzedilməz olacağına qəti əmin olan Bill və Pol fərdi kompüterlər üçün
proqram təminatı hazırlamağa başlayırlar. Bill Qeytsin fərdi kompüter
inkişafının gələcəyini görmək qabiliyyəti Microsoft-un və proqram təminatı
sənayesinin müvəffəqiyyətinin əsas amili olub (1986-cı ildə Microsoft açıq tipli
səhmdar cəmiyyətinə çevrilir və həmin il Bill Qeyts milyarder olur. Qeyd edim
ki, o zaman onun 31 yaş var idi).Microsoft-un ilk 5 sifarişçisi müflis olur,
lakin gənclər ümidini itirmirlər və 1979-cu ildə Sietlə qayıdırlar. Həmin il
Bill Qeyts dərslərdəki müvəffəqiyyətsizliyə görə universitetdən çıxarılır. Lakin
bu, tələbəni elə də məyus etmir, belə ki Billə IBM-dən dünyada ilk fərdi
kompüter üçün əməliyyat sistemi yaratmaq təklifi edilmişdi.Bill Qeyts 50.000
dollara QDOS (Quick and Dirty Operating System) sistemini əldə edir, adını
MS-DOS-a dəyişir və IBM şirkətinə lisenziyasını satır. Qazanılmış pullar
Microsoft-a bir neçə il ərzində işləməyə imkan yaradır. Microsoft-un proqram
təminatı ilə IBM-in yeni kompüterinin təqdimatı bazarda əsl sensasiya yaradır.
Bir çox çox şirkətlər lisenziya üçün Microsoft-a müraciət etməyə
başlayırlar.Microsoft Word və Microsoft Excel proqram təminatlarını çıxararaq
şirkət bazarda mövqeyini daha da möhkəmlədir. Microsoft korporasiyasına daxil
olan Corbis şirkəti sayəsində Bill Qeyts Bettman və digər fotoqrafların böyük
foto-kartotekasını əldə edir. Şəkillər elektron formada göndərilmə üçün istifadə
olunur.Növbəti ilə Microsoft bazarda Windows əməliyyat sisteminin ilk
versiyasını təqdim edir. Artıq 1993-cü ildə ay ərzində Windows satışlarının
ümumi sayl 1 milyonu ötür. 1995-ci ildə Windows 95 əməliyyat sistemi çıxır və 2
həftə ərzində 7 milyon surət satılır.Microsoft-un proqram təminatı o qədər geniş
istifadə edilməyə başladı ki, şirkət amerika antiinhisar komitəsinin nəzər
nöqtəsinə tuş gəlir.1999-cu ildə dairə məhkəməsi Microsoft Corporation-ı
inhisarçı kimi təsdiq etdikdə onun ABŞ-ın antiinhisar komitəsi ilə yenidən
problemləri yaranır. 2000-ci ilin aprel ayında ABŞ-ın Ədliyyə Nazirliyi
Microsoft-u 2 ayrı korporasiyaya bölməyi təklif edir: korporasiyalardan biri
Microsoft Office və Internet Explorer, digəri isə yalnız Windows ilə məşğul
olacaq. Bill Qeytsin etirazları ona əsaslanır ki, Windows əməliyyat sistemini
texniki olaraq Microsoft-un digər proqramlarından ayırmaq mümkün deyil.1995-ci
ildə Bill Qeyts «Gələcəyə olan yol» (ing. «The Road Ahead») kitabını yazır. O,
kitabda cəmiyyətin informasiya texnologiyalarının inkişafı ilə əlaqədar hansı
istiqamətdə hərəkət etməsi haqqında öz baxışlarını ifadə edir. 1996-cı ildə,
Microsoft korporasiyası internet texnologiyalara doğru istiqamətləndikdə Qeyts
kitaba əhəmiyyətli düzəlişlər edir. Kitab Microsoft-un vitse-prezidenti Natan
Mirvold (Nathan Myhrvold) və jurnalist Piter Raynarson (Peter Rinearson) ilə
şərikli müəlliflikdə yazılıb.1994-cü il yanvar ayının 1-də Bill Qeyts
Microsoft-un meneceri Melinda Frenç ilə ailə həyatı qurur. Onların 3 uşağı var:
1996-cı ildə Cennifer Katarin, 1999-da Rori Con və Fibi Adel doğulublar.Ailə
qurduqdan sonra Bill Qeyts xeyriyyəçiliyə daha çox diqqət ayırmağa başlayır. 1
milyard dollar təqaüdə qoyulub, hansı ki Microsoft istedadlı, lakin təmin
edilməmiş tələbələrə (Gates Millennium Scholarship Program) verir, Bill Qeyts
750000 dollar vaksinləmənin (Global Alliance for Vaccines and Immunization)
inkişafı proqramına qoyub. 1994-cü ildə Qeyts Codex Leicester — Leonarda da
Vinçinin işlərinin toplusunu əldə edib. O, 2003-cü ildən Sietlin İncəsənət
Muzeyində nümayiş etdirilir.Bill və Melinda Qeyts xeyriyyəçilik fondunun əsasını
qoyublar, fonda səhiyyə və təhsil sahəsində filantrop (xeyriyyəçilik)
təşəbbüslərin dəstəklənməsi üçün 17 milyarddan çox dollar əlavə ediblər.
Hal-hazırda Bill və Melinda Qeytsin (Bill and Melinda Gates Foundation) fondu
səhiyyə sahəsində işləyən təşkilatlara 300 milyondan çox dollar, maarifləndirici
prosesin təkmilləşdirilməsinə, həmçinin kitabxana işi (Gates Library Initiative)
sahəsində təşəbbüslərin inkişafına (ABŞ və Kanada əhalisinə kiçik gəlirlə
ictimai kitabxanalarda fərdi kompüterlər və internetlə işləməyə imkan yaradacaq)
300 milyondan çox dollar verib. 54 milyondan çox dollar Sakit okeanın şimal-qərb
sahili ölkələrində ictimai layihələrə və illik xeyriyyə kampaniyaları
çərçivəsində 29 milyondan çox dollar digər xüsusi layihələrə qoyulub.2005-ci il
mart ayının 2-də Böyük Britaniyanın xarici işlər kabineti elan edib ki, Qeyts
Böyük Britaniya müəssisələrinə töhfəsi və dünyada yoxsulluğun azaldılması üzrə
səylərinə görə Britaniya İmperiyası Ordeninin Cəngavər-Komandor titulunu alacaq.
2005-ci ilin nəticəsinə görə Bill Qeyts və onun həyat yoldaşı Melinda Qeyts
amerikanın "Taym" jurnalı tərəfindən ilin adamları adlandırılıblar. 2007-ci ilin
iyun ayının 7-dən Bill Qeyts Harvard universitetinin məzunu hesab edilməyə
başlayıb. Qeytsə diplomu vermək qərarını universitet administrasiyası qəbul
edib.1998-ci ildə Qeyts Microsoft korporasiyasının prezidenti vəzifəsindən
istefa edib, 2000-ci ildə əsas icraçı direktor vəzifəsini tərk edib. Hər iki
vəzifəni Stiv Balmer icra edir. 2008-ci il iyun ayının 15-də Bill Qeyts 2008-ci
ilin iyul ayında Microsoft korporasiyasının Direktorlar şurasının sədri
vəzifəsindən getmək niyyəti haqqında bildirib. Öz postundan gedişindən sonra o,
özünü tamamilə Bill & Melinda Gates Foundation xeyriyyəçilik fondunu idarə
edilməsinə həsr etmək niyyətindədir.2008-ci il iyun ayının 27-i tarixi Bill
Qeytsin Microsoft rəhbəri kimi son günü olub. Buna baxmayaraq, o, şirkətlə
əlaqələrini həmişəlik kəsmir və direktorlar şurasının sədri olaraq alır (lakin
icraçı səlahiyyətləri yoxdur).Bill Qeyts çox oxuyur, həmçinin qolf və bric
(İngiltərə və Amerikada geniş yayılmış qumar oyunu) oynamağı sevir.



https://az.wikipedia.org/wiki/Argentina_milli_futbol_komandas%C4%B1

Argentina milli futbol komandası (isp. Selección de fútbol de Argentina)
Argentinanı beynəlxalq oyunlarda və turnirlərdə təmsil edən futbol komandası.
Argentina Futbol Assosiasiyası tərəfindən yönədilir. Ev oyunlarını El Monumental
stadionunda keçirir.

Dünya çempionatında Argentina ilk dəfə finalda 1930-cu ildə Uruqvaya 4-2 məğlub
oldu. Növbəti final 1978-ci ildə, Argentina 3-1 əlavə vaxtda Hollandiyanı məğlub
edərək bu dəfə dünya çempionu oldular. Növbəti titulunu isə Argentina Diego
Maradona başçılığıyla 1986-ci ildə Qərbi Almaniya üzərində 3-2 qalib gələrək
qazandı. Lakin 1990-ci ildə Dünya Kuboku finalında Qərbi Almaniya Brehmenin
87-ci dəqiqədəki penaltisiylə qalib gəldi. Argentina yenə Almaniyaya 2014-ci
ildə 1-0 məğlub oldular. Bu Argentinanın Dünya çempiontlarının finalında beşinci
görüşü idi. Bunan yanaşı Argentina həmdə Copa Amerika turnirində 14 dəfə qalib
gəliblər. Və həmdə FİFA Konfederasiyalar Kuboku 1992 və 2004 Afina, və 2008
Pekin qızıl medallara yiyələndi. Argentina futbol tarixi boyu Braziliya,
Uruqvay, İngiltərə və Almaniya ilə rəqabətdə olaraq tanınır.



https://az.wikipedia.org/wiki/%C6%8Fhm%C9%99d_Cavad

Əhməd Cavad (tam adı: Cavad Məhəmmədəli oğlu Axundzadə) — Azərbaycanlı şair,
tərcüməçi, 1934-cü ildən AYB-nın üzvü, professor (1933).

Əhməd Cavad 1892-ci il mayın 5-də Gəncə qəzasının Şəmkir dairəsinin Seyfəli
kəndində anadan olmuşdur. Gəncə ruhani seminariyasında (1906-1912), Azərbaycan
ali pedaqoji institutunun tarix və filologiya fakültəsində (1922-1927) təhsil
almışdır.

Quba Xalq Maarif şöbəsinin müdiri (1920-1922), Gəncədə Azərbaycan Kənd
Təsərrüfatı İnstitutunda Azərbaycan və rus dilləri kafedrasında müəllim, dosent,
kafedra müdiri (1930-1933), Azərbaycan Dövlət Nəşriyyatının tərcümə şöbəsində
redaktor (1934), "Azərbaycanfilm" studiyasında sənədli filmlər şöbəsinin müdiri
(1935-1936) işləmişdir.

Şeirləri 1913-cü ildən çap edilmişdir. Yaradıcılığa lirik şeirlə başlayan şairin
1916-cı ildə "Qoşma" adlı ilk kitabı çapdan çıxmışdır. 1919-cu ildə isə "Dalğa"
adlı kitabı nəşr olunmuşdur. Onun məşhur "İstiqlal uğrunda şeirlər" kitabı isə
1928-ci ildə İstanbulda buraxılmışdır.

Əhməd Cavadın həbs edilməsindən sonra mətbuatda onun əleyhinə verilmiş yazıların
mahiyyətini başa düşmək üçün materialların yalnız sərlövhələrini burada
xatırlamaq kifayətdir: "Sonadək ifşa etməli" (Abdulla Faruq), "Sıralarımızda
düşmənlərə yer yoxdur" (Ağahüseyn Rəsulzadə), "Sıralarımızı təmizləyəlim!"
(Cəfər Xəndan), "Təmizliyə başlanmalıdır!" (Məmməd Səid Ordubadi), "Amansız
olmalı!" (Mir Cəlal), "Səhvlərimiz haqqında" (Səməd Vurğun), "Sayıqlığın
kütləşdiyi yerdə" (Seyfulla Şamilov) və i.a. (Akademik Bəkir Nəbiyevin "Əhməd
Cavad" adlı əsərindən Bakı: "Ozan" nəşriyyatı, 2004. – səh. 29).

Azərbaycanı müstəqil, doğma xalqını xoşbəxt görmək istəyən Əhməd Cavad, haqsız
olaraq həbs edilmiş, dəhşətli işgəncələrə məruz qalmış, 1937-ci il cəza
tədbirlərinin qurbanı olmuşdur.



https://az.wikipedia.org/wiki/%C5%9E%C9%99ki_xan_saray%C4%B1

Şəki xan sarayı — Şəki şəhərindəki tarixi sənət əsəri, dünya abidələri
siyahısına daxil edilmişdir. Qala divarları ilə əhatə olunan bu tikili
ikimərtəbəli olmaqla altı otaqdan, dörd dəhlizdən, iki güzgülü eyvandan
ibarətdir. Daha əvvəllər "Divanxana" adlanmışdır. Şəki xanlığının 1819-cu ildə
ləğv edilməsindən burada şəhər məhkəməsi yerləşdi. Hal-hazırda muzey kimi
fəaliyyət göstərir.[1] Şəki xan sarayının başçısıda molla Pənah Vaqif
olmuşdu.Sarayın tikintisi ilə bağlı bir neçə rəvayət var.Deyilənə görə Şəki xanı
özünə dünyanın ən yaxşı sarayı tikdirmək fikrinə düşür.Sarayın tikintisi başa
çatanda xan memardan"Bundan daha yaxşısını tikə bilərsən?"-deyə soruşduqda
"bəli" cavabı alır və hirslənərək memarı öldürür.

"Şəki xan sarayı" adı ilə tanınan bu bina - "Məhəmmədhəsən xan divanxanası"
Məhəmmədhəsən xan tərəfindən tikdirilmişdir. Binanın tikintisinə 1789-1790-cı
ildə başlanılıb. Çox vaxt onun tikilmə tarixi səhvən "Şəkixanovların evi"nin
("Müştaq imarəti" - "Qurğuşunlu otaq"ın) tikilmə tarixi ilə qarışdırılır.
Binanın inşasına o vaxt 32 min çervon, yaxud, 32 min İran tüməni məbləğində pul
xərclənmişdir[2]. Memar şirazlı Zeynalabdindir. Qala biyar yolu ilə
tikilmişdir[3]. Qaladakı indiki kilsə 1828-ci ilə qədər xanın ev məscidi idi və
göstərilən ildə ruslar tərəfindən indiki formaya, yəni xaç formasına salınmış və
kilsə edilmişdir. Ruslar xanın hərəmxanasının yerində isə türmə binası
tikmişlər. Qalanın dörd küncündəki 4 böyük bürc də ruslar tərəfindən topdan atəş
açmaq üçün inşa edilmişdir.

Dünya şöhrətli türk şairi Nazim Hikmət saraya baxdıqdan sonra belə yazmışdır:
"Əgər Azərbaycanın başqa qədim tikililəri olmasaydı, bircə Şəki Xan sarayını
dünyaya göstərmək bəs edərdi".

Şəki xan sarayının çox böyük şöhrət qazanmış divar rəsmləri XVlll əsrdə
yaranmışsa da, sonralar dəfələrlə təmir edilmişdir. Sarayının divar təsvirlərini
işləyən bir neçə nəqqaş və ustanın adı binanın içində müxtəlif yerlərdə
yazılmışdır. Həmin sənətkarların XlX əsrin sonunda binada işləməsi kitabələrdən
məlumdur. XVlll əsrdə ilk təsvirləri işləyən nəqqaşın adı bunların içində qeyd
edilməyib. Binada ikinci mərtəbənin tavanındakı təsvirdə ustad Abbasqulunun adı
yazılmışdır. Ancaq Abbasqulunun bu təsvirləri nə vaxt işləməsi haqqında əlimizdə
heç bir məlumat yoxdur. İkinci mərtəbənin salonundakı təsvirləri XlX əsrin
axırlarında təmir edən və bəzilərini yenidən işləyən boyaqçının qarabağlı usta
Qəmbər olduğu salonun divarlarında qeyd olunmuşdur. XlX əsrin axırlarında xan
sarayının birinci mərtəbəsindəki salonun təsvirlərini təmir edən şamaxılı ustad
Mirzə Cəfərin adı həmin salonun giriş qapısının yuxarısında yazılmışdır.
1955-1956-cı illərdə memar H.Q Rzayevin layihəsi və başçılığı ilə burada geniş
bərpa işləri aparılmış və abidə ilkin halına qaytarılmışdır.



https://az.wikipedia.org/wiki/X%C3%BCsusi_T%C9%99yinatl%C4%B1_Q%C3%BCvv%C9%99l%C9%99r_(Az%C9%99rbaycan)

Xüsusi Təyinatlı Qüvvələr — Azərbaycan Respublikası Müdafiə Nazirliyinin Baş
Qərargahının tabeçiliyində olan Xüsusi Təyinatlı Qüvvə.

1999-cu ildə yaranan, Azərbaycan Respublikası Müdafiə Nazirliyinin tabeçiliyində
olan və qərargahın nəzdində fəaliyyət göstərən Xüsusi Təyinatlı Qüvvələrdə
xidmət etmək üçün 6 ay ərzində təşkil olunmuş kurslarda dözümlülük və cəsarət
tələb edir. Azərbaycanın ən güclü qoşun növü sayılan bu qruma qəbul olumaq elədə
asan başa gəlmir,bəzi məlumatlara görə bura gələn 500 nəfərdən kusr sonrası
yalnız 30 nəfəri "Qırmızı beret"in sertifikatın ala bilir.Bu kurslarda
kursantlar xüsusi əməliyyat keçirmək üçün ekstrimal şəraitlərə öyrədilir,hətta
onlar günlərlə ac və susuz qalırlar,onlara müxtəlif heyvanların ətini (qurbağa,
ilan) yeməyi öyrədirlər.

Müxtəlif silahların istifadə qaydasını,bombaların hazırlanmasını,hər hansı
ağrıya dözüməyi və s. kimi öyrədilir. Bu qrumun qulluqçuları əsasən zabit və
gizir rütbəsi altında fəaliyyət göstərirlər. Bu hərbi qrumun bütün əməliyyat və
tədbirləri müəyyən xüsusi xidmət orqanları tərəfindən gizli olaraq saxlanılır.



https://az.wikipedia.org/wiki/Viki

Viki konsepsiyası ilk dəfə 25 mart 1995-ci ildə ABŞ-ın Areqona ştatının Portlend
şəhərində yaşayan Vord Kenninqem (Ward Cunningham) tərəfindən işlənmiş və
veb-səhifələrin idarəsi, birbaşa veb brauzerdən (veb səyyahdan) redaktə olunması
üçün nəzərdə tutulmuşdur. Honolulu aeroportunda sərnişinləri avtobuslara çağıran
sürücülərin "viki-viki" deyə adamları tələsdirmələri ezamiyyətini orada keçirən
Kenniqemin nəzərindən qaçmamış və yaratdığı texnologiyanı "Viki texnologiyası"
adlandırmaq qərarına gəlmişdir. Bunun üçün o əvvəlcə Apple Hypercad proqramından
istifadə etmişdir. Hər dəfə səhifələrdəki mətn redaktə olunarkən, bütün
versiyaların xüsusi verilənlər bazasında (VB) saxlanılması proqramın əsas
funksiyasını təşkil edir. Belə ki, istənilən versiyanın VB-dan çağırılaraq
yenidən tez bir zamanda veb-səhifədə bərpa olunması Viki texnologiyasının əsas
prinsipidir.

İnternetin əsasını qoyarkən mütəxəssislər "qlobal biliklər bazası" və ya
"kollektiv bilik" əldə etmək arzusunda idilər. Lakin bunun əvəzinə bu gün
İnternet qlobal xaosa çevrilmişdir. Odur ki, onlayn rejimində istifadəçinin
lazım olan informasiya əldə etməsi və operativ dəyişdirməsi bu gün virtual
məkanda ən aktual problemdir. Bu problemi həll etmək üçün mütəxəssislər şəbəkədə
yeni-yeni layihələr, texnologiyalar yaratmaqdadırlar: çat, veb-forum, bloq. Bu
texnologiyalar informasiya mübadiləsi aparmağa imkan versə də, onlardan heç biri
ilə mükəmməl sayt yaratmaq mümkün deyildir. Yeni texnologialardan biri olan Viki
texnologiyası isə bu problemlərin öhdəsindən üğürla gəlməkdədir.

Viki texnologiyası İnternet istifadəçisinin veb-saytlarla qarşılıqlı əlaqəsini,
İnternetdən çıxmadan səhifənin dəyişdirilməsini, informasiyaların
strukturlaşdırılmasını, redaktə olunmasını nəzərdə tutur. Viki texnologiyası
virtual məkanda müzakirələr aparmaq, VB, faylların saxlandığı anbar yaratmaq,
poçt sistemi, əməkdaşlıq üçün alətdir.

Məqalələrin istifadəçilər tərəfindən idarə oluna bilməsi ideyası müxtəlif onlayn
ensiklopediyaların yaradılması üçün çox uyğundur. İnternetdə Viki texnologiyası
ilə işləyən müxtəlif ensiklopediyalar mövcuddur:

Viki texnologiyası ilə yaradılan veb-səhifələrə riyazi düsturların daxil
edilməsi üçün serverə LaTeX, Dvips və ImageMagick proqram paketlərinin daxil
edilməsi vacibdir. Nəzərə almaq lazımdır ki, PHP 4.0 proqramı ilə yalnız Media
Wiki 1.6.8 sistemini işlətmək mümkündür. VB serverinin daha rahat idarə olunması
üçün PHP MyAdmin (MySQL) və ya PHP PgAdmin (Postgres) proqramlarından istifadə
edilir.

Son zamanlar İnternet qlobal şəbəkəsində Viki çox populyar anlayış olmuşdur.
Təsadüfi deyildir ki, 2007-ci ildə [wiki.com] domen adı 3 mln. dollara
satılmışdır.



https://az.wikipedia.org/wiki/Penis

Kişi cinsiyyət üzvü və ya Penis (lat. penis; yun. phallos) — xarici cinsiyyət
orqanı olub, vəzifəsi spermanı (torumu) və sidiyi ifraz etməkdir. Bu mağaralı
toxumadan təşkil olunmuş bir cüt penisin mağaralı cismindən - lat. corpora
cavernosa penis və bir ədəd penisin süngəri cismindən - lat. corpus spongiosum
penis (corpus cavernosum urethrae - BNA) ibarətdir. penis qasıq nahiyəsində
xayalığın önündə asılaraq üç hissəyə bölünür: 1) arxa hissə - penik kökü - lat.
radix penis qasıq sümüklərinə bağlanmışdır; 2) orta hissə - penis cismi - lat.
corpus penis; 3) ön hissəsi - penis başı - lat. glans penis (yun. balanos),
üzərində şaquli istiqamətdə sidik kanalının xarici dəliyi - lat. ostium urethrae
externum yerləşmişdir. penisin iki səthi vardır: yuxarı və ya ön səthi - penis
arxası - lat. dorsum penis və aşağı ya dal-sidik kanalı səthi - lat. facies
urethralis; yuxarı səthi aşağı səthindən enlidir.

Penis başının əsası hündür və enli olduğundan penis başı tacı - lat. corona
glandis adlanır. Bu tac penis cisminə keçən yerində şırım ilə və yaxud penis
başı boynu - lat. collum glandis ilə əhatə olunmuşdur.

Penisin mağaralı cisimləri - lat. corpora covernosa penis silindr şəklində olub
ın 3/4 hissəsi bir-birilə birləşmişdir, arxa 1/4 hissəsi ayrı qalaraq penis
ayaqcıqlarını - lat. crura penis əmələ gətirir. Penis ayaqcıqları qasıq sümüyü
ilə oturaq sümüklərinin aşağı şaxələrindən başlayaraq önə, yuxarı və içəri
tərəfə gedir və qasıq bitişməsinin altında bir-birilə birləşir. mağaralı
cismlərin ön ucları nazikləşərək penis başı ilə əhatə olunur. Hər bir mağaralı
cismin eninə kəsiyi ellipsə bənzəyir; bunlar bir-birilə birləşdikdə yuxarı və
aşağı səthlərində orta xətdə birər şırım əmələ gətirir. Yuxarı səthində olan
şırım - lat. sulcus dorsalis aşağı səthində olan şırımdan (lat. sulcus
urethralis) zəifdir; bunlardan birinci - penisin arxa damar və sinirlərinə və
ikinci - sidik kanalının mağaralı hissəsinə məxsusdur.

Penisin süngəri cismi - lat. corpus spongiosus penis silindr şəklində olub
penisin mağaralı cismlərinin altında yerləşmişdir və özü də onlardan nazik və
uzundur. Penisin süngəri cisminin iki: dal və ön ucu vardır. Dal ucu
yoğunlaşaraq penis soğanağı - lat. bulbus penis (bilbus urethra - BNA) adlanır.
Penis soğanağı meşə qozu böyüklüyündə olub aralıq əzəlləri arasında düz
bağırsağın aşağı hissəsində yerləşmişdir. Süngəri cismin ön ucu çox enliləşərək
zəng və ya göbələk papaqçığına bənzər penis başını əmələ gətirir. Onun yuxarı
səthi uzun və çıxıq, aşağı səthi isə yastılaşmış və qısa olur. aşağı səthində
zəif bir şırım vardır; bura pülük yüyəni - lat. frenulum preputii bağlanmışdır.
Penis baının arxa kənarı - penis başı tacı - lat. corona glandis papaq kimi
penisin mağaralı cisimlərinin ön uclarını örtmüşdür.

Penisin mağaralı cisimlərinin hər biri ağlı qişa - lat. tunica albuginea
corporum cavernosorum ilə əhatə olunmuşdur. Bu qişa sərt, ağ rəngdə və 1-2 mm
qlınlığında olub, iki təbəqə (xaricdə boylama və daxildə həlqəvi) sərt
birləşdirici toxuma liflərindən və müəyyən qədər elastik liflərdən təşkil
olunmuşdur. Penisin mağaralı cisimlərinin ağlı qişası orta xətdə bir-birilə
bitişərək penis arakəsməsini - lat. septum penis əmələ gətirir; ancaq bu
arakəsmə mağaralı cisimləri bir-birindən tamamilə ayırmır, çünki onun üzərində
şaquli istiqmətdə yarıqlar vardır. Bu yarıqlar vasitəsilə mağaralı cismlərdə
olan qan bir tərəfdən digər tərəfə keçir. Ağlı qişanın daxili səthində bir çox
atmalar - lat. trabeculae korporum cavernosorum gedərək mağaralı cismi ayrı-ayrı
sahələrə və ya mağaralara - lat. cavernae corporum cavernosorum bölür. Bu
atmalar süngər və ya mağaralı toxumadan təşkil olunmuşdur. burada elastik
liflərdən başqa artıq miqdarda saya əzələ lifləri vardır.

Mağaraların daxili səthi endotel ilə örtülüdür və daxillərində olan boşluqlar
qan ilə doludur. Penis ereksiya halında olanda mağaralar genəlir, belə ki,
onların boşluqları böyüyür və aralarında olan atmalar nazikləşir. Penis sükut
halında olarkən əksinə, mağaralar daralır, atmalar qalınlaşır və boşluqlar yarıq
şəklini alır.Penisin süngəri cisminin quruluşu mağaralı cismin quruluşundan
fərqlənir. penisin süngəri cismində ağlı qişa - lat. tunica albuginea corporis
spongiosi - nazikdir və artıq miqdarda elastik lifləri vardır; bununla bərabər
atmalar olduqca qalın və elastikdir; mağaraların həcmi bir ölçüdədir. Penis
başının daxili quruluşuna gəldikdə orada iştirak edən toxumanı venoz kələf ilə
müqayisə etmək olur; bunun ağlı qişası yoxdur və xaricdən ancaq nazik dəri ilə
əhatə olunmuşdur.

Mağaralı cisimlərin ağlı qişası xaricdən penis fassiyası - lat. fascia penis ilə
əhatə olunmuşdur. bu fassiya ətraf nahiyyələrdən penisin üzərinə keçərək onu
boynuna dək örtür. penisin arxasını örtən hissəsi digər hissələrdən qalındır,
çünki burada cinsiyyət əzələlərindən lat. m. ischiocavernosus et m.
bulbospongiosus vətərləri onun ilə birləşir. Fassiya elastik birləşdirici
toxumadan təşkil olunmuşdur. penis fassiyası xaricdən dərialtı hüceyrəli toxuma
qatı ilə örtülüdür; burada piy toxuması yoxdur, ancaq müstəsna olaraq təkcə
penis kökü nahiyyəsində kiçik piy paycıqlarına təsadüf olunur. Bu toxuma penis
fassiyası ilə zəif rabitədədir və quruluşuna görə artıq dərəcədə genələ bildiyi
üçün, onu örtən penis dərisi olduqca mütəhərrikdir. Sükut halında penis maksimum
yığılarkən xayalığın dərisində gizlənir və penis dərisi bir çox büküşlər təşkil
edərək sərbəst surətdə sallanır.

Penisi örtən dəri artıq dərəcədə nazik, şəffaf, elastik və bir az piqmentlidir.
Elastiki olduğu üçün çox genələ bilir, ona görə də ereksiya zamanında penis öz
şəklini və həcmini dəyişdirməsinə baxmayaraq, tamamilə dəri ilə örtülü olur.
Penis dərisinin daxili təbəqəsində həlqəvi istiqamətində gedən saya əzələ
lifləri vardır. bu təbəqə xayalığın əzələ təbəqəsinə uyğun olaraq lat. tunica
dartos penis adlanır. Penis dərisi aşağı tərəfdən xayalıq dərisinə və yuxarı
tərəfdən qasıq dağcığı dərisinə keçir. aşağı səthində orta xətdə zəif tikiş -
lat. raphe penis vardır; bu tikiş arxaya doğru gedərək xayalıq tikişi ilə
birləşir. penis dərisi tüksüzdür; anca onun kökü nahiyəsində bir az tük vardır.

Penis dərisi penis boynuna çatarkən onun başını örtməmişdən əvvəl Pülük - lat.
preputium adlanan dəri büküşünü əmələ gətirir. pülük penis başını xortum kimi
azad bir surətdə örtür. Bunların arasında yarığa bənzər bir boşluq - lat. cavum
preputii qalır. Həmin boşluqda lat. smegma s. sebum preputii adlanan xüsusi
qoxulu və ağımtıl piy olur, bu piy pülüyün daxili təbəqəsində olan xüsusi piy
vəzilərində - lat. glandulae preputiales (Tysoni - BNA) ifraz olunur; ancaq
tərkibində penis başını və pülüyün daxili qatını örtmüş epitel hüceyrələrin
söküntüləri vardır. Pülüyün azad kənarı kiçik girdə bir dəlik - lat. ostium
preputii vasitəsilə penis zirvəsini əhatə etmişdir. böyüklərdə bu dəlik açıq
olduğundan penis zirvəsi xaricdən görünür; uşaqlarda isə örtülü olur, hətta
pülük penis başını örtdükdən sonra bir az da aşağı sallanır. Yaşa dolduqda və
təkrak koitus nəticəsində pülük genəlir. Sünnət olanlarda lat. glans penis
tamamilə açıq qalır. Bəzən lat. ostium preputii o qədər dar olur ki, penis başı
xaricə çıxa bilmir, bu hadisəyə fimoz - lat. phimosis deyilir. Bu halda pülüyü
əməliyyat edib (lat. circumcisio) penis başını azad etmək lazım gəlir. penis
başının yuxarı səthi aşağı səthindən uzun olduğu üçün, pülük də yuxarıda
aşağıdan uzun olur və aşağı tərəfdən yüyən - lat. frenulum preputii vasitəsilə
penis başının aşağı səthi ilə bitişir.

Pülüyün əhəmiyyəti ondan ibarətdir ki, bir tərəfdən penis başını örtərək onu
sürtünmədən mühafizə edir və digər tərəfdən ehtiyat dəri vəzifəsini görür.
Ereksiya zamanında penis öz şəklini və həcmini dəyişib artıq dərəcədə uzanarkən
pülük gərginləşir və nəticədə onun daxili təbəqəsi xaricə çevrilərək uzanmış
penisi örtür. Penis və pülüyün belə mütəhərrik olması koitus zamanı penisin
firiksiyasına (qadın cinsiyyət üzvü - uşaqlıq yolunda hərəkətinə) imkan verir.

Penis öz normal vəziyyətində iki bağ vasitəsilə fiksasiya olunmuşdur: 1) penis
asılan bağ - lat. lig. suspensorium penis - birləşdirici toxuma liflərindən
təşkil olunaraq qasıq bitişməsinin ön səthindən başlayır, aşağıya doğru gedir və
iki dəstəyə ayrıldıqdan sonra penisin arxa səthində ağlı qişaya bağlanır.

Penis arterial qanı daxili və xarici cinsiyyət arteriyalarından alır. Xarici
ciniyyət arteriyası xayalığın və penisin dərisinə lat. arteriae scrotales
anteriores şaxəsini və daxili cinsiyyət arteriyası isə penisin mağaralı və
süngəri cisimlərinə lat. art. penis, xayalığın dal hissəsinə lat. arteriae
scrotales posteriores adlanan şaxələrini verir.

Penis arteriyası daxili cinsiyyət arteriyasından başlayaraq aralıq nahiyyəsində
üç şaxəyə bölünür: penis soğanağı arteriyası - lat. art. bulbi penis, penisin
süngəri cismini qidalandıran sidik kanalı arteriyası - lat. art. urethralis,
penisin mağaralı cismini və qişalarını, pülüyü və penis başını qidalandıran
penisin dərin arteriyası - lat. art. profunda penis və penisin arxa arteriyası -
lat. art. dorsalis penis. Penisin başı nahiyəsində lat. art. urethralis, art.
profunda penis et. art. dorsalis penis bir-birilə anastomozlaşır.

penisdən yığılan venoz qan iki növ: səthi və dərin damarlar ilə axır. Səthi
venalardan venoz qan penisin tək və ya cüt dərialtı arxa venasına (lat. vena
dorsalis penis subcutanae) yığışır; bu damar orta xətdə penisin arxası ilə
gedərək penisin kökü nahiyəsində bud venasına və ya qıçın böyük dərialtı
venasına açılır.Penisin dərin venaları ikidir: 1) penisin cüt dərin venaları
(lat. vv. profunda penis) və 2) penisin tək fassiyaaltı arxa venası (lat. vena
dorsalis penis subfascialis). Fassiyaaltı arxa vena penis başının arxasında
əmələ gələn venoz kələfdən (lat. plexus retroglandularis) başlayaraq penisin
arxasında fassiyaaltı ilə dala doğru gedir, qasıq bucağının altında lat. lig.
arcuatum pubis ilə lat. lig. transversum pubis arası ilə kiçik çanağa keçir və
orada venoz cinsiyyət kələfinə açılır. Bu damar penisin süngəri cismindən və
mağaralı cisimlərindən gələn venaları (lat. vv. cavernosae) qəbul edir. Penisin
dərin venaları mağaralı cisimlərdən venoz qanı yığaraq sidik-cinsiyyət
üçbucağını keçir və daxili cinsiyyət venasına (lat. v. pudenda interna) açılır.
penis soğanağından yığılan venoz qan isə bilavasitə cinsiyyət kələfinə axır.

Penisdən başlanan limfa damarları qan damarları kimi səthi və dərin qrupa
bölünürlər. Səthi damarlar penisin qişalarından və dərisindən limfanı yığaraq
penisin arxası ilə gedir və içəri qrup qasıq limfa düyünlərinə açılır. dərin
limfa damarları mağaralı cisimlərdən, sidik kanalından və penis başından limfanı
yığaraq fassiyaaltı ilə gedir və qasığın dərin limfa düyünlərinə daxil olur.
penisdən gələn bəzi limfa damarları limfanı kiçik çanaqdakı limfa düyünlərinə
daşıyır.

Penisin sinirləri iki növdür. hissi və hərəki. Hissi sinirlərə cinsiyyət
sinirindən çıxan lat. n. dorsalis penis aiddir. Hər iki sinir simpatik və
parasimpatik sinir sistemindən çıxaraq penis əzələlərini və qan damarlarını
innervasiya edir və nəticədə ereksiya aktını tənzim edir. Penis simpatik
sinirlərini simpatik kötüyün çanaq hissəsindən və parasimpatik sinirlərini (lat.
nn. erigentes) I-II oma sinirlərindən alır; bu sinirlər lat. nn. cavernosi adı
ilə aşağı qarınaltı kələfdən ayrılır.

Penis cinsi əlaqə üzvlərindən olub xüsusi vəzifə ifa etdiyi üçün ereksiya - lat.
erectio (düzlənən) zamanı öz şəklini, həcmini, ölçülərini və vəziyyətini
dəyişdirir. Sükut halında penisin uyunluğu 9-10 sm, dairəsi 9 sm, şəkli
silindrəbənzər və konsinstensiyası yumşaq olub xayalığın önündə aşağı doğru
sallanır. Ereksiya halında şəkli üçüzlü piramidaya bənzəyir, uzunluğu 14-16 sm
və dairəsi 12 sm-ə çatır və özü də artıq dərəcədə sərtləşərək önə və yuxarıya
doğru qalxır. Penisin ereksiya halına gəlməsi mağaralı cisimlərin və orada olan
arterial damarların quruluşundan asılıdır. Mağaralı cisimlərin arteriyalarının
(lat. aa. halicinae) divarlarında həlqəvi və boylama saya əzələ lifləri artıq
dərəcədə inkişaf etmişdir. Boylama lifləri toplaşaraq müəyyən miqdarda zolaqlar
(yastıqlar) əmələ gətirir; bu zolaqlar qan axımının əks tərəfində yerləşərək
qapaq vəzifəsini görür. Penis sükutda olarkən bu damarlardan qan orta sürətlə
axır, çünki arterial damarların divarında olan yastıqlar və mağaralı cisimlərin
atmalarında olan əzələ lifləri müəyyən tonusda olur. Əgər damargenəldici sinir
lifləri (lat. nn. erigentes) qıcıqlanarsa, həmin əzələ lifləri və yastıqlar
tonuslarını itirərək boşalır və arteriyalar genəlir, nəticədə arterial qan
sürətlə penisin mağaralı cisimlərinə axmağa başlayır, orada olan mərkəzi böyük
mağaralar qan ilə dolur və təzyiq olduqca artır. Bununla bərabər mağaralı
cisimlərin xarici səthinə yaxın sahələr daxildə olan təzyiqin artması
nəticəsində ağlı qişaya sıxılır; ağlı qişa artıq dərəcədə gərginləşərək onu
dələn venaları (lat. vv. cavernosae) sıxır və nəticədə onların mənfəzləri
tutulur; bundan əlavə penisin arxa venası qasıq bucağına sıxıldığı üçün venoz
qan oradan çətinliklə axmağa başlayır və penisin dərin venası sidik-cinsiyyət
diafraqmasının yığılmasından tamamilə tutulur. Beləliklə ereksiya prosesi bir
tərəfdən penisə arterial qanın artıq miqdarda gəlməsindən və digər tərəfdən
venoz qanın çətinliklə geriyə axmasından asılıdır. Bunun nəticəsində mağaralı
cisimlər artıq dərəcədə qan ilə dolaraq həcmlərini və ölçülərini dəyişərək çox
sərtləşir. Ereksiya zamanı penisin mağaralı cisimləri ilə bərabər penisin
süngəri cisimi də dəyişir; ancaq burada elastik liflərin artıq olması
mağaraların bərabər surətdə qan ilə dolması və venoz qanın maneəsiz axması
mağaralı cismin sərtləşməsinə imkan vermir, o öz həcmini və şəklini
dəyişdirməklə bərabər yumşaq halda qalır. Bunun artıq dərəcədə fizioloji
əhəmiyyəti vardır, çünki buradan keçən sidik kanalı ereksiya zamanında
sıxılmayıb açıq qalır və sidik kanalının prostat hissəsinə tullanan torum
maneəsiz xaricə (uşaqlıq yoluna) tökülür. Penis başı quruluşca venoz kələfdən
təşkil olunduğu üçün sükut vaxtında gıyümtül olur; ereksiya zamanında arterial
qan ilə zənginləşdiyi üçün rəngi dəyişib qırmızılaşır, ancaq konsistensiyası
yumuşaq qalır. Bunun da fizioloji əhəmiyyəti lat. frictio et immissio penis
zamanı qadın cinsiyyət üzvlərinə zədə toxundurulmamasındadır. Penisin ereksiya
halının sükuta keçməsi damardaraldıcı sinir liflərinin qıcıqlanmasından
damarların divarlarındakı yastıqların və atmalarda olan əzələ liflərinin
tonuslarının artmasına, nəticədə damarlar və mağaralar daraldığı üçün arterial
qan zəif axmağa başlayır və nəticədə penisin həcmi və ölçüləri kiçilir, sərtliyi
itir və vəziyyəti dəyişir.



https://az.wikipedia.org/wiki/Moldova

Moldova (rum. Moldova), rəsmi adı Moldova Respublikası (mold. Republica Moldova)
— Avropanın cənub-şərqində dövlət. Şimalda, şərqdə və cənubda Ukrayna, qərbdə
Rumıniya ilə həmsərhəddir. 1940-cı ildə SSRİ tərəfindən Rumıniyadan qoparılmış
Bessarabiya torpaqlarında yaradılmış və SSRİ-nin tərkibinə müttəfiq respublika
statusu ilə daxil edilmişdir. Moldovanın Dnestr çayından şərqdəki əraziləri
1991-ci ildən tanınmamış Dnestryanı Moldova Respublikasının nəzarətindədir.

Hal-hazırda Moldovada rəsmi dil Moldovan dilidir. Bu dil Rumın dili ilə eynidir.
Lakin rumınlardan fərqli olaraq, Moldovanların öz xüsusi dialekti var. Ölkədə,
əsasən də paytaxt Kişinyovda moldovanlar rus dilində də danışırlar.

Moldaviyanın təsərrüfatının əsasını aqrar-sənaye kompleksi təşkil edir. K/t-da
üstün yeri bitkiçilik tutur, onun aqrar sahələri üzümçülük-şərabçılıq,
meyvə-tərəvəz konservi, aqrar-sənaye kompleksidir (ASK). Üzümçülük-şərabçılıq
mərkəzi-Kodrlarda, tərəvəzçilik Dnestr subasarlarında, meyvəçilik hər yerində
yayılmışdır, əsas dənli bitkisi buğda və qarığdalıdır. Meşə-çöl zonasında şəkər
çuğunduru becərilir. Öz tələbatını taxılla tam ödəyir. Heyvandarlıq şimalı və
mərkəzində südlük-ətlik və donuzçuluq, cənubunda qoyunçuluqdur. ASK-si
tərkibində müxtəlif maşınqayırma (bağçılıq traktorları, soyuducular, yeyinti
avadanlıqları) sahələri inkişaf etdirilmişdir. İstilik və su elektrik
stansiyaları fəaliyyət göstərir.

Moldovada seçkilər milli qanunvericiliyə uyğun olaraq keçirilir. Moldovanın
parlamenti (Parlamentul) 4 ildən bir keçirilən seçkilərdə vətəndaşlar tərəfindən
seçilir. Parlamentin 101 üzvü var. 2001-ci ildən etibarən ölkənin prezidenti
parlament üzvləri tərəfindən seçilir. Moldova konstitusiyasına uyğun olaraq bir
namizəd iki dəfə prezident seçilə bilər. İlk dəfə prezident seçilmək üçün
parlamentin 61 deputatının dəstəyi, ikinci müddətə seçilmək üçün isə 51
deputatın səsi lazımdır. Heç bir namizəd prezident seçilmək üçün lazımi qədər
səs toplaya bilməsə parlament seçkiləri yenidən keçirilir. Moldovanın hazırli
prezidenti Nikolae Timofti 23 mart 2012 tarixində Moldovanın prezidenti seçilib.



https://az.wikipedia.org/wiki/Liviya

Liviya (ərəb. ‏ليبيا‎‎) — Şimali Afrikanın Məğrib hissəsində yerləşən dövlət.
Şimalda Aralıq dənizi, şərqdə Misir, cənub-şərdə Sudan, cənubda Çad və Niger,
qərbdə Əlcəzairvə Tunis ilə həmsərhəddir.

Liviya vətəndaş müharibəsinə görə Liviyada "de-yure" Müəmmər Qəzzafi[1] və onun
rəhbərlik etdiyi Böyük Xalq Sosialist Liviya Ərəb Cəmariyyəti var.[2][3] Eyni
zamanda bütün ölkə ərazisinə "de-fakto" hakimiyyət olan Mustafa Abdul Cəlilin
rəhbərlik etdiyi Liviya Milli Keçid Şurası nəzarət edir. Onlar ölkəni Liviya
Respublikası adlandırırlar. .[4][5][6]BMT-də Liviya hələ də Qəzzafinin
dövründəki kimi adlanır; ancaq oradakı sayt keçid hökumətinin nəzarətindədir.[7]

6.4 milyon əhalinin 1.7 milyonu paytaxt Tripolidə yaşayır. Ölkə üç tarixi
ərazidənTripolitaniya, Fəzzan və Kirenaikidən ibarətdir.

2009-cu il statistikasına görə Liviya həyat səviyyəsinə görə Afrikada
dördüncüdür . Liviya neft ehtiyatına görə dünyada 10-cu, istehsalına görə
17-cidir.[10]

1973-cü ildəki 2,2 milyon olan əhali sürətli artım nəticəsində 1998-ci ildə 5,7
milyon nəfərə qədər artdı. 1970-ci illərdə illik əhali artımının templəri 4%-i
ötürdü. 2010-cu ilin məlumatına görə ölkədə 6 milyon 461 min nəfər yaşayırdı.

Liviyalılatın orta ömrün uzunluğu 77,47 il (qadınlar – 79,88 il, kişilər – 75,18
il) təşkil edir. Uşaq ölüm faizi burada normal göstərici sayılır. 1000 doğuluşda
20,87 ölüm. Liviyalıların orta yaşı 24 il. Əhalinin böyük əksəriyyəti dar
sahilboyu zonada və oazislərdə cəmlənmişdir. İnsanlar tez-tez kənd yerindən
şəhərlərə köçürlər, 2008-ci ildən demək olar ki, 78% əhali şəhərdə yaşayır.

Liviya iki böyük şəhərə malikdir – Tripoli (1990-da 1,5 milyon sakin) və Benqazi
(800 min sakin). Ölkədə bir sıra kiçik şəhərlərdə mövcuddur: Onların sayına
Misurata (360 min insan), Ez-Zaviya (280 min), Sebxa (150 min), Tobruk (75,3
min), El-Beyda (67,1 min) və Adjdabiya (65,3 min) aid etmək olar. Bundan əlavə
neft terminallarının yanında yeni şəhərlər yaranmışdır: Es-Sider, Ras-el-Anuf,
Marsa-el-Bureyka, Ez-Zuvaytina və Marsa-el-Xariqa.

2006-cı ildə Liviyada 15 yaşda və daha yaşlı adamlar arasında 95,4 % oxumağa və
yazmağa bilirdilər:

Sahəsi 1.759.540 km²-ə çatmaqdadır. Sahəsinə görə Afrikanın dördüncü böyük
ölkəsidir. Bu geniş torpaqların az qala 95%-i səhra və ya quraq ərazidir .
Şimalda Aralıq dənizi və cənubda Ekvator Afrikası arasında bir qum dənizinə
bənzəyən Böyük Səhra çölünün , təxminən 1300 km uzunluğundakı böyük bir hissəsi,
Liviya torpaqlarının payına düşür.

Liviyanın, Tunis və Misir arasında olan Aralıq dənizi sahillərinin uzunluğu,
təxminən 1912 km-dir. Sahildən etibarən getdikcə yüksələn Liviya torpaqları,
ümumiyyətlə yüksək yayla görünüşündə olub, başlıca üç böyük bölgəyə ayrılar;
Bunlar Fizan, Trablus və Sirenaik bölgələridir. Aralıq dənizinə bir qövs
şəklində girmiş olan Sirenaik bölgəsi, düz girintisiz çıxıntısız olan
sahillərdən etibarən yüksəlməyə başlar. Sahilə paralel uzanan Yaşıl Dağı
(Cebel-ül-Ahdar) buradakı mövcud yaylanın ən yüksək yeri olub, təxminən 880 m
yüksəkliyindədir. Şimal-şərqdəki bu yüksək yayla, güneyde Liviya Səhrasına doğru
alçalmağa başlayır.

Sidra Körfəzinin qərbində yer alan və ortalama 650 m yüksəkliyində olan Trablus
bölgəsi, irili xırdalı vahələrə sahib olub, məhsuldar torpaqlarla örtülüdür. Bu
bölgənin ən yüksək yeri olan Nefusa Dağı, bölgəni şimal küləklərindən müdafiə
edir.

Liviya torpaqlarının böyük bir hissəsini meydana gətirən və Şimal Afrikanı az
qala örtmüş olan Böyük Səhra çölü kimsəsizdir. Səhra çölündə iqlim də çox
fərqlilik göstərir. Bəzi yerlərinə on il boyunca heç yağışlar yağmır.

Liviyanın şimal-qərb hissəsində dövlətin paytaxtı yerləşir Tripoli şəhəri
körfəzin Aralıq dənizi sahilboyu sahəsini tutur. Tripoli az qala özündə Romanın,
Misirin, Yunanıstanın, Bizansın, Karfagenin və Finikiyanın mədəniyyətlərinin
təsirini sınaqdan keçirmiş dünyanın ən qədim şəhəridir

Şəhərin əsası finikiyalılara aid edilir – I yüzillikdə Yunanlar bu əraziyə
indiki Tripoli adını veriblər. Tripolinin bütün Aralıq Dənizinin böyük mədəni və
iqtisadi mərkəzi sayılır. Bizanslar burada V- əsrdə hökmranlıq ediblər. — VI
yüzillikdə isə burada Ərəb Xilafəti hakimiyyətdə olmuşdur. Tripoli Orta
əsrlərlədə isə İspaniyaya aid idi, lakin Osmanlı İmperiyası şəhəri 16-cı əsrdə
geri aldı . Tripoli türklərdə iyirminci əsrə qədər qaldı.

İtaliya, Osmanlı ilə müharibənin lap əvvəlində, (1911-1912-ci il.) şəhəri
İtalyan qoşunları işğal etdi. İngilislərin qoşunları isə 1943-cü ildə şəhərə
girdi, 8 il sonra Liviya paytaxtı Tripoli ilə birlikdə müstəqil dövlət oldu.



https://az.wikipedia.org/wiki/Flora_K%C9%99rimova

Kərimova Flora Ələkbər qızı — Azərbaycanın məşhur estrada və opera müğənnisi;
Azərbaycan Respublikasının xalq artisti (1992).[1]

Flora Kərimova 1941-ci il iyulun 23-də Bakıda anadan olmuşdur. 1964-cü ildә Asəf
Zeynallı adına Bakı Musiqi Texnikumu bitirmişdir. 1971-ci ildә Azərbaycan Dövlət
Tibb İnstitutunu bitirmişdir. 1977-ci ildә Azərbaycan Dövlət Konservatoriyasını
bitirmişdir. 14 yaşından bədii özfəaliyyət kollektivlərində, Azərbaycan Dövlət
Tibb İnstitutunun Çinar ansamblında, 1960-cı illərdə Azərbaycan Dövlət
Filarmoniyasında çıxış etmişdir. 1983-cü ildən Azərbaycan Teleradio Verilişləri
Şirkətinin solistidir. Klassik Avropa operası (nümunə üçün Qaynana filmində
Dilbərin ariyası, Sular qız romansı), Milli Opera janrı (doqquz dəfə Üzeyir
Hacıbəyovun Leyli və Məcnun operasında Leyli), xalq mahnıları, Bəstəkar
mahnılarının Klassik Art-Estrada (Sovet Estradası) janrlarının Ustad
Sənətkarıdır. Azərbaycan Klassik Art-Estrada janrının banisidir (Ona qədərki
Sənətkarlar - Rəşid Behbudov və Mirzə Babayev daha çox milli çalarlı estrada
bəstəkar mahnıları ifa edirdilər), Bəstəkar Elza İbrahimova, xüsusi olaraq Flora
Kərimovanın səsi üçün Afət operasını bəstələmişdir. Repertuarında Azərbaycan
bəstəkarlarının (Tofiq Quliyev, Emin Sabitoğlu, Elza İbrahimova, Oqtay Rəcəbov,
Ramiz Mirişli, Mobil Babayev, Şəfiqə Axundova, Oqtay Kazımov, Elçin İmanov,
Eldar Mansurov, İmruzə Hüseynova, Ətiqə Ələkbərova, Faiq Sücəddinov, Rauf
Hacıyev, Fikrət Əmirov və b.) mahnıları başlıca yer tutur. Şairlərdən Ramiz
Rövşən, Vaqif Səmədoğlu, Baba Vəziroğlu, Məmməd Araz, Vahid Əziz, Fikrət Qoca,
Nəriman Həsənzadə və digərlərinin ən sevimli müğənnisi olan Flora Kərimovanın,
onlarla həm də ailəvi dostluğu olub. Azərbaycan Dövlət Opera və Balet Teatrında
Leyli (Leyli və Məcnun (opera)|"Leyli və Məcnun", Üzeyir Hacıbəyov) partiyasında
çıxış etmiş (1966), "Qanun naminə" (1968) bədii filmində çəkilmişdir.[2]
Əsrarəngiz səsi, bəşər tarixində, yeganə dörd (4-cü) oktavanı aşan
müğənnilərdəndir. Bu baxımdan Flora Kərimovanın digər belə fantastik səsə malik
müğənnilərdən (məsələn İmma Sumac) fərqi ondadır ki, o nəinki 4-cü oktavada
vokaliz ifa edir, hətta bu yüksəklikdə oxuya da bilir. Ən qəribəsi budur ki,
onun səsi bütövlüklə 4 oktavanı əhatə edir - yəni bütün notları əhatə edir
(istər aşağı, istərsə zil və eləcə də orta yüksəklikdə olan).

Həddən artıq hipertrofiya olunmuş ədalət hissi, vətənpərvərliyi və heç kimə
yarınmaq istəməyən xasiyyətinə görə, Xalq artisti öz sənət ömrünün demək olar
ki, 3/4-ü qadağada olmuşdur. Amma, hətta buna baxmayaraq, Qızıl Fondda ən çox
sayda əsərlər Flora Kərimovaya məxsusdur. İlk qadağanı Sovetlər dövründə
Qarabağda keçirilən konsertdəki insidentə görə almışdır. Belə ki, Sara Qədimova,
Şövkət Ələkbərovadan sonra oxumalı olan erməni əsilli müğənni, çox zildən
Qarabağ Şikəstəsini oxumuşdur. Növbəti çıxış Flora Kərimovanın idi və sənətkar
konsertin proqramında nəzərdə tutulmuş əsəri deyil, elə Qarabağ Şikəstəsini 2
not daha yüksəkdən ifa etməklə hamını təəccübləndirmişdir. Lakin, Bakıya
qayıtdıqdan sonra, o dövrkü mədəniyyət nazirliyi bu addımı milli təəssüb kimi
qiymətləndirərək, Flora Kərimovanı uzun müddət səhnədən uzaqlaşdırmışdılar.
Sonradan, Moskvadan gələn Mədəniyyət məsələləri ilə bağlı heyətin tərkibində
olan, yüksək rütbəli məmurun xanımının (hansı ki, Flora Kərimovanın ifasını
tanıyırdı,) xahişi ilə xanım Kərimova səhnəyə qaytarılmışdır. Daha sonralar,
Azərbaycanın birinci katibinin istəyini həyata keçirmədiyinə görə yenidən
səhnədən kənarlaşdırılmışdır. Lakin Sovet dövründə ən uzunmüddətli qadağanın
tarixcəsi daha maraqlı olmuşdur. O dövrdə, Moskvada belə qərara alınmışdır ki,
hər respublikadan bir nəfərə SSRİ xalq artisti adı verilsin. Flora Kərimovanın,
Moskvanın Mərkəsi Televiziyasının sifarışı ilə çəkilmiş musiqili filmdəki
ifasından mütəəssir olan, SSRİ Mədəniyyət Nazırliyinin əməkdaşları,
Azərbaycandan seçiləcək sənətkarın Flora Kərimova olmasını istədiklərini
bildirmişdirlər. Bu qərarın əsas səbəbi, sənətkarın Fantastik ölçülərə malik səs
imkanlarının olması idi və bundan əlavə, FLora Kərimova bir çoxlarından fərqli
olaraq, Ali Musiqi Təhsilinə malik idi (həm Asəf Zeynallı adına musiqi
məktəbini, həm də Konservatoriyanı bitirmişdir), həm də rus dilini sərbəst
bilirdi (bu o dövrdə, ziyalı üçün vacib şərt idi). Lakin son anda, elə
sənətkarın özü bu məsələni alt-üst etdi. Belə ki, o dövrdə SSRİ xalq artisti
adını almaq üçün, əvvəl Azərbaycan SSR xalq artisti adını, sonra isə Ermənistan
SSR xalq artisti adını almaq lazım idi və ancaq bundan sonra SSRİ xalq artisti
adını verəcəkdilər. Əvvəlcə hər məqam yaxşı getsə də, söhbət Ermənistan SSR xalq
artisti adına gəldikdə, FLora Kərimova Qətiyyətlə fəxri adları almaqdan imtina
etdi. Təbii ki, bu Mərkəzi Komitəni təəccübləndirməyə bilməzdi. Hadisədən
qəzəblənmiş Azərbaycan məmurları Kərimovanı növbəti dəfə hakimiyyətin
arzuolunmaz şəxslər siyahısına daxil etdilər. Uzun müddət diskriminasiyalara
məruz qalan Kərimova, hətta bu səbəblər üzündən bir müddət Polşada yaşamalı
olmuşdur. Azərbaycan SSR Dövlət Təhlükəsizliyi Komitəsinin (KQB) baş katibinin
xanımının təşəbbüsü ilə xeyli müddət sonra Flora Kərimova yenidən səhnəyə
qatarılmışdır.

Flora Kərimova 2005-ci ilin parlament seçkisində 42 saylı Sumqayıt ikinci seçki
dairəsindən Müsavat, Xalq Cəbhəsi və Demokrat partiyalarının birləşdiyi
"Azadlıq" blokunun namizədi olub. Müğənni hakimiyyət dairələrinin müdaxiləsi
nəticəsində seçkidə qələbəsi oğurlanıb. Yerli məhkəmələr onun şikayətini təmin
etmədiyindən xalq artisti Avropa İnsan Hüquqları Məhkəməsinə üz tutub. 2010-cu
ildə Avropa İnsan Hüquqları Məhkəməsi xalq artisti Flora Kərimovanın şikayəti
üzrə qərar çıxarıb. Məhkəmə Flora Kərimovanın Avropa İnsan Hüquqları
Konvensiyasında nəzərdə tutulmuş bir çox hüquqlarının pozulduğunu tanıyıb.
Qərara görə, Azərbaycan dövləti sənətkara ümumən 59 min 100 avro təzminat
ödəməlidir[3].



https://az.wikipedia.org/wiki/F%C9%99ls%C9%99f%C9%99

Fəlsəfə (qəd. yun. φιλοσοφία) — varlığın (yəni təbiət və cəmiyyətin), insan
təfəkkürünün və idrak prosesinin tabe olduğu ən ümumi qanunauyğunluqlar haqqında
elm.

Fəlsəfə termininə ilk dəfə Pifaqor elmində təsadüf edilir. Xüsusi elm kimi onu
ilk dəfə Platon fərqləndirmişdir. Fəlsəfə formalaşmış bir elm kimi quldarlıq
cəmiyyətində meydana gəlmişdir. İlkin fəlsəfi görüşlərin şərqə məxsus olmasına
baxmayaraq, fəlsəfə sistemli bir elm kimi ilk dəfə Yunanıstanda öyrənilmişdir.

"Filo" və "sofiya" yunan sözləridir. "Sofiya" hikmət, "filo" isə sevmək
deməkdir."Filosofiya" - "hikməti sevmək" mənasını verir. "Fəlsəfə" isə orta əsr
şərq alimlərinin bu yunan sözünü ərəb dilinə uyğun demələrindən yaranıb.

Materialist dialektikada “materiya” ilk kateqoriya hesab olunurdu və onun tərifi
də özünəməxsus səciyyəvi xüsusiyyətlərinə görə fərqlənirdi. Materialist
fəlsəfədə Təsadüf kateqoriyası idealist fəlsəfədə təkzib olunur və yaxud
tamamilə fərqli don geyindirilirdi.

Fəlsəfəyə ilk kateqoriya anlayışını antik dövr yunan filosofu Aristotel
gətirmişdir. İnsanın dünyanın dəyişdirilməsinə və dərk edilməsinə
istiqamətlənmiş fəaliyyəti boyu təbii olaraq kateqoriyalar da dəyişir və
formalaşır. Onların sayı çoxalır, məzmunu genişlənir. Fəlsəfədə əsas hesab
olunan kateqoriyalar aşağıdakılardır:

Fəlsəfə tarixi antik dövrdən bu günə qədər fəlsəfənin inkişaf yolunu,
strategiyasını, filosofların fəlsəfi nəzəriyyələrini, sistemlərini, baxışlarını
öyrənir. Fəlsəfə tarixinin subyekti fəlsəfə tarixçisidir. Fəlsəfə tarixi tarixi
inkişaf müddətində müəyyən mərhələlərdən keçmiş, çoxsaylı müstəqil düşüncələr,
ideyalar, nəzəriyyələrlə zənginləşmişdir. Fəlsəfə tarixçisi tarixşünaslıq
elminin də məsələyə yanaşma üslub və metodlarından, kriteriyalarından çıxış
edərək Fəlsəfə tarixini öyrənir.

Antik dövrdən bu yana Fəlsəfə tarixi fəlsəfəni dövrlərə və yerlərə bölərək
mərhələli şəkildə tədqiq edir. İlk fəlsəfi fikirlərin yaranıb inkişaf etdiyi
qədim Şərq dünyası olmuşdur. Bu baxımdan fəlsəfə tarixçisi Şərq düşüncələrinə
dövr və məkan prizmalarından yanaşaraq mövzunu Qədim Şərq fəlsəfəsi adı altında
tədqiq edir.

Lakin fəlsəfənin beşiyi hesab olunan Şərq dünyası ilə bərabər fəlsəfi
düşüncələrin sistemləşdirilməsində və zənginləşdirilməsində əhəməiyyətli yerə və
rola malik Antik fəlsəfənin (Qədim yunan - roma fəlsəfəsi)də adını çəkmək
mümkündür. Qədim dövrdən etibarən fəlsəfə müəyyən dövrlərə və bölgələrə
ayrılaraq araşdırılmış, tədqiq olunmuşdur.

İdealizm, materializm, modernizm, peripatetizm, praqmatizm, pozitivizm,
ekzistensializm, rasionalizm, irasionalizm, skeptisizm



https://az.wikipedia.org/wiki/Az%C9%99rbaycan_a%C5%9F%C4%B1q_yarad%C4%B1c%C4%B1l%C4%B1%C4%9F%C4%B1

Aşıq musiqisi — şifahi әnәnәli Azәrbaycan musiqi mәdәniyyәtinin әn qәdim
sahәlәrindәn biri, aşıq sәnәtinin mühüm tәrkib hissәsi.[1] Aşıq sәnәtindә
musiqi, poeziya, tәhkiyә, rәqs, pantomima, teatr sәnәti elementlәri üzvi şәkildә
birlәşmişdir.[1] Aşıq şeirinin janrları olan qoşma, gəraylı, müxəmməs,
ustadnamə, qıfılbəndlə yanaşı, qoşmanın təcnis, cığalı təcnis növlərindən
ibarətdir.[1]

Aşıq musiqisinin әn geniş yayılmış növlәrindәn biri sazın müşayiәtilә solo
oxumaqdır.[1] Sazda çalmaq tarixi inkişaf prosesindә tәdricәn müstәqil bәdii
әһәmiyyәt kәsb etmişdir.[1] 2009-cu ildə Azərbaycan aşıq yaradıcılığı UNESCO-nun
Qeyri-maddi mədəni irsin Reprezentativ Siyahısına daxil edilmişdir.

Azərbaycan bəstəkarlıq məktəbinin əsasını qoymuş Üzeyir Hacıbəyov "aşıq" sözünü
"eşq" (ərəbcə) ilə bağlayır.[2] Professor M.Təhmasib aşığı hazırda az işlənən və
qədim türk söz kökü olan «aş»dan törədiyini qeyd edir.[2] Əslində isə "aş"
kökündən düzəldilən "aşılamaq" feli bu gün də işlənir.[2] Güman olunur ki, "aş"
kökü "mahnı" yaxud "nəğmə" mənasında da işlənib, çünki "aşulamaq" — "oxumaq"
deməkdir.[2] Hazırda özbək dilində "aşulaçi" — "mahnı oxuyan, müğənni"
deməkdir.[2]

Məlumdur ki, "varsaq" sözü "aşıq şeiri" yaxud "aşıq mahnısı (havası)" mənasını
bildirir.[2] Ehtimal olunur ki, "aş-u-la" yaxud "aş-ı-la" - "aş" kökündən
törəyərək, Azərbaycan dili qanunlarına görə "-ıq" şəkilçisi ilə birləşib fəxri
ad-ünvan şəklini almışdı.[2] Fəxri ad (ünvan) kimi "Aşıq" artıq XII əsrdən
məlumdur və ilk dəfə bu ada türk sufiliyinin təməl daşını qoyan şair Əhməd
əl-Yasəvinin yaradıcılığında rast gəlinir.[2]

Öz şəxsiyyətində musiqiçi (çalğıçı və müğənni), dastançı (nağılçı), şair və söz
ustası (aktyor və quruluşçu recissor) sənətlərini toplu halında birləşdirən
Azərbaycan aşıqları ən qədim xalq-professional musiqi ən’ənələrinin öncül
daşıyıcılarından sayılırlar. Bu baxımdan onları baxşı (Türkmənistan), akın
(Qırğızıstan), bastakor (Özbəkistan və Tacikistan), trubadur (Fransa, XI—XIII
yüzilliklər), skald (qədim və orta əsrlər Skandinaviyası), menestrel
(İngiltərə), rapsod (qədim Yunanıstan) və bardlarla (İrlandiya və Şotlandiya)
müqayisə etmək olar.

Azərbaycan xalq ədəbiyyatının ən qədim yazılı abidəsi olan Kitabi-Dədə Qorqud,
XI-XII əsrlərdə aid edilir.[3] Əsərin ilk nüsxəsinə XIX əsrin əvvəllərində
Almaniyada Drezden kitabxanasında təsadüf edilmişdir.[4] Həmin kitabxananın
kataloqunu tərtib edən Fleyşer əlyazmasının üstündə olan bir qeydə əsaslanaraq
əsəri XVI əsr kataloquna daxil etmişdir.[4] 1815-ci ildə şərqşünas Henrix
Fridrix fon Dits həmin əlyazmasının üzünü çıxardaraq Berlin kitabxanasına
gətirmiş və “Təpəgöz” boyunu da alman dilinə tərcüməsilə birlikdə nəşr
etmişdir.[4]

XVIII-XIX əsrlərdə Azərbaycan və gürcü poeziyası sıx qarşılıqlı əlaqədə inkişaf
edirdi.[5] Azərbaycan şairləri və xanəndələri Gürcüstana gedir, orada uzun
müddət yaşayır, azərbaycanca bilən gürcü şair və aşıqları ilə tanış olur və
onlara müəyyən təsir göstərirdilər.[5] Məhz bu təsirin nəticəsində gürcü şair və
aşıqları da müxəmməs, müstəzad, təcnis, bayatı, gəraylı, qoşma, dodaqdəyməz,
qəzəl və sair şeir formalarından istifadə edirdilər.[5] Bu proses XIX əsrin
axırları və XX əsrin əvvəllərində xüsusilə güclənmişdi.[5] Başlıca səbəb isə
Zaqafqaziyada aşıq sənətinin güclü inkişafı, Azərbaycan dastan yaradıcılığının
Gürcüstanda geniş yayılması idi.[5] Gürcüstanlı şair və alim İosif Qrişaşvili
yazırdı:

XVIII əsrin ikinci yarısında yaşayıb yaratmış Sayat Nova kimi aşığın gürcü
əlifbası ilə yazıya alınmış 27 şeiri ötən əsrin 1880-ci illərində tapılıb.[5] Bu
şeirlərdə onun Azərbaycan aşıq sənətinin incəliklərini dərindən bildiyi
göstərilir.[5] Aleksandr Xodzkonun azərbaycanlı Aşıq Sadıxın ifasında yazıya
alınmış və 1842-ci ildə Londonda nəşr olunmuş "Spesimens of popular poetry of
Persia as found in the adventures and improvisations of Kurroghlu" kitabına
daxil edilmiş "Koroğlu" havasını aşıq musiqisinin nota salınmış ilk nümunəsi
hesab etmək olar.[6]

1928-ci ildə Azərbaycan aşıqlarının I qurultayı keçirildi.[7] 1932-ci ildə
Azərbaycan Dövlət Konservatoriyası nəzdində yaradılmış Elmi – tədqiqat xalq
musiqisi kabinetinin Azərbaycan aşıq musiqisinin toplanılıb nota salınmasında
mühüm rolu olmuşdur.[6]

SSRİ-nin yürütdüyü "dəmir pərdə" siyasəti uzun müddət Azərbaycan musiqisi üçün
beynəlxalq musiqi məkanına çıxışı bağlamışdı.[8] Xarici mədəni məkanda
Azərbaycan aşıq yaradıcılığının mövqeyinin itirilməsi ilə yanaşı, Azərbaycanın
özünün daxilində də keçən yüzilin 1920-30-cu illərin məlum şüarlarında ifadə
olunmuş nihilist tendensiya tədricən aşıq yaradıcılığının ictimai statusunu
laxlatdı.[8] 1970-ci illərədək olan dövrdə Azərbaycan cəmiyyətində aşıq
yaradıcılığına primitiv sənət kimi baxış tədricən möhkəmlənməyə başlasa da,
cəmiyyətin müəyyən bir hissəsində aşıq yaradıcılığının populyarlığını
azaltmadı.[8]

1961-ci ildə aşıqların III qurultayı ərəfəsində akademik Həmid Araslı "Aşıq
yaradıcılığı" adlı monoqrafiya çap etdirdi.[9] Bu aşıq sənətinin öyrənilməsi
sahəsində ilk təşəbbüs idi.[9] Qurultaydan sonrakı illərdə aşıq sənətinin
öyrənilməsi və tədqiqi geniş bir miqyas aldı.[9]

1970-ci illərin əvvəllərində SSRİ-də UNESCO-nun himayəsi altında, 1971-ci ildə
Moskvada, 1973-ci ildə Almatıda, 1978-ci və 1983-cü ildə Səmərqənddə keçirilən
ənənəvi musiqinin beynəlxalq festivalları Qərb üçün Sovet Şərqinin ənənəvi
musiqisini, həmçinin orijinal musiqi mədəniyyəti kimi Azərbaycan aşıq
yaradıcılığı sənətinin dirçəlişində rol oynadı.

Heydər Əliyevin 1972-ci ildə Aşıq Ələsgərin 150 illik yubi­le­yi­nin keçirilməsi
haq­qın­­da imzaladığı sərəncam Qərbi Azər­­bay­ca­nın tarixi-mədəni irsinin
məhz Azər­bay­can xal­qına mənsub­lu­ğu­nun rəsmən bəyan edilməsi olmuş və bu
irsə sahib çıxmaq üçün bir işarə mahiyyəti daşımışdır.[10] Bu sərəncam təkcə
Aşıq Ələsgər irsinin de­yil, Qərbi Azər­bay­candakı aşıq mühiti və onun görkəmli
nüma­yən­dələrinin (Miskin Abdal, Ağ Aşıq, Aşıq Alı, Növrəs İman, Aşıq
Məm­mədhüseyn və b.) poetik irsinin toplan­ma­sı və tədqiqi işin­də müstəsna rol
oynamışdır.[10] 1972-1973-cü illərdə Azər­bay­can Elmlər Akade­miyası Aşıq
Ələs­gərin ədəbi irsini əhatə edən ikicildliyi hazırlayıb nəşr et­dir­miş,
1975-ci ildə Aşıq Alının, 1976-cı ildə Zodlu Ab­dul­lanın əsərləri ilk dəfə
ki­tab halında işıq üzü gör­müş­dür.[10] Həmin illərdə aşıq sə­nə­tinin, xüsusən
də Qərbi Azər­baycan aşıq mühitinin tədqiqi istiqamətində çoxlu
dis­ser­tasiyalar yazılmışdır.[10][11][12][13]

Həmin illərdə Cənubi Azərbaycan aşıq ədəbiyyatının gör­­kəm­li nümayən­dələrinin
əsərləri də toplanıb nəşr etdi­ril­mişdir.[10] 1979-cu ildə nəşrə başlayan və
Azər­bay­can folk­loruna geniş yer ayıran “Var­lıq” jurnalı, Səhəndin “Də­də
Qor­­qud” mo­tiv­ləri əsa­sın­da ya­zıl­mış “Dədəmin öyüdü”, “Dədə­min kitabı”,
“Dəli Dom­rul” poe­ma­ları və digər Güney şairlərinin o dövr yara­dı­cılığı
Şimal Azərbaycanda güclənməkdə olan milli ideyaların Cə­nubi Azərbaycan
ədəbi-mə­dəni mühitinə əsaslı təsirindən xə­­bər verir.[10]

1970-80-ci illərdə Azərbaycanın ayrı-ayrı bölgələrin­də saz məktəbləri, aşıq
ansambl­ları, aşıq muzeyləri yaradıl­mış, folklor bayramları mütəmadi xarakter
almışdır.[10] 1978-ci ildə Cəbrayılda təşkil olunmuş “Qurbani saz bayramı”
xüsusilə yad­­daqalan olmuş, 1979-cu ildə Gəncədə məşhur “Çeşmə” folk­lor
teatrı, 1980-ci ildə ilk dəfə olaraq, aşıq qız­lar an­samblı – “Aygün”
fəaliy­yətə başlamışdır.[10] Televizi­ya və ra­dio­­da dastan axşamları,
milli-mənəvi dəyərləri təbliğ edən “Ozan”, “Bulaq”, “Odlar yur­du”, “Ocaq”,
“Elin sazı – elin sözü” verilişləri meydana gəl­miş­dir.[10] Həmin illərdə
Res­pub­lika sarayında “Koroğluya qayıdaq” adlı aşıq gecələri təşkil
olunmuşdur.[10] 1979-cu ildə “İrs” folk­lor ansamblı fəaliyyətə
baş­­la­mışdır.[10]

1982-ci ildə xalq şairi Hüseyn Arifin təşəbbüsü ilə Azərbaycan Aşıqlar
Birliyinin Təşkilat Komitəsi yaradıldı.[7] Komitənin üzvləri aşıq Kamandar
Əfəndiyev, Suleyman Ələsgərov, Vaqif Vəliyev, Məcnun Göyçəli, Aydın Çobanoğlu,
Qaracan Borçalı (Kərimli), Əzizə Cəfərzadə, İmran Həsənov və Əhməd Şirvanlı
idi.[7] Bu tərkibdən ibarət olan təşkilat komitəsinin qərarı ilə 1982-ci ildən
Azərbaycan Aşıqlar Birliyi öz nüfuzunu artıraraq 1984-cü ilin mart ayının 19-da
Azərbaycan Dövlət Filarmoniyasında növbəti IV qurultayını keçirdi.[7] Birlik
1984-cü ildən 19 iyun 1991-ci ilədək Mədəniyyət Nazirliyinin tərkibində
fəaliyyət göstərirdi.[7]

Azərbaycan SSRİ-dən müstəqillik əldə etdikdən sonra, Azərbaycan mədəniyyətinin
dünyada təbliği mümkün oldu. Bunun nəticəsində, Azərbaycan aşıqları Azərbaycan
dövləti tərəfindən dəstəklənir və dünyada onlara turlar təşkil olunur.[14]

2000-ci illərdə “Azərbaycan xalq-professional musiqisi: Aşıq sənəti” (2002),
“Azərbaycan klassik aşıq havaları” (2009), “Koroğlu aşıq havaları” (2010) dərs
vəsaitləri ali musiqi təhsili verən tədris müəssisələrində müəllim və tələbələr
tərəfindən geniş istifadə edilməkdədir.[15] Bu dərsliklərdə aşıq havalarının
müxtəlif aspektlərdən nəzəri təhlilinə də ətraflı yer verilmişdir ki, bu da
musiqişünaslıq və etnomusiqişünaslıq ixitaslarının tədrisində tələbələrin
nəzəri-təhlili biliklərinin formalaşmasına xidmət edir.[15] 2009-cu ildə
Azərbaycan aşıq yaradıcılığı UNESCO-nun Qeyri-maddi Mədəni İrsin Reprezentativ
Siyahısına daxil edilmişdir.[16] Həmin ildə Strasburqda keçirilən 500 tamaşaçı
olan tədbirdə 15 aşıq havası səsləndi.[17]

2010-cu il oktyabrın 22-də, Bakıda Heydər Əliyev Fondunun dəstəyi, Mədəniyyət və
Turizm Nazirliyinin və Azərbaycan Aşıqlar Birliyinin təşkilatçılığı ilə birinci
Beynəlxalq aşıq festivalının təntənəli açılış mərasimi keçirilmişdir.[18]
2013-cü ildə Azərbaycan aşıq yaradıcılığı haqqında ilk fundamental dərslik nəşr
olunub.[15]

Aşıq şeirinin janrları olan qoşma, gəraylı, müxəmməs, ustadnamə, qıfılbəndlə
yanaşı, qoşmanın təcnis, cığalı təcnis növlərindən ibarətdir.[19] Klassik aşıq
havalarından bayatı, gəraylı, qoşma, təcnis və başqaları poetik formalara
əsaslanır.[19] "Kərəmi”, "Əfşarı”, "Kürdü”, "Dilqəmi”, "Yanıq Kərəmi” kimi aşıq
havalarının ayrı-ayrı variantları mövcuddur.[19]

Qoşma — aşıq yaradıcılığında ən çox geniş yayılmış janrdır. Adi qoşmanın birinci
bəndinin 1-3-cü misraları sərbəst, 2-4-cü misraları həmqafiyə, sonrakı bəndlərin
1-2-3-cü misraları həmqafiyə, 4-cü misrası ise birinci bəndin sonuncu misrası
ile həmqafiyə olur.[20] Çarpaz qafiyəli qoşmada isə birinci bənd çarpaz
qafiyələnir - yəni 1-3, 2-4-cü misralar həmqafiyə olur.[20] Sonrakı bəndlərin
qafiyə sistemi isə adi qoşmada olduğu kimi təkrarlanır.[20] Qoşma 11 hecadan,
üç, beş, yeddi, on bir, on üç, bəzən də on yeddi bənddən ibarət olur.[20]

Qoşmada insanın hiss ve duyğuları yüksək bədii ifadəsini tapır, onun daxili
aləmi, xarici görkəmi, təbiət gözəllikleri ve s. vəsf olunur.[20] Molla Qasımın,
Qurbaninin, Abbas Tufarqanlının, Aşıq Ələsgərin, Xaltanlı Tağının, Molla Cümənin
ve b. sənətkarların yaradıcılığında çox işlənən şəkillerden biridir.[20] Aşıq
yaradıcılığında qoşma geniş ve müxtəlif məzmun çevrəsini əhatə etmiş, onun
imkanlarından istifadə edən sənətkarlar özlərinin mənəvi-əxlaği,
fəlsəfi-didaktik görüşlərini, öyüd, nəsihət ve digər əxlaqi dəyərləri onun
vasitəsilə gəniş yaya bilmişlər.[20] Qoşma qəhrəmanlıq ve məhəbbət dastanlarında
da istifadə edilən şer şəkillərindəndir.[20] O, həm ana dilində yazan bir çox
klassik şairlərin, həm də müasir şer yaradıcılarının tez-tez müraciət etdiyi
şekillərdəndir.[20]

Dastan bədii formasında ifadə olunan xalq epik yaradıcılığı həqiqəti bədii
ən’ənə çərçivələrində özünəməxsus şəkildə modelləşdirir, tarixi keçmişi istədiyi
şəkildə elə tərzdə təşkil edir ki, burada çoxəsrlik təcrübə xalqın idealları,
iradəsi və baxışları ilə birləşir.[21] Aşıq yaradıcılığının bütün
xüsusiyyətlərini özündə təcəssüm etdirən dastanın adının özü də müəyyən əlaqə,
rabitə yaradır, çünki əsasən türk xalqlarının əksər epik dastanlarının adları
onların qəhrəmanlarının və ya qəhrəmanların atalarının adları ilə bağlıdır.[21]
Bu dastanlardan "Dədə Qorqud", "Koroğlu", "Qara Məlik", "Qaçaq Nəbi", "Qatır
Məmməd" və s. qeyd etmək olar.[21] Qədim tarixi dövrlərdə epik yaradıcılıq
sənəti "oğuznamə", "hekayət», "xəbər", "qissə", "nağıl" və s. kimi adlar
daşıyıb.[21]

Bədii məzmun baxımından Azərbaycan dastanlarını üç növə ayırmaq olar:
qəhrəmanlıq ("Dəli Alı", "Qaçaq Kərəm", "Səttarxan"), sevgi "Tahir və Zöhrə",
"Aşıq Qərib", "Leyli və Məcnun") və öyüd-nəsihətverici ("Alıxan-Pəri", "Səlim
şah") dastanlar.[21] Bir qayda olaraq, dastan ifası giriş — "ustadnamə" ilə
başlanır və "duvaqqapma" ilə tamamlanır. Sonuncunun son bəndində aşıq öz adını
yaxud dastan yaradıcısının adını (ləqəbini) bildirir.[21] Adətən duvaqqapma "Baş
müxəmməs" havası ilə oxunur.[21] Dastanın girişində üç ustadnamə isə, öz
növbəsində «Divanı», «Təcnis» və «Qaraçı» kimi havalara oxunur və məzmunca
ifaçının öz sələfləri — böyük ustadları yad edib şöhrətləndirməsi və
dinləyicilər üçün nəzərdə tutulan nəsihətlərindən ibarətdir.[21] Dastan
yaradıcılığında aşıqlar müxtəlif şeir quruluşu və janrlarından — Gözəlləmə
(tə’rifnamə), Şikayətnamə, Deyişmə (hərbə-zorba, qıfılbənd, bağlama), Oxşatma,
Vücudnamə və s. istifadə edirlər.[21]

Ustadnamə ağsaqqal, böyük sözü, böyüyün nəsihəti, məsləhəti mənasında başa
düşülməlidir.[22] Adətən məhəbbət dastanlarının əvvəlində üç ustadnamə
bir-birinin arxasınca verilir.[22] Bu isə dastana forma yaraşığı verən, onu
gözəlləşdirən, hadisəni tamaşaçıların, dinləyicinin, oxucunun diqqət mərkəzinə
çəkən, bir az da dastanda baş verəcək əhvalatlardan qabaqcadan üstüörtülü
şəkildə soraq verən nümunələrdir.[22] Dastanın əvvellində verilən ustadnamələrin
hər birinde insan fəzilətlərindən, əxlaqi dəyərlərdən söz açılır.[22]
Ustadnamələr ictimai-fəlsəfi ve didaktik şerlər əsasında formalaşır.[22] Onlar
deyildiyi kimi, ayrı-ayrılıqda aşıq yaradıcılığında müstəqil qoşmalar kimi
yayılmışdır.[22] Məsələn, Aşıq Abbas Tufarqanlının məşhur qoşmasına nəzər salaq:

Gözəlləmə — gözəllərin vəsfinə həsr edilən aşiqanə məzmunlu qoşmalardır.[20]
Aşıq Ələsgərin “Güləndam”, “Xurşıd”, “Müşkinaz” və başqa gözəlləmələr,
qoşmaların ən gözəl nümunələrindəndir.[20]

Bir sıra tanınmış aşıq məktəbləri, — Göyçə, Tovuz, Borçalı, Gəncə-Şəmkir,
Şirvan, Qarabağ, Qaradağ, Təbriz, Urmiya, Çıldır və Dərbənd saz-söz ustaları
arasında istər işlədilən havacat və onun ifa üslubunda, istər yerli danışıq və
söz-dastan söyləmələrində, istərsə də saz çalğısı, oxuma texnikası, səs
yüksəkliyi və səslənmə xüsusiyyətlərində, tək və ansambl (birgə) hey’ətdə
çıxışlarına görə biri-birindən fərqlənirlər.[23]

Borçalı, Çıldır və Urmiya aşıqları ancaq təklikdə çıxışa üstünlük verdikləri
halda, Tovuz, Gəncə-Şəmkir, Qaradağ sənətkarları həm təklikdə, həm cüt, həm də
balabançı ilə məclis keçirirlər.[23] Şirvan və Təbriz aşıqlarının havacatı və
ifa tərzi ilə Göyçə və başqa Qərb aşıq məktəblərininki arasında köklü
oxşarsızlıqlar var.[23] Yerli ənənələr tayfa-qəbilə birliklərinin mədəni irsini,
onların tarixi keçmişini və həmin keçmişdə yaşama şəraitini əks etdirir.[23]

Aşıq sənəti sinkretik xarakter daşıyır.[24] Burada musiqi, poeziya, təhkiyə,
rəqs, pantomim, teatr sənəti elementləri üzvi şəkildə birləşmişdir.[24] Yəni
aşıq yaradıcı, ifaçı, pedaqoji əsasları özündə birləşdirir.[24] Bu cəhətləri
özündə cəmləşdirən və şagirdlər tərbiyə edən sənətkarlara “ustad aşıqlar”
deyilir.[24] Sənətkarlıq xüsusiyyətlərinə görə aşıqlar üç yerə bölünür:

Aşıq sənətinin sinkretik sənət göstəricilərindən biri musiqi ilə sözün (şeirin)
qarşılıqlı əlaqəliliyinin quruluş xüsusiyyətləri ilə müəyyənləşir.[25] Bu da
havacatın quruluşlaşmasını şərtləndirir.[25] Poetik mətn—şer havanın quruluşunda
bilavasitə öz əksini tapır.[25] Yəni şeirin mənadaşıyıcı bölgüləri müvafiq
musiqili bölgülərə, məsələn, şeir misrası — melodik misraya, daha mürəkkəb
düzümlü şeir bəndi isə melodik bəndə uyğundur.[25] Bədii-məna daşıyan hər bir
melodik bənd havanın quruluşunun biçimlənməsində öz iştirakı ilə yanaşı,
havacatdakı başqa melo-bəndlərdən özünü, bir növ ayırır.[25] Bitkin quruluşlu
melobəndlər ənənəvi havacatda tipik mahnı bəndlərini xatırladır ki, belələrinin
quruluşu tərkiblərində melodik misraların sayı və düzülüşü ilə şərtlənir.[25]

Geniş miqyaslılığı və bitkin quruluşu ilə fərqlənən mahnı bəndi-kuplet vokal
musiqisi baxımından ən geniş yayılmış musiqi quruluşu olan perioda — dövrə uyğun
ola bilər.[25] Belə period-dövrlər adətən melodik misraların cütlərini (poetik
dövrə, yarımbənd) birləşdirən iki cümlədən ibarət olur.[25] Ənənəvi aşıq
havalarının quruluşu tam şifahilik şəraitində təşəkkül tapıb (yetkinləşib).[25]
Ənənəvi havaların müxtəlif təfsirləri (yaradıcı, özümlü ifaları) eyni havaların
ayrı-ayrı variantlarının yaranmasına səbəb olur.[25] Lakin, eyni zamanda aşıq
yaradıcılığına xas olan havacatın tanınma dərəcəsi daim saxlanılır.[25]

Bu halda kupletin (bəndin) sabitliyi çərçivəsində havanın müəyyən quruluş
ünsürləri yeniləşir, şəklidəyişmələrə uğrayaraq melodik məzmunu
zənginləşdirirlər.[25] Məsələn, aşıqlar havacatın bədii tə’sir gücünü artırmaq
üçün kuplet (bənd) daxilində birünsürlü və çoxünsürlü-təzadlı musiqili
ibarələrin şəklidəyişmələrindən və tərkibdəyişmələrindən tez-tez
faydalanırlar.[25]

Havacatda "məqam melodik inkişafın vasitəsilə dərk olunur".[26] Müstəqil və
sabit dayaq səs pərdələri məqamın quruluşunda təkcə vəzni və dinamik imkanları
ilə deyil, melodik xətlə də təsdiq olunur ki, həmin xətti hərəkətin ən geniş
yayılmışlarından dayaq pərdələrə hamar eniş və zil kvarta intervallı sıçrayışın
səslərlə "doldurulmasıdır".[26] Çox zaman qısa məsafəyə pillə-pillə qalxma və
enmə də baş verir.[26]

Havacatda məqam dayaq nöqtələri yaxınlıqdakı qeyri-sabit səslərlə
"ətraflanır".[27] Sekundalı "toxunmalar" (zilə yaxud bəmə) və sonrakı
qayıdışlar, peyklərin öz mərkəz oxu ətrafında fırlanmasına oxşar hərəkətlər
havacatın melodik ifadəliliyini artırır və zənginləşdirir.[27] Bəzən ən sadə
enmə yaradan səs birləşmələri (ardıcıllıqları) nümunəvi məzmun modelləri şəklini
alır ki, bu da mahiyyətcə tamamlayıcı "ayaq" dairəsində "qabaqlama" prinsipinə
uyğundur.[27]

Havacatda bədii musiqi dilinin bütövlüyünü tə’min edən ən əhəmiyyətli amillərdən
biri də sekvensiyaların (o cümlədən, dəqiq və qeyri-dəqiq, qalxan və enən)
çoxluğudur.[28] Söyləmələrin üstünlük təşkil etdiyi havacatda "sıfır dərəcəli"
yaxud "yerində sayan interval addımları" adlanan üfqi hərəkət aydın nəzərə
çarpır.[28] Melodik inkişafın gərgin yerlərində qalxan və enən sıçrayışlara da
rast gəlmək olar.[28] Lakin onların yaranması kvarta, kvinta, septima və oktava
ölçülü fəal interval addımlarının enmələri kimi izah olunmalıdır.[28] Bundan
savayı, sıçrayışlar çox zaman melodiyanın dayaq nöqtəsinə istiqamətlənmiş kvinta
yaxud seksta intervallı yüksəlişlər üçün istifadə olunur.[28]

Havacatda melodiyanın rəvan axarı, səsyüksəklikli dalğaların dönə-dönə təkrarı
(sabit təkrarlar və "şəbəkəli, hörgülü" təkrarlar şəklində) melodik hərəkətin
sıxlığı, dolğunluğu — yəni melodik inkişafın gərginliyi və səmərəliliyi
təsəvvürü yaradır.[28] Bir çox havacatda ən yüksək səsdən başlanğıc hərəkət əsas
şərtlərdən biridir.[28] Verilən nümunədə uzadılan başlanğıc səslə onun davamı
olan gəzişmə arasındakı fərq böyük mə’na kəsb eləyir. Buradakı təzad nəfəsdən
bacarıqla istifadə edə bilmə sayəsində başa gəlir.[28] Aşıq nəfəsi opera
müğənnisinə xas olan çox çətin ibarələri düzgün, səhvsiz, səsi yatımlı ifa
etməyə imkan verir.[28]

Hətta gücləndirilmiş, "ey!" nidasına oxunan yüksək, hərəkətsiz səs vəzn
bölgülərinə ayrıla bilər (bərabər və qeyri-bərabər) və "kulminasiya hərəkətin
lap başlanğıcı da ola bilər" fikrini əsas götürsək, oxumanın baş kulminasiyası,
gərginliyin yüksək nöqtəsi kimi qəbul edilə bilər.[29] Adi kulminasiyalardan
fərqli, aşıq havacatında özbək "aucu" və türkmən "şirvanını" xatırladan şıdırğı
çalğı bölmələri yaranır.[29] Onlar əsasən II və III melobəndlərə çalğı
müqəddimələrində yerləşir.[29]

Misal olaraq "Mina gəraylı", "Keşişoğlu", "Baş sarıtel", "Orta müxəmməs",
"Cəlili", "Quba Kərəmi", "Orta Sarıtel", "Yanıq Kərəmi", "Kürdü gəraylı", "Misri
Koroğlu" havalarını göstərmək olar.[30] Mərkəzi çalğı kulminasiyaları adətən
havacatın "qızıl bölgü nöqtə"-si ilə üst-üstə düşürlər.[31]

Aşıq sənətinin böyük yaradıcılıq kamilliyini göstərən güclü tərəflərindən biri
də dastan yaradıcılığıdır.[24] Dastan çoxhissəli ədəbi – musiqi əsəridir.[24]
Dastanın məzmunu nağıl şəklində ifadə olunur, qəhrəmanların monoloqları mahnı
epizodları ilə verilir.[24] Bunlardan qəhrəmani xarakter daşıyan "Dədə Qorqud",
"Qara Məlik", "Koroğlu", "Səttərxan", "Qaçaq Nəbi", lirik – romantik xarkter
daşıyan "Şah İsmayıl", "Aşıq Qərib", "Əsli və Kərəm" dastanlarını misal
göstərmək olar.[24]

Azərbaycan kinematoqrafında aşıq yaradıcılığına həsr olunan filmlərdən "Dədə
Qorqud", "Aşıq Ələsgər", "Nəyim varsa sazımdadır", "Dədə Şəmşir", "Saz haqqı",
"Aşıq Pənah", "Azərbaycan aşıqları", "Tanrı payım, telli sazım", "Ay duman, gəl
get...", "Zəlimxan dastanı" və s. qeyd etmək olar.



https://az.wikipedia.org/wiki/%C4%B0lyas_%C6%8Ff%C9%99ndiyev

Əfəndiyev İlyas Məhəmməd oğlu (1914-1996) — nasir, dramaturq, 1940-cı ildən
AYB-nin üzvü, Azərbaycanın Əməkdar incəsənət xadimi (1960), Azərbaycan SSR
Dövlət Mükafatı laureatı (1972)[1], Azərbaycan SSR xalq yazıçısı (1979)[2]

İlyas Məhəmməd oğlu Əfəndiyev 1914-cü il may ayının 26-də Qaryagində (indiki
Füzuli şəhəri) tanınmış və hörmətli tacir ailəsində anadan olmuşdur. Nəsilliklə
oxumuş ruhani və varlı tacir ailəsindən çıxmış Məhəmməd kişi 1884-cü ildə anadan
olmuşdur. Onun ata-babası bütün Qarabağda tanınan, kasıba, yoxsula əl tutan,
xeyirxah və alicənab adamlar idilər. Bu ailənin bir qolu tacir nəslinə mənsub
olub alqı-satqı işlərilə məşğul olmuşdur. Digər qolu isə ruhani təhsili almış,
savadlı axund və üləmalardan ibarət idi.

Yazıçının atası Məhəmməd Əfəndiyev həmin ailənin ticarətlə məşğul olan qoluna
mənsub olmuşdur. O, 7-8 yaşında olarkən atası vəfat etmiş, anası ərə getməyərək
bütün ömrünü dörd kiçik oğlu ilə bir qızını boya-başa çatdırmağa sərf etmişdir.
Məhəmməd Əfəndiyev kənddə beşillik rus-tatar məktəbini əla qiymətlərlə bitirmiş,
rus dilini mükəmməl öyrənmişdir. Məktəbi bitirdikdən sonra Qaryaginə köçərək
yeznəsinin yanında kənd təsərrüfatı alətləri satan mağazada işləmişdir. Bir
müddət sonra həmin ticarətlə müstəqil məşğul olmuşdur. O, Rusiyanın müxtəlif
şəhərlərilə, Təbrizlə, İstanbulla ticarət əlaqələrinə girmiş, bir neçə həmkarı
ilə birlikdə mal gətirib satmaqla var-dövlət sahibi olmuş və böyük hörmət
qazanmışdır. 1920-ci ildə Azərbaycan bolşeviklər tərəfindən işğal olunduqdan
sonra Məhəmməd kişi müxtəlif təsərrüfat idarələrində çalışmışdır.

Onun babası Hacı Axund Tehranda ali ruhani təhsili almış, geniş dünyagörüşlü və
savadlı bir adam olub böyük hörmət sahibi idi. Evində çox zəngin kitabxanası
varmış. İlyas Əfəndiyev qeyd edir ki, Hacı Axund başqa mollalar kimi acgöz
deyildi, kasıblardan pul almaz, camaatı öz halal zəhməti ilə dolanmağa, əyri iş
dalınca getməməyə, fəqir-füqəraya əl tutmağa çağırardı. Kasıblar həmişə onun
yanına məsləhətə gələrdilər.

Yazıçının babası Bayram bəy Şuşada rus dilində gimnaziyanı bitirib dövlət
idarələrində məmur işləmiş, Müsavat hökuməti vaxtında Şuşada qəza rəisi
vəzifəsində çalışmışdır.

Orta məktəbdə oxuyarkən müəllimlərin tapşırıqları ilə kifayətlənməyən
İ.Əfəndiyev dərsdən əlavə, müstəqil mütaliə yolu ilə çoxlu bədii kitablar, o
cümlədən rus ədəbiyyatı klassiklərindən Aleksandr Puşkin, M.Y.Lermontov,
A.P.Çexov, İ.Turgenev, Maksim Qorki kimi sənətkarların dilimizə tərcümə olunmuş
əsərlərini mütaliə etmiş, eyni zamanda riyaziyyat və fizika elmlərinə böyük
maraq göstərmiş, coğrafiyanı həvəslə öyrənmiş, böyük səyyahların, o cümlədən
R.Amundsen, F.Nansen, Xristofor Kolumb, Ameriqo Vespuççi kimi adamların həyatını
diqqətlə izləmişdir. Əlbəttə, bədii ədəbiyyat və ədəbiyyatşünaslıq onu daha çox
maraqlandırırdı. İ.Əfəndiyev yazır: "Klassik romanlar, pyeslər, poemalarla
bərabər, o zaman haqqında çox danışılan professor Friçe, professor Koqan,
professor Köprülüzadə, İsmayıl Hikmət kimi məşhur ədəbiyyat alimlərinin
əsərlərini də yorulmadan, həvəslə oxuyub balaca dəftərçələrdə özüm üçün
konspektlər çıxarırdım. Mən gələcəkdə Köprülüzadə kimi, professor Friçe kimi
böyük ədəbiyyat alimi olmaq xəyalı ilə hey həvəslənir, hey oxuyurdum".

Əlbəttə, İ.Əfəndiyevin bir gənc kimi yetişməsində, mütaliəyə, ədəbiyyata, elmə
böyük maraq göstərməsində, hər şeydən əvvəl, ailə tərbiyəsinin, ata-ana ocağının
çox mühüm təsiri olmuşdur. Lakin bu, həlledici səbəb olsa da yeganə amil
deyildi. Yazıçının formalaşıb yetkinləşməsində, bir sənətkar kimi
püxtələşməsində başqa amillər də olmuşdur ki, bunlardan oxuduğu və dərs dediyi
məktəbin kollektivi, boya-başa çatdığı bölgənin ictimai-mədəni mühiti, gənclik
illərində böyük həvəslə izlədiyi və maraqla mütaliə etdiyi "Qızıl Araz" adlı
rayon qəzeti, Füzulidə fəaliyyət göstərən xalq teatrı, ali təhsil aldığı
institut həyatı, işlədiyi "Yeni yol", "Kommunist" və "Ədəbiyyat qəzeti"
redaksiyaları və ən nəhayət Bakı ədəbi mühiti, Yazıçılar İttifaqı çox böyük
təsir göstərmişdir. Düzdür, bu amillərin yazıçıya biri az, biri çox təsir
etmişdir, lakin onların heç biri təsirsiz qalmamışdır.

60 ildən çox yaradıcılıq yolu keçmiş İ.Əfəndiyev, 90-cı illərdə də məhzuldar bir
yazıçı kimi yazıb yaradır, hər il yeni-yeni əsərlər nəşr etdirir, təzə
pyeslərini tamaşaya qoyurdu. Sovet rejimi illərində, partiya qadağaları dövründə
deyə və yaza bilmədiyi bir sıra mövzuları cəsarətlə ədəbiyyata gətirir, onları
yeni zamanın kontekstində oxuculara təqdim edirdi. O. "Hacı Axundun cənnət bağı
necə oldu" hekayəsini, "Xan qızı Gülsənubərlə tarzən Sadıqcanın nağılı"
povestini dərc etdirir, "Şeyx Xiyabani" (1986), "Bizim qəribə taleyimiz" (1988),
"Sevgililərin cəhənnəmdə vüsalı" (1989), "Tənha iydə ağacı" (1991), "Dəlilər və
ağıllılar" (1992), "Hökmdar və qızı" (1994) və s. pyeslərini tamaşaya
qoydurmuş[3], bir sıra yeni kitablarını nəşr etdirmişdi.

Yazıçının iki övladı vardır. Xalq yazıçısı, filologiya elmləri doktoru Elçin
görkəmli nasir, dramaturq və ədəbiyyatşünas alimdir. Uzun müddət "Vətən"
cəmiyyətinin sədri, Yazıçılar Birliyin katibi olmuş Elçin həm də görkəmli dövlət
xadimidir. O, Respublika Baş Nazirinin müavini vəzifəsində çalışır. Kiçik oğlu
Teymurçin Əfəndiyev tanınmış ədəbiyyatşünas alim, professordur. O, uzun illərdir
ki, Ə.Hüseynzadə adına Mədəniyyət və İncəsənət Universitetində çalışır, indi
həmin Universitetin rektorudur.



https://az.wikipedia.org/wiki/%C3%87ingiz_Mustafayev

Çingiz Mustafayev (tam adı: Çingiz Fuad oğlu Mustafayev; d. 29 avqust 1960,
Kapustin-Yar, Axtyubinsk rayonu, Həştərxan, SSRİ – ö. 15 iyun 1992, Naxçıvanlı,
Xocalı rayonu, Azərbaycan) — Azərbaycanlı jurnalist, Qarabağ müharibəsi şəhidi,
Azərbaycanın Milli Qəhrəmanı.

Çingiz Mustafayevin əsasını qoyduğu 215 kl studiyasında reportajları informasiya
blokadasında olan Azərbaycan haqqında gerçəkliklərin ABŞ və Avropanın aparıcı
teleagentlikləri və televiziyalarına yol tapmışdır. 1983-cü ildə dünyada ilk
dəfə olaraq Azərbaycan dilində "Dünənki keçdi" rep janrlı mahnını səsləndirib.

Çingiz Mustafayevin Xocalı soyqırımı haqda çəkdiyi filmi ilə Ermənistanın imici
bütün dünyada ciddi sarsıntıya məruz qalmışdır. O, 1992-ci ilin iyun ayının
15-də Xocalı rayonunun Naxçıvanlı kəndində çəkiliş zamanı aldığı mərmi
qəlpəsindən həlak olmuşdur.

Çingiz Mustafayev 1960-cı il avqustun 29-da Həştərxan vilayətinin Axtyubinsk
rayonunun Kapustin-Yar qəsəbəsində Fuad Mustafayevin və Naxış Mustafayevanın
ailəsində anadan olub.[1] 1964-cü ildə ailəsi ilə Bakı şəhərinə köçmüşdür.[1]
Onun atası onu hərbçi görmək istədiyindən, Çingizi Cəmşid Naxçıvanski adına
hərbi liseyə yollamışdı.[1] O, burada 3-cü sinifdən 10-cu sinifə qədər təhsil
aldı.[2] Nəhayət, o, hərbi məktəbi tərk edib, müntəzəm orta məktəbə daxil
olmuşdur.[1] 1977-ci ildə Yasamal rayonunda 167 saylı məktəbi bitirmişdir.[1]

Özünü islahatçı-novator görən Mustafayev, 1970-ci illərdə SSRİ-də və
Azərbaycanda ilk disko-klubun yaradıcısı olmuşdur.[1][3] O, Azərbaycanın ilk DJ
kimi tanınır.[4] 1981-ci ilin sentyabr ayında, Mustafayevin başçılığı altında,
12 nəfərdən "light DJ" və "texnik"lərdən ibarət olan “3M” adlı qrup
yaratmışdır.[4] Anası onu həkim görmək istədiyindən, Mustafayev 1977-ci ildə
Azərbaycan Tibb İnstitutuna daxil olmuş, 1983-cü ildə institutu müvəffəqiyyətlə
bitirir.[1] Təhsilini başa vuran Mustafayev təyinatla Şabran rayonunda üç il
həkim işləmişdir.[1] Tibb İnstitutunu bitirdikdən sonra, o, İnşaat Mühəndisləri
İnstitutunun yataqxanasında baş həkim təyin edilmişdi.[1]

1983-cü ildə dünyada ilk dəfə olaraq Azərbaycan dilində "Dünənki keçdi" rep
janrlı mahnını səsləndirib.[1] Həmin müddət vaxtı Mustafayev Bakıda "Sevinc"
adlı kiçik kafe açmışdı.[1] 1985-ci ildə yaratdığı "Cəngi" birliyindəki
fəaliyyəti Azərbaycan gəncləri arasında populyarlıq qazanmışdır.[1] Birlik Sovet
İttifaqında başlanan yeniləşmə prosesinin Azərbaycanda təşəkkül tapan ilk yetkin
təzahürü idi.[1]

1990-cı illərdə Azərbaycan televiziyasında "İmpromptu", "Cümə axşamı"
verlişlərinin, "Gənclik" estrada tamaşasının və "Ozan" rok qrupunun yaradıcısı
olmuşdur.[1]

1990-cı il 20 Yanvar hadisələri zamanı, Mustafayev klinikanı terapevt mərkəzi
kimi istifadə edirdi.[1] 1991-ci ilin noyabr ayından jurnalist və Azərbaycan
Dövlət Televiziyasında reportyor kimi fəaliyyət göstərmişdir.[1] Ancaq
Azərbaycan miqyasında fəaliyyət göstərməklə kifayətlənmədi.[1] Onun reportajları
informasiya blokadasında olan Azərbaycan haqqında gerçəkliklərin Amerika və
Avropanın aparıcı teleagentlikləri və televiziyalarına yol tapdı.[1] Dövlət
televiziyasında mövcud olan senzura və ciddi yasaqlar Mustafayevi geniş
fəaliyyət imkanlarından məhrum edirdi.[1] Ona görə də Çingiz əlahiddə olaraq 215
kl studiyası kimi muxtar qurumun yaradılmasının təşəbbüskarı və yaradıcısı
oldu.[5][1] Onun reportajları bir qayda olaraq cəbhədən olduğundan, bir çox
tamaşaçılar 215 kl studiyasını məhz müharibədən məlumat verən telequrum kimi
qəbul edirdilər.[1]

Ölkənin döyüş gedən bütün bölgələrindən operativ xəbərlər, ayrı-ayrı əsgərlər
haqqında xüsusi reportajlar və bütün bunlarla yanaşı Azərbaycanda gedən siyasi
proseslər barədə ətraflı informasiyalar onun müəllif yaradıcılığı idi.[4]

Çingiz Mustafayev səkkiz ay ərzində Qarabağ müharibəsi haqqında 18 sənədli film
çəkmişdir.[1] Mustafayev döyüş zonalarına yalnız reportyor kimi yollanmırdı.[4]
O, cəbhədə bir əsgər, zabit və hətta komandan kimi çox vəzifəni öz üzərinə
götürürdü.[4] Laçından çıxan əsgərlərlə onun geri qayıtmaq bərədə verdiyi kəskin
və qısa göstərişlər, bu əmrlərin yerinə yetirilmədiyi təqdirdə Çingizin
emosional davranışı teletarixin dramatik səhifələri kimi yadda qalmışdır.[4]
Teletənqidçi Elşad Quliyev Çingiz Mustafayevi “Görüş yerini dəyişmək olmaz”
filmindəki Jeqlov obrazı ilə müqayisə etmişdi:

Allahverdi Bağırovun Vitali Balasanyanla apardığı danışıqlar nəticəsində hərbi
operator Seyidağa Mövsümlü və Çingiz Mustafayevin Xocalı hadisələrinin
görüntülərini lentə alması mümkün olmuşdu.[6]

Çingiz Mustafayev Azərbaycan tamaşaçısına hər bir reportajı ilə tanış olsa da,
dünya onu daha çox Xocalıda çəkdiyi filmlə tanıdı.[4] Çingiz Mustafayevin məhz
bu filmi ilə Ermənistanın imici bütün dünyada ciddi sarsıntıya məruz qaldı.[4]
Çingiz Mustafayev isə həmin hadisəni Seyidağa Mövsümlüdən iki gün sonra fevralın
28-də lentə ala bilmişdi.[7] Sonradan, 1993-cü ilin əvvəllərində Seyidağa öz
çəkdiyi kadrlar əsasında “Xocalı əsrin faciəsi” adlı film hazırladı.[7] Bu
Xocalı soyqırımı hadisə haqqında ilk film idi.[7]

1992-ci ilin iyun ayının 15-də Xocalı rayonunun Naxçıvanlı kəndində çəkiliş
zamanı aldığı mərmi qəlpəsindən həyatını itirmişdir. Vahid Mustafayevin
sözlərinə görə Çingiz “ABC News” üçün material hazırlayırdı və yaranan çətin
vəziyyətə baxmayaraq həmin hücumu çəkdi.[2] Minaatandan atəş zamanı Çingiz
qəlpələrdən ağır yaralandı, onun sağ ayağının bud sümüyündən arterial damarı
zədələndi və o, sürətli qan axmasından döyüş meydanında dünyasını dəyişdi.[2]
Lakin Çingiz Mustafayevin kamerası çəkməkdə davam edirdi.[2]

1979-cu ildən 1983-cü ilə kimi aktyor Lütfəli Abdullayevin qızı Gülnarə
Abdullayeva ilə nişanlı olub.[10] Evli idi, Fuad adlı oğlu var.[11] ANS
Şirkətlər Qrupunun prezidenti Vahid Mustafayev və ssenari müəllifi Seyfulla
Mustafayevin qardaşıdır.[11]

Bakıda yaşadığı binanın önündə barelyefi vurulub.[11] Cəmşid Naxçıvanski adına
hərbi liseydə büstü qoyulub.[11] Azərbaycan Respublikası Daxili İşlər
Nazirliyinin Şüvəlandakı istirahət guşəsi, Bakı küçələrindən biri, ANS ÇM
radiostansiyası, "Palmali" şirkətlər qrupuna məxsus tanker onun adını
daşıyır.[12][11][13][14] 1996-ci ildə Dəyirmanın sayca 2-ci olan "Qurd"
albomundan olan "Ya Qarabağ, Ya Ölüm" mahnısı Çingiz Mustafayevin Xocalı
soyqırımı haqqında çəkdiyi filmlə remiks olunub.

2010-cu il avqustun 28-də ABŞ-ın CNN telekanalı Mustafayevin həyat və
yaradıcılığına, onun lentə aldığı Xocalı faciəsinə dair reportaj yayımlayıb.[15]
Jurnalist Sevinc Osmanqızının müəllifi olduğu süjet Xocalıda ermənilər
tərəfindən törədilmiş vəhşilikləri dünyaya çatdıran Çingiz Mustafayevin çəkdiyi
kadrlar üzərində qurulub.[15]

2011-ci il 31 avqustda Almaniyada 3 min nüsxə ilə Mustafayevin təsviri olan poçt
markası buraxılıb.[16] 2013-cü ildə Şabranda onun vaxtilə işlədiyi və adını
daşıyan parkın açılışı olmuşdur.[17]

“Çingiz zirvəsi” kimi tanınan Şahdağda 4062 metr hündürlükdə yerləşən zirvə onun
adını daşıyır və ilk dəfə 2000-ci ildə fəth olunub.[18][19][19] Zirvədə onun
adını daşıyan lövhə var.[18]

1999-cu ildən Çingiz Mustafayev adına fond fəaliyyət göstərir.[4] Atası Fuad
Mustafayev fondun prezidentidir.[4] Fond “İlin adamı”, “Ən yaxşı jurnalist”
mükafatları və “Vətənpərvər və hərbi mahnı müsabiqəsi”ni həyata keçirir.[4]
Fondun təşəbbüsü ilə Şəkidə “Çingiz Mustafayev adına Klub” yaradılıb. Fond KİV
işçilərinin təhsil almasına və “Çingiz Mustafayev” adına düşərgəyə yardım
edir.[4]

Azərbaycan Respublikası prezidentinin 6 noyabr 1992-ci il tarixli 294 saylı
fərmanı ilə Mustafayev Çingiz Fuad oğlu ölümündən sonra "Azərbaycanın Milli
Qəhrəmanı" adına layiq görülmüşdür.[11]



https://az.wikipedia.org/wiki/%C3%87ili

Çili (rəsmi adı Çili Respublikası) – şərqdə And dağları ilə qərbdə Sakit okean
arasında qalan, şimaldan cənuba 4300 km boyunca uzanan Cənubi Amerika ölkəsi.
Şimalda Peru, şimal-şərqdə Boliviya, şərqdə Argentina yerləşir. Paytaxtı
Santyaqo şəhəridir. Ölkənin 18 milyon nəfər əhalisi vardır. Adı Aymara dilində
"Dünyanın sonu" mənasına gələn chilli sözündən gəlir.

XX əsrin əvvəllərində (1810-1823) Bernardo Bernardo O'Higgins və Manuel
Rodrigesin başçılığı ilə aparılan azadlıq mübarizəsi nəticəsində Çili xalqı
İspaniyanın müstəmləkə əsarətindən azad oldu. 1837-ci ildə Çili və Argentinanın
Boliviya-Peru Konfederasiyasına qarşı müharibəsı baş verir. 1864-1883 -ci
illərdə isə İspaniyaya qarşı olan və tarixə Birinci Sakit okean müharibəsi kimi
düşən münaqişə baş verir. İkinci Sakit okeanı müharibəsində əldə edilən
qələbələr nəticəsində Çili Cənubi Amerikanın qərb sahillərinin şəriksiz
hökmranına çevrildi. XIX əsrin ortalarında Çilidə Almaniyadan köçənlərin bir
sıra yaşayış məskənlərinin əsası qoyulur.

Əhalisi 17 milyon nəfərdir. Onların 25%-ni avropalılar (alman, ingilis və
italyanlar), 70%-ni metislər, 3-%-ni (şimalda aymara, cənubda isə Konsepsiyon və
Mont şəhərləri arasında araukana hinduları yaşayır) hindular təşkil edir.
Əhalinin ən sıx olduğu yer paytaxt Santyaqo və ətrafıdır. Ümumi əhalinin
təxminən yarıya qədəri bu ərazidə yaşayır. Şəhərdə 6.5 milyon insan yaşayır ki,
bu ölkənin 1/3-ini təşkil edir. Şimalda və cənubda əkinçiliyə yararlı olan
Andların arasında qalan ovalıqlar da sıx məskunlaşmış yerlərdir. Santyaqonun
100  km qərbində liman şəhəri Valparaisoda 1.5 milyon insan yaşayır.

Çili əhalisinin %95'ini Avropalılar və onların nəsilləri təşkil
edir.[1][2][3][4] Xüsusilə Basklar. Ölkəyə əsasən 19. əsrdə Avropa'dan İngilis,
İrlandiyalı, Alman immiqrantlar gəlmiş; sonralar isə Xorvatiya, Fələstin,
İtaliya'dan immiqrant gəlrmişdi. Yerli hindular, əhalinin sadəcə % 3,2'sini
təşkil edir.

Çili Statistik göstərilərə görə Çilidə 50.000 (0,30%) civarında Müsəlman var.
Bir çox İslami quruluşun olduğu Çili'də; Çili Müsəlman İcması və Es-Selâm
Məscidi Santiaqo şəhərində, Bilal Məscidi Iquique şəhərində, Muhamməd Mədəniyyət
Mərkəzi VI Coquimbo şəhərində yerləşir.

1856 ildə Suriya, Fələstin və Livandan Çiliyə çox sayda Müsəlman köç etdi. Bu
Müsəlmanlar Müsəlman İcması Birliyini qurdular. 1907'də ölkədəki Müsəlmanların
sayı 1498'ə çıxmış, bu rəqəm 0,04% nisbəti ilə ölkə tarixində ən yüksek nisbətə
yüksəldi.[5]1988 ilində Şeyh Tevfik Rumi başçılığı ilə ilk məscidi Santiaqo'da
inşa etdilər. Məscid 1989 ildə tikildi. 1980 ilin sonlarına qədər bir sıra yerli
Çili İslamı seçmişdi. Bu məscid tamamlandıqdan sonra İslama keçənlərin sayısında
önəmli bir artım oldu. 1998 ildə Şeyh Tevfik Ruminin vəfatından sonra Üsame Ebu
Gazali;məscidə imam olaraq seçildi.

Sahəsi 756.945 km2 olan Çili Cənubi Amerika qitəsinin şimaldan-cənuba
Antarktikaya qədər uzanan bir ölkə olsa da, orta eni sadəcə 180 km-dir. Ölkənin
ən dar yeri (Antarktikadakı Çili torpaqları sayılmazsa) 90 kmdir. Ən geniş
yerinin uzunluğu 240 kmdir. Avropa ilə müqayisə olunsa, Danimarkadan Saxara
səhrası'na uzanacaq qədər bir məsafə qət edilir. Bu ölkəni «Antraktidaya açılan
darvaza» da adlandırırlar. Dünyanın ən cənub şəhəri Puerto-Uilyams, ən cənub
yaşayış məntəqəsi Puerto Torodur. Ən hündür dağ gölü Çunqara (dəniz
səviyyəsindən 4570 m hündürlükdədir) və daimi fəaliyyətdə olan vulkanı Ualyatiri
(6064 m) Çili ərazisində yerləşir. Şərq-qərb məsafəsi çox az olsa da, bu iki uc
arasında çox hündürlük fərqi var. Ölkə ayrıca şimaldan cənuba çox fərqli iqlim,
bitki örtüyü və coğrafi şəkillər göstərir. Bu üzdən Çili, bir çox
qaynaqlardatəzadlar(müxtəlifliklər) ölkəsi olaraq tanınır. Həqiqətən də
şimaldakı çölü, Afrikanın Saxarasını, cənubdakı kanalları Norveç kanallarını,
Los Laqosdakı Osorno və ətrafı İsveçrə Alplarını xatırladır.

Çili idari olaraq on beş bölgəyə ayrılmışdır. Bunlardan on dördü, başlarındakı
Roma rəqəmləriylə ifadə edilən, şimaldann cənuba sırasıyla Tarapacá,
Antofagasta, Atacama, Coquimbo, Valparaíso, O'Higgins, Maule, Bío-Bío,
Araucanía, Los Lagos, Aysén, Magallanes y la Antártica Chilena bölgələri və
sonradan əlacə olunan Los Ríos ilə Arica və Parinacota bölgələridir. Bunlarla
bərabər bir də Región Metropolitana de Santiago bölgəsi vardır.

Çili dağları, yer üzünün ən yüksək sıradağlar zəncirini yaradır. 6000 m'dən
yüksək bir çox zirvəsi vardır. Bunlardan biri olan Çili'nin ən yüksək dağı
(6.880 m) Ojos del Salado eyni zamanda dünyanın ən yüksək vulkanıdır. Aşağıda ən
məşhurları göstərilib

Ölkənin özəl coğrafi vəziyyəti səbəbiylə, uzun çayları yoxdur. Ən uzun çayı olan
Rio Loa'nın uzunluğu 443 km'dir. Ölkənin şimalında Atacama Çölü'ndəki ekstremal
quraqlıq, böyük su yığımlarının olmasına imkan yaratmır. Şimalındakı az sayda
çay And Dağlarındaki qarlardan bəslənirlər. Cənuba endikçə artan yağışlarla bu
bölgələrdəki çaylara daha çox su həcmi gətirir. Çaylar, Çili iqtisadiyyatında,
xüsusəndə enerji sahəsində önəmli rol oynayır. Bununla birlikdə somon
balıkçılığı və raftinq kimi macəra turizmi də mövcuddur. Şimaldan cənuba önəmli
çayları aşağıda sıralanmışdır.

Gölləri arasında şimaldakı duz gölləri sayıla bilər ki bunların ən əsası olaraq
Salar de Atacama'yı söyləyə bilərik. Bununla birlikdə ən şimalda, yer üzünün ən
yüksəkdə olan göllərindən biri olan Lago Chungará gölü yerləşir. Gölün sahəsi
21,5 km² olub, 4.500 m yüksəklikdə yerləşir.

Bir qrup böyük və gözəl göllər Temuco şəhərinin cənubundan başlayıb Puerto
Montt'a qədər uzanır. Bunlar sırasıyla belədir.

Çili mədəniyyəti, ispan mədəniyyəti və köklü əhalinin mədəniyyətlərini özündə
birləşdirir. Mədəniyyət ispan dilində inkişaf etmişdir.



https://az.wikipedia.org/wiki/Zakir_Qaralov

Qaralov Zakir Bəkir oğlu - Azərbaycan Respublikasının Baş Prokuroru, I dərəcəli
dövlət ədliyyə müşaviri.

Zakir Qaralov 1956-cı il yanvarın 13-də Gürcüstan SSR-nin Başkeçid rayonunun
Ormeşən kəndində anadan olmuşdur.

1979-cu ildə Bakı Dövlət Universitetinin Hüquq fakültəsini bitirdikdən sonra
prokurorluq orqanlarına işə qəbul edilərək 1981-ci ilədək Bakı şəhərı Səbail
rayon prokurorunun köməkçisi, 1981-2000-ci illərdə Baş Prokurorluğun ümumi
nəzarət şöbəsinin prokuroru, böyük prokuroru, Bakı şəhəri Nəsimi rayon
prokurorunun müavini, Nəsimi rayon prokuroru, Baş Prokurorluğun Milli
təhlükəsizlik orqanlarında istintaqa nəzarət şöbəsinin, Ümumi nəzarət idarəsinin
prokuroru və böyük prokuroru, Bakı şəhəri Sabunçu rayon prokuroru, Gəncə şəhər
prokuroru vəzifələrində işləmişdir.

26 dekabr 1995-ci ildə Azərbaycan Respublikası Prezidenti tərəfindən "İgidliyə
görə" medalı ilə, 29 sentyabr 2006-cı ildə isə "Azərbaycan Bayrağı" ordeni
ilə,13 yanvar 2016-cı ildə isə "Şöhrət" ordeni ilə təltif olunmuşdur.



https://az.wikipedia.org/wiki/Vyetnam

Vyetnam, vyetnamca(Việt Nam|越南 ), rəsmi adı — Vyetnam Sosialist Respublikası —
Hind-Çin yarımadasında Cənub-Şərqi Asiyada yerləşən dövlət.Qərbdə Laos və
Kamboca, şimalda Çin ilə həmsərhəddir. Cənub və şərqdən Cənubi Çin dənizi ilə
sərhəddir .

Vyetnamda müxtəlif dini inanclar mövcuddur. Burada əsasən buddizm, konfusiyalıq
və daosizm geniş yayılıb. Bu dinlər vyetnamlılar və burada yaşayan çinlilər
arasında daha geniş vüsət alıb. Buddizmdən bir sıra təriqətlər yaranıb. Sinkreq
sektalar arasında kao-day sektası yeni yaranıb-1926-cı ildə. Bu təriqət özündə
buddizmi, konfusiyalığı, daosizmi və xristianlığı sintez edir. Bu təriqətin
ardıcılları 2 milyon nəfərdir və ölkənin cənub rayonlarında məskunlaşıblar.
Ölkənin cənubunda yerləşən digər bir sektanın – xoa-xao- tərəfdarları (1,5 mln.
nəfər) da kifayət qədər çoxdurlar. XVI əsrdən başlayaraq missionerlərin
fəaliyyəti nəticsində ölkəyə xristianlıq daxil olmağa başladı. Hal-hazırda
vyetnamda əksəriyyəti katolik (3 mln-dan çox) olan xeyli sayda xristian yaşayır.
Ölkədə bir sıra protestant təşkilatlar, o cümlədən,Vyetnam Yevangelist kilsəsi
(50 min nəfər tərfdarı var), xristian və missioner alyansı, yeddinci günün
adventistləri və baptistlər fəaliyyət göstərir. Tyamların bir hissəsi və
malaylar islamın sünnü məzhəbinə mənsubdurlar. Tyamların üçdə iki hissəsi
özlərinin qədim brahman inanclarını qoruyub saxamışlar. Ölkənin daxili
rayonlarında bəzi xalqları arasında qəbilə kultu hələ də qalmaqdadır. Son
illərdə vyetnamda ateistləri sayı sürətlə artır.1 aprel 1999 - cu il siyahıya
almasına əsasən əhalisi 76.323.173 nəfər olmuşdur .[1] Vyetnamın əksər əhalisini
vyetlər və 50-dən çox azsaylı xalqlar təşkil edir. Bunlar: txay, txo, nunq,
mionq, tiyam, kxmer, xaray, edə və başqalarıdır.[2]



https://az.wikipedia.org/wiki/Seylor_Mun

Seylor Mun (美少女戦士セーラームーン, Bishōjo Senshi Sērā Mūn?, orijinal tərcüməsi Gözəl
Qoruyucu Seylor Mun[1] və daha sonra Gözəl Qoruyucu Seylor Mun[2][3]) — yapon
manqaka Naoko Takeuçi tərəfindən yazılmış və çəkilmiş şoco manqa seriyası. Manqa
seriyası 1991-1997-ci illərdə "Nakayoshi" jurnalında nəşr olunmuşdur. Bu dövrdə
52 fəsli 18 tankobon cildi şəklində çap edilmişdir. Manqa seriyası Seylor Muna
çevrilərək Ay şahzadəsinin və Əfsanəvi Gümüş Kristalın (「幻の銀水晶」, Maboroshi no
Ginzuishō?) axtarışına çıxan 14 yaşlı qız Usaqi Tsukino haqqındadır. Seriya
boyunca Seylor Mun Əfsanəvi Gümüş Kristalı qorumaq və Günəş sistemini məhv etmək
istəyən düşmənlərin qarşısını almaq üçün yaradılmış Seylor döyüşçüləri (セーラー戦士,
Sērā Senshi?) komandasına başçılıq edir.

Manqa seriyasının 18 cildi əsasında Toei Animation tərəfindən anime
hazırlanmışdır.[4][5] Anime Yaponiyada 5 mövsüm olmaqla 1992-1997-ci illərdə
yayımlanmışdır. Bundan başqa, manqa seriyası əsasında 3 animasiya filmi, 3
qısametrajlı animasiya, 1 televiziya verilişi və "Gözəl Qoruyucu Seylor Mun"
adlı teleserial hazırlanmışdır. Anime hekayəsi 2014-cü ildən göstərilən "Sailor
Moon Crystal" animesi ilə yenidən başladılmışdır. Manqa seriyasından ilham
alınaraq ranobelər, kart oyunları, şəkillər, myuzikllar, musiqilər və video
oyunlar da hazırlanmışdır. Manqanın ingilis versiyasının Şimali Amerikada
yayımlanması Kodansha Comics USA tərəfindən, Avstraliya və Yeni Zelandiyada
yayımlanması Random House Australia tərəfindən lisenziyalaşdırılmışdır. Animenin
ingiliscə dublajının Şimali Amerikada göstərilməsi Viz Media tərəfindən,
Avstraliya və Yeni Zelandiyada göstərilməsi Madman Entertainment tərəfindən
lisenziya hüququ əldə etmişdir.

Yayımlandığı gündən bu günə qədər Seylor Mun seriyasının həm anime, həm manqa
versiyaları böyük rəğbət görmüş, bütün dünyada məşhur olmuşdur. Manqa
seriyasının indiyə qədər 35 milyondan çox nüsxəsi satılmışdır, bu isə manqanı
dünyada ən çox satılan şoco manqa seriyasına çevirmişdir. Tənqidçilər seriyaya
personajlaşdırma, yumor və sənətinə görə müsbət rəylər vermişlər. Seriyanın
anime versiyası Yaponiya animasiyasının Qərb dünyasına ən çox təsir etmiş
animesidir.

Hekayə 5 hissədən ibarətdir: "Qaranlıq Krallıq", "Qara Ay", "Sonsuzluq", "Arzu"
və "Ulduzlar".

14 yaşlı yapon qız Usaqi Tsukino yolda qarşılaşdığı və dostlaşdığı danışan qara
pişik Luna sayəsində güclər qazanır və Seylor Muna çevrilir. Günəş sistemini
düşmənlərindən qorumaq ilə vəzifələndirilir. Luna və Usaqi Əfsanəvi Gümüş
Kristalı və şahzadəni tapmaq üçün Seylor döyüşçüləri komandasını qururlar.
Günlər keçdikcə Luna və Usaqi digər Seylor döyüşçülərini tapırlar: çalışqan və
ağıllı Ami Mizuno Seylor Merkuri kimi, rahibə kimi işləyən və təhsil alan Rey
Hino Seylor Mars kimi, Usaqinin oxuduğu məktəbə yenicə keçən Makoto Kino Seylor
Yupiter kimi ayılır. Seylor Venera kimi ayılan Minako Ayno da partneri ağ pişik
Artemis ilə komandaya qoşulur. Bundan başqa onlar Taksedo Mask kimi döyüşən
Mamoru Çiba ilə rastlaşırlar. Taksedo Mask onlara zaman-zaman kömək edir.

Hekayənin birinci hissəsində ("Qaranlıq Krallıq") Seylor döyüşçüləri Qaranlıq
Krallığa qarşı döyüşürlər. Kraliça Beril və onun komandası olan Sitenno
(Kunsayt, Nefrit, Zoysayt və Cedayt) Kraliça Metariya üçün Əfsanəvi Gümüş
Kristalı ələ keçirmək və dünyanı fəth etmək istəyirlər. Seylor döyüşçüləri kəşf
edirlər ki, onlar keçmiş həyatlarında qədim Ay krallığı olan Gümüş Minillikdə
yaşamışlar. Qaranlıq Krallıq Ay Krallığına qarşı müharibə elan etmiş və Ay
Krallığı dağılmışdır. Gümüş Minilliyin kraliçası Kraliça Sereniti Əfsanəvi Gümüş
Kristal sayəsində pişiklər Luna və Artemisi, Seylor döyüşçülərini, Şahzadə
Serenitini və onun sevgilisi Şahzadə Endimionu gələcəkdə yenidən reinkarnasiya
olmalarına şərait yaratmışdır. Komanda öyrənir ki, Usaqi Şahzadə Serenitinin,
Mamoru Şahzadə Endimionun reinkarnasiyasıdır. Sitennonun da əvvəllər Endimionun
cəngavərləri olduğu, lakin Kraliça Metariya tərəfindən zehinlərinin ələ
keçirildiyi məlum olur. Kraliça Metariya ilə son döyüşdə Minako onu öldürür,
lakin Seylor döyüşçüləri öz həyatlarını qurban verirlər. Seylor Mun Əfsanəvi
Gümüş Kristaldan istifadə edərək onları yenidən dirçəldir.

Hekayənin ikinci hissəsində ("Qara Ay") Usaqi və Mamorunun gələcəkdən gəlmiş
qızı Çibiusa XXX əsrdən gələrək Əfsanəvi Gümüş Kristalı götürmək istəyir. Bu
zaman Seylor döyüşçüləri Qara Ay və Müdrik adam ilə rastlaşırlar. Çibiusa Seylor
döyüşçülərini gələcəyə — XXX əsrin Kristal Tokiosuna gətirir. Burada Çibiusanın
anası Yeni Kraliça Sereniti və atası Kral Endimion hökmranlıq edir. Səyahətləri
zamanı onlar Məkan-zaman qapısının qoruyucusu Seylor Pluton ilə qarşılaşırlar.
Seylor Pluton zamanı dayandırmaq bacarığı (bu gücdən istifadə etmək ölümlə
nəticələndiyindən özünü bilərəkdən qurban vermişdir) ilə Qara Ayın lideri
Şahzadə Almazın bütün kainatı məhv etməsinin qarşısını alır, lakin ölür. Sonda
Çibiusa Seylor Çibi Mun kimi ayılır, Seylor Munla birlikdə Müdrik adamın əsl
siması olan Ölü Kabusu məhv edir.

Hekayənin üçüncü hissəsində ("Sonsuzluq") Professor Soiçi Tomoe tərəfindən
yaradılmış Ölüm Həvarilərindən bəhs olunur. Professor Tomoe Firon 90 adlı
varlığın Yer planeti ilə birləşməsi üçün yol axtarır. Onun qızı Hotaru Tomoenin
bədəninə isə Xanım 9 adlı varlıq daxil olur. Bu varlıq isə Firon 90-ın keçməsi
üçün qapı açmalıdır. Hekayənin bu hissəsində Günəş sistemini qorumaq ilə
vəzifələndirilmiş digər Seylor döyüşçülər — Seylor Uran kimi ayılmış Haruka
Tenno və Seylor Neptun kimi ayılmış Miçiru Kayo peyda olur. Seylor Plutonun
reinkarnasiyası olan fizika tələbəsi Setsuna Meyo da onlara qoşulur. Usaqi
Müqəddəs qraalı əldə edir və Super Seylor Muna çevrilir. Müqəddəs qraaldan və
kristaldan istifadə edərək Firon 90-ın qarşısını almağa cəhd edir. Miçiru,
Haruka və Setsunanın təhlükəli hesab etdikləri Hotaru Seylor Saturn kimi ayılır.
Ölüm müjdəçisi kimi Seylor Saturn öz gücü ilə Firon 90-ı Yerdən ayırır, Seylor
Plutona öz gücü ilə qapını bağlamağı əmr edir. Usaqi Şahzadə Sereniti kimi öz
gücündən istifadə edərək planetin gücünü bərpa edir.

Hekayənin dördüncü hissəsində ("Arzu") Ölü Ayın lideri Kraliça Neheleniya özünü
Gümüş Minilliyin və Yerin "qanuni idarəçi"si elan edir. Neheleniya Yerdə Qızıl
Krallığın yerləşdiyi Elisionu işğal edir, Heliosu ələ keçirir və köməkçilərinə
Əfsanəvi Gümüş Kristalı ələ keçirməyi tapşırır. Şahzadə Endimion kimi Mamoru
Çiba Qızıl Krallığın müqəddəs daşı olan Qızıl Kristalı tapır. Mamoru və Seylor
döyüşçüləri Müqəddəs qraal vasitəsilə güclərini birləşdirirlər və bu güc
sayəsində Seylor Mun Əbədi Seylor Muna çevrilir. Əbədi Seylor Mun Kraliça
Neheleniyanı öldürür. Kraliça Neheleniyanın köməkçiləri Amazon Kvarteti əslində
Çibiusanın qoruyucuları olduqlarını, amma zehinlərinin Neheleniya tərəfindən ələ
keçirildiyini öyrənir.

Hekayənin beşinci hissəsində ("Ulduzlar") Usaqi və dostları məktəbdən məzun
olurlar. Onlar yeni düşmən — saxta Seylor döyüşçülərindən ibarət Kölgə Qalaktika
komandası ilə qarşılaşırlar. Komandanın lideri Seylor Qalaksiya əsl Seylor
döyüşçülərinin Seylor kristallarını ələ keçirmək, bununla qalaktikanı ələ
keçirmək və Xaosu öldürmək istəyir. Mamoru və Seylor döyüşçülərinin bir çoxunun
ölümündən sonra Seylor Qalaksiya onların Seylor kristallarını ələ keçirir. Usaqi
dostlarını yenidən həyata qaytarmaq üçün Qalaktika qazanına səyahət edir.
Kinmoku planetindən gəlmiş Seylor Starlaytlar komandası, həmin planetin
idarəçisi Şahzadə Kakyu və uzaq gələcəkdən gəlmiş körpə Seylor Çibi-Çibi ona
kömək etmək istəyirlər. Çibiusa və Seylor Kvartet də onlara qoşulur. Bir çox
döyüşdən sonra Seylor Qalaksiya ölür, Seylor Çibi-Çibi Seylor Kosmosa çevrilir.
Seylor Mun Əfsanəvi Gümüş Kristal vasitəsilə Xaosu məhv edir və dostlarını
həyata qaytararaq Yerə qayıdır. Hekayə Mamoru və Usaqinin 6 il sonra evlənmələri
ilə başa çatır.

Manqa seriyasının ilkin versiyası olan "Codename: Sailor V" ilk dəfə 21 avqust
1991-ci ildə çap olunur. Bu manqa seriyasının baş qəhrəmanı "Seylor Mun"un əsas
personajlarından biri olan Seylor Venera olsa da, bu manqada Seylor Vi adlı ilə
peyda olur.[28] Bu manqa seriyasının uğurundan sonra Naoko Takeuçi kosmos və
məktəbli qızlar mövzusunda yeni manqa seriyası yaratmaq istəyir. Redaktor Fumio
Osano ilə apardığı müzakirədən sonra baş qəhrəmanların fuku geymələrinə qərar
verir.[29] "Codename: Sailor V" manqasının Toei Animation tərəfindən anime
versiyasının çəkilmə ehtimalı ortaya çıxdıqdan sonra manqa seriyasının baş
qəhrəmanı Seylor Vini Seylor Venera adı ilə "Seylor Mun" manqa seriyasına daxil
edir.[30][31] Nəticədə, yeni manqa seriyası uğur qazanır.[32] Naoko manqada
astrologiya,[29] astronomiya, Roma-yunan mifologiyası,[33] geologiya, yapon
təməl mövzuları,[34] məktəbli şıltaqlıqları[13][33] kimi ünsurlara yer
vermişdir.

Takeuçi deyir ki, ilk öncə Kodansha sadəcə hekayənin birinci hissəsini
yayımlamağı nəzərdə tutmuşdu.[35] Süjet xətti nəşrdən 1 il əvvəl yazılır.[36]
Hekayənin birinci hissəsinin tamamlanmasından sonra Kodansha və Toei Naokodan
seriyanı davam etdirməyi xahiş edirlər. Nəticədə Naoko seriya üçün yeni 4 süjet
arkı yazır.[35] Bu 5 hekayə nəşr olunmaqla yanaşı, eyni zamanda, animeyə tətbiq
edilir. Anime manqadan 1-2 ay arxada yayımlanır.[36] Animedəki hekayə ilə
manqadakı hekayə demək olar ki, eyni olsa da, kiçik fərqlər var.[37] Naoko hesab
edir ki, bunun səbəbi Toei Animation əməkdaşlarının çoxunun kişi olmasıdır. Belə
ki, onlar seriyada kişi personajlara əhəmiyyətli yer verilmədiyini
düşünürdülər.[37]

Daha sonra Naoko hekayədəki müsbət personajları öldürməyi fikirləşir, lakin
redaktoru Osano buna qarşı çıxır və "Seylor Mun şoco manqadır!" deyir. Animenin
istehsalı zamanı Qaranlıq Krallıq ilə həlledici döyüşdə müsbət personajlar
ölsələr də, daha sonra "dirilirlər". Naoko öz manqasında istədiyini edə
bilmədiyinə görə əsəbləşir.[38] Naoko həmçinin seriyanın anime versiyasının
sadəcə 1 mövsüm davam etməsini nəzərdə tutur, lakin böyük izləyici kütləsinə
görə Toei Animation ondan seriyaya davam etməyi xahiş edir. Nəticədə Naoko yeni
hekayə üçün ideya fikirləşməyə başlayır. Osano ilə məsləhətləşdikdən sonra
ikinci hekayənin Usaqi və Mamorunun gələcəkdən gəlmiş qızı Çibiusa haqqında
olmasına qərar verir.[39]

Naoko Takeuçi tərəfindən yazılmış və çəkilmiş seriya 28 dekabr 1991-ci ildən 3
fevral 1997-ci ilə qədər "Nakayoshi" aylıq manqa antologiyasında nəşr
olunmuşdur.[28] Yan hekayələr isə eyni zamanda Kodanshanın digər manqa jurnalı
olan "RunRun"-da yayımlanmışdır.[28] Seriyanın 52 fəsli 18 tankobon cildi
şəklində 6 iyul 1992-ci ildən 4 aprel 1997-ci ilə qədər Kodansha tərəfindən nəşr
olunmuşdur.[40][41] 2003-cü ildə teleserial ilə uyğunlaşdırmaq üçün fəsillər 12
şinzoban cildi şəklində yenidən yayımlanmışdır.[42] Yeni nəşrə "Gözəl Qoruyucu
Seylor Mun" adı verilmiş, yeni üz qabığından istifadə olunmuş, şəkillər və
dialoqlar yenidən gözdən keçirilmişdir.[43] 10 qısa hekayə isə 2 cilddə nəşr
olunmuşdur.[44][45] 2013-cü ildə manqa seriyasının 20 illik yubileyi
münasibətilə fəsillər 10 kanzenban cildi şəklində yenidən yayımlanmışdır. Bu
nəşrdə yeni üz qabığı tətbiq olunmuşdur.[46] Kitabların ölçüsü səciyyəvi yapon
ölçüsündən A5-ə qaldırılmışdır.[47][48] Qısa hekayələr 2 cilddə yenidən
yayımlanmışdır. "Codename: Sailor V" də 3-cü nəşrə daxil edilmişdi.[48]

"Seylor Mun" manqasının Şimali Amerikada ingiliscə yayımlanması əvvəlcə Mixx
(daha sonra Tokyopop) tərəfindən lisenziyalaşdırılmışdır. Əvvəlcə manqa 1997-ci
ildə "MixxZine" jurnalında dövrü olaraq nəşr olunurdu, lakin daha sonra
qaldırılmışdır. "MixxZine" jurnalında hekayənin ancaq birinci, ikinci və üçüncü
hissələri çap olunmuşdur. Hekayənin dördüncü və beşinci hissələri "Smile"
jurnalında çap olunmuşdur.[49] Bundan sonra ingiliscə manqa seriyası 18 cilddə
olmaqla 3 qrafik roman şəklində 1 dekabr 1998-ci ildən 18 sentyabr 2001-ci ilə
qədər yayımlanmışdır.[50][51] Tokyopop-un lisenziyası 2005-ci ilin mayında başa
çatmışdır.[52][53]

2011-ci ildə Kodansha Comics USA ingilis dilində "Seylor Mun" manqa seriyasını
yayımlayacağını və "Codename: Sailor V" seriyasını tanıtdaracağını
açıqlamışdır.[54] Nəşriyyat 2011-ci ilin sentyabrından 2013-cü ilin iyuluna
qədər "Seylor Mun" manqasının 20 cildini və "Codename: Sailor V" manqasının 2
cildini buraxmışdır.[55][56][57] Qısa hekayələrin yer aldığı birinci cild 10
sentyabr 2013-cü ildə, ikinci cild isə 26 noyabrda nəşr olunmuşdur.[58][59]

Manqa həmçinin bəzi ingilisdilli ölkələrdə yayımlamaq üçün də
lisenziyalaşdırılmışdır. Böyük Britaniyada manqanı yayımlamaq hüququ Turnaround
Publisher Services-in,[60] Avstraliyada isə Random House Australia-nın
əlindədir.[61]

Toei Animation manqanın 52 fəsli əsasında "Gözəl Qoruyucu Seylor Mun"[4][5] adlı
anime çəkmişdir. Anime serialının rejissorları Cuniçi Sato, Kunihiko Sato,
Kunihiko İkuhara və Takura İqaraşi olmuşdur.[62] Anime serialı 7 mart 1992-ci
ildə TV Asahi-də göstərilməyə başlamış, sonuncu — 200-cü seriyası 8 fevral
1997-ci ildə yayımlanmışdır. İngilisdilli versiyası da daxil olmaqla, demək olar
ki, bütün digər dublajlarda anime "Seylor Mun" adı ilə göstərilmişdir. Usaqi
Tsukinonu Kotono Mitsuişi, Ami Ami Mizunonu Aya Hisakava, Rey Hinonu Miçi
Tomivaza, Makoto Kinonu Emi Şinohara, Minako Aynonu Rika Fukami, Çibiusanı Ke
Araki, Haruka Tennonu Mequmi Oqata, Miçiru Kayonu Masako Katsuki, Setsuna Meyonu
Çiyoko Kavaşima, Hotaru Tomoeni Yuko Minaquçi, Kou Seiyanı Şiha Niiyama, Kou
Yateni Çika Sakamoto, Kou Taikini Narumi Tsunoda, Mamoru Çibanı Toru Furuya,
Lunanı Keyko Han və Artemisi Yasuhiro Takato səsləndirmişdir.

6 iyul 2012-ci ildə Kodansha və Toei Animation "Seylor Mun"-un 20 illiyi
münasibəti ilə 2013-cü ildə yeni anime adaptasiya üzərində işləyəcəyini
açıqlamışdır.[63][64] Yeni anime adaptasiyası üçün "Sailor Moon Crystal" adı
seçilmiş və əvvəli anime serialının rebootu olmayacağı qərara alınmışdır.
Əvəzində, yeni anime serialı manqaya daha yaxın süjet xəttinə malik
olacaq.[65][66] Yeni animenin ilk seriyası 5 iyul 2014-cü ildə göstərilmiş və
digər seriyalar hər ayın 1-ci və 3-cü şənbə günlərində yayımlanmışdır.[67] İlk
iki mövsüm birlikdə yayımlanmış və iki arkı ("Qaranlıq Krallıq" və "Qara Ay")
əhatə etmişdir. Üçüncü mövsüm (manqanın "Sonsuzluq" adlı üçüncü arkına
əsaslanır) 4 apreldən 27 iyun 2016-cı ilə kimi yayımlanmışdır.[68]

Yaponiyada "Seylor Mun" manqası əsasında 3 teatr bədii filmi çəkilmişdir. Bədii
filmlərdə ancaq yan hekayələr ələ alınmışdır. 8 aprel 1995-ci ildə TV Asahidə
Seylor Mun haqqında 1 saatlıq televiziya verilişi göstərilməyə başlamışdır.[69]
1997-ci ildə "Variety" jurnalının bir məqaləsində yer almışdı ki, The Walt
Disney Company Stenli Toqnun rejissoru olduğu bir Seylor Mun teleserialının
çəkilməsində maraqlıdır.[70]

Seylor Mun haqqında bir çox kitab çap olunmuşdur. Kodansha hekayənin hər hissəsi
üçün ayrı kitab nəşr etmişdir, bu kitablar birlikdə "Orijinal şəkillər
külliyyatı" adlanır. Bu kitablarda Naoko Takeuçinin incəsənət işlər, reklam
materialları yer almışdır. Bir çox rəsmin yanında Naokonun şərhləri
verilmişdir.[71][72][73][74][75] Bir digər şəkil külliyyatı "Sonsuzluq cildi"
1997-ci ilin sonlarında seriyanın başa çatmasından sonra məhdud tirajla
yayımlanmışdır. Kitabda Naokonun, dostlarının, anime üzərində işləyənlərin
işləri öz əksini tapmışdır. 1999-cu ildə Kodanshanın nəşr etdiyi "Materiallar
külliyyatı"nda hər personajın yaradılmasının inkişaf mərhələsində ikən çəkilmiş
eskizləri göstərilmişdir. Həmçinin kitabda seriyada heç vaxt peyda olmamış
personajların da eskizləri yer almışdır. Bu kitabda Naoko hər şəkilin yanında
personaj haqqında düşüncələrini və hislərini qeyd etmişdir. Kitabda qısa hekayə
olan "Paralel Seylor Mun"a da yer verilmişdir.[76]

1993-cü ilin ortalarında Seylor Mun haqqında ilk teatr tamaşası göstərilmişdir:
Anza Ohyama Seylor Mun rolunda çıxış etmişdir. İndiyə qədər 30 belə teatr
tamaşası hazırlanmışdır, 1 tamaşa isə tamamlanmamışdır. Tamaşaların ssenarisi
anime və orijinal manqa əsasında tərtib olunmuşdur. Seriyadan götürülmüş
musiqilər 20 xatirə albomu şəklində yayımlanmışdır.[77] Myuziklların məşhurluğu
"Gözəl Qoruyucu Seylor Mun" teleserialının reytinqlərinin aşağı olmasına səbəb
kimi göstərilmişdir.[78]

Seylor Mun haqqında bir çox video oyun hazırlanmışdır. Bu cür oyunların çoxu
Bandai və onun dotasiyası Angel tərəfindən, qalanları isə Banpresto tərəfindən
istehsal olunmuşdur. İlk zamanlar Seylor Mun mövzusunda Beat 'em up tipli
oyunlar hazırlanmışdır, daha sonra tapmaca və faytinq oyunları peyda olmuşdur.
"Another Story" rol video oyunu idi.[79] Ancaq "The 3D Adventures of Sailor
Moon" video oyunu Yaponiyada xaricdə — 3VR New Media tərəfindən Şimali Amerikada
(1997) istehsal olunmuşdur.[80] 2011-ci ilin aprelində Nintendo DS cihazı üçün
"Sailor Moon: La Luna Splende (Sailor Moon: The Shining Moon)" video oyunu
satışa buraxılmışdır.[81]

"Seylor Mun" animesi üçün bir çox mahnı və musiqi bəstələnmişdir. Bir çox
mahnının sözləri manqaka Naoko Takeuçi tərəfindən yazılmışdır. Animenin ilk
mövsümü üçün musiqi bəstələyən və buna görə də Columbia Records-dan "Golden Disk
Grand Prize" qazanan Takanori Arisava tammetrajlı filmlər, video oyunlar, anime
üçün musiqi bəstələmişdir. 1998, 2000 və 2001-ci ildə anime üçün bəstələdiyi
musiqilərə görə Takanori JASRAC mükafatına layiq görülmüşdü.[82]

Animenin ilk 4 mövsümündə açılış mahnısı kimi "Moonlight Densetsu" (ムーンライト伝説?,
azərb. "Ay işığı əfsanəsi") mahnısından istifadə olunmuşdur. Mahnının musiqisi
Tetsuya Komoro tərəfindən bəstələnmiş, sözləri Kanako Oda tərəfindən
yazılmışdır. Mahnının hazırlanması zamanı 1965-ci ildə müğənni Tieko Baysönün
"Sayonara wa Dansu no Ato ni" (さよならはダンスの後に?) mahnısından ilham alınmışdır. Mahnı
seriyanın ən məşhur mahnılarından birinə çevrilmişdir. Mahnının DALI tərəfindən
hazırlanmış versiyası animenin birinci və ikinci, Moon Lips tərəfindən
hazırlanmış versiyası üçüncü və dördüncü mövsümlərdə açılış mahnısı kimi ifa
olunmuşdur.[83][84][85][86] Axırıncı mövsümdə açılış mahnısı kimi sözlərini
Naoko Takeuçinin yazdığı, musiqisini Söki Arakinin bəstələdiyi və Kae Hanazava
tərəfindən ifa olunan "Sailor Star Song" (セーラースターソング, Sērā Sutā Songu?, azərb.
Seylor Ulduz mahnısı) mahnısından istifadə olunmuşdur.[87] 200-cü seriyanın
sonunda yenidən "Moonlight Densetsu" ifa olunmuşdur. "Moonlight Densetsu" Osako
Popstar panko qrupu kimi müxtəlif müğənni və musiqi qrupları tərəfindən
dəfələrlə dəyişdirilərək yenidən ifa olunmuşdur.

Təkcə Yaponiyada anime əsasında 40 musiqi albomu buraxılmışdır. Onların çoxu
remikslərdən ibarət idi. Bundan əlavə 33 sinql da yayımlanmışdır, onların çoxu
ayrı-ayrı personajlara həsr olunmuşdur. "Seylor Mun" mövzusunda buraxılmış
albomlar və sinqlların sayına görə ikinci ölkə Almaniyadır. Almaniyada bu
mövzuda təxminən 15 musiqi albomu yayımlanmışdır. Bununla yanaşı Almaniyada 5
nəfərdən ibarət Super Moonies pop qrupu fəaliyyət göstərir. Şimali Amerikada
sadəcə 3 musiqi albomu satışa buraxılmışdır. Bu rəqəmlərə Yaponiyada buraxılmış
myuzikl diskləri aid deyil. Belə ki, Yaponiyada hər myuzikl üçün ən azı 1 disk
buraxılmışdır.

"Moonlight Densetsu" sinqlı çıxdıqdan sonra böyük məşhurluq əldə etmişdir.[88]
Mahnı iki dəfə — 15-ci və 16-cı Animage Qran-Prilərində mahnı nominasiyasında
1-ci yeri tutmuşdur.[89][90] Mahnı 17-ci Animage Qran-Prisində 7-ci yerə,
"Seylor Mun R: Film"[91] filmində istifadə olunmuş "Moon Revenge" mahnısı isə
8-ci yerə layiq görülmüşdür. Animenin 4-cü mövsümündə 2-ci bağlanış mahnısı kimi
istifadə olunmuş "Rashiku Ikimasho" mahnısı 1996-cı ildə reytinqlərdə 18-ci
yerdə göstərilmişdir.[92] 1997-ci animenin 5-ci mövsümünün açılış mahnısı olan
"Sailor Star Song" 11-ci, "Moonlight Densetsu" 16-cı yerə layiq görülmüşdür.[93]

2014-cü ildə yayımlanmağa başlayan "Sailor Moon Crystal" animesi üçün yeni
açılış mahnısı — "Moon Pride" bəstələnmişdir.

"Seylor Mun" bütün dövrlərin ən əhəmiyyətli manqa seriyalarından biridir və hələ
də bütün dünyada böyük oxucu kütləsi tərəfindən oxunur. 1995-ci ilin sonuna
qədər Yaponiyada seriyanın 1 milyondan çox tankobon nüsxəsi satılmışdır.[94]
2012-ci ildə — seriyanın 20 illik yubileyinə qədər isə 15-dən çox ölkədə bu say
35 milyona çatmışdır.[95] Seriya 1993-cü ildə şoco nominasiyası üzrə Kodansha
Manqa Mükafatına layiq görülmüşdür.[96] Həm manqanın, həm animenin ingilis
versiyaları ABŞ-da ən məşhur və uğurlu şoco olmuşdur.[7] "Seylor Mun"
seriyasının baş qəhrəmanı Seylor Mun (Usaqi Tsukino) bütün dövrlərin ən
əhəmiyyətli qadın super qəhrəmanlarından biri hesab
edilir.[97][98][99][100][101]

Seylor Mun beynəlxalq səviyyədə də məşhur olmuşdur. "Seylor Mun" animesi 1993-cü
ilin dekabrında İspaniya və Fransada göstərilməyə başlamışdır. Beləliklə,
İspaniya və Fransa Yaponiyanın xaricində bu animeni yayımlayan ilk ölkələr
olmuşlar.[102] Anime Şimali Amerikada yayımlanana qədər Rusiya, Cənubi Koreya,
Filippin adaları, Çin, İtaliya, Tayvan, Tailand, İndoneziya və Honkonqda efirə
buraxılmışdır. "Seylor Mun" sayəsində Filippinin TV5 kanalı ölkənin ən böyük
3-cü kanalı olmuşdur.[103] "Seylor Mun" manqası Tokyopop-un 2001-ci ildə ən çox
satılan məhsulu olmuşdur.[104] Diamond Comic Distributors-a görə "Seylor Mun"
manqasının 3-cü cildi 1999-cu ildə ABŞ-da ən çox satılan komiks kitabına
çevrilmişdir.[105]

Ceyson Tompson tərəfindən 2007-ci ildə yazılmış "Manqa: Tam bələdçi" kitabında
manqa seriyasına 4 ulduz üzrə 3 ulduz () verilmişdir. O, manqada şoco ilə şonen
stillərin birləşdirilməsindən böyük zövq aldığını və seriyadakı döyüş
səhnələrinin "Saint Seiya" manqasındakına çox bənzədiyini, lakin daha qısa və az
dəhşətli olduğunu qeyd etmişdir. O, manqanın "Saint Seiya"-ay bənzədiyini
demişdir. Tompson manqanı əyləncəli və şən görmüş, lakin maraqsız süjet
xətlərinin seriyaya ziyan gətiriyini açıqlamışdır. O, manqanı "qəşəng, effektiv
tamaşa"[7] adlandırmışdı. O, həmçinin demişdir ki, "Seylor Mun" həm oğlan, həm
qız auditoriya üçün nəzərdə tutulsa da, Naoko Takeuçi oğlan oxuyucular üçün
fanservisdən istifadə etməmişdir. Tompson döyüş səhnələrində fiziki təmasa demək
olar ki, yer verilmədiyini də vurğulamışdır.[106]

Anime ilə manqanın müqayisəsi zamanı Silvayn Durand manqanın "calallı", amma
hekayənin çox sıxışdırılmış və dəyişkən olduğunu, animedə isə personajlar daha
inkişaf etdirildiyini demişdir. Durand qeyd etmişdir ki, manqada Gümüş
Minilliyin məhvi daha faciəvi təsvir olunub, Sitenno, Usaqinin Metariya və Beril
ilə son döyüşü haqqında daha çox detal verilib: "Animedə bəzi məlumatların
buraxılması hekayənin daha asan başa düşülməsinə səbəb olub, buna görə də anime
komediya və tragediyanın balansı ilə daha yaxşı başa düşüləndir, halbuki,
manqada Usaqi ilə Mamorunun münasibətlərinə daha çox diqqət verilib."[107]

11-17 sentyabr 2011-ci il tarixlərində "The New York Times"-ın ən çox satılan
manqalar siyahısında "Seylor Mun"un yenidən nəşr olunmuş 1-ci cildi 1-ci yerdə
göstərilmişdir, "Codename: Sailor V" isə ikinci yeri tutmuşdur.[108][109]
"Seylor Mun"un yenidən nəşrinin ilk cildi nəşrdən 4 həftədən sonra satılıb
qurtarmışdır.[110]

"Sailor Moon Crystal" animesinin ilk seriyasını Niconico-da yayımlandığı ilk 2
gün ərzində 1 milyondan çox nəfər izləmişdir.[111]

"Seylor Mun" ən məşhur maho-şoco manqalardan biridir. Seriyanın uğurundan sonra
bu seriyaya oxşar digər maho-şoco manqaları ("Magic Knight Rayearth", "Wedding
Peach", "Nurse Angel Ririka SOS", "Pretty Cure") peyda olmuşdur.[112][113]
1995-ci ildə YTV-də[103] göstərilənə qədər "Seylor Mun" ingiliscə dublajda "ən
böyük nailiyyət" və "şoco animenin kuliminasiya nöqtəsi" adlandırılmışdır.[114]
Mədəniyyət antropoloqu Mett Torn deyir ki, "Seylor Mun"un yayımlanmasından sonra
şoco manqaları komiks dükanlarında daha çox satılmağa başlamışdır.[115] Seriya
qızların şoco manqalarına olan marağını artırmışdır. Kanada yazıçısı Qils
Poytras müəyyən etmişdi ki, 1990-cı illərdə "Seylor Mun" animesinin
göstərilməsindən sonra qızlar və gənclər anime fanatları arasında üstünlük
təşkil etməyə başlamışdırlar.[7][116][117]

Tarixçi Fred Pratten hesab edir ki, Naoko Takeuçi manqa üzərində işləyərkən
"Super Sentai" manqasından ilham almışdır.[118][119] Pol Qreyvt isə manqa
seriyasının maho-şoco janrını canlandırdığını düşünür.[120] Them Anime
Reviews-dən olan bir rəyçi bildirmişdi ki, əvvəlki maho-şoco fərqli olaraq
"Seylor Mun"da qəhrəmanlar şər qüvvələrlə vuruşmaq üçün güclərdən istifadə
etməlidir.

Bundan başqa, "Seylor Mun" tez-tez "Power Rangers",[33][121]
"Baffi",[122][123][124] "Sabrina — balaca cadugər"[125] kimi cizgi seriallarla
müqayisə olunur.

İnternetin yenicə yayıldığı dövrdə "Seylor Mun" fanatları bundan maksimum
istifadə etmişlər.[122] Patrik Dreyzen deyir ki, internet fanatların aralarında
"Seylor Mun" seriyası haqqında müzakirələr aparmasında, tədbirlər keçirməsində
böyük rol oynamışdır.[126][127] Aparılmış bir tədqiqat zamanı məlum olmuşdur ki,
2004-cü ildə dünyada Mikki Maus haqqında 491.000 veb sayt olduğu halda, "Seylor
Mun" haqqında 3.335.000 veb sayt vardı.[128] "NEO" jurnalı isə fanatların
internet vasitəsilə animenin orijinal versiyası ilə ingilis versiyasını müqayisə
etdiklərini qeyd etmişdir.[129]

ABŞ-da aparılmış bir tədqiqatda 12 uşağa "Seylor Mun" animesi izlətdirilmişdir.
Onlara "Seylor Mun" animesindəki döyüş səhnələrinin zorakı olub-olmaması
haqqında sual verilmişdir. Uşaqlardan ancaq ikisi animeni "zorakı" adlandırmış,
digər 10 uşaq seriyaları "sakit" və "qəşəng" hesab etmişdir.[130]

Seriyanın anime versiyası üzərində aparılan ən böyük dəyişikliklər
senzuradır.[131][132] Seylor döyüşçüsünə çevrilmə kimi yarıçılpaq səhnələrdə
sinə nahiyəsinin göründüyü hissələr kəsilmişdir. Duş səhnələrində isə bədənin
tam görünməməsi üçün ya suyun səviyyəsi "qaldırılmışdır", ya da ki, suyun
rənginin tonunda dəyişiklik edilmişdir.

Bundan əlavə bəzi səhnələr şiddət və zorakıçılığa (xüsusilə uşaqlara qarşı[133])
görə silinmişdir, lakin bəzi seriyalarda bu senzura tətbiq olunmamışdır.
Animenin ilk mövsümünün "Qurd libasındakı dost" adlı seriyasında Nefritin
doğranaraq ölməsi səhnəsində dəyişiklik edilməmişdir, sadəcə qanın rəngi
qırmızıdan yaşıla dəyişdirilmişdir.

"Seylor Vi hadisə yerində" seriyasında Zoysaytın Taksedo Maskı arxadan
bıçaqladığı səhnə və aldığı yara ortadan qaldırılsa da, növbəti seriyada
yarasından axan qan görünmüşdür.

Animenin 2-ci mövsümü "Seylor Mun: R"-də "Xatırlamalı cəngavər" adlı seriyada
Makoto Kinonun dostu Şonzakinin bir döyüşdə yaralandığı epizod isə
çıxarılmamışdır. Həmçinin Makotonun ona öz qanını vermək istədiyi (çünki eyni
qan qrupuna aid idilər) epizoda da toxunulmamışdır. "Xatırlamalı cəngavər"
animenin ingilis versiyasında ən çox qan səhnəsinin göründüyü seriyadır.

İngilis versiyasında kəsilən digər səhnələrə "Şahzadəni xilas etməyin qiyməti"
seriyasından Usaqi Tsukinonun eyvandan tullandığı səhnə və "Həvəssiz şahzadə"
seriyasında Rey Hinonun Usaqiyə şillə vurduğu səhnələr də aiddir.

Orijinal versiyada Zoysayt qadınxasiyyət və Kunsaytı sevən kişi kimi təsvir
olunmuşdu.[135] Lakin ilk mövsümdə DiC tərəfindən həyata keçirilən dublajda
Zoysayt qadın kimi göstərilmiş və onu aktrisa Kirsten Bişop
səsləndirmişdir.[134]

Orijinal versiyada Miçiru və Haruka bir-birilərini sevən qızlar[136] olsalar da,
ingilis versiyasında bu daim gizlədilmişdir. İngilis versiyası ilə yanaşı,
animenin digər dillərindəki versiyalarında bu iki personaj arasındakı
münasibətlərin uşaqlara pis təsir göstərəcəyi düşünülmüş və animedə
dəyişikliklər aparılmışdır.[134]

Rus və macar versiyalarında Haruka Tennonun adi vətəndaş formasında kişi olduğu,
lakin Seylor Urana çevrilərkən qadın olduğu göstərilmişdir. Bu hal animenin
axırıncı mövsümündəki Seylor Starlaytlar üçün də keçərlidir. Alban versiyasında
isə ümumiyyətlə Seylor Uran və Seylor Neptunun üçüncü və dördüncü mövsümlərdə
göründüyü səhnələr kəsilmişdir. İtalyan, fransız və polyak versiyalarında onlar
sevgili əvəzinə sadəcə yaxın dost kimi təqdim olunmuşdurlar.[134][137]

Meksika versiyasında bu personajlar arasındakı münasibətlərə toxunulmamışdır,
lakin bu, animenin Meksikada baykot edilməsi ilə nəticələnmişdir. Braziliya
versiyası Meksika versiyası əsasında hazırlandığından, burada da Seylor Uran ilə
Neptunun münasibətlərində dəyişikliklər edilməmişdir. Hətta Yaponiyada seriyada
lezbiyan münasibətlərin olması mübahisə doğurmuşdu. Animenin son mövsümündə
Seylor Starlaytların kişi kimi təqdim edilməsinin səbəbi bu mübahisələrdir.[138]
Şimali Amerikada Haruka ilə Miçiru sadəcə qohum kimi göstərilmişdir.[134]

Seriyanın dördüncücü mövsümündə Seylor döyüşçülərinin düşmənlərindən biri olan
Balıqgöz gey olsa da,[139] dublajda qadın kimi təqdim edilmişdi. "Düzgün fikir"
adlı seriyada Balıqgözün Taksedo Maska hislərinin olduğu məlum olmuşdur.[134]



https://az.wikipedia.org/wiki/R%C9%99%C5%9Fid_Behbudov

Rəşid Məcid oğlu Behbudov (14 dekabr 1915 – 9 iyun 1989) — Azərbaycan müğənnisi,
SSRİ Xalq Artisti, SSRİ və Azərbaycan SSR Dövlət Mükafatları laureatı, Sosialist
Əməyi Qəhrəmanı, Dağıstan MSSR-ın Xalq Artisti, Gürcüstan SSR-ın Əməkdar
İncəsənət Xadimi. SSRİ xalq artisti (1959).

Rəşid Behbudov 1915-ci il dekabrın 14-də Tiflisdə xanəndə Məcid Behbudalı
oğlunun ailəsində dünyaya gəlmişdir. Anası Firuzə xanım Qazax rayonunun Yuxarı
Salahlı kəndinin Vəkilovlar nəslinə mənsub idi.

Uşaq yaşlarından məktəb xorunda oxuyan Rəşid 1933-cü ildə Dəmiryolu Texnikumuna
daxil olmuşdur.[1] Təhsili dövründə tələbə özfəaliyyət orkestrində çalışmışdır.

Hərbi xidməti zamanı ordu ansamblının solisti olan Rəşid Behbudov, əsgəri
xidmətdən sonra Tbilisi estrada qruplarından birində solistlik edir və tezliklə
bəstəkar A.Eyvazyanın rəhbərlik etdiyi Ermənistan Dövlət Caz orkestrində
solistliyə başlayır. 30-cu illərdə Ermənistan Dövlət Opera və Balet Teatrında
klassik operaların xor səhnələrində solo oxuyur. 1939-cu ildə həmin teatrın
truppası ilə birlikdə Moskvada Ermənistan incəsənəti günlərində iştirak edir.
1942-ci ildə kollektivlə birgə Krım cəbhəsinə yollanır.

1943-cü ilin sonunda Bakı kinostudiyasında Üzeyir Hacıbəyovun eyniadlı
operettasının motivləri əsasında çəkilən "Arşın mal alan" filmində baş rola
dəvət alır. 1945-ci ildə film efirə çıxır və çox tez bir zamanda nəinki
Azərbaycanda, bütün Sovet İttifaqında böyük populyarlıq qazanır. 1946-cı ildə bu
filmdəki Əsgər roluna görə Rəşid Behbudov "Stalin mükafatı" ilə təltif olunur.

1949-cu ildə Budapeştdə keçirilən Gənclərin və tələbələrin Ümumdünya
festivalında çıxış edir.

1946-1956-cı illərdə Azərbaycan Dövlət Filarmoniyasının, 1953-1960-cı illərdə
fasilələrlə M.F.Axundov adına Azərbaycan Dövlət Opera və Balet Teatrının
solisti, 1957-1959-cu illərdə Azərbaycan Dövlət Konsert Ansamblının təşkilatçısı
və rəhbəri olmuşdur. 1966-cı ildən musiqi və estrada sənətinin caz, balet,
pantomim kimi müxtəlif janrlarını üzvi surətdə birləşdirən Azərbaycan Dövlət
Mahnı Teatrını təşkil etmiş və ömrünün sonunadək onun solisti və bədii rəhbəri
olmuşdur.

Bütün Sovet respublikaları ilə yanaşı Argentina, Bolqarıstan, Belçika, Çili,
Çin, Efiopiya, Finlandiya, Hindistan, İran, İraq, İtaliya, Misir, Türkiyə və s.
ölkələrdə geniş repertuarla çıxış edən Rәşid Behbudov, Azərbaycan xalq
mahnılarının və Azərbaycan bəstəkarlarının vokal əsərlərinin xarici ölkələrdə
populyarlaşmasında çox böyük rol oynamışdır. Rәşid Behbudov Hindistana səfəri
haqqında "Uzaq Hindistanda" kitabını yazmışdır.

19 oktyabr 1995-ci ildə Rəşid Bеhbudovun 80 illiyi ilə əlaqədar qərar qəbul
edilmişdir.[4]

18 noyabr 2016-cı ildə Azərbaycan Respublikasının Prezidenti İlham Əliyevin
iştirakı ilə Azərbaycan Xəzər Dəniz Gəmiçiliyi tərəfindən "Rəşid Behbudov"
sürətli sərnişin gəmisi istismara verilmişdir[5].



https://az.wikipedia.org/wiki/Qara_d%C9%99niz

Qara dəniz (bolq. Черно море, ukr. Чорне море, rum. Marea Neagră, türk.
Karadeniz, gürc. შავი ზღვა, abx. Амшын/Амшын Еиқәа, qəd. yun. Εὔξενος Πόντος,
yun. Μαύρη Θάλασσα, lat. Pontus Euxinus) — Cənub-şərqi Avropa və Kiçik Asiya
arasında aralıq tipli dəniz. Bosfor boğazı və Mərmərə dənizi vasitəsi ilə Aralıq
dənizinə bağlanır. Səthinin sahəsi 422,000 km², ən dərin nöqtəsi 2210 m-dir.
Qara dənizə tökülən çaylar arasında ən əhamiyyətliləri Dunay və Qızılirmaqdır.
Qara dəniz sularının əksəriyyətini Don, Dnepr və Dunay kimi iri çaylardan
götürür.

Qara dəniz öz adını Osmanlı türklərindən alıb. Orta əsrlərdə türklərdə "Qara"
(Kara) sözü "Şimal", "Qırmızı" (Kızıl) sözü "Cənub", "Ağ" (Ak) sözü isə "Qərb"
mənasında işlənib. Beləliklə, Anadolunun şimalında olan dənizi türklər Qara
dəniz, onun qərbinda yerləşən dənizi Ağ dəniz, cənubunda yerləşən dənizi isə
Qırmızı dəniz adlandırıblar. Egey və Aralıq dənizlərinin türkcə orta əsrlərdə
olan birgə adı Ağdəniz olub. Lakin müasir dövrdə türklər Aralıq dənizinin yalnız
şimal hissəsini digər ölkələr kimi Egey dənizi adlandırırlar, Aralıq dənizi isə
hələ də Ağdəniz olaraq adlandırılmaqdadır. Osmanlı dövründə türklər Egey
dənizini bəzən "Adalar dənizi" də adlandırıblar, bu ad həmin dənizdə Türkiyə ilə
Yunanıstan arasında yerləşən 12 adaya görə verilmişdir. Rusiyada yaşayan türk
xalqı yakutların yerləşdiyi Yakutiyanın şimalında olan dəniz də eynilə "Qara
dəniz" adlanır.

Qara dəniz dünyada ən böyük meromiktik su hövzəsidir. Belə su hövzələrində suyun
alt təbəqəsi onun atmosferdən oksigen alan üst təbəqəsi ilə qarışmır. Bunun
nəticəsi olaraq Qara dənizin dərin yerlərinin 90%-i anoksid sulardır. Dənizin
suyunun duzluluğu aşağıdır — 18-18.5 promill arasında. Müqayisə üçün Dünya
okeanında duzluluq səviyyəsi 30-40 promill arasındadır. Qara dənizin suyunda
oksigen miqdarı yüksəkdir, bu da dənizdə bioloji aktivliyin yüksək olmasının
əsas səbəblərindəndir. Suyun temperaturu mövsümdən asılı olaraq 8 °C ilə 30 °C
arasında dəyişir.

Qara dəniz qədim dövrlərdən bəri müxtəlif sivilizasiyalar üçün nəqliyyat dəhlizi
olmuşdur. Dənizi əhatə edən regionlar qədimdən bəri beynəlxalq ticarətdə aktiv
iştirak etdiyinə görə Qara dəniz tez-tez nəqliyyat keçidi kimi istifadə olunub.
Bu regionlara qərbdə Balkan yarımadası, şimalda Avrasiya stepləri, şərqdə Qafqaz
və Orta Asiya regionu, cənubda Kiçik Asiya və Mesopotamiya regionu, cənub-qərbdə
isə Yunanıstan daxildir. Dünyada ən qədim tarixə malik emal olunmuş qızıl
Bolqarıstanın Varna sahillərində tapılmışdır. İddia olunur ki, Arqonavtlar bu
dənizdən üzərək keçmişlər. Qədim yunanlar Qara dənizin şərq sahillərini (indiki
Gürcüstan) dünyanın ən ucqar nöqtəsi hesab edirdilər. Bu dənizin sahillərində
çoxlu sayda qədim limanlar var, onların bəzilərinin tarixi piramidalardan daha
keçmişə gedib çıxır. Birinci dünya müharibəsi və İkinci dünya müharibəsi
dövründə Qara dənizdə çoxlu sayda döyüşlər baş vermişdir.

Qədimdə Qara Dənizdən keçən ticarət marşrutları indi alimlər tərəfindən geniş
şəkildə incələnir. Belə ki, lap qədimdən bu dənizdən Trakiyalılar, yunanlar,
farslar, skiflər, romalılar, bizanslılar, qotlar, hunlar, avarlar, bulqarlar,
venesiyalılar, genuyalılar, slavyanlar, tatarlar, osmanlı türkləri və ruslar
aktiv şəkildə istifadə etmişdilər. Qədim dövlətlərin burada mövcud olması və
suyun dərinliyinin anoksit olması səbəbindən burada qədim gəmilərin
axtarılmasına böyük əhəmiyyət verilir. Belə ki, suyun dərinliyində oksigenin
olmaması burada agacdan hazırlanmış gəmilərə ziyan vuran orqanizmlərin mövcud
olmamasına səbəb olmuşdur.

Qara dəniz sahilində qədim dövrlərdən çoxlu insan məskənləri salınıb və dəniz
aktiv şəkildə iqtisadi fəaliyyətdə istifadə olunub. Hal-hazırda Qara Dəniz
sahillərində 16 milyondan çox əhalı yaşayır. Dənizdə çoxlu sayda neft və neft
məhzulları daşınmaları edilir, bunun nəticəsində dəniz müyyən qədər
çirklənmişdir. Neft əsasən Gürcüstan və Rusiya portlarından qərb istiqamətində
daşınır. Burada həmçinin ərzaq məhzulları, meşə məhzulları, müxtəlif
maşınqayırma məhzulları da daşınır. Həmçinin sərnişin gəmiləri də işləyir.
TRACECA (Transport Corridor Europe-Caucasus-Asia) dəhlizi də bu dənizdən keçir.
TRACECA Orta Asiya və Qafqaz ölkələrini Şərqi Avropa ölkələri ilə birləşdirən
nəqliyyat dəhlizidir. Qara Dənizin dibində dünyada unikal olan, Rusiya Türkiyə
ilə birləşdirən "Mavi Axın" adlanan təbii qaz kəməri keçir. Kəmərin dənizin
altından keçən hissəsinin uzunluğu 396 km-dir.



https://az.wikipedia.org/wiki/Qara_Yanvar

Qara Yanvar — 1990-cı il yanvarın 19-dan 20-nə keçən gecə, saat 23.30-da Bakı
şəhərinə keçmiş Sovet İttifaqının qoşun hissələri fövqəladə vəziyyət elan
edilmədən yeridilmiş, dinc əhaliyə divan tutulmuş, yüzlərlə insan qətlə
yetirilmiş, yaralanmış, itkin düşmüşdür. Sovet ordusunun, xüsusi təyinatlı
dəstələrin və daxili qoşunların iri kontingentinin Bakını zəbt etməsi xüsusi
qəddarlıq və misli görünməmiş vəhşiliklərlə müşayiət edilmişdir.

Fövqəladə vəziyyətin tətbiqi əhaliyə elan olunanadək hərbi qulluqçular 82 nəfəri
amansızcasına qətlə yetirmiş, 20 nəfəri ölümcül yaralamışlar. Fövqəladə vəziyyət
elan edildikdən sonra isə yanvarın 20-də və sonrakı günlərdə Bakı şəhərində 21
nəfər öldürülmüşdür. Fövqəladə vəziyyətin elan olunmadığı rayonlarda — yanvarın
25-də Neftçalada və yanvarın 26-da Lənkəranda daha 8 nəfər qətlə yetirilmişdir.

Beləliklə, qoşunların qanunsuz yeridilməsi nəticəsində Bakıda və Azərbaycan
rayonlarında 146 nəfər öldürülmüş, 744 nəfər yaralanmış, 841 nəfər qanunsuz həbs
olunmuşdur; hərbi qulluqçular tərəfindən 200 ev və mənzil, 80 avtomaşın, o
cümlədən təcili yardım maşınları, yandırıcı güllələrin törətdiyi yanğın
nəticəsində dövlət əmlakı və şəxsi əmlak məhv edilmişdir. Həlak olanların
arasında qadınlar, uşaqlar və qocalar, həmçinin təcili yardım işçiləri və milis
nəfərləri olmuşdur. SSRİ Konstitusiyası, Azərbaycan SSR Konstitusiyası
kobudcasına pozulmuş, Azərbaycan Respublikasının suveren hüquqları
tapdalanmışdır. Qabaqcadan düşünülüb hazırlanmış bu təcavüzkarlıq aksiya
Azərbaycan xalqının demokratiya və milli azadlıq uğrunda mübarizəsini boğmaq,
xalqı təhqir edərək ona mənəvi zərbə vurmaq məqsədi daşımışdır.

1988-ci ildə Azərbaycan SSR Sovet İttifaqının ən konservativ respublikalarından
biri idi və siyasi dissidentlər üçün burada yer yox idi.[1] Ermənistan SSR-də də
partiya iyerarxiyasının böyük hissəsi yeni millətçi hərəkatla əməkdaşlıq etmək
arzusunda olduğundan, burada millətçilər hakimiyyəti daha asanlıqla ələ
keçirdilər.[1] Azərbaycanda hakimiyyət və müxalifət arasında kompromis üçün heç
bir əsas yox idi, həm də respublikanın gələcək taleyi barədə onlar fərqli
fikirdə idilər.[1] Fikir ayrılığın digər səbəbi rusdilli kosmopolit Bakı
ziyalılan ilə respublikanın digər əhalisini bir-birindən ayıran uçurum idi.[1]
"Alimlər klubu"nun bəzi iştirakçılar partiya üzvləri idilər.[1] Millətçiliyi
təbliğ edən və Mixail Qorbaçovun yenidənqurmasma maraq göstərməyən radikal
ictimai xadimlər onlara nifrət edirdilər.[1] İki ən məşhur radikal - tarixçi
Etibar Məmmədov və həmkarlar ittifaqı fəalı Nemət Pənahov 1940-cı illərdə
Ermənistanı tərk etmiş azərbaycanlı ailələrindən idilər.[1] Hökumət və
parçalanmış müxalifət "oyunun qaydalarmı" razılaşdıra bilmədiklərindən,
hakimiyyət uğrunda mübarizə uzun sürdü.[1] Sonda, 1990-cı ilin yanvarda Bakıda
rəsmi Moskva və Azərbaycan Xalq Cəbhəsi arasında qanlı qarşıdurma baş verdi.[1]
Sovet rəhbərliyi SSRİ tarixində ilk dəfə sovet şəhərinə qoşun yeritdi.[1]

Qara Yanvar başlayanda kütləvi zorakılığın həyəcan doğuran əlamətləri artıq
sezilirdi: hüquq-mühafizə orqanları tərəfindən müdafiəsiz qalmış ermənilər; Xalq
Cəbhəsində mötədillərin radikallar tərəfindən sıxışdırılması; hakimiyyəti
əlindən verən və yenidən özünə qaytarmağa can atan yerli partiya rəhbərliyi;
Azərbaycanın Sovet İttifaqı tərkibindən çıxmasına imkan verməmək üçün hər bir
addıma hazır olan Moskva rəhbərliyi.[1] Qarabağdan gələn xəbərlər vəziyyəti daha
da gərginləşdirirdi. Yanvarın 9-da Ermənistan parlamenti Dağlıq Qarabağ öz
büdcəsinə daxil etmək qərarına səs verdi və əlbəttə ki, bu addım
azərbaycanlıları qəzəbləndirdi. Qarabağın şimalında - Xanlar və Şaumyan
rayonlarında ermənilərlə azərbaycanlılar arasında toqquşmalar baş verdi,
insanlar girov götürüldü, daxili qoşunlarm dörd əsgəri öldürüldü.[2]

Yanvarın 6-7-də Xalq Cəbhəsi parçalandı.[1] Mötədil baxışlarına sadiq qalan
ziyalılardan ibarət kiçik qrup təşkilatın tərkibindən çıxdı və Leyla Yunus və
Zərdüşt Əlizadənin rəhbərliyi altında Azərbaycan Sosial Demokrat Partiyasını
yaratdı.[1] Cəbhənin tərkibində qalanlar isə Lenin meydanında kütləvi
nümayişlərə başladılar, lakin onlar da artıq iki dəstəyə bölünmüşdülər.[1]
Moskvadan Bakıya daha bir neçə min nəfərlik daxili qoşun kontingenti
göndərildi.[1] Yanvarın 11-də Xalq Cəbhəsinin bir qrup radikalı Lənkəran
şəhərində bir neçə inzibati binanı zəbt etdi və hakimiyyəti ələ keçirdi.[1] İki
gün sonra vəziyyəti aydınlaşdırmaq üçün hadisə yerinə göndərilmiş "Bakinskiy
Raboçiy" qəzetinin müxbiri şəhərdə sovet hakimiyyətinin devrilməsinin şahidi
oldu:

Yanvarm 12-də Viktor Polyaniçko yeni təzadlı plan irəli sürdü.[1] Onun Xalq
Cəbhəsi ilə apardığı danışıqlarının nəticəsində respublika sərhədlərini erməni
təcavüzündən qorumaq üçün Azərbaycanda "Milli Müdafiə Şurası"nın yaradılacağı
bəyan olundu.[1] Komitənin beş liderindən dördü Xalq Cəbhəsinin radikal qanadını
təmsil edirdilər və əsl mənada Azərbaycanda kommunist partiyası rəhbərliyinin
qəddar düşmənləri idilər.[1] Onlardan ikisi - Nemət Pənahov və Rəhim Qazıyev
yerli televiziyada çıxış etdilər.[1] Pənahov bəyah etdi ki, Bakı evsiz
qaçqınlarla doludur, lakin minlərlə erməni hələ də rahatlıq içində yaşayır,
bununla da o, əhalini ermənilərə qarşı yönəlmiş zoraklığa təhrik etdi.[1]

Ermənilər Bakıdan qovulduqdan sonra Moskva və Xalq Cəbhəsi arasında
münasibətlərə aydmlıq gətirməyin məqamı çatdı.[1] Hələ basqınlar bitməmiş,
yanvarın 14-də vəziyyəti nəzarətə almaq üçün Qorbaçovun yaxın siyasi silahdaşı
Yevgeni Primakovun başçılığı ilə Siyasi Büronun nümayəndə heyəti Bakıya
gəldi.[1] Şəhər kənarında kazarmalarda yerləşdirilmiş çoxminli qoşunlara şəxsən
komanda etmək üçün SSRİ müdafiə naziri Dmitri Yazov həmçinin bura gəldi.[1]
Dağlıq Qarabağda, Azərbaycanın və Ermənistanın sərhədyanı rayonlarında və
Gəncədə fövqəladə vəziyyət tətbiq etmək qərarı verildi, lakin nədənsə bu qərar
Bakıya şamil olunmadı.[1]

Bakı küçələrində millətçi hərəkatın fəalları ağalıq edirdilər.[1] Şəhər
kənarındakı əsgər kazarmalarına aparan yollarda onlar yük maşınlarından və beton
bloklardan barrikadalar qurmuşdular.[1] Yanvarın 17-də onlar Mərkəzi Komitənin
binası önündə bütün yolları bağlayıb, fasiləsiz mitinqə başladılar. Binanın
önündə dar ağacı peyda oldu, lakin onun əsl məqsədi - hədə-qorxu və ya həqiqi
edam aləti olması - elə də sirr olaraq qaldı.[1] Moskva emissarları və Xalq
Cəbhəsinin rəhbərliyi üstüörtülü oyun aparırdılar.[1] Etibar Məmmədovun
sözlərinə görə, Primakov Azərbaycanın Sovet İttifaqı tərkibindən çıxmasma razı
olmayacağı haqqında onlara xəbərdarhq etdi və qoşun yeridəcəyinə işarə etdi:

Lakin qoşunlan yeritmək haqqında qərar hələ qəbul edilməmişdi. Bəzi mənbələrə
görə, Primakov Qorbaçova zəng edib onu razı salmağa çalışırdı ki, hərbi
müdaxiləyə icazə verməsin.[4]

Nəhayət, Qorbaçov və onun güc nazirləri yanvarın 19-dan 20-nə keçən gecə Bakıya
qoşun yeritməyi qərarlaşdırdılar.[5] Gecəyarı fövqəladə vəziyyət tətbiq
olundu.[5] Lakin şəhər sakinləri bundan xəbərsiz idilər, çünki axşam saat
7:30-da televiziya stansiyasınin enerji bloku partladıldıqdan televiziya yayımı
kəsilmişdi.[5] Bu təxribatı çox güman ki, xüsusi xidmət orqanları təşkil
etmişdilər. Nəticədə, bakılıların əksəriyyəti fövqəladə vəziyyət barədə yalnız
səhər saat 5:30-daMirzə Xəzərin səsi ilə Azadlıq Radiosundan və vertolyotlardan
atılmış vərəqələrdən xəbər tuta bildilər.[5][6]

Lakin artıq çox gec idi. Gecəyarıdan çox keçməmiş əsgərlər və tanklar hərbi
hissədən çıxıb şəhərə tərəf irəlilədilər.[7] Şəhərə cənub tərəfdən daxil olan
qoşunların böyük hissəsi yerli qarnizonlardan idi və şəhərə atəş açmadan girə
bildilər.[7] Şimaldan gələn qoşunlar şəhərə elə daxil oldular ki, elə bil Bakı
düşmən əlində idi.[7] Tanklar yollardakı avtomobilləri və hətta təcili yardım
maşınlarmı basaraq barrikadalardan keçirdi. Şahidlərin sözlərinə görə, əsgərlər
qaçan adamları atəşə tutur, yaralıları süngüləyir və güllələyirdilər.[7] Dinc
sakinlərlə dolu avtobus gülləborana tutuldu, bir çox sərnişinlər, o cümlədən on
üç yaşlı Larisa Məmmədova qətlə yetirildi.[8][9]

SSRİ tarixində ilk dəfə idi ki, Sovet Silahlı Qüvvələri Sovet şəhərinə - Bakıya
hərbi müdaxilə etdilər.[10] Bu, həm Azərbaycan, həm də Sovet İttifaqı üçün böyük
faciə oldu.[10] Ordu hissələri cəmi bir neçə saat ərzində şəhəri tam nəzarətə
aldı və Moskvanın hakimiyyəti bərpa edildi.[10] Lakin Moskva məhz elə 1990-ci il
yanvarın 20-də Azərbaycanı itirdi.[10]

20 yanvar deputat istintaq komissiyasının məlumatına görə, Bakıda olan Sovet
qoşunları 1990-cı il yanvarın 19-dan 20-nə keçən gecə əsasən beş istiqamətdə
hərəkət edirdi.[11]

Sovet qoşunlarının Binə-Qala yolu ilə hərəkəti 1990-cı il yanvarın 19-u saat
22:00 radələrində başlayıb.[11] Azərbaycan xalqı ilk qurbanlarını da elə
Binə-Qala yolunda verib. Həmin istiqamətdən Bakıya doğru hərəkət edən qoşunların
qarşısını keçmiş «Komsomol» dairəsində dinc əhalinin barrikadası kəsib.[11] Gecə
saat təqribən 11 radələrində barrikadanı yaran qoşun «Komsomol» dairəsində
təcili yardım maşınlarına da atəş açıb. Təcili yardım maşınında olan həkim
Aleksandır Marxevka yaralılara tibbi yardım göstərmək istəyərkən həlak olub.[11]

Yanvarın 16-dan Biləcəridən Bakı şəhərinə gələn yolda, o zamankı “İskra”
zavodunun qarşısında piket qurulmuşdu.[12] Piketin iştirakçıları qoşunların
şəhərə gəlməyinin qarşısını almaq istəyirdi. Yanvarın 20-si tanklar birinci
Salyan kazarması tərəfdən hücuma keçdi.[12] Hərbçilərdən çoxu Stavropol
vilayətindən gəlmişdi. Bir tank Suvorov (indiki 20 yanvar) küçəsilə Tbilisi
prospektinin kəsişdiyi yerdən tramvay xəttinin üzərindən gəldi. İnsanların
dağılması üçün bir zabit danışmaq istədi.[7] Camaat onlardan geri dönməyi tələb
etdikdə, mübahisə yarandı.[7] 5-6 dəqiqəlik mübahisədən sonra tankdan piket
iştirakçıların üstündən qarşıdakı binaya atəş açdılar.[13] Camaat tankların
qarşısında oturdu. Hərbçilər piketçilərə qaz bombaları (şaşkaları) atdılar və
ətrafı tüstü bürüdü.[7] Piketçilər qazdan boğulduğuna görə, yerlərindən qalxıb
dağılışmaq istəyirdi. Lakin hərbçilər onlara arxadan atəş açdı.[7]

Salyan kazarmasından saat 23:50 radələrində ağır texnikanın müşayiəti ilə çıxan
qoşun Bakının tutulmasında müstəsna xidmətlər göstərib. Kazarmanın girişini
əliyalın insanlar kəsdiyindən qoşun divarı uçuraraq hərəkət edib. Salyan
kazarmasının qarşısında 20-yə qədər mülki insan öldürülüb. Bundan sonra qoşun üç
istiqamətdə hərəkət edib.[11] Birinci istiqamət köhnə avtovağzal, ikinci
istiqamət "20 Yanvar" meydanı, üçüncü istiqamət isə keçmiş "Kimyaçılar Evi"-nin
yanı ilə metronun Elmlər Akademiyası metrostansiyası stansiyasının qarşısı
olub.[11] Sonradan həmin qoşunun bəzi bölmələri keçmiş Mərkəzi Komitə, indi isə
Prezident Administrasiyasının binasının qarşısına qədər hərəkət edib. Gecə saat
1-ə qalmış Mərkəzi Komitənin yanından keçən qoşunlar ora toplaşmış insanları
dağıtmağa bir elə də cəhd göstərməyib.[11]

Səhər saat 9 radələrində isə Mərkəzi Komitənin binası qarşısında qoşunların
hərəkətini dayandırmaq üçün Anar Qəribov adlı bir şəxs özünü BTR-in altına atıb.
7 gün koma vəziyyətində qalan bu şəxs xoşbəxtlikdən vəfat etməyib.[11]

"Qurd qapısı" istiqamətindən isə Sovet qoşunları saat 24:00 radələrində hərəkət
etməyə başlayıb.[11] Badamdar yolunu kəsən bu qoşun hissələri də sonradan üç
istiqamətdə hərəkət edib.[11] Birinci istiqamət metronun "Elmlər Akademiyası"
stansiyası, ikinci istiqamət keçmiş "Sovetski" küçəsi, üçüncü istiqamət isə Ali
Sovetin qarşısı olub.[11]

Gecə saat 12-yə qalmış həmin istiqamətdən də hərəkət edən qoşunlar həm Biləcəri
yolunda qurulan barrikadanı uçuraraq bu qəsəbəyə, həm də Bakıya daxil olub.[11]
Biləcəri qəsəbəsində, «Şamaxinka» deyilən ərazidə və keçmiş "XI Qızıl Ordu",
indiki "20 Yanvar" meydanında çoxsaylı ölənlər, yaralananlar olub.[11]

İnsanların çoxu indiki metroya tərəf qaçdı ki, keçidə girsinlər.[7] Lakin
tanklar buna imkan vermədi. Qaranlıqda, ağacların arxasında, hətta ağaca çıxaraq
gizlənən insanları projektorlar vasitəsilə tapıb güllələyirdilər.[7]

1990-cı il yanvarın 19-u gecə saat 23-dən Xəzər dənizindəki sovet hərbi gəmiləri
döyüş hazırlığı vəziyyətinə gətirilir.[11] SSRİ Müdafiə Nazirliyinin rəhbərliyi
ehtiyat edirdi ki, Bakıdakı əməliyyatlar zamanı Xəzər dənizindəki mülki
Azərbaycan gəmiləri onlara mane ola bilər.[11] 20 yanvar deputat istintaq
komissiyasının məlumatlarında deyilir ki, 19-dan 20-nə keçən gecə təqribən 2
minə qədər erməni qaçqını Bakı limanından Krasnovodskiyə yola salınmalı idi.[11]
Yanvarın 20-si səhər isə Bakıda belə bir şayiə yayılmışdı ki, Sovet qoşunlarının
işğalı nəticəsində öldürülən dinc sakinləri Xəzər dənizinə tökmək
istəyirlər.[11] Odur ki, yanvarın 20-i erməni qaçqınların yerləşdiyi gəmi
Krasnovodskiyə doğru hərəkət etmək istəyərkən onların qarşısını mülki Azərbaycan
gəmiləri kəsir. Bu aksiya təqribən iki saat çəkir. Gəmilər fasiləsiz fit səsləri
ilə şəhəri lərzəyə salır. Sonradan bu aksiyada iştirak edən Azərbaycan
gəmilərinin heyəti həbs edilir.[11]

Kəşfiyyat məlumatına görə, hərbçilərin hədəfi Bakı portu idi, hara ki, "Sabit
Orucov" gəmisinin AXC-inin qərargahı idi.[12] "Sabit Orucov" gəmisi SOS! siqnalı
ilə bütün dünyaya faciə barədə məlumat vermişdi.[14] Şəhərə dənizdən hücumun
qarşısını almaq üçün Azərbaycan dənizçiləri həyatlarını riskə qoyaraq bütün
gəmiləri Bakı buxtasına yığmışdılar.[14] Yanvarın 21-də saat 20.30 dəqiqədə iki
hərbi gəminin və iki katerin müşayiəti ilə naməlum yük aparılması haqqında
məlumat alan dənizçilər silahlı quldurlarla əliyalın qeyri-bərabər mübarizəyə
girişmişdilər.[14] Sovet hərbi gəmilərindən açılan atəş nəticəsində
"Neftqaz-18", "Neftqaz-64", "Aktau", "Şirvan-2", "Çeleken-1", "Atlet-21",
"Vodoley-4" gəmiləri ciddi surətdə zədələnmişdi.[14]

25 yanvarda Bakı buxtasının qarşısını almaq üçün gəmilər, dəniz desantları
tərəfindən ələ keçirilmişdi.[12] Xalq Cəbhəsinin müqaviməti bir neçə gün
Naxçıvanda davam etsə də, lakin tezliklə və orada da susduruldi.[12] Hərbçilər
fövqəladə vəziyyəti pozan şəxslərin silahlarını alıb, onları həbs etdi. Təxminən
80 AXC fəalları, o cümlədən - Xalq Cəbhəsinin sədri A. Əliyev həbs edildi.[12]

Yanvarın 20-nə keçən gecə 131 insan öldürülmüş: onlardan 117-si azərbaycanlı,
6-sı rus, 3-ü yəhudi, 3-ü tatar; 744 adam ağır xəsarət almış; 4-şəxs itkin
düşmüş; 400 nəfər isə həbs edilmişdir.[15] Fövqəladə vəziyyət elan ediləndən
sonra isə 21 nəfər qətlə yetirilmişdir. Fövqəladə vəziyyət elan edilməmiş
rayonlarda - Neftçala və Lənkəranda 25-26 nəfər öldürülmüşdü.[1] Sonradan
araşdırmalar aparan Moskvadakı "Şit" ("Qalxan") adlı müstəqil hərbi qrup belə
bir nəticəyə gəldi ki, Sovet ordusu sovet şəhərinin sakinlərinə qarşı əsl
müharibə aparıb. Qrup hərbi əməliyyata şəxsən başçılıq etmiş müdafiə naziri
Dmitri Yazova qarşı cinayət işi açmaq tələbi ilə çıxış etdi.[1] Həmin gün
həmçinin ən azı 21 əsgər dünyasını dəyişdi. Lakin indiyə kimi tam aydın deyil
ki, bu, necə baş verib: ola bilsin, etiraza qalxan insanlar silahlı müqavimət
göstəriblər, lakin bəzi əsgərlər qaranlıq şəhərdə qarışıqlıq ucbatından öz
yoldaşlannın açdığı atəşin qurbam ola bilərdilər.[1]

1998-ci il martın 31-də Azərbaycan Respublikasının prezidenti Heydər Əliyev
1990-cı ilin yanvarında Azərbaycanın azadlığı uğrunda şəhid olanların xatirəsini
əbədiləşdirmək məqsədi ilə "20 Yanvar Şəhidi" fəxri adının təsis edilməsi
haqqında fərman vermişdir.[19] 2000-ci il yanvarın 17-də 20 Yanvar hadisələrində
şəhid olanların, itkin düşənlərin ailələrinə və əlil olan şəxslərə bir milyon
Azərbaycan manatı məbləğində birdəfəlik yardım ödənilmişdir.[20] Azərbaycan
Respublikası Prezidentinin 1998-ci il 29 dekabr tarixli 51 nömrəli Fərmanı ilə
təsdiq edilmiş "20 Yanvar Şəhidi" fəxri adı haqqında Əsasnamə"yə uyğun olaraq,
daha altı nəfərə "20 Yanvar Şəhidi" fəxri adı verilmişdir.[21]

Bu hadisə Azərbaycanda müstəqillik hərəkatını sürətləndirdi və Sovet İttifaqına
ciddi zərbə vurdu.[1] Bütün Bakı əhalisi gecə qətlə yetirilənlərin kütləvi dəfn
mərasiminə toplaşdı. Onlar şəhərin hündür hissəsində salınmış Şəhidlər
Xiyabanında basdırılan ilk şəhidlər oldular.[1] Kommunist partiyasının minlərlə
üzvü öz partbiletlərini yandırdı, Azərbaycan Ali Sovetinin sədri Elmira Qafarova
isə "hərbi canilərin" əməllərini pislədi.[1]

Qara Yanvar hadisələrinin əks-sədası bütün ölkəyə yayıldı. Hərbi müdaxilə Sovet
İttifaqını bürüyən problemlərin öhdəsindən gələ bilməyən mərkəzin
bacarıqsızhğını üzə çıxartdı.[12] Fövqəladə vəziyyətin erməni basqınlanrın
qarşısnı almaq üçün deyil, yalnız ermənilərin Bakını tamamilə tərk etdiklərindən
sonra elan edilməsi hökumət orqanlanın tam mənəviyyatsızlığından və ya
səriştəsizliyindən, ya da hər ikisindən xəbər verirdi.[12] Xalq Cəbhəsinin
meydan oxumasma hökumət orqanlanın öncə tərəddüdlü, sonra isə qəddar reaksiyası
Sovet İttifaqmda bir neçə bir-birindən fərqli güc mərkəzlərinin mövcudluğunu
meydana çıxartdı.[12] Bu qruplaşmalarm hər birinin ayn-ayrı məqsədləri var idi,
Qorbaçov isə onların arasında götür-qoy edirdi.[12]

Kommunist partiyası qısa müddətlik hakimiyyətə qayıtdı. Xalq Cəbhəsinin onlarla
fəalı və bir az əvvəl hökumətin icazəsi ilə yaradılmış Milli Müdafiə Şurasının
üzvləri həbs edildi.[12] Etibar Məmmədov mətbuat konfransı keçirmək üçün
Moskvaya gedərkən saxlanıldı.[12] Nemət Pənahov İranda gizləndi.[12] Naxçıvanda
qarşıdurma bir neçə gün davam etdi. Sovet İttifaqında ilk dəfə birtərəfli
qaydada öz müstəqilliyini bəyan edən elə məhz Naxçıvan oldu, lakin çox keçməmiş
burada da Xalq Cəbhəsinin müqavimətini qırdılar. Kəskin əsəb gərginliyi keçirmiş
Kommunist partiyasmın birinci katibi Əbdürrəhman Vəzirov paytaxtı tərk edib
Moskvaya qaçdı, onun əvəzinə birinci katib vəzifəsinə Ayaz Mütəllibov
seçildi.[12] Polyaniçko ikinci katib vəzifəsini və "boz kardinal" statusunu
özündə saxladı.[12]

Xalqın tələbi və bir qrup deputatın təşəbbüsü ilə 1990-cı il yanvarın 22-də
çağırılan Azərbaycan SSR Ali Sovetinin fövqəladə sessiyasında respublikanın
əksər siyasi və dövlət rəhbərləri iştirak etməmişdilər.[14] Sessiyaya respublika
rəhbərlərinin gəlməmələri onların xalqın taleyinə biganə qaldıqlarını,
törədilmiş cinayətdə bu və ya digər dərəcədə iştirak etdiklərini göstərirdi.[14]
Fövqəladə sessiya Bakı şəhərində törədilmiş faciəli hadisələrin təhqiqi üçün
deputat-istintaq komissiyası yaradılması barədə qərar qəbul etmişdir.[14] Lakin
bu komissiya hadisəyə hüquqi-siyasi qiymət vermək əvəzinə, ölənlər və
yaralananlar, dövlətə və ictimai təşkilatlara, vətəndaşlara vurulan ziyan
haqqında informasiya xarakterli məlumatlar toplamaqla işini bitirmişdi.[14] Bu
komissiya öz rəyini faciənin törədilməsində iki il sonra – 1992-ci ildə SSRİ
süqut etdikdən sonra Azərbaycan Respublikası Ali Sovetinin Milli Şurasına təqdim
etmişdi. Milli Şura isə 20 Yanvar faciəsinə hüquqi-siyasi qiymət vermək əvəzinə,
deputat-istintaq komissiyasının rəyini qənaətbəxş hesab edib, onu təsdiq etməklə
kifayətlənmişdi.[14]

1990-cı il yanvarın 24-dən 25-nə keçən gecə Azərbaycan KP MK-nın təşkilati
məsələyə həsr olunmuş plenumu keçirilmişdir.[14] Plenumda gündəliyə respublikada
siyasi vəziyyətlə əlaqədar məsələ salınmış, Bakı şəhərində fövqəladə vəziyyətin
tətbiqinin səbəblərini təhqiq etmək üçün komissiya yaradılmışdır.[14] Lakin
respublika kommunistlərinin ali orqanı faciəyə siyasi qiymət verməmiş,
ümumiyyətlə, heç bir bəyanatla çıxış etməmişdir.[14]

Fevralın 4-də Mütəllibov Qorbaçovla görüşmək üçün Moskvaya yollandı.[1] Elə
həmin gün "Pravda" qəzeti Heydər Əliyevi Brejnev dövrünün korrupsiyaya uğramış
qalığı adlandınb sərt ittiham atəşinə tutdu. Heç şübhəsiz, məqalənin dərc
edilməsi qəsdən Mütəllibovun səfəri ilə eyni vaxta salmmışdı.[1] Bununla belə,
Mütəllibov özü təsdiq etdi ki, heç nəyə baxmayaraq onun Əliyevlə görüşü baş
tutdu və onlar gecə saat üçə qədər söhbət etdilər.[1] Yeni partiya rəhbərinin
rəğbətdə olmayan Əliyevlə görüşməsi Əliyevin Azərbaycanda güclü pərdəarxası sima
kimi öz nüfuzunu saxladığından xəbər verirdi.[1] Əliyevin sözlərinə görə,
nümayişlərin ən qızğın çağı Qorbaçov ona zəng edib "adamlarmı Bakınm
küçələrindən yığışdırmağı" və açıq bəyanat verməyi xahiş etmişdi.[1] Əliyev ona
cavab verdi ki, o, Moskvadadır və Azərbaycanda baş verən hadisələrlə heç bir
əlaqəsi yoxdur. Əliyevə zəng edən Qorbaçov əmin idi ki, Əliyev Bakıda gizli
təsir mexanizmlərinə malikdir.[1] Əliyevin basqınlara qədər rolundan asılı
olmayaraq o, Qanlı Yanvar hadisələrindən yenidən hakimiyyətə gəlmək üçün
məharətlə istifadə etdi.[1] 20 yanvar qantökməsindən sonra o, Moskvadakı
Azərbaycan nümayəndəliyində mətbuat konfransı çağırdı və qoşunların Bakıya daxil
olmasını pislədi.[1]

Azərbaycan Respublikasının Prezidenti Heydər Əliyevin “20 yanvar faciəsinin
dördüncü ildönümünün keçirilməsi haqqında” 1994-cü il 5 yanvar tarixli
Fərmanında göstərilmiş və bununla əlaqədar Milli Məclisin xüsusi iclasının
keçirilməsi tövsiyə olunmuşdur.[22]

ABŞ-da "Los Angeles Times" "The New York Times", "Vaşinqton Post", "The
Christian Science Monitor", "The Baltimore Sun", və digər media orqanları Qara
Yanvar barədə məlumat vermişlər:[23]

Böyük Britaniyada "The Times" qəzeti, "The Guardian" qəzeti, BBC kanalı və digər
media orqanları Qara Yanvar barədə məlumat vermişlər:

1990-cı ildə Azərbaycanın müstəqilliyi uğrunda şəhid olmuş insanların indiki
Şəhidlər Xiyabanında dəfn olunması üçün ictimaiyyət tərəfindən yaradılmış dəfn
komissyasının adından çıxış edən elmlər doktoru Azər Nəbiyevin Respublika və
şəhər rəhbərliyinə etdiyi müraciətə müsbət cavab verilməmişdir.[29] Bundan sonra
Azər Nəbiyev o vaxtkı 26 Bakı Komissarları adına rayonun xalq deputatları
sovetinin icraiyyə komitəsinin sədri Əli Məmmədova müraciət etmişdir.[29] Əli
Məmmədov Azər Nəbiyevlə birlikdə Dağüstü parka gəlmiş və orada olan bir çox
insanların iştirakı ilə bir sıra yerə baxış keçirilmiş və sonda şəhidlərin
hazırda dəfn olunduğu yer məqsədəuyğun hesab edilmiş, şəhidlərin dəfn edilməsi
üçün icazə verilmişdir.[29] Yerin seçilməsində arxitektor Nəriman Əliyevin
məsləhətləri nəzərə alınmışdır.[29]

Yanvarın 20-21-də xiyabanda məzarlar qazıldı. 120-dən artıq qəbir qazıb
hazırlandı.[29] Yanvarın 21-də Azərbaycan SSR Ali Sovetinin iclası keçirildi.
İclas çox gərgin şəraitdə, qızğın mübarizələrlə keçdi. İclasda Dəfn
Komissiyasının üzvləri də çıxış etdilər.[29] Dəfn Komissiyası aşağıdakı heyətdən
ibarət komissiya üzvləri təşkil olundu: Qüdrət Əbdülsəlimzadə, Azər Nəbiyev,
Xəliyəddin Xəlilov, Bağır Bağırov, Rəhim Qasımov, İbrahim Əliyev, Nəriman
Əliyev, İsmayıl İncəli,Malik Mehdiyev, Xalid Muxtarov.[29] Sonradan təklif
olundu ki, Şeyxülislam Allahşükür Paşazadə də komissiyaya daxil edilsin. Qüdrət
Əbdülsəlimzadə komissiyanın sədri seçilmişdi.[29]

Səhər saat 6.00-a qədər müzakirələr aparıldı.[29] Saat 12.00-da şəhidlərin
cənazələri insanların çiyinlərində Azadlıq meydanından izdihamla paytaxtın
küçələrindən keçməklə indiki Şəhidlər Xiyabanına gətirildi.[29] Dəfn mərasimi 5
saat çəkdi.[29] Yanvarın 22-də 51 nəfər dəfn olundu.[29] Bunlardan 3 nəfəri
1918-ci il Mart soyqırımı zamanı şəhid olanlar idi.[29] Onlar da adət-ənənəyə
uyğun dəfn edildi. Onları İlhamla Fərizədən sonra dəfn etdilər. Hər üç məzarın
üstündə 1918-ci il şəhidləri sözləri yazıldı. Sonra təzə qəbirüstü abidələr
qoyulanda həmin məzarların üstündə "Naməlum" sözü yazdılar.[29] Qara Yanvar
şəhidləri içərisində bir nəfər 25 yaşlı naməlum gənc var idi və o, ən sonda dəfn
olundu.[29]

Faciənin şərəfinə Bakıda keçmiş "XI Qızıl Ordu" metrosu 20 Yanvar
metrostansiyası, Suvorov küçəsi "20 yanvar" küçəsi, Bərdə rayonunda park
adlandırılmışdır.[12] 20 yanvar — Ümumxalq Hüzn Günü olduğundan, hər il
Azərbaycanın idarə, müəssisə və təşkilatlarında iş günü hesab edilmir və onun
əvəzinə anım mərasimi keçirilir.[30] 2015-ci ilin 15 yanvar tarixində Pakistanın
Pəncab əyalətinin Qucarxan bölgəsində "20 Yanvar Şəhidləri Bulağı"-nın açılışı
keçirilib.[31]

1998-ci il avqustun 5-də Bakı şəhərindəki Şəhidlər Xiyabanında "Əbədi məşəl"
abidə kompleksinin ucaldılması barədə Heydər Əliyev sərəncam vermişdir.[32]
2010-cu ildə Bakının Yasamal rayonununda "20 Yanvar abidə-kompleksi"-nin açılışı
olub.[33]

Azərbaycanda 1990-cı ilin yanvarından bəri qərənfil matəm gülü kimi
tanınır.[34][35] Qərənfilin Qara Yanvarla əlaqələndirilməsinin müxtəlif
versiyaları mövcuddur. Bir çoxları qərənfili o vaxt, Bakıda o vaxt ən çox əkilən
gül olduğundan, faciə ilə əlaqələndirir.[36][37] Digər mənbələrə görə, Məmməd
Aslanın "Ağla, qərənfil ağla" şeirindən sonra gül Qara Yanvarla
əlaqələndirilib.[34]

2014-cü ildə Azərbaycan Dövlət Mahnı Teatrında İrəvan Dövlət Azərbaycan Dram
Teatrının təqdimatında “Qalx ayağa, Azərbaycan” adlı tamaşa təqdim
olunmuşdur.[39] Meydan teatrı üslubunda hazırlanan tamaşa 20 Yanvarda Azərbaycan
müstəqilliyinin həqiqətə çevrilməsi naminə qurban gedən insanların haqqını
təcəssüm etdirmişdir.[39] Həmin il yanvarın 19-da Gənc Tamaşaçılar Teatrı
yazıçı-dramaturq Tamara Vəliyevanın Qara Yanvara həsr olunmuş “Mənim ağ
göyərçinim” tamaşası keçirilmişdir.[40]

Bədii ədəbiyyatda Qara Yanvara çoxlu sayda ədəbi əsərlər həsr olunub. Qara
Yanvara həsr olunmuş bədii əsərlərdən, Şövkət Xanməmmədovanın "20-dən 20-yə"
povestini, İnqilab Vəlizadənin "Qanlı yanvar" sənədli povestini qeyd etmək olar.

Qara Yanvara həsr olunmuş şeirlərdən, Bəxtiyar Vahabzadənin "Şəhidlər" və
"Larisa", Məmməd Aslanın "Ağla, qərənfil ağla", Xəlil Rza Ulutürkün "Qanım
bayrağımdadır", Təhməz Alıyevin "Qanlı Yanvar izləri" şeirini qeyd etmək
olar.[35][41]

Qara Yanvar mövzusuna aid təsviri incəsənətdə Mikayıl Abdullayevin "Nakamların
dəfni", Rasim Babayevin "Təcavüz", Arif Hüseynovun "Qara tağlı natürmort",
Fəxrəddin Əliyevin "Qara Yanvar", Arif Ələsgərovun "20 Yanvar", İlqar Əkbərovun
"Şəhidlər", rəngkar Hacırza Fərzəliyevin "Ağlı-qaralı dünya", Fikrət İbrahimovun
"Gələcək naminə", Həmzə Abdullayevin "Çərxi-fələk", İsmayıl İsmayılovun "Haqq
tərəzisi", Qafar Seyfullayevin "Öncə Vətəndir...", Asim Səmədovun "Ruhlar",
Rafael Muradovun "Faciə", Oqtay Quliyevin "Matəm", Bayram Qasımxanlının
"Faciələrimiz" (triptix) rəsmləri həsr olunub.[42][43][44]

Azərbaycan kinematoqrafında Xocalı soyqırımına "Qanlı Yanvar", "20 yanvar", "Boz
qurdun harayı", "Azadlığa gedən yollar", "Bakıda insan ovu", "Şəhidlər və
qazilər", "Qanlı Bakı", "Matəm" filmləri ithaf olunub.

Qara Yanvar haqqında bir sıra mahnılar və musiqi kompoziyaları bəstələnmişdir.
Onlardan Tofiq Bakıxanovun "Humayun" simfonik muğamını, qaboy ustası Kamil
Cəlilovun "Zəminxarə" muğamını, Sevda İbrahimovanın "Vətən şəhidlərinə", Cövdət
Hacıyevin "Şəhidlər" simfoniyası, Oqtay Kazıminin "Şəhidlər simfoniyası", Azad
Zahidin "Mədhiyyə", Azər Rzayevin "Bakı 90" simfoniyası, Ramiz Mustafayevin "Bu
qan yerdə qalan deyil" vokal-simfonik poeması, Mobil Babayevin "Ağlama torpağım,
ağlama" kantatası, Aydın Əzim Kərimoğlunun "Qətl günü", Fuad Cavadovun "Qara
yanvar" xor əsərləri, Arif Mirzəyevin "Yanvar mərsiyyələri", Sərdar Fərəcovun
"Matəm harayları" simfonik lövhəsini qeyd etmək olar.[45][46][47] 2010-cu
illərdən 20 Yanvar faciəsi və şəhidlərə həsr olunan musiqi əsərlərinin arasında
Arif Mirzəyevin "Yanvar passionları" matəm messası, Nazim Quliyevin "Şəhidlər"
operası, Oqtay Rəcəbovun "Çingiz" oratoriyası, Zabitə Məmmədovanın "Elegiya"
solist, xor və orkestr üçün əsərini qeyd etmək olar.[44]

İri həcmli musiqi əsərləri ilə yanaşı, Qara Yanvar şəhidlərə həsr olunan çoxlu
sayda mahnı və romanslar mövcuddur. Onlardan Vasif Adıgözəlovun Fikrət Qocanın
sözlərinə bəstələdiyi "Bir şərqi de", Hacı Xanməmmədovun "Əlimdə sazım ağlar",
Oqtay Rəcəbovun Məmməd İsmayılın sözlərinə bəstələdiyi "Qana dönən qərənfillər",
Emin Sabitoğlunun Bəxtiyar Vahabzadənin sözlərinə bəstələdiyi "Şəhidlər ağısı",
Mehriban Əhmədovanın Məmməd Arazın sözlərinə yazdığı "Ana millət, ata millət,
ağlama", Nəriman Əzimovun Hikmət Mahmudun sözlərinə bəstələdiyi "Mənim şəhid
bacım, şəhid qardaşım", Azər Zeynalovun "Vətən harayı", Aygün Kazımovanın
"Şəhidlər" mahnılarını qeyd etmək olar.[45]



https://az.wikipedia.org/wiki/Q%C4%B0%C3%87S

Qazanılmış İmmun Çatışmazlığı Sindromu (QİÇS, ing: AIDS,Acquired Immune
Deficiency Syndrome) - İİV (İnsanda İmmunçatışmazlığı Virusu) infeksiyası
fonunda inkişaf edən və CD4+ limfositlərinin (leykosit növü) azalması ilə
xarakterizə olunan, mahiyyəti etibarilə İİV infeksiyasının son mərhələsi.
QİÇS-in təzahür formaları özünü çoxsaylı opportunistik yoluxucu və
qeyri-yoluxucu xəstəliklərlə biruzə verir. Sadə şəkildə desək, bu virusa
yoluxmuş insanların immun-müdafiə sistemi kəskin zəifləyir və onlar bir çox
xəstəliklərə asanlıqla tutulurlar. Bu xəstəliklər ölümlə nəticələnir.

Ümumiyyətlə QİÇS xəstəliyi kişilərdə qadınlara nisbətən 15-20 dəfə çox rast
gəlinir. Narkomanlar isə homoseksuallardan sonra ikinci yeri tuturlar – 20-25%.
Bundan sonra isə xəstəlik hemofiliyalı xəstələrdə və digər qan resipientlərində,
təsadüfi heteroseksual əlaqələrdə olan şəxslərdə və s. rast gəlinir. Təxminən 6%
hallarda isə infeksiyanın yoluxma mənbəyi aşkar oluna bilinmir (kriptogen).

QİÇS-li xəstə şəxslərdə və eləcə də virusdaşıyıcılarda bu xəstəliyin virusları
ən çox qanda, spermada, beyindaxili likvorda olur. Orqanizmdə olan digər maye və
ifrazatlarda, o cümlədən də ağız suyunda, göz yaşlarında, vaginal sekret
mayesində HIV virusuna çox az rast gəlinir.

İmmun sisteminin virus mənşəli infeksion xəstəliyi olan QİÇS immun sistemin tam
depressiyasına, şərti-patogen (məsələn, pnevmosist pnevmoniya) infeksiyalara
qarşı orqanizmin ümumi müqavimətinin kəskin zəifləməsinə, onkoloji xəstəliklərin
(məsələn, Kapoşi sarkoması) inkişafına və s. bu kimi ağır vəziyyətlərə gətirib
çıxarır ki, bütün bunlar da ölümlə nəticələnir. QİÇS hal-hazırda praktik olaraq
dünyanın bütün ölkələrində vardır və böyük sürətlə artmağa davam edir. Belə
hesab edilir ki, hər il yoluxmuş və xəstə şəxslərin sayı 2 dəfə artır.

Xəstəliyin nozologiya cəhətdən adı əslində HİV infeksiyasıdır (HİV - Human
İmmunodeficiency Virus, yəni İİV - İnsan İmmunçatışmazlıq Virusu). QİÇS isə bu
infeskiyanın sonunda, onun ağırlaşması və son nəticəsi kimi meydana çıxan bir
əlamətdir. Lakin bu infeksiyanın ilk dəfə öyrənildiyi vaxtdan etibarən onun
adına QİÇS deyildiyi üçün bu günə qədər də bu xəstəliyin adlandırılmasında bu
termindən istifadə edilir. Belə güman edilir ki, xəstəlik XX əsrin 50-ci
illərində Mərkəzi Afrikada başlanmış və yeni mutant virus yerli əhaliyə
meymunlardan keçmişdir. Afrikadan isə xəstəlik Haiti adalarına, sonra isə
Amerika və Qərbi Avropaya yayılmışdır. Xəstəlik ilk dəfə 1981-ci ildə ABŞ-da
homoseksuallar arasında aşkar olunmuşdur.

HIV/QİÇS gündəlik təmaslarla, eyni otaqda olma, eyni məktəbdə oxuma, eyni havada
nəfəs almaq kimi yollarla yoluxmaz. HIV sağlam dəridən keçməz. Bundan əlavə,
HIV/QİÇS bu yollarla da keçməz:

HIV-ə yoluxduqdandan sonra, xəstəliyin əlamətləri şəxsin həyat şərtlərinə və
bədən müqavimətinə müvafiq olaraq bir neçə il içində, hətta bəzən daha uzun
müddət sonra ortaya çıxa bilər. HIV yoluxduğu orqanizmdə müxtəlif hüceyrələrə,
xüsusilə CD4+ qan hüceyrələrinə yerləşərək çoxalır. Zərər görən CD4+ hüceyrələri
getdikcə azalır və bunun nəticəsi olaraq bədənin immun sistemi zəifləyir. Bədən
müqaviməti zəifləyən xəstədə normalda zərərsiz olan, yüngül keçən ya da nadir
rast gəlinən bəzi xəstəliklər meydana çıxır. Ayrıca limfa vəzlərində böyümələr,
ağız və dəridə təkrarlanan uçuq, yara və ləkələr, səbəbi bilinməyən davamlı
qızdırma, gecə tərləmələri, çəki itkisi, ishal, öskürək kimi simptomlar müşahidə
edilir. Vərəm və digər bakteriya, göbələk xəstəliklərinin yaranması üçün
infeksiyalar ortaya çıxır. Kapoşi sarkoması və bəzi limfomalar da HIV
infeksiyasını göstərən əhəmiyyətli əlamətlərdəndir. Qəti diaqnoz üçün anti-HIV
(ELISA) testi edilir.

Dünyada təxminən 2.5 milyon uşaq HİV daşıyıcısıdır. 2010-ci ildən etibarən
təxminən 25 milyon uşağın QİÇS səbəbiylə yetim qalacağı nəzərdə tutulur.

İnsanın immun çatışmazlığı virusunun törətdiyi HIV infeksiyası dünyada geniş
vüsət almışdı. Azərbaycanda HIV-ə yoluxma səviyyəsinin göstəricisi digər
ölkələrlə müqayisədə aşağıdır və bu problem daim Səhiyyə Nazirliyinin
nəzarətindədir. HIV infeksiyasına yoluxma daha çox narkotik istifadəçiləri
arasinda geniş yayılıb. Belə ki, HIV yoluxması aşkar olunmuş 330 nəfərdən 210-da
yoluxma məhz narkotik istifadəsi nəticəsində yaranıb.

Azərbaycanda 2009-cu ilin 9 ayı ərzində HIV-ə yoluxmuş 330 şəxsdən 319-u
Azərbaycan vətəndaşı 11 nəfəri isə əcnəbi vətəndaşdır. Qeydiyyata alınmış 319
Azərbaycan vətəndaşından 277-i kişi, 42-i isə qadındır. Bu dövr ərzində QİÇS
mərhələsinə keçən Azərbaycan vətəndaşlarının sayı 59 nəfər, vəfat etmiş
vətəndaşların sayı isə 30 nəfər olmuşdur. HİV-ə yoluxmuş Azərbaycan
vətəndaşından 98 nəfəri respublikadan kənarda yoluxub.

Qeyd etmək lazımdır ki, Azərbaycanda HIV infeksiyası ilk dəfə 1987 ci ildə aşkar
edilmişdir. Hal–hazırda Respublika QİÇS-lə Mübarizə mərkəzində 2144 nəfər rəsmi
qeydiyyata götürülmüşdür. Onlardan 82 nəfəri əcnəbi, 2062 nəfəri isə Azərbaycan
vətəndaşıdır. Azərbaycanda ilk dəfə olaraq 08.11.2006-cı il tarixdən etibarən
HIV-ə yoluxmuş insanlar Səhiyyə Nazirliyi tərəfindən pulsuz qaydada Respublika
Qiçs-lə Mübarizə mərkəzində antiretrovirus preparatları ilə müalicəyə cəlb
olunub. Bu müalicədə 287 nəfər iştirak edir. Respublikada QİÇS problemi ilə
əlaqədar ictimai və beynəlxalq təşkilatlarla əməkdaşliq davam edir.

1 dekabr Ümumdünya QİÇS-lə mübarizə günüdür. Bu günün qeyd olunmasında əsas
məqsəd dünya ölkələrini problemlə mübarizədə bir araya gətirməkdir. 1988-ci ildə
təsis edilmiş QİÇS Günü dünya ölkələri səhiyyə nazirlərinin QİÇS-in
profilaktikasında əhalinin ümumi məlumatlılığının artırılmasına çağıran zirvə
görüşündən (sammit) sonra təsis edilib. Bundan sonra Ümumdünya Səhiyyə Təşkilatı
BMT-nin dəstəyi ilə dekabrın 1-ni Ümumdünya QİÇS Günü elan edib. Belə bir günün
təsis edilməsi QİÇS-ə qarşı effektiv kampaniyaların birləşməsinə imkan yaradıb.



https://az.wikipedia.org/wiki/Kuba

Kuba Respublikası (isp. República de Cuba) — Qəraib bölgəsində yerləşən bir ada
dövləti. Kuba Isla de la Juventud və bir çox arxipelaqlardan əlavə, əsasən Kuba
adasından ibarətdir. Havana Kubanın ən böyük şəhəri və ölkənin paytaxtıdır.
Santyaqo de Kuba ikinci ən böyük şəhərdir. Kubanın şimalında ABŞ, qərbində
Meksika, Bahamalar, cənubunda Kayman Adaları və Yamayka, cənub-şərqində Hayiti
və Dominikan Respublikası yerləşir.

28 oktyabr 1492 tarixində Xristofor Kolumb quruya çıxdı və hazırda Kubaya aid
olan adada İspaniya Krallığı üçün haqq iddia etdi. 1898-ci ildə bitən
İspaniya-Amerika müharibəsinə qədər İspaniyanın bir bölgəsi olaraq qaldı və
1902-ci ildə Birləşmiş Ştatlardan rəsmi istiqlaliyyət əldə etdi.

Kuba 11 milyondan artıq insanın vətənidir və Qəraib bölgəsində ən böyük əraziyə
malik olmaqdan əlavə, ən sıx yerləşən ada millətidir. Ada, ətrafındakı sular
tərəfindən ilıqlaşdırılmış bir tropik iqlimə sahibdir. Eyni zamanda Qəraib
Dənizinin isti suları və adanın Meksika körfəzinə paralel yerləşməsi adanı
qasırğalar üçün açıq hədəf vəziyyətinə gətirib. 1232,5 kilometr uzunluğundakı
Kuba adası planetimizin ən böyük 13-cü adasıdır.

Kuba 1943-cü ildən hasilatına başlanıldığı nikel ehtiyatlarına görə dünyada
ikinci yeri tutur.[1].Nikel istehsalı 1959-cu il inqilabından sonra SSRİ ilə
birlikdə şaxta avadanlıqlarının modernləşdirilməsindən və dağ-mədən kombinatının
yaradılmasından sonra əhəmiyyətli dərəcədə artmışdır.[2]. Müasir dövrdə Kuba
nikel istehsalına görə dünyada birinci yeri tutur.

Kuba zəngin kobalt ehtiyatlarına malikdir, kobalt emalına və istehsalına görə
dünyada üçüncü yeri tutur.[3].

Kuba həmçinin iri mis filizi (Oryente və Pinar-del-Rio əyalətlərində), marqan
filizi (Oryente əyalətində), xromit (Kamaquey əyalətində), kaolin (Pinos
adasında)[4], dəmir filizi, asbest, daş duz və fosfor yataqlarına malikdir.

2006-cı ildən adanın şimalında, Florida sahillərindən bir qədər aralı məsafədə
yeni neft-qaz yataqlarının mənimsənilməsinə başlanılmışdır.[6]

Bəzi məlumatlara görə Kubada neft ehtiyatları 5 milyard barreldən, qaz
ehtiyatları isə 300 milyard kub metrdən çoxdur. 2010-cu ildə təsdiq edilmiş
məlumatlara görə Kubada neft ehtiyatları 178,9 mln. barrel, təbii qaz
ehtiyatları isə 70,9 milyard kub metrdir.[7]

Kuba mədəniyyəti dünyanın müxtəlif bölgələrindən gətirilmiş etnik mədəniyyətin
qarışığından ibarətdir. XVI əsrdən başlayaraq Kuba plantasiyalarında işləmək
üçün gətirilən qullar sonradan ağ dərili kolonistlər və yerli xalq ilə
qaynayıb-qarışaraq müasir kubalıların bir xalq kimi yaranmasına səbəb olmuşdur.
Burada aborigenlərin, ispanların, afrikalıların, sonradan gəlmiş qərbi
avropalıların və çinlilərin gətirdiyi mədəniyyət müasir Kuba mədəniyyətini
formalaşdırmışdır.[8]



https://az.wikipedia.org/wiki/HTML

HTML (ing. Hypertext Markup Language) — brauzerin oxuya biləcəyi hər hansı
sənədi və ya səhifəni yaratmaq üçün xüsusi hipermətn dilidir. HTML internetin
fundamental baza texnologiyasıdır və veb-səhifənin növünü, funksiyasını təyin
edən diskriptorlar əsasında yaradılmış dildir.

Bütün vveb-qovşaqlarda toplanmış və internetə qoşulmuş kompyuterlərin
ekranlarında göstərilən sənədlər HTML proqram kodunda yazılırlar. HTML –
səhifələrdə mətn bloklarının, təsvirlərin yerləşdirilməsinə, cədvəllərin
qurulmasına, sənədin və sənəddəki mətnin rənglərinin seçilməsinə, multimediya
elementlərinin əlavə edilməsinə, hiperistinadların və bütün bu elementlər
arasında əlaqələrin yaradılmasına imkan verir.

Hipermətn koduna malik olan fayllar (.htm) və (.html) genişləndirməsi ilə
göstərilir.

HTML dilinin inkişaf tarixi 1989-cu ildə Oksford Universitetinin tələbəsi Tim
Berners-Li tərəfindən hipermətnli sənəd sisteminin çıxarılması təklifi ilə
başladı. 1990-cı ildə isə o bunu World Wide Web (Ümumdünya hörümçək toru)
adlandırdı. Sistemi təşkil edən hissələrdən biri hipermətnli nişan qoymaq idi.
Onun əsası 1990-cı ildə Berners–Linin hipermətnli sənədlərə baxmağa icazə verən
brauzeri yaratması ilə qoyuldu. Nəhayət, 1995-ci ildə dilin birinci versiyası –
HTML 1.0 çıxdı. Yalnız 1995-ci ildə HTML 2.0 versiyasının işlənməsi başa
çatdıqdan sonra, HTML dili standartlaşdı. O vaxta HTML dilinin yeni versiyasını
çox brauzerlər dəstəkləyirdi.



https://az.wikipedia.org/wiki/Clockwork_Planet

Clockwork Planet (クロックワーク・プラネット, Kurokkuwāku Puranetto?, azərb. Saat mexanizmi
planeti) — Şinonun rəssamlığı ilə Yuu Kamiya və Tsubaki Himana tərəfindən
yazılan ranobe seriyası. 2 aprel 2013-cü ildən bu yana Kodansha nəşriyyatının
Kodansha Ranobe Bunko imprinti altında 4 cildi çapdan çıxmışdır. Kuronun
rəssamlığı ilə hazırlanan manqa adaptasiyası isə 2013-cü ildən Kodansha
nəşriyyatının "Monthly Shōnen Sirius" şonen manqası jurnalında nəşr olunur.
Manqanın 5 tankobon cildi çapdan çıxmışdır. Anime adaptasiyasının 2017-ci ilin
aprelindən yayımlanması planlaşdırılır.

İlk ranobe cildi 2 aprel 2013-cü ildə Kodansha nəşriyyatı tərəfindən Kodansha
Ranobe Bunko imprinti altında nəşr olunmuşdur. 29 dekabr 2015-ci ilə kimi dörd
cildi çapdan çıxmışdır.

Anime adaptasiyası 2015-ci ilin dekabrında anons edilmiş, 2016-cı ilin
dekabrında anime serialı adaptasiyası olacağı təsdiqlənmişdir.[6] Anime Xebec
studiyası tərəfindən çəkilir və 2017-ci ilin aprelindən TBS və BS-TBS kanalları
vasitəsilə yayımlanması planlaşdırılır.[1] Tsuyoşi Naqasava rejissor, Kenci
Suqihara ssenarist, Şuiçi Şimamura personaj dizayneri, Kenci Teraoka mexaniki
dizayner, Şu Kanematsu, Hanae Nakamura, Kaori Nakano və Satoşi Hono
bəstəkarlardır.[1]



https://az.wikipedia.org/wiki/C%C9%99lilabad_rayonu

Cəlilabad rayonu — Azərbaycan Respublikasında inzibati – ərazi vahidi. İnzibati
mərkəzi Cəlilabad şəhəridir.

Cəlilabad rayonu Azərbaycanın qədim yaşayış məskənlərindəndir. Rayon ərazisində
mövcud olmuş Həməşərə şəhəri eramızdan əvvəlki II minilliyə aiddir.[Mənbə
göstərin] Qədim mənbələrdə şəhərin 3 metr hündürlüyündə möhtəşəm qala divarları
ilə əhatə olunduğu göstərilmişdir. Ərəb istilasından sonra Həməşərə şəhəri
dağılmış və sonrakı dövrlərdə Hasıllı şəhəri məşhurlaşmışdır. XIX əsrin 30-cu
illərində rusların Azərbaycana köçürülməsi nəticəsində azərbaycanlılarla
rusların birgə məskunlaşdığı Astraxanbazar şəhəri əyalətin mərkəzinə
çevrilmişdir. Hasıllı bazarı, şirvanlı Məşədi Məmmədin yeni bazar tikdirməsi

Cəlilabad rayonu 8 avqust 1930-cu ildə Astraxanbazar adı ilə təşkil edilmişdir.
2 iyul 1967-ci ildə Azərbaycan SSR Ali Soveti Rəyasət Heyətinin fərmanı ilə
Azərbaycan yazıçısı Cəlil Məmmədquluzadənin şərəfinə Cəlilabad adlandırılmışdır.

Cəlilabad rayonu şimaldan Biləsuvar, şərqdən Neftçala, cənubdan Masallı,
cənub-qərbdən Yardımlı rayonları, qərbdən isə İran İslam Respublikası ilə
həmsərhəddir. Kür-Araz ovalığının sərhədində yerləşir. Rayonun ərazisi düzənlik
və alçaq dağlıqdır, şərq hissəəsində bəzi yerlər dəniz səviyyəsindən aşağıdadır.
Yayı quraqlıq keçən mülayim-isti yarımsəhra-və quru çöl iqlimə malikdir.
Relyefinə görə Aran-düzənlik (Muğan düzünün cənubu və Lənkəran ovalığının bir
hissəsi) və alçaq dağlıqdır. Rayon ərazisindən Bolqarçay, Mişarçay, İncəçay,
Göytəpəçay, Həməşəra və başqa müvəqqəti axarlı çaylar keçir. Torpaqları
allüvül-çəmən, şabalıdı, qəhvəyi dağ, meşə və s növlüdür. Rayonun mərkəzi olan
Cəlilabad şəhəri Bakı-Astara avtomobil yolunun 210 kilometrliyində yerləşir.

Cəlilabadın ərazisi düzənlik və alçaq dağlıqdır. Rayonun şərq hissəsində bəzi
yerlər okean səviyyəsindən aşağıdır. Rayon ərazisindən Bolqarçay, Mişarçay,
İncəçay, Göytəpəçay və başqa müvəqqəti axarlı çaylar keçir. Torpaqları
allüvial-çəmən, şabalıdı, qəhvəyi dağ, meşə və sair növlüdür.

2010-cu ilin sonuna olan yekun məlumata əsasən 1 il ərzində rayonun ÜDM-u 398,3
milyon manat təşkil etmişdir .[8] Rayonun iqtisadiyyatını əsasən kənd
təsərrüfatı və yeyinti sənayesi təşkil edir. Cəlilabad Azərbaycanda ən böyük
üzümçülük, taxılçılıq və kartofçuluq bölgəsidir. İqtisadiyyatında taxılşılıq və
heyvandarlıq da mühüm yer tutur. Mal-qara və donuzkökəltmə birlikləri, quşçuluq
kombinatı, inkubator-quşçuluq stansiyaları vardır. Həmçinin üzüm emalı, süd,
çörək, asfalt zavodları, yerli sənaye kombinatı, xalça sexi və başqa
müəssisələrdə mövcuddur. Bakı-Astara dəmir yolunun və Bakı-Astara avtomobil
yolunun rayon ərazisindən keçməsi rayonun iqtisadiyyatında mühüm əhəmiyyət kəsb
edir.[9]

Rayonda 2750 nəfərlik stadion, 110 sadə idman qurğusu, 7 kompleks idman qurğusu,
23 məktəb zalı, 4 atıcılıq tiri, şahmat məktəbi fəaliyyət göstərir. "Azərbaycan
Respublikası regionlarının sosial-iqtisadi inkişafı Dövlət Proqramı"na əsasən
Cəlilabad şəhərində beynəlxalq standartlara cavab verən idman kompleksi inşa
edilmişdir.[10]



https://az.wikipedia.org/wiki/Buddizm

Buddizm — Dünya dinlərindən biri, təxminən 500 milyon üzvü olan din və təlimlər
birliyi. Əvvəlcə Hindistanda ortaya çıxmış, daha sonra zaman içində Cənubi,
Cənub-şərqi və Şərqi Asiyada (Çin, Yaponiya, Koreya, Monqolustan, Nepal, Şri
Lanka, Tailand və Tibet kimi ölkələrdə) yayılmışdır.

Fərqli dünyagörüşlərinə görə din və ya fəlsəfə olaraq təyin olunan buddizmin
hədəfi, həyatdakı ağrı, iztirab və təminsizliyin qaynaqlarını açıqlamaq və
bunları aradan qaldırmanın yollarını göstərməkdir. Buddizmdə təlimlərin əsas
yönünü meditasiya kimi içə baxış üsulları, reinkarnasiya deyilən doğum-ölüm
dövrünün təkrarı və qarışıq deyilən səbəb-nəticə zənciri kimi anlayışlar meydana
gətirməkdədir.

Buddizm sanskrit dili və pali dillərindəki köhnə buddist mətnlərində "oyanmış
adam - fərqində olan" mənasını verən "budda" sözündən yaranmışdır. "Tarixi
budda"da adı çəkilən Siddharta Qautama buddizmin qurucusu olaraq qəbul edilir.
Siddhartanın həyatdakı əzabların qaynağını açıqlamaq məqsədiylə etdiyi uzun
işlər nəticəsi iztirabı sona çatdıracaq bir mənəvi anlayışa çatdığı və beləliklə
buddalığa çatdığı qəbul edilir.

Buddizm, Siddharta Qautamanın ölümündən sonra 500 il boyunca Hindistanda, daha
sonra Asiya və dünyanın geri qalan hissəsində yayılmağa başladı. Hindistanda
zamanla təsirini itirən buddizm Cənub-şərqi Asiya və Uzaq Şərq mədəniyyətində
təsirini günümüzə qədər davam etdirmişdir.

Buddizmin əsası e.ə. 563 – e.ə. 483-cü illəri arasında yaşadığı güman edilən, bu
gün Budda olaraq bilinən Siddharta Qautama tərəfindən qoyulmuşdur. Siddharta
Qautama Şimali Hindistanda bir şahzadə kimi doğulduqdan sonra həyatdakı əzabları
sona çatdırmaq üçün bir yol tapmaq məqsədiylə krallığını tərk etmiş və uzun
illər ərzində müxtəlif fəaliyyəti nəticəsində müəyyən zehni nəticələrə
çatmışdır.

Sosioloji və tarixi planda qeyd edilir ki, buddizm Hindistanı işğal edən
arilərin özləri ilə gətirdiyi brahmanizmə qarşı bir reaksiya olaraq ortaya
çıxmışdır. Fəlsəfi qaynaqlar arasında brahmanizm və induizm ilə birlikdə caynizm
və yerli xalqların köhnə din və mədəniyyətlərinin də adı çəkilir. Lakin ənənəvi
olaraq buddizmin ən təməl qaynağı olaraq Siddharta Qautamanın aydınlanma
təcrübəsi və bu təcrübə sayəsində qazandığı müdriklik göstərilir.

Siddharta Qautama Sakya qəbiləsində şahzadə olaraq dünyaya gəlir. Doğumundan
qısa bir müddət sonra atası kral Suddhodananı müdrik olduğu fərz edilən bir adam
ziyarət edir. Siddharta haqqında "Bu uşaq ya möhtəşəm bir kral (çakravartin) və
ya möhtəşəm bir müqəddəs adam (sadhu) olacaq" deyir. Siddhartanın gələcəkdə kral
olaraq yerinə keçməsini arzulayan atası isə onun həyatı boyunca əzab və ölüm
kimi həyat gerçəklərindən xəbərsiz sarayda yaşamasına səy göstərir. Buna görə
Siddharta həyatının ilk 29 ilini insan nəfsinin arzu edə biləcəyi hər cür
zənginlik içində yaşamışdır. Atasının səylərinə baxmayaraq, Şahzadə Siddharta 29
yaşındaykən ilk dəfə bir yaşlı insanın əzab çəkdiyini görür. Bu hadisədən sonra
sarayın xaricində etdiyi gəzintilərdə xəstə bir adam, çürümüş bir cəsəd və dərd
çəkən bir dərviş görüncə həyatın iztirab ehtiva etdiyini fərqinə varır və əzabı
məğlub etmək üçün bir dərviş kimi yaşamağa qərar verir.

Dərviş olmaq uğrunda dəbdəbəli həyatı arxasında buraxaraq sarayından ayrılan
Siddharta başlanğıcda müxtəlif dərvişlərə qatılaraq onların təlimlərini izləyir.
Bu dərvişlər cəmiyyətdən kənar, məhrum bir həyat sürərək aclıq, özünə əziyyət
kimi müxtəlif üsullarla nəfslərinin qarşısını almağa çalışırlar. Uzun müddət bu
məhrum həyat şərtlərində yaşayan Siddharta bu üsulların insana aclığa dayanma,
həssas pıçıltılar eşitmə, bədəndə ağrı hiss etməmə kimi fövqəladə ruhani güclər
qazandırdığının fərqinə varır, lakin eyni zamanda bədəninə zərər verdiyini də
görür.

Siddharta bu üsulların axtardığı cavaba çatmasına töhfə olmadığını anlayır və
onların şahzadə olarkən zənginliklər içindəki həyatında olduğu kimi təminsizlik
və narahatlıq yaratdığına qərar verir. Beləliklə, dərviş həyatına son verərək
“anapanasati” adlanan "nəfəsi diqqətlə izləmə" meditasiyasını inkişaf etdirir.
Dərviş həyatı yerinə nə nəfsin hər istəyinə boyun əyən, nə də bədəni zəiflədəcək
qədər məhrum buraxan və orta yol olaraq tanınan bir həyat şəkli inkişaf etdirir.
Deyilənlərə görə dərviş həyatını tərk etməsi bir gün kəndli bir qızın gətirdiyi
süd və düyünü qəbul etməsiylə olur; və bir əncir ağacının altında oturaraq nəfəs
meditasiyası həyata keçirir. 49 günlük meditasiyadan sonra 35 yaşındaykən elmini
tamamlayır və Bodh Qayada olan bu ağacın altında aydınlanmaya çatır.

Aydınlanmasından sonra Budda yaxud Qautama Buda adını alaraq təlimlərini yaymağa
başlayır. Yeni fəlsəfəsini izah etmək üçün Hindistanın şimalını, Qanq
sahillərinin müqəddəs şəhəri Benares və digər şəhərləri gəzən Qautama Budda
qeydlərə görə 80 yaşında Kuşinaqarda (Hindistan) vəfat etmişdir.

Qautama Buddanın ölümündən sonra ümumi altı buddist şura yaradılmışdır. Bu şura
təlimlərin Asiyanın fərqli ölkələrinə yayılmasına, fərqli anlayışların ortaya
çıxmasına təkan vermişdir. XX əsrdə Avropa və ABŞ-da da məşhurlaşmağa başlayan
buddizm bir çox fərqli məzhəb və ya məktəbə ayrılır.

Birinci şurada Budanın əmisi oğlu və eyni zamanda uzun müddət onun təlimlərini
izləmiş şagirdi Ananda Budanın təlimlərini (sūtras, Pāli'de suttas) əzbərdən
oxumağa çağırıldı. Başqa bir şagirdi olan Upali isə rahiblik həyatını təşkil
edən qaydaları (vinaya) əzbərdən izah etdi. Bunlar daha sonra pali dilindəki
“Tripitaka”nın (Üç səbət) təməlini təşkil etmişdir.

Buddanın parinirvaṇasından təxminən 100 il sonra Qanun adlı bir rahibin çağrışı
ilə Hindistanın müxtəlif bölgələrindən gələn 700 rahib Vesalidə “vinaya
təlimləri”nin tətbiqində ortaya çıxan fərqlilikləri müzakirə etmək üçün
toplandı. İkinci buddist şura olaraq adlandırılan bu yığıncaqda sanqhanın ilk
ayrı-seçkilikləri ortaya çıxmışdır. İlk etapda sthavira və mahasanqhika
anlayışları bir-birindən fərqlənmişdir.

E.ə. 3-cü əsrdə kral Aşoka buddizmin inkişafına böyük töhvələr vermişdir. Qanlı
Kalinqa döyüşündən sonra şiddəti rədd edərək Buddizmi seçən Aşoka, bir çox stupa
inşa etdirmiş, Orta Asiya və Şri Lankaya elçilər göndərərək Buddizmin ilk dəfə
Hindistan xaricində tanınmasını təmin etmişdir. Üçüncü buddist şura e.ə. 250-ci
illərdə Pataliputrada kral Aşokanın çağrışı ilə Moqqaliputta Tissa adlı bir
rahibin başçılığı altında toplanmışdır. Məqsədi Buddizmi saflaşdırmaq, təlimdən
yayınan məzhəbləri təyin etmək idi.

2500 illik keçmişi olan buddizm çox sayda məktəb və sistem formalaşdırmışdır.
Budizmdə məktəb (vada), vasitə (yana) və yol anlayışları "məzhəb" anlayışıyla
uyğunlaşır və bu sözə aid edilən anlayışların hamısı eyni mənaya gəlir.

Bütün Buddist məzhəbləri "yenidən doğum" (reankarnasiya) və karma inanclarını
qəbul edir. Karuna adı verilən mərhəmət anlayışı da bütün məktəblərdə eynidir.
Bundan başqa bütün buddist məzhəbləri və məktəbləri dörd müqəddəs gerçək, səkkiz
mərhələli nəcib yol, 12 halqalı səbəbiyyət qanunu kimi təməl buddist təlimlərini
qəbul edir

Buddanın ölümündən bir neçə əsr sonra erkən dövr sanqhasında coğrafi məsafə kimi
səbəblərə görə müxtəlif ayrı-seçkiliklər və vinaya və təlim anlayışındakı
fərqlər ortaya çıxmışdır. Buna görə də 3-cü buddist şura dövründə ilk erkən dövr
buddist məktəbləri olan Mahasanqhika (böyük cəmiyyət) və Staviravadin (köhnə
yol) məktəbləri yaradılmışdır.



https://az.wikipedia.org/wiki/Az%C9%99rbaycan_m%C9%99tb%C9%99xi

Azərbaycan mətbəxi — dünyanın qədim, zəngin və dadlı mətbəxlərindən biri.
Azərbaycan milli mətbəxi təkcə xörəklər, onların hazırlanma texnologiyasının
üsulları deyil, həm də maddi mədəniyyətin əsas hissələrindən biridir. Azərbaycan
milli mətbəxi mətbəx mədəniyyətini, onun tarixini, fəlsəfəsini, süfrə
psixologiyasını, adətləri, fiziologiyanı, gigiyenanı, kimyanı, avadanlığı,
etikanı, estetikanı, poeziyanı və mətbəxin sair aspektlərini, eləcə də
Azərbaycan xalqının tarixən ətraf mühitlə tam harmoniyada yaşadığı ərazilərdə
yaratdığı praktik vərdişləri özündə ahəngdar şəkildə birləşdirir.

Azərbaycan milli mətbəxi Azərbaycan xalqının bacarığı ilə onun tarixən yaşadığı
indiki Azərbaycan Respublikası, Güney (İran) Azərbaycanı, indiki Ermənistanın
azərbaycanlılardan zorakılıqla təmizlənmiş qədim İrəvan xanlığı, Zəngəzur və
Göyçə mahallarının torpaqlarında, Gürcüstanda azərbaycanlıların tarixən
yaşadıqları bölgələrdə (Borçalı), Dağıstan ərazisində, o cümlədən keçmiş
Azərbaycan xanlıqlarından birinin mərkəzi olmuş Dərbənd və ətrafında
yaradılmışdır.

Göney Qafqazda mətbəx üçün zəruri olan xammalı əsasən, yüksək əkinçilik və
heyvandarlıq mədəniyyətinə malik olan azərbaycanlılar istehsal edirdilər. Gürcü
alimi M.İ.Tkeşelov 1888-ci ildə keçmiş İrəvan xanlığı ərazisində yaşayan
azərbaycanlılar haqqında yazırdı: "Kəndlərdə taxılçılıq, əkinçilik və bağçılıqla
məşğul olurlar. Təbii ki, düzənlik yerlərdə, yaylaqlarda təkcə heyvandarlıqla
məşğul olmurlar, azərbaycanlılar əsasən, çay sahillərində yaşadıqlarından onları
əkinçi xalq adlandırmaq olar. Söyləyə bilərik ki, azərbaycanlılar demək olar hər
yerdə çay sahillərində yaşayırlar, halbuki ermənilər yalnız dağlıq yerlərdə
məskunlaşıblar".

E.K.Artamanov 1889-cu ildə İran barədə yazarkən qeyd edirdi ki, "taxılı daha çox
Azərbaycan, Xorasan, Kirmanşah, Fars, İsfahan və Yəzd verir".

Q.V.Soloqub 1852-ci ildə yazırdı: "Ermənilər öz fəaliyyətlərini əsasən ticarətə
və var-dövlət yığmağa yönəldirlər. Azərbaycanlılar isə öz növbələrində yaşayış
yerlərinə müvafiq olaraq öz fəaliyyətlərini əkinçiliyə və maldarlığa
yönəltmişlər və Zaqafqaziyada əsas istehsalçı elementdir".

İ.V.Seqalov 1902-ci ildə qeyd edirdi ki, "Müsəlman xalqı əsasən, Bazarçay,
Ayrıçay, Bərgüşad, Oxçuçay və onların qollarının, eləcə də Arazın sahillərində
yaşayırlar; erməni əhalisi isə sərt təbiətli dağlıq yerlərdə pərakəndə halda
yaşayırlar. Erməni kişilərinin çox böyük hissəsi (15 yaşdan 40 yaşadək) ehtiyac
üzündən hər qış Xəzər sahillərinə, Bakıya və Tiflisə qazanca yollanırlar. Burada
onları nökərçilik xidməti, küçə həyatı cəlb edir. Azərbaycanlılara gəldikdə,
onlar düzənliklərdə və yaxşı əkinçilik şəraitində yaşayırlar".

Bu təbii prosesin gedişində olmuşdur. Gəlmə xalqlara qədər bütün məhsuldar
torpaqlarda yerli əhali məskunlaşmışdı və onlar tərəfindən istifadə olunurdu.
Bunu erməni alimi Q.A.Yezov da (1908-ci il) təsdiq edirdi: "Yeni vətən
erməniləri o qədər də xoş qarşılamadı, çünki sərbəst dövlət torpaqları çox az
idi".

Azərbaycanın xalq mətbəxində yanacaq qismində indiyədək qaz və elektriklə
yanaşı, odun, odun kömürü, təzək və digərlərindən istifadə edilir. Təzəkdən
istifadə xüsusi maraq doğurur. Təzəkdən istifadə edildiyi yerlərdə ağacların və
kolların yanacaq üçün doğranması azalır. Təzəyin hazırlandığı və istifadə
edildiyi yerlərdə ciyər xəstəlikləri və nəfəs yollarının xəstəlikləri olmur.
Hind alimlərinin tədqiqatlarına əsasən təzəyin yanması zamanı əmələ gələn tüstü
antiseptik xassələrə malikdir.



https://az.wikipedia.org/wiki/Az%C9%99rbaycan_Turizm_%C4%B0nstitutu

Azərbaycan Turizm və Menecment Universiteti və ya qısaca ATMU — Azərbaycan
Respublikası Mədəniyyət və Turizm Nazirliyinin nəzdində yaradılmış ali təhsil
müəssisəsi. Azərbaycanda turizm sahəsi üçün kadr hazırlayan universitet.
İnstitutun peşəkar məqsədi Azərbaycan turizm sənayesinin inkişaf etdirilməsi,
qonaqpərvərlik, turizm, səyahət və istirahət sahəsində ixtisaslı kadrlara olan
ehtiyacı ödəmək üçün mütəxəssislərin hazırlanması və təkmilləşdirilməsidir.

Azərbaycan Respublikası Prezidentinin 25 avqust 2005-ci il tarixli 972 saylı
sərəncamına əsasən Azərbaycan Respublikasının Nazirlər Kabinetinin 13 fevral
2006-cı il tarixli 45 saylı qərarı ilə təsis edilmişdir. İnstitut dövlət təhsil
sistemi standartına uyğun olaraq Azərbaycan Respublikası Mədəniyyət və Turizm
Nazirliyinin nəzdində yaradılmışdır.

Azərbaycan Respublikası Prezidentinin 5 iyul 2006-cı il tarixli, 1556 nömrəli
Sərəncamına əsasən Cəfər Məmməd oğlu Cəfərov Azərbaycan Turizm İnstitutunun
rektoru təyin edilmişdir.[1]

Azərbaycan Respublikası Prezidentinin 22 dekabr 2014-cü il tarixli, 945 nömrəli
Sərəncamına əsasən Azərbaycan Respublikasının Mədəniyyət və Turizm Nazirliyinin
Turizm İnstitutunun bazasında ali təhsilin bütün pillələrində turizm və
menecment sahələri üzrə kadr hazırlığını həyata keçirən Azərbaycan
Respublikasının Mədəniyyət və Turizm Nazirliyinin tabeliyində Azərbaycan Turizm
və Menecment Universiteti yaradılmışdır.[2]

Tədris şöbəsi – tədris məsələlərini nizamlayır. Tələbələrə təhsillə yanaşı əldə
etdikləri bilik və bacarıqların təkmilləşdirilməsi və beynəlxalq təcrübənin
öyrənilməsi məqsədilə Azərbaycanda və xaricdə təcrübə imkanları yaradır. Təhil
standartlarını və tədris planlarını institutun fəaliyyət və istiqamətinə əsasən
hazırlayır. Tədris yükünü müəyyənləşdirir və dekanlığa təqdim edir.

Beynəlxalq əlaqələr və layihələr şöbəsi – ATİ-nin digər ali təhsil müəssisələri
və beynəlxalq qurumlarla əməkdaşlığı istiqamətində fəaliyyət göstərir. 2007-ci
ildə Avstriyanın Krems IMC Tətbiqi Elmlər Universiteti ilə imzalanmış müqavilə
tələbələrə ATİ ilə yanaşı, həmin universitetin də diplomunu almaq şansı verir.
Avropa İttifaqının "Erasmus Mundus Xarici Əməkdaşlıq Pəncərəsi" proqramı
çərçivəsində Yunanıstan, Fransa, Latviya, Bolqarıstan, Italiya, Portuqaliya,
Niderland və digər öləkələrin 16 ali təhsil müəssisəsi ilə mübadilə proqramı
həyata keçirilir. Ali təhsil müəssisələri ilə yanaşı BMT-nin İnkişaf Proqramı,
Almaniya Texniki Əməkdaşlıq Cəmiyyəti (GTZ), USAİD kimi beynəlxalq təşkilatlarla
da əməkdaşlıq tələbə mübadiləsi istiqamətində əsas prioritetlərdəndir.

Tədqiqat və İnkişaf Mərkəzi – Azərbaycanın müxtəlif regionlarının turizm
potensialının tədqiq etmək, problemləri, imkanları araşdırmaq, hökumətə,
sərmayəçilərə və digər maraqlı tərəflərə təkliflər vermək istiqamətində iş
görür.

Kitabxana İnformasiya Mərkəzi – respublikamızda turizm sahəsində zəngin fonda
malik yeganə mərkəzdir. Əsasən xarici ölkələrin nəşri olan bu kitablar Heydər
Əliyev Fondu, AMEA, Azərbaycan Respublikası Mədəniyyət və Turizm Nazirliyi,
Türkiyə Respublikası Boğaziçi Universiteti, İsrail, Portuqaliya və ABŞ-ın
Azərbaycandakı səfirlikləri, BMT-nin Azərbaycan təmsilçiliyi, BMT ÜTT, Bakı
Səyahət və Ekskursiya Şurası, Avstriyanın İMC Tətbiqi Elmlər Universiteti kimi
müxtəlif qurum və təşkilatların köməkliyi ilə əldə edilmişdir.

Avstriyanın Krems Tətbiqi Elmlər Universiteti ilə imzalanmış "Turizm Sahəsi üzrə
Təhsildə Əməkadaşlıq" müqaviləsinin şərtlərinə əsasən, İELTS 6.0 dərəcə
toplayacaq hər bir ATMU tələbəsi dörd illik bakalavr təhsilinin sonunda həm ATİ
(milli), həm də Krems Universitetinin (beynəlxalq) diplomunu alacaqdır. Bu
diplomla ATİ tələbələri Avropanın istənilən ali təhsil məktəbində təhsillərini
daha yüksək elmi dərəcələr üzrə təkmilləşdirmək və işlə təmin olunmaq imkanı
qazanırlar.

ATMU eyni zamanda, digər iki Azərbaycan Universitetləri ilə - Xəzər Universiteti
və Gəncə Dövlət Universiteti ilə - birgə konsorsium tərkibində "Erasmus Mundus
Xarici Əməkdaşlıq Pəncərəsi" proqramının qaliblərindəndir. Erasmus Mundus Xarici
Əməkdaşlıq Pəncərəsi proqramının məqsədi Avropa Birliyi ölkələri ilə Üçüncü
Dünya ölkələri arasında tələbə və akademik heyət mübadiləsinə əsaslanaraq təhsil
sahəsində əməkdaşlığın inkişafını sürətləndirməkdir. Proqram çərçivəsində ATMU
aşağıdakı Avropa universitetləri ilə müəllim və tələbə mübadiləsi həyata
keçirir.



https://az.wikipedia.org/wiki/Az%C9%99rbaycan_M%C9%99tbuat_%C5%9Euras%C4%B1

Azərbaycan Mətbuat Şurası — Azərbaycanda medianın özünütənzimləməsini həyata
keçirən orqan.Şuraya hazırda Əflatun Amaşov rəhbərlik edir.

Mətbuat Şurası 15 mart 2003-cü ildə ölkə jurnalistlərinin I qurultayında 180-dək
aparıcı kütləvi informasiya vasitəsinin təsisçiliyi ilə yaradılıb. 170-ə yaxın
KİV və jurnalist təşkilatını təmsil edən 400-ə yaxın nümayəndənin iştirak etdiyi
qurultayda Mətbuat Şurasının rəhbər heyəti seçilib. Həmin il aprelin 24-də
Ədliyyə Nazirliyində dövlət qeydiyyatına alınıb.

Monitorinq qrupu ayda bir dəfə KİV-lərdə apardığı araşdırmalara əsasən nəzərə
çarpan tendensiyaları, peşə prinsiplərinin pozulmasındakı bariz təzahür
formalarını müəyyənləşdirir, bununla bağlı yekun hesabat hazırlayaraq icraçı
katibə təqdim edir.

II. Mətbuat Şurasının başlıca missiyası şikayətlərin araşdırılmasıdır.
Şikayətlərə aşağıdakı fəaliyyət ardıcıllığı ilə baxılır:

Azərbaycan jurnalistlərinin 20 iyun 2008 -ci il tarixli V qurultayının
qətnaməsinə uyğun olaraq yaradılıb. Şikayətlər üzrə Komissiya motivindən asılı
olaraq şikayətlərin bu komissiyanın xətti ilə araşdırılması barədə tövsiyə
verir.

Qeyd: komissiyalara rəhbərlik MŞ-nin İdarə Heyətinin üzvləri tərəfindən
aparılır. Onların müəyyənləşdirilməsi İdarə Heyətinin iclaslarında açıq səsvermə
yolu ilə həyata keçirilir. Şikayətlər üzrə Komissiya istisna olmaqla digər
komissiyaların işində İdarə Heyətinin üzvləri olmayan şəxslərin iştirakına
məhdudiyyət yoxdur.

Azərbaycan Mətbuat Şurası 2005-ci ildən Ümümdunya Mətbuat Şuraları
Assosiasiyasının və Avropa Mətbuat Şuraları Alyansının üzvüdür. Şura sədri
Ümumdünya Mətbuat Şuraları Assosiasiyasının İdarə Heyətində təmsil olunur. MŞ
üzvləri bu qurumların hər il dünyanın müxtəli bölgələrində baş tutan illik
toplantılarına qatılır, məruzə ilə çıxış edirlər.



https://az.wikipedia.org/wiki/Aqata_Kristi

Aqata Meri Klarissa Miller — (ing. Agatha Mary Clarissa Miller, 15 sentyabr
1890-cı il, Devon, İngiltərə – 12 yanvar 1976-cı il (85 yaş), Oksfordşir,
İngiltərə) ingiltərəli yazıçı, detektiv janrının kraliçası. Bu ləqəb ona hələ
illər öncə verildi. Özü də gələcəyinin necə olacağını uşaqlıqdan təxmin etmişdi.
Bu gün artıq onun əsərləri 103 dilə tərcümə olunub. Kitablarının tirajı isə
ildən-ilə artır.

Yaşıdlarından, bacı-qardaşından çox fərqlənən balaca qızın sanki öz dünyası var
idi. Aqata həmişə xəyalında canlandırdığı obrazlarla söhbətləşir, fikirlərini
onlarla bölüşürdü. Elə həmin dövrlərdə Artur Konan Doylun "Mavi karbunkul" adlı
detektiv romanının səs-sorağı Kristiyə də gəlib çıxır. Romanı oxuyar-oxumaz
balaca qızcığaz özünə söz verir: "Nə vaxtsa mən də detektiv roman yazacağam!".

Onun yalnız bir arzusu var idi: xoşbəxt ailə həyatı... Baletlə məşğul olan
Kristi ilk həyat yoldaşı ilə rəqs meydançasında tanış olur. Hündür, sarışın və
bir qədər ədəbsiz hərbçi Arçibald onun diqqətini ilk baxışdan cəlb edir. Bir
müddət sonra o, Arçi ilə birgə həyata razılıq verir. 1914-cü ildə mayor
Arçibalıdi Kristi ilə ailə qurur. Birinci dünya müharibəsinin başlanması ilə
əlaqədar Arçi cəbhəyə gedir. Aqata isə hospitalda işlədiyindən onlar nadir
hallarda görüşə bilirlər. Tibb bacısı vəzifəsində çalışan gələcək məşhur yazar
bu işindən həmişə razılıq edirdi: "Bu, insanın məşğul ola biləcəyi ən yaxşı
peşədir". Müharibə bitdikdən sonra cütlük xoşbəxt yaşamağa davam edir. Bu illər
Kristi üçün çox düşərli olur. Həyat yoldaşı biznesdə fəaliyyət göstərir, özü isə
qızının qayğısına qalır və ara-sıra cızma-qaralarını edir. İlk kitabından aldığı
qonorara ev alır. İkinci uşaq barəsində fikirləşən Aqatanın fikri ərinin
dedikləri ilə üst-üstə düşmür. Arçi bir övladla kifayətləndiyini deyir:
"Ondansa, ikinci maşın almaq daha məqsədə uyğundur". Nəhayət onlar ayrılırlar.
Lakin onlar ayrılsalar da Aqata dünyada məhz onun soyadı-Kristi ilə tanınmışdır.

1926-cı ili Aqata "Ömrümün ən çətin ili" adlandırır. O zaman anası rəhmətə
gedir. Çətinlik çəkən Kristi həyat yoldaşını köməyə çağıran zaman aldığı cavab
bu olur: "Yol uzundur və mən bazar günü qolf oynunu izləmək istəyirəm". Bütün bu
baş verənlər Aqatanı "boğurdu". Getdikcə Aqatada amneziya əlamətləri peyda olur.
Qızlarının ad günündə Arçinin müdirinin katibəsinə vurulduğunu və Kristidən
boşanmaq istəyini bildirməsi ilə vəziyyət daha da gərginləşir: ailə həyatı sona
çatır. Lakin yaşanılan çətinliklərə baxmayaraq yazıçı yazmağa davam edirdi və
Aqata Kristi bir yazıçı kimi ilk böyük uğura 1926-cı ildə "Rocer Ekroydun qətli"
romanının nəşrindən sonra atmışdır.

...Məşhur romanların müəllifi birdən yoxa çıxır. İki həftədən artıq London
polisi onun axtarışıyla məşğul olur. Bir müddət sonra Kristinin avtomobilini yol
qırağından tapırlar. Onun öldürüldüyü haqda müxtəlif şayiələr dolaşmağa
başlayır. Günahkarların siyahısında əri birinci dayanmışdı. Çünki ortaya qoyulan
faktlar bunu təsdiqləyirdi: avtomobilin Arçinin məşuqəsi ilə dincəldiyi məkandan
tapılması, maşının içində Aqataya aid əşyaların olması və s.

Müalicə aldıqdan sonra 1928-ci ildə ərindən boşanıb həmişə arzusunda olduğu
macəra dolu səyahətlərə başlayır. İlk olaraq Bağdada yola düşür. Bu səfər zamanı
o, 25 yaşlı Maks Mellouen adlı arxeoloqla tanış olur. Ailə həyatından başı daşa
dəyməsinə baxmayaraq Aqata bəxtini bir daha sınayır: özündən 14 yaş kiçik olan
Maksla evlənir. Onların toyunda qohumlardan yalnız Aqatanın qızı Rozalinda
iştirak edirdi. Çünki çoxları ondan üz döndərmişdi. Aqata bu evliliyində öz
xoşbəxtliyini tapır. Yaş fərqinə gələndə isə Aqata zarafatca deyirdi: "Maks
arxeoloqdu. Arxeoloqlarsa qədimliyi sevir. Ona görə yaşım artdıqca mən ona daha
maraqlı görünürəm". Sonralar əri ilə birlikdə Suriyaya, İraqa və Yaxın Şərqə
səfərlər edir. Bu səfərləri onun bir neçə romanının mövzusuna çevrilir. 1934-cü
ildə İstanbulun "Pera Palace" hotelində "Şərq ekspressində qətl" romanını yazır.
Yeril gəlmişkən, onun yaşadığı 411-ci hotel otağı indi xatirə muzeyidir.

Yazıçı 1976-cı il yanvar ayının 12-si vəfat edib. O, öz avtobioqrafiyasını bu
sözlərlə bitirir: "Yaşadığım həyat, mənə bəxş olunan sevgi üçün Allahıma
təşəkkür edirəm..."



https://az.wikipedia.org/wiki/%C4%B0saak_Nyuton

Ser İsaak Nyuton (ing. Sir Isaac Newton) — İngilis fiziki, riyaziyyatçısı,
astronomu, fəlsəfəçisi və kimyaçı alimdir. Tarixdəki ən böyük riyaziyatçı və
alimlərdən biridir. Elmi inqilabın başverməsində və heliosentrizmin inkişafinda
böyük rolu olmuşdur. İlk dəfə olaraq elmə Yerin cazibə qüvvəsi anlayışını daxil
etmişdir. İsaak Nyutonun[1] məşhur əsərlərindən biri də Natural fəlsəfənin
riyazi başlanğıcı əsəridir. Nyutonun doğum tarixi İngiltərədə 1752-ci ilə kimi
istifadə edilmiş Yuli təqviminə görə 25 dekabr 1642–20 mart 1727, qriqorian
təqviminə görə 4 yanvar 1643–31 mart 1727-ci il tarixidir.

İsaak Nyuton Yuli təqviminə görə 25 dekabr 1642-ci il tarixində Likolnşir
qraflığında, Qrentem şəhəri yaxınlığında yerləşən Vulstrop (ing. Woolshrope)
adlı kiçik bir kənddə xırda fermer ailəsində doğulmuşdur. Onun atası İsaak
Nyuton (1606—1642) doğulmasına 3 ay qalmış vəfat etmişdir. Körpə vaxtından qabaq
doğulduğundan həddən artıq zəif olub. Çoxları onun yaşayacağına inanmırdı.
Əfsanəyə görə, onu qoyun dərisindən tikilmiş əlcəyə qoyublar, o, bir dəfə yerə
düşüb və başı əzilib. O, uzun müddət xaç suyuna salınmamışdır. Nəhayət, bir
müddət keçəndən sonra 1 yanvar tarixində xaç suyuna salınmış və körpənin adını
atası İsaakın şərəfinə adlandrılmışdır.

İsaak Nyuton 3 yaşı tamam olanda anası ikinci dəfə ərə gedib. Balaca İsaak
nənəsinin himayəsində qalıb. Anası Anna Eyskou (ing. Hannah Ayscough)
(1623—1679) ikinci dəfə ailə qurduqdan sonra 3 övladı olmuş və İsaakı qardaşı
Uilyam Eyskouya tapşırmışdır. İsaak çox zəif uşaq olmuş, bu səbəbdən tez-tez
xəstələnmiş, qapalı xasiyyəti ilə seçilmiş və həddən artıq xəyalpərəst olmuşdur.
Onu daha çox poeziya və rəssamlıq maraqlandırırdı. O, öz ixtiraları ilə
çoxlarını heyrətləndirirdi. İbtidai məktəb həyatı Nyuton üçün olduqca ağır
keçib. Məktəb illərində Nyutonun ixtiralarından heyrətlənən sinif yoldaşı ona
mənfi münasibət bəsləyirdilər. Təbiətcə xudbin olan İsaak üçün bu cür
təhqiredici vəziyyətə dözmək olduqca çətin idi. Çox gərgin səylərdən sonra İsaak
oxuduğu sinifdə əlaçılar sırasında birinci oldu. Texnikaya maraq, Nyutonu təbiət
hadisələri üzərində fikirləşməyə məcbur edirdi. Bir dəfə dayısı Uilyam Eyskou
onu əlində kitab dərin fikirlərə qərq olduğu halda müşahidə edib. İsaakın
əlindəki kitaba nəzər salan dayısı, onu öz yaşına tamamilə uyğun gəlməyən
mürəkkəb riyazi məsələlərə maraq göstərdiyini görmüş və anasından İsaakın
təhsilini davam etdirməsi arzusunu nəzərə almasını xahiş etmişdir. Ciddi
hazırlıqdan sonra İsaak 1661-ci ildə Kembric Universitetində təhsil almışdır.

Kembricdə oxuduğu ilk 6 il ərzində İsaak bütün kollec dərəcələrini keçib. Onun
bütün gələcək kəşfləri bu illərdə hazırlanıb. 1665-ci ildə İsaak incəsənət
magistri olub.[2] İsaak Nyuton bu illərdə indiki dispersiya hadisəsi üzrə ilk
təcrübələrini aparıb. Bu təcrübələr (mindən artıq) klassik eksperimentlər hesab
olunur və bu gün də məktəb və institutlarda təkrar olunur. Bütün tədqiqatların
əsasında işığın fiziki təbiətini anlamaq səyləri dururdu.[3]

1668-ci ildə Nyuton Kembricə qayıdıb və tezliklə Lukask riyaziyyat kafedrasına
rəhbərlik ona həvalə olunub. Ona qədər bu kafedraya müəllimi İsaak Barrou
rəhbərlik edib. Barrou sevimli tələbəsini maddi cəhətdən təmin etmək üçün
kafedranı ona güzəştə gedib. Nyuton artıq diferensial və inteqral hesablamanın
müəllifi idi. Bu dövr alimin həyatında ən məhsuldar illərindən biridir.
1660-1667-ci illərdə onun əsas ideyaları, eləcə də ümumdünya cazibə qanunu öz
təsdiqini tapıb. Yalnız nəzəri tədqiqatlarla kifayətlənməyən Nyuton bu illərdə
teleskop-reflektor (əksetdirici) icad edib. O öz teleskopunu təkmilləşdirərək
ikinci belə bir cihaz hazırlayır. Bu cihaz onun London Kral Cəmiyyətinin üzvü
seçilməsinə əsas verir. Lakin Nyuton çoxlarının yalnız arzu edə biləcəyi bu
imkandan imtina edir, bunu üzvlük haqqını ödəyə bilməsi üçün maddi imkanlarının
olmaması ilə izah edir. Lakin Nyutonun elmi xidmətlərini nəzərə alan cəmiyyət
onu üzvlük haqqından azad edərək istisna hal kimi dahi alimi öz sıralarına qəbul
edir.

1666-cı ildə Kembricdə taun epidemiyası başlayıb. Və Nyuton doğulduğu Vulstorp
kəndinə köçüb. Burada sakit kənd həyatına başlayan 24 yaşlı alim əli altında heç
bir kitab, heç bir cihaz olmadan, az qala tərkidünyalıq həyatı yaşayaraq dərin
fəlsəfi fikirlərə qərq olub. Bu fikirlərin bəhrəsi ümumdünya cazibə qanununu
kəşf etməsi oldu. Akademik V. Vernadski Nyutona həsr olunmuş kitabında yazır:
"Bir yay günü idi. Nyuton bağda açıq havada oturaraq düşünməyi çox sevirdi.
Rəvayətə görə, yetişmiş almanın yerə düşməsi Nyutonun düşüncələrinə son qoyub.
Məşhur alma ağacı nəsildən nəslə qorunub, sonralar quruyub, kəsilərək oturacaq
kimi tarixi abidəyə çevrilib. Nyuton çoxdan idi ki, cismlərin düşməsi barədə
düşünürdü və mümkündür ki, almanın yerə düşməsi onu bir daha düşüncələrinə sövq
etmişdi. Sonralar Nyuton yazırdı ki, ümumdünya cazibə qanunu formulunu Keplerin
məşhur qanunlarının öyrənilməsi nəticəsində əldə edib". Məşhur rus pedaqoqu
K.Uşinski bu hadisədə dərin məna olduğunu yazırdı: "Nyuton kimi dahi lazım idi
ki, almanın birdən yerə düşməsinə təəccüblənəsən".

1667-ci ildə Nyuton, universitet təkrar açıldığı səbəbindən Kembricə geri dönür
və iki il sonra riyaziyyat üzrə professoru vəzifəsinə sahib olur. Nyuton
təxminən 30 il Kembricdə qalır və məktublar yoluyla digər elmi işçilərlə
çalışaraq tək başına işlərinə davam edir. Bu dövr ərzində birgə çalışaraq ən
böyük əsəri olan Natural fəlsəfənin riyazi başlanğıcı əsərini hazırlamış və
əsərin bitməsi 1682-ci ildə başa çatmışdır. «Natural fəlsəfənin riyazi
başlanğıcı» əsərinin düsturlarından istifadə edərək parlaq bir kometin orbitini
hesabladı və onun 1759-cu ildə qayıdacağını qabaqcadan xəbər verdi. Kometa
deyilən vaxtda qayıdır və bu kometa Halleyin şərəfinə adlandırılır. Fransız
şairi Volter kometin qayıtmasına öz münasibətini coşqun şeirlərlə bildirir. İşıq
ilə əlaqədar fermada etdiyi təcrübələr nəticəsində, lupalı teleskopların
qüsurlar yaratdığını fərq edir və 1668-ci ildə yeni teleskop hazırlayır. Bu
teleskopun icadı sayəsində 1672-ci ildə London Kral Cəmiyyətinə üzvü olur.

Nyuton 1701-ci ildə parlamentin üzvü, 1703-cü ildə isə İngiltərə Kral
Cəmiyyətinin prezidenti seçilib. Nyuton utancaqlığı və təvazökarlığı ilə
seçilib, hələ sağlığında söhrət və nüfuz qazanmışdı. O, təvazökarlıqla deyirdi:
"Hamının məni nə hesab etdiyini bilirəm, lakin özüm-özümə dəniz qırağında
oynayan və hamar daş, yaxud adi görkəmdə olmayan gözəl balıqqulağı tapanda
sevinən uşaq kimi görünürəm, halbuki qarşımda tədqiq edilməmis böyük okean
durur".

1689-cu ildə anası yatalaq xəstəliyindən vəfat edib. Son günlərində gecə-gündüz
anasının yanında olan alim özü ona dərman verib, müxtəlif dərmanlar hazırlayıb,
anasına hər hansı xəstə baxıcısından daha yaxşı qulluq etmişdir. Lakin anasının
həyatını xilas etmək mümkün olmayıb və bu itki böyük alimi dərindən sarsıtmışdı.
Ola bilsin ki, bu faciə onun sonradan əsəb xəstəliyi keçirməsinə səbəb olmuşdur.

Daimi əsəbi və zehni gərginlik onunla nəticələndi ki, 1692-ci ildə Nyuton yatağa
düşdü. Onun bu vəziyyətə düşməsinə baş vermiş yanğın nəticəsində bütün
əlyazmalarının məhv olması da səbəb ola bilərdi. Hər zaman maddi çətinlik hissi
şübhəsiz ki, onun xəstəliyinin digər səbəblərindən biri idi. Buna görə də İsaak
Nyuton Kembricdə professor vəzifəsində işləməklə yanaşı, həm də zərbxanada
nəzarətçi kimi işləməli olub. İşə xüsusi məsuliyyətlə başlayan İsaak tezliklə
nəzərəçarpan uğurları sayəsində direktor təyin edilir. Lakin zərbxananın
direktoru vəzifəsini müəllimlik fəaliyyəti ilə yanaşı davam etdirmək tamamilə
mümkünsüz idi. 1701-ci ildə Nyuton Londona köçüb. O vaxta qədər isə elmin
zirvəsini fəth etmişdi. 1705-ci ildə ona əsilzadə titulu verilir. Böyük mənzili,
6 nökəri, fayton-arabaya malik olmasına baxmayaraq, İsaak yenə də tənha idi. Elm
sahəsində fəal axtarışlar dövrü artıq arxada qalmışdı. İsaak Nyuton indi yalnız
"Optika" və "Başlanğıc" kitablarının yenidən nəşri ilə kifayətlənməli oldu.

Dahi fizik 20 mart 1727-ci il (və ya 31 mart 1727-ci il) tarixində Londonda
vəfat etmişdir. O, İngiltərənin görkəmli şəxsiyyətlərinin dəfn olunduğu
Vesminster abbatlığında torpağa tapşırılıb. Onun dəfn günü ölkədə milli matəm
elan olunub. Nyutonun elmi yaradıcılığı fizikanın inkişaf tarixində müstəsna rol
oynayıb. Eynşteyn onun haqqında demişdi: "Nyuton ilk dəfə təbiətdə gedən
prosesləri yüksək dərəcədə dəqiqlik və bütün təfərrüatları ilə müəyyən edən
elementar qanunları kəşf etməyə cəhd etmiş alimdir". Beynəlxalq Vahidlər
Sistemində qüvvə vahidi onun şərəfinə nyuton adlandırılmışdır.

Mexanika, optika, astronomiya, riyaziyyat sahələrində elmi işlərin müəllifi olan
Nyutonun fizikanın inkişafında rolu xüsusidir. Nyutonun dövründən bəri 10-12
nəsil artıq bir-birini əvəzləyib. Amma Nyuton qanunlarının əsas hissəsi
dəyişikliyə uğramayıb. 17-ci əsrin sonunda o, elmi kəşflərində Kopernik, Kepler
və Qalileo Qalileyin, yəni ondan əvvəlki iki əsrin işlərini tamamlayaraq
universal sistem yarada bilib.

Nyuton ümumdünya cazibə qanununu kəşf etmiş, güzgülü teleskop yaradıb və optika
sahəsində çox vacib təcrübələrin müəllifi olub. Təcrübələr əsasında o, ağ işığın
müxtəlif rənglərə parçalanmasını sübuta yetirib və ilk dəfə olaraq işıq
dalğalarının uzunluğunu ölçmüşdür. Nyuton qızmış cisimlərin Soyuma qanununu da
kəşf etmişdir. Nyutonun göy cisimləri haqqında qanununa ingilis alimləri yaxşı
münasibət bildirsə də, Avropa alimləri, ümumilikdə nəzəriyyəni mənfi
qarşılamışlar. Çünki Yer kürəsinin qütblərdən basılmış kimi yastı olması Nyuton
nəzəriyyəsini bir daha təsdiqləmiş və bu nəzəriyyə Dekart təlimindən
fərqlənmişdir. Nyutonu Avropa qitəsində Huk, Leybnits, Flemstid kimi alimlərin
işlərini oğurlamaqda, hətta küfr sözlər danışmaqda da təqsirkar bilirdilər.



https://az.wikipedia.org/wiki/Zaqatala_rayonu

Zaqatala rayonu — Azərbaycan Respublikasında inzibati – ərazi vahidi. İnzibati
mərkəzi Zaqatala şəhəridir.

Zaqatala rayonu Azərbaycan Respublikasının şimali-qərbində, paytaxt Bakı
şəhərindən 430 km məsafədə, Böyük Qafqaz sıra dağlarının cənub ətəklərində,
Qanıx-Əyriçay vadisində yerləşir.

Rayon ərazisində, ekoturizmin inkişafı üçün əvəzsiz, 1839-cu ildə təşkil olunmuş
(ərazisi 23800 ha.) Zaqatala Dövlət Qoruğu, Zaqatala şəlaləsi, Xalaxi gölü,
Malarasa aşırımı, ölkə və rayon əhəmiyyətli 108 tarix-mədəniyyət abidəsi var.
hemcinin mosul kendi erazisinde olan 19 esrde tikilmis minare bu rayonun en
gozel memarliq abidelerinden biri sayilir .onun maketi zaqatala rayonunun tarix
muzeyinde saxlanilir .qeyd edim ki mosul kendinde yasayan ehalinin 100 faizi
ingiloylardir .Onlardan Mamrux kəndi ərazisindəki II-IV əsrlərə aid alban
abidəsi, V-VII əsrlərə aid Zaqatala səddi, Car kəndi ərazisində XVI əsrə aid
Cingözqala, 1830-cu ildə tikilmiş Zaqatala qalası və s. göstərmək olar. Zaqatala
rayonu Böyük Qafqaz sıra dağlarının ətəyində Azərbaycanın şimal-qərbində
yerləşir. Rayon şimal-şərqdə Rusiya Federasiyasının Dağıstan Respublikası ilə,
qərbdə Balakən rayonu ilə, şərqdə isə Qax rayonu ilə həmsərhəddir. Rayonun
şimal-şərq ərazisində dağlıq, cənub və cənub-qərb hissədə düzənlik relyef
üstünlük təşkil edir. Rayonda ən uca nöqtə Quton dağıdır. (3648 m). Düzənlikdə
mülayim, dağlarda soyuq iqlim müşahidə olunur. Yanvar ayının orta temperaturu
düzənlikdə -1 °C, dağ-larda -10 °C, iyul ayının orta temperaturu isə, müvafiq
olaraq +24 °C və +5 °C olur. Burada ildə 600–1600 mm yağıntı düşür. Rayon
arazisinın yarısı, əsasən dağlıq ərazilər, meşələrlə örtülmüşdür. Zaqatala –
beynəlmiləl rayondur. Burada əsasən azərbaycanlılar, saxurlar, avarlar,
ingiloylar ruslar və başqaları yaşayır. Rayonun ərazisində çoxsaylı tarix və
mədəniyyət abidələri var. Mərkəzi Zaqatala şəhəridir. Şəhər dəniz səviyyəsindən
535 metr hündürlükdə Azərbaycan Respublikasının paytaxtı olan Bakı şəhərindən
445 km aralıda, Tala çayının sahilində, Yevlax-Balakən şossesi yolunun üzərində
yerləşir.

Zaqatala ərazisinin təqribən yarısını meşələr tutur. Rayonun relyefi dağlıq və
düzənlikdir. Rayonda meşə çoxdur, lakin onlar əsasən dağlarda və dağətəyi
bölgədə yerləşir. Zaqatala rayonunun florası müxtəlif qiymətli ağac növləri ilə
zəngindir – şabalıd, qoz, fındıq, palıd, vələs, qarağac və s. Fauna – maral, dağ
keçisi, qaban, ayı, canavar, dovşan, həmçinin çoxlu quş növləri ilə təmsil
olunmuşdur – qırqovul, kəklik, dağ şahini, çalağan, turac, dolaşa və bülbül.

1929-cu ildə burada, Baş Qafqaz dağlarının cənub yamaclarında "Zaqatala" Dövlət
qoruğu yaradılmışdır.

İnzibati ərazi bölgüsü -1 şəhər, 2 qəsəbə, 59 kənd. Mərkəzi, Zaqatala şəhəri –
əhalisi 20600 nəfər. 1830-cu ildə Zaqatala qalası tikilmiş, 1840-cı ildən
Zaqatalaya şəhər statusu verilmişdir. Ərazisi 1348 kv. km.-dir. 1 yanvar 2012-ci
il tarixinə olan rəsmi təxminə əsasən əhalisi 121.394[3] nəfərdir, əsasən
azərbaycanlılardır. Rayonda azərbaycanlılarla bərabər iyirmidən artıq millət və
xalqın nümayəndələri (ruslar, ukraynalılar, gürcülər, laklar, avarlar, saxurlar,
udinlər, ingiloylar, ləzgilər, tatarlar, yəhudilər, türklər, yunanlar, osetinlər
və digərləri) yaşayır.

Qeyd : *- Ukrayın və Ruslar birlikdə /**- Saxurlar və digər Dağıstan xalqları
/sa.- siyahıya alma /r.t.- 2009-u il sa-nın nəticələri əsasında rəsmi təxmin.

Zaqatala rayonunun ərazisində Azərbaycan Respublikası Nazirlər Kabinetinin 2
avqust 2001-ci il tarixli 132 saylı qərarına əsasən Dövlət tərəfindən qorunan
100-ə yaxın abidə qeydə alınmışdır. Bunlardan ən qədimi Pəriqala, Armatay
qalası, Cingözqala, Şeytan qalası, Zaqatala qalası və başqalarıdır. Rayonun kənd
yerlərində VI-VIII əsrlərdən qalmış 10-dan çox Alban abidələri mövcuddur.

Rayonun Mamrux (Mamrux kilsəsi), Mazıx, Muxax, Qəbizdərə, Yuxarı Tala (Yuxarı
Tala məbədi) və Yuxarı Çardaxlar kəndlərində VI-VIII əsrlərdən qalmış çoxlu
Alban abidələri, qalaları vardır ki, maliyyə çətinlikləri üzündən onların
yenidən bərpası mümkün olmasa da qismən də olsa qorunması sahəsində müəyyən
işlər görülür. Yerlərdə mövcud olan məscidlərin isə hamısında yenidənqurma,
bərpa işləri aparılmış, tarixi abidə kimi onların qorunması təmin edilir.

Rayonun tarixi abidələrinin çoxu ən qədim vaxtlarda indiyə qədər salamat qalmış
kəndlərdə yerləşir. Gözparaq və Halal kəndlərində XVIII əsrə aid məscidlər,
Keloba kəndində XV əsrə aid iki qüllə, Mazıx kəndində XII əsrə aid qüllə, Yuxarı
Çardaxlar kəndində V əsrə aid Pəriqala, Car kəndində XIV əsrə aid Çingizqala və
rayon Tarix-diyarşünaslıq muzeyi, Paşan kəndində Alban qülləsi (XIII əsr) və
Axaxdərə kəndindəki Alban qülləsi (XII əsr), rayonun müxtəlif kəndlərində, o
cümlədən Əliabad və Mosul kəndlərində XIX əsrdə tikilmiş məscidlər salamat
qalmışdır.



https://az.wikipedia.org/wiki/Tarix

Tarix — mənbələr üzrə insanın meydana gəlməsi və inkişafını, müxtəlif xalqların
ən qədim zamanlardan bizim dövrümüzədək necə yaşamaları, onların həyatlarında
hansı hadisələrin baş verməsi, insan cəmiyyətlərinin həyatı necə və niyə dəyişib
indi mövcud olduğu hala düşməsini öyrənən elmdir.

Qədimdən bəri tarixçilər, mütəfəkkirlər bu sual ətrafında düşünüb mülahizələr
yürütmüş, məsələyə müxtəlif aspektlərdən yanaşaraq cavab verməyə çalışmışdılar.
Bu suala “tarix keçmişin elmidir” kimi qısa və doğru bir cavab vermək mümkündür.
Lakin bu yetərli tövsif olmayacaqdır. Bu səbəbdən də tarix elminin mahiyyəti
haqqında bir neçə kəlmə söyləmək yerinə düşəcəkdir. Hər bir elmin tarixi olduğu
kimi tarix elminin də tarixi vardır. Tarixə dair ilk yazılı əsərlər qədim
Yunanıstanda meydana çıxmışdır. "Epos" adı verilən bu əsərlər "Loqoqraflar"
tərəfindən qələmə alınırdı. Bu qəbildən olan tarixi əsərlər hekayəçi, rəvayətçi
xarakterli əsərlər idi. Daha sonra öyrədici, praqmatik xarakterli tarixi əsərlər
meydana çıxmağa başlamışdı ki, bu cür əsərlərin qələmə alınmasında məqsəd
keçmişdə baş vermiş hadisələrdən dərs almaq, oxuyucuya əxlaqi və mənəvi duyğular
aşılaya bilmək idi.

XIX əsrə gəlindiyində tarix elmi sahəsində ciddi irəliləyiş baş vermişdi. Tarixi
hadisələrin sadə nəqli və praqmatik xüsusiyyətləri ilə yanaşı meydana gəlmə
səbəbləri, bu səbəblərə təsir etmiş müxtəlif amillər, hadisələrin səbəb və
nəticə əlaqələri araşdırılmağa başlanmışdı. İstənilən bir hadisənin tarixi
hadisə sayılması üçün şübhəsiz həmin hadisənin insan fəaliyyəti nəticəsində
meydana çıxmış olması mühümdür. Məsələn heyvan sürülərinin köçü və ya hər hansı
bir təbii fəlakət tarix elminin araşdırma sahəsinə aid hadisə hesab olunmur.
Digər tərəfdən insanın daim fəal, aktiv olduğunu nəzərə alaraq onun istənilən
fəaliyyətinin də tarixi hadisə hesab olunması mümkün deyil. İnsanın və ya insan
topluluğunun fəaliyyətinin tarixi hadisə hesab olunması üçün həmin fəaliyyətin
cəmiyyət həyatına təsir etməsi əsas şərtdir.Məsələn bir bənnanın divar hörməsi
tarixi hadisə deyilsə də bir memarın yeni inşaat üsulu icad etməsi tarixi
hadisədir. Belə ki, bu icad nəticəsində şəhərsalma işində böyük bir həmlə
edilmiş ola bilər.

Nə Cahiliyyə dövrü Ərəb ədəbiyyatına aid nümunələrdə, nə də Qurani-Kərimdə
“tarix” kəlməsinə rast gəlinmədiyi üçün bunun ərəbcədə alınma söz olduğu
düşünülür. Tarix” qədim Semit sözüdür, mənası Ay (səma cismi - Yerin ətrafına
dolanan Ay) deməkdir. Mahiyyətcə həyatda baş verən hadisələrin qeydə alınması,
hesablanmasıdır. Xronologiya müəyyən etməkdir (ən qədimlərdə təqvimin əsasında
Günəşin deyil, Ayın durduğu məlumdur). Məzmun cəhətdən hekayə söyləmək, anlatmaq
mənasında işlənilmişdir.“Tarix” və “İlm əl-əxbar” (xəbərlər elmi) kəlmələri eyni
mənanı daşımışlar. Tarix sözünün ilk dəfə Əl-Buxari (810-870) tərəfindən
işlənildiyi ( nüfuzlu din xadimlərinin həyat hekayələri məcmuəsinə bu adı
vermişdi), “İlm əl-əxbar” ifadəsinə əl Xarəzmidə (təqribən 780-850) rast
gəlindiyi deyilir. Dilimizə ərəb mənşəli söz olaraq keçmiş “tarix” kəlməsi
qaynağını sami dillərindəki “ərx” kökündən almaqdadır. Bu kəlmə akkad dilində
“ərxu”, ibrani dilində isə “yərxu” olaraq səslənir və “ay” mənasını ifadə
edirdi. Ərəb dilində bu kökün törəməsi “ay təqviminin hesablanması” və ya
“xronologiya” anlamında (تاريخ) “tarix”, cəm formasında isə (تواريخ
təvarix)olaraq səslənmişdir."Ərəb tarixinin atası" İbn Xəldun tarixlə əlaqədar 7
cildlik əsərinin 1-ci cildi olan məşhur "Müqəddimə"sində tarix elminin
mahiyyətini, məqsədini və faydasını möhtəşəm bir şəkildə izah etmişdir. O elm
aləmində məşhur "Müqəddimə" əsəri ilə tanınmışdır.

Historia – yunanca öyərənmək, araşdırmaq deməkdir. İlk dəfə Herodot (484-424) öz
əsərinə bu adı vermişdi. Herodotdan başlayan və İbn Xəldun istisna olmaqla yeni
Avropa dövrünə qədər yazılan tarixlər əsasən üç növ qaynaq üzərində qurulurdu:
1) səyahət edən hərbçilər, tacirlər və az saylı qələm sahiblərinin öz gözləri
ilə gördükləri “tarixi” hadisələrin təsviri; 2) həmin yer və hadisələr haqqında
daha əvvəl yazanların əsərləri; 3) tarixçinin görmədiyi yerlərdə baş verən
hadisələr haqqında müxtəlif şəxslərin söylədikləri.

"Tarix" anlayışı üç müxtəlif səviyyədə və mənada istifadə olunur. Birincisi,
sosial-tarixi proses – ictimai inkişaf kimi; ikincisi, ictimai-siyasi
hadisələrin xronoloji ardıcıllıqla təsviri kimi və nəhayət, üçüncüsü, bu
prosesin insan tərəfindən bütöv bir fenomen kimi dərk olunması mənasında –
“Tarix fəlsəfəsi” kimi.Tarix fəlsəfəsi insan qəlbi və şüuruna yaxın olan
problemlərə bilavasitə toxunur (onun əsas maraq və mənafelərinin tarixdə özünə
uyğun necə yer tapması, onların keçmişini və gələcək taleyini müəyyən etmək kimi
vəzifənin öhdəsindən gəlmək və s.). insanların maraq və mənafeləri çox
rəngarəngdir, bəzən antoqonist xarakter daşıyan; ona görədə tarix fəlsəfəsi
müxtəlif dünyagörüşlərin və sosial-siyasi proqramların toqquşma meydanına
çevrilir.

Abbasqulu ağa Bakıxanov XIX əsrin I yarısının görkəmli maarifpərvəri, yazıçısı,
şairi olmuşdur. O, Azərbaycan tarixşünaslığının banisi, Azərbaycan və Dağıstan
tarixinə dair xronoloji ardıcıllığı əsas tutan zəngin və rəngarəng mənbəşünaslıq
bazasına malik olan ilk müntəzəm tədqiqat əsərinin müəllifidir. Abbasqulu ağa
Bakıxanovun "Gülüstani-İrəm" əsərinə qədər Azərbaycan tarixinə aid yazılmış
ümumi bir tarix əsərinə təsadüf etmirik. A. Bakıxanov bu sahədə birinci olaraq
Azərbaycan tarixinə aid olan materialları toplamış, onları müəyyən bir sistemə
salmış və təsviri yolla "Gülüstani-İrəm" əsərini yazmışdır. Bakıxanov tarix
elminin əvəzi olmayan tərbiyə və əxlaq məktəbi olduğunu qeyd edərək yazırdı: "Bu
elm insanı gözəl əxlaqlı və bilikli edir, ona dolanacaq və yaşayış işlərini
öyrədir. Buna görə, onu mənəvi elmlərin qiymətlərindən hesab edib demək olar:
tarix hökmsüz və zülmsüz elə bir hökmdardır ki, bütün adəm övladı onun əmrlərinə
boyun əyməkdədir... Tarix elə bir danışmayan natiqdir ki, sələflərin
vəsiyyətlərini bütün təfsilat və təriflərilə xələflərə bildirir, ehtiyac və
rifah səbəblərini, tərəqqi və tənəzzül yolların anladır".A.Bakıxanov göstərirdi
ki, "vətən tarixi"ni bilmək insanlarda milli təfəkkürün inkişafına
vətənpərvərlik hislərinin tərbiyə edilməsinə, dostu düşməndən ayırmağa, millət
üçün, vətən üçün faydalı və zərərli olanları fərqləndirməyə imkan verir.

Orta çağ (Middle Ages) terminini 15-ci əsr İtalyan humanisti Flavio Biondi
1392-1463) daxil etdi. Tarixi antik, orta çağ və cağdaş dövr kimi üç hissəyə
ayırmaq da həmin dövrdə baş verdi, bunu (1369-1444) Leonardo Da Vinçiyə aid
edirlər. “Middle Ages” əvəzinə “Medieval” sözü də işlənilir.

"Çağdaş dövr” zaman boyu hərəkət etdikcə onu iki hissəyə-yeni və ən yeni tarixə
ayırmağa başlanıldı - Modern History (Yeni tarix), Contemporary History (Ən yeni
tarix). Bir zamanlar Konstantinopolun türklər tərəfindən fəthi (1453) Orta çağın
Middle Ages sonu və Yeni çağın (Modern Era) başlanğıcı hesab olunurdu. 1789-cu
il Fransız inqilabını Müasir dövrün (Modern History) başlanğıcı hesab edənlər
çoxdur. Bir sıra hallarda modern dövrün Roma İmperiyasının çöküşü (Post Roma) və
ya İslam mədəniyyətinin yaranması ilə başladığını söyləyirlər. Bu üçlük, yəni
Qədim (Antik) dövr, Orta çağ və Müasir dövr Avropa dövrləşməsidir, dünyanın
digər hissələrinə aid deyil (hərçənd ki, sırf zaman bölümü kimi bu dövrləşmədən
qlobal tarixçilər də, yəni ümumdünya tarixi ilə məşğul olanlar da istifadə
etməkdədirlər).



https://az.wikipedia.org/wiki/Sasanil%C9%99r_%C4%B0mperiyas%C4%B1

Sasanilər İmperiyası – 226-cı ildən 651-ci ilə qədər müasir İran, İraq,
Əfqanıstan, Pakistan, Türkmənistan və Azərbaycan ərazilərini əhatə etmiş tarixi
dövlət. Fars mənşəli Sasanilər sülaləsinin əsasını 226-cı ildə I Ərdəşir
(Ərdəşir Babəkan) Parfiyanın sonuncu şahı olan V Ərdəvanı məğlub etdikdən sonra
qoymuşdur. Bununla da Parfiyada Arşakilər sülaləsinin hakimiyyətinə son qoymuş
Sasanilər dövləti yaranmışdır.

224-cü ildə İranın cənubunda yerləşən Pars vilayətinin Sasan nəslindən olan
hökmdarı I Ərdəşir Papakan Parfiya hökmdarı V Artabanı məğlubiyyətə uğratdı.
Bununla da Arşakilər sülaləsinin hakimiyyətinə son qoyuldu. 226-cı ildə I
Ərdəşir (226-241) özünü Ktesifon şəhərində İran şahənşahı elan etdi. Hakimiyyət
Sasanilər sülaləsinin əlinə keçdiyindən bu dövlət də Sasanilər dövləti
adlandırılmağa başlandı. Ktesifon şəhəri Mədain adlandırıldı və yenə də paytaxt
şəhər oldu. Sasanilər Roma imperiyasına qarşı münasibətlərdə keçmiş Parfiya
dövlətinin siyasətini davam etdirirdilər. I Ərdəşir Ermənistan və Azərbaycan
torpaqlarından başqa keçmiş Əhəməni torpaqlarını da birləşdirmişdi. Zəifləmiş
Kuşan dövlətinin torpaqları hesabına öz ərazisini şərqə tərəf daha da
genişləndirmişdi. Roma ilə şahənşah I Şapur (242-272) arasında Mesopotomiya və
Ermənistan uğrunda şiddətli mübarizə Romanın məğlubiyyəti ilə bitmişdi. I Şapur
Qafqazda, Şərqdə, Orta Asiyada öz mövqelərini əhəmiyyətli dərəcədə möhkəmləndirə
bilmişdi. Lakin Şapurdan sonra artan daxili mübarizələr Sasanilər dövlətini
xeyli zəiflətdi. Bunun nəticəsində Roma imperatoru Kar ilə mübarizədə məğlub
olaraq 283-cü ildə müqavilə bağlandı. Erməni çarlığı Sasanilərin təsirindən
çıxdı. IV əsrdə Qafqaz Albaniyası, Mesopotomiya, Ermənistanın yarısı Sasani
imperiyasının tərkibinə daxil edildi.

Sasanilər zamanı Azərbaycanda önəmli dəyişikliklər üz verir. Xosrov Ənuşirəvan
(səltənət 531-578 M.S)[2] (bəzi qaynaqlarda Qubad şahın zamanından [3]) İranı
dörd yerə bölüb, dörd "sepəhbod"a tapşırır. Bu bölümlər "Kust" adlanırlar.
İranın kostları bunlardan ibarətidilər:

1) kust ī xwarāsān “quzey doğu kustu (Xorasan) kustu” 2)xwarwarān “güney batı
kustu” 3)kust ī nēmrōz “güney doğu kustu” 4)kust ī ādūrbādagān “quzey batı
kostu”[1]

Şirvan və Aran hər ikisi ādūrbādagān kustunda yerləşirdilər və bunların şahları
ādūrbādagān sepəhboduna tabidirlər. ādūrbādagān sepəhbodu iranın ən güclü
sepəhboduidi. Hər üç sepəhbod təkcə gümüş bir təxtdə oturmağa icazələri varidi
vəli ādūrbādagān sepəhbodu qızıl təxtdə əyləşirdi. [2]

Adūrbādagān kustunun şəhristanları (pəhləvi dilində şəhristan=şəhər) İranın
şəhristanları [4]. kitabında belədir:

> Azərbaycan kustu< 56- Azərbaycan şəhristanın Azərbaycanın sepəhbodu İran
goşnəsb tikibdir.

61- Bəğdad şəhristanın Əbu cəfər ki ona əbu dəvaniq (kafirlərin dədəsi) deyirlər
tikdi. [1][5] [6]

Albaniya 262-cı ildə Sasanilərdən asılı vəziyyətə düşdü. Atropatena isə 227-ci
ildə onun vilayəti oldu. 510-cu ildə Sasanilər dövlətində Arşakilər sülaləsinin
hakimiyyətinə son qoyuldu. I Xosrov Ənurşirəvanın dövründə Albaniya, Atropatena
və İberiya sasani dövlətinin Şimal mərzbanlığına daxil edildi. Erkən orta
əsrlərdə Albaniyada, Çola, Şəki, Uti, Arsax, Paytakaran və s. vilayətlər var
idi. Uti vilayətində Bərdə şəhəri, Şəki və Çola arasında Qəbələ şəhəri
yerləşirdi. Həmin dövrdə Dərbənd Hun qapıları və ya Dəmir qapı adlanırdı.
Paytakaran Mil-Muğanı, Arsax isə Qarabağın dağlıq hissəsini əhatə edirdi.
Arsaxın əhalisini türklər təşkil edirdi.

III-V əsrlərdə Sasanilər Roma ilə müharibə edirdi. Sasani şahı I Şapur 260-cı
ildə Roma imperatoru Vallerianı məğlub edərək əsir aldı. 359-cu ildə Sasanilər
Amid döyüşündə Albaniyanın köməkliyi ilə Romanı yenə də məğlubiyyətə uğratdılar.
371-ci ildə Roma ilə Sasanilər arasında Dzirav döyüşü baş verdi. Bu döyüşdə
alban hökmdarı Urnayr Sasanilər tərəfindən vuruşurdu. Bu döyüşdə Roma və erməni
qüvvələri qalib gəldi.[9]

Sasani hökmdarları özlərini şahanşah (yəni şahların şahı) adlandırırdılar.
651-ci ildə şahanşah III Yəzdigərdin Ərəb xilafətinə məğlub olması nəticəsində
Sasani İmperiyasına son qoyulmuşdur.

Numani yazır: "642-ci ilin yayında Həmədanla İsfahan arasında yerləşən Nəhavənd
şəhəri yaxınlığında 3 gün davam edən misli görünməmiş qanlı döyüş başladı. Bu
döyüşdə qan su yerinə axırdı. O dərəcədə ki, insanlar və atlar döyüş
meydanındakı qan selindən ayaq üstə dayana bilmir, sürüşüb yıxılırdılar. Sayca
xeyli üstün olan ərəb ordusunun qələbəsi ilə bitən döyüşdə 50 mindən artıq
döyüşçü həlak oldu..."

Nəhavənd döyüşündən sonra Ömər ibn Xəttab sərkərdə Huzeyfə ibn-ul-Yəmana
Azərbaycan üzərinə hərbi yürüşə çıxmağı əmr etdi. Nəhavənddən hərbi yürüşə
başlayan Huzeyfə ibn-ul-Yəman Azərbaycanın cənub-şərqində yerləşən Ərdəbil
şəhəri ətrafına gəldi. O dövrdə Ərdəbil Cənubi Azərbaycanın əsas mərkəzi idi.
Belə ki, Sasani canişini bu şəhərdə yaşayırdı. Canişin Bacərvan, Şiz, Miyanəc və
s. şəhərlərdən topladığı ordu ilə Huzeyfə ibn-ul-Yəmanın ordusunu qarşıladı.
Ərdəbil yaxınlığında baş vermiş müharibə müsəlmanların qələbəsi ilə başa çatdı.

Həmədan şəhərinin əhalisi az sonra üsyan qaldırdılar. Xəlifə Ömər Nueym ibn
Muqərrinə məktub yazaraq öz ordusu ilə Həmədana getməyi əmr etdi. Nueym 12
minlik ordu ilə Həmədana yürüş etdi. Yenidən sülh müqaviləsi bağlandı.

643-cü ildə Vaci Ruz adlı yerdə türk və ərəb orduları qarşılaşdılar. Şiddətli
vuruşma baş verdi və döyüş xilafət ordusunun qələbəsi ilə bitdi. Vaci Ruz
döyüşündən sonra Ömər ibn Xəttabın əmri ilə Nueym ibn Muqərrin Rey şəhərini
mühasirəyə alaraq zəbt etdi[10].

642-644-cü illərdə İsfahan, Təbəristan, Fars, Kirman, Sistan və Xorasan
əyalətlərinin işğalı ilə qədim və zəngin Arran ölkəsi demək olar ki, tamamilə
xəlifənin əlinə keçmiş, beləcə möhtəşəm Sasani imperiyası da tarix səhnəsindən
silinib getmişdi[Mənbə göstərin] (mənbə- Kitapçı).

639-cu ildə xəlifə Ömərin əmri ilə Utbə ibn Fərqəd Fərat çayı boyunca şimal
istiqamətində hərəkətə keçərək çayın qərb və şərq sahillərini və Mosul şəhərini
ələ keçirmişdi. Oradan şimal-şərqə istiqamət alan Utbə ibn Fərqəd Azərbaycanın
daha iç ərazilərinə daxil olmuş və Urmiya şəhərini zəbt etmişdi. Urmiya gölünün
qərb sahili ilə şimala irəliləyən İslam ordusu Səlmas və Xoy şəhərlərini də ələ
keçirmişdi.[11]

Hələ 639-cu ildə Ömər ibn Xəttab Sasani əsgərlərinin harada olursa olsun təqib
olunması və qətlə yetirilməsi haqqında ərəb sərkərdələrinə fərmanlar
göndərmişdi. Bu əmrlərə əsasən Kufə və ətrafında yerləşən ordu hissələri İsfahan
və Rey istiqamətində hücuma keçmişdilər[12].



https://az.wikipedia.org/wiki/Rum%C4%B1niya

Rumıniya, Romıniya və ya Romaniya (rum. România) — cənub-şərqi Mərkəzi Avropada
olan dövlət. Konstitusiyasına əsasən Rumıniya demokratik dövlətdir. Ölkənin adı
"romanus" ("romalı" deməkdir) sözündən gəlib. Ölkə başçısı prezident hesab
olunur və qanunverici orqan isə ikipalatalı parlamentdir. Şimaldan və şərqdən
Rumıniya Ukrayna ilə, şimali-şərqdən Moldova Respublikası ilə, Cənubdan
Bolqarıstan ilə (sərhəd Dunay çayının üstündən keçir), qərbdən isə Serbiya və
Macarıstan ilə həmsərhəddir. Qara dəniz Rumıniyanın şərqində yerləşir.

1 yanvar 2007-ci ildən Avropa Birliyinin üzvüdür. Paytaxtı və ən böyük şəhəri
Buxarestdir (1,9 milyon nəfər).

Rumıniya Avropadakı ən köhnə insan məskənlərinin tapıldığı ölkədir. 2002-ci ildə
Rumıniyanın qərbindəki bir mağarada kəşf edilən (Sümüklü Mağara rum. Peştera cu
Oyasa) bu qalıqların 42.000 il əvvələ aid olduğu təxmin edilməkdədir. Rumıniya
torpaqlarında qurulan ilk dövlət Trakiyalıların qurduğu Daçiya Krallığıdır. Bu
dövlət 101-107 illər arasında Roma İmperatoru Trayanın orduları tərəfindən işğal
edilərək Roma İmperiyası bir əyaləti halına gəldilər. Roma imperiyasının
çökməsindən sonra bu torpaqlar Qotlar, Hunlar, Avarlar, Slavyanların zəbtinə
uğradı. 9-11-ci əsrlər arasında Birinci Bolqar Dövlətinin bir parçası halına
gəldi. Bu dövrü Macar, Peçenek, Kuman və Tatar işğalları izlədi. Rumınlar ilk
dəfə 14-cü əsrdə özlərinə aid dövlət qurmağı bacardılar. Bu dövlətlər 1310-cu
ildə I Basarab tərəfindən qurulmuş Valaxiya Bəyliyi və 1352-ci ildə Dragoş
tərəfindən qurulmuş Moldova dövlətidir.

Günümüzdəki Rumıniyanın bir parçası olan Erdel isə 10-16-cı əsrlər arasında
Macarıstan Krallığının bir parçası idi. 15-ci və 16-cı əsrlərdə bu üç ölkə
Osmanlı Dövlətinin himayəsi altına girdilər. Osmanlı dövründə Valaxiya və
Moldova vassal dövlətlər idi. Osmanlılara vergi verər, döyüşlərdə əsgər köməyi
edərdilər. Bəyliklərin voyvodaları Rumın əsillilər arasından Osmanlı padşahı
tərəfindən təyin edilərdi. Ayrıca bu bəyliklər İstanbulun yemək ehtiyacını
qarşılamaqda əhəmiyyətli bir rol oynayardılar. Ancaq Osmanlılar Rumıniyanı heç
bir zaman bütünlüklə ilhaq etmədilər. Buxarest və Yassı kimi böyük Rumıniya
şəhərlərində tez-tez Osmanlı vətəndaşlarına rast gəlinirdisə də sayları az idi.
Bu şəhərlər heç bir zaman Sofiya, Belqrad, Saloniki və ya Skopye kimi Osmanlı
xarakteri qazanmadı. XVIII əsrə qədər Valaxiya və Moldovanın voyvodaları
rumınların arasından seçilərdi. XVIII əsrdə isə Fənərli Rumlar arasından
seçildilər. Bu vəziyyət 1826-cı ildə Yunanıstanın müstəqilliyini qazanmasına
qədər davam etdi.

İkinci dünya müharibəsi illərində Rumıniya Almaniyanın satileti idi və ölkədə
Antonesku diktaturası hökm sürürdü. Ölkə 1944-cü ilin avqustunda faşistlərdən
azad edildi. Birinci hökumətin başçısı kral Mixay oldu. Müharibə nəticəsində
Rumıniyada 170 min nəfər öldü, itkin düşdü və yaralandı. 1945-ci il 4 yanvarda
xalq kütlələrinin təzyiqi altında kral hökuməti yenidən təşkil etdi. Hökumətin
başçısı general P.Redesku təyin edildi. 1946-cı il 11 iyulda Rumıniyada seçki
qanunu qəbul olundu. Qadınlara və hərbi qulluqçulara seçki hüququ verildi.
1946-cı il 20 dekabrda parlament bankların milliləşdirilməsi haqqında qanun
qəbul etdi, Pul islahatı keçirildi. 1947-ci ilin iyulunda Milli-saranist
partiyasının fəaliyyəti qadağan edildi.



https://az.wikipedia.org/wiki/Respublika_G%C3%BCn%C3%BC_(Az%C9%99rbaycan)

Respublika günü[1] [2] — 1918-ci ildə müsəlman Şərqində ilk dünyəvi demokratik
dövlət olan Azərbaycan Xalq Cümhuriyyətinin yarandığı gündür. 1990-cı ildən
Respublika günü dövlət bayramı kimi qeyd edilir.

1917-ci ildə Rusiyada baş vermiş Fevral inqilabı nəticəsində Rusiyada Çar
İmperiyası devrildi. Ölkədə çarizmin məzlum vəziyyətə saldığı xalqların milli
hərəkatı başlandı. 1918-ci il mayın 28-də Azərbaycan Xalq Cümhuriyyəti
(1918-1920) – müsəlman Şərqində ilk dünyəvi demokratik dövlət yaradıldı. Bu
respublika azərbaycanlıların tarixi yaddaşında Azərbaycan dövlətçiliyinin ilk
təcrübəsi kimi iz qoymuşdur[3].

Məmməd Əmin Rəsulzadə tərəfindən əsası qoyulan Azərbaycan Xalq Cümhuriyyəti türk
və islam dünyasında ilk parlamentli respublika və ilk demokratik, hüquqi və
dünyəvi dövlət nümunəsi idi.

Azərbaycan müvəqqəti hökumətinin ilk başçısı isə Fətəli Xan Xoyski idi. 10 gün
Milli Şura Tiflisdə işlədikdən sonra Gəncəyə köçürülüb. Yalnız 1918-ci ilin
sentyabrında Türkiyə ordusunun rəhbərliyilə – Bakı daşnak-rus qüvvələrdən
təmizləndikdən sonra milli hökumət Gəncədən Bakıya köçdü.

Azərbaycan Demokratik Respublikasını rəsmi surətdə tanıyan ilk dövlət Osmanlı
dövləti olmuşdur. Həmin tarixi hadisə 4 iyun 1918-ci ildə baş vermişdir.

Azərbaycan Demokratik Respublikası gərgin və mürəkkəb ictimai-siyasi şəraitdə
cəmi 23 ay fəaliyyət göstərə bildi. Təəssüflər olsun ki, müstəqil Azərbaycan
Cümhuriyyəti iki yaşına dolmadan bolşeviklərin hücumuna məruz qalıb müvəqqəti
olaraq devrildi. Sovetlər Birliyi, Azərbaycanı məcburi surətdə öz tərkibinə
daxil etdi. Bolşeviklər tərifindən devirlməsinə baxmayaraq, istiqlal ideyası
yenilmədi və 1991-ci ildə Sovet İmperiyasının dağılması ilə Azərbaycan yenidən
öz müstəqilliyini elan etdi[4].

1918-ci ilin may ayının 28-də Azərbaycan milli şurası "İstiqlaliyyət
Bəyannaməsi" ilə Azərbaycanın şimal torpaqlarında Azərbaycan Demokratik
Cümhuriyyəti yarandığını elan etdi. Bu tarixi sənədə görə Azərbaycan qonşu
xalqlar və dövlətlərlə dostluq münasibəti quracaqdır. Müstəqil Azərbaycan
dövlətinin təşkil idarəsi xalq cümhuriyyətidir. Azərbaycan Xalq Cümhuriyyəti,
millət, məzhəb, sinif və cins fərqi görmür və bütün vətəndaşların siyasi
hüquqlarını təmin etməlidir.

1991-ci ildə SSRİ dağıldıqdan sonra Azərbaycan özünü Xalq Cümhuriyyətinin varisi
elan edib və ölkənin müstəqiliyi yenidən bərpa olunub.

1990-cı ildən Respublika günü – dövlət müstəqilliyinin bərpa edilməsi günü
dövlət bayramı kimi qeyd edilir[5].



https://az.wikipedia.org/wiki/Qu%C5%9Flar

Quşlar onurğalıların ön ətrafları qanad şəklində olan lələkli, yumurtlayan,
istiqanlı nümayəndələridir. Yer kürəsində 9800-dən artıq növü yaşayır. Adətən
quşlar uçmaq qabiliyyətləri ilə xarakterizə olunsa da, pinqvin, dəvəquşu və s.
kimi uça bilməyən quşlar da mövcuddur.

Birinci dünya müharibəsi zamanı Poçtalyon Cher Ami quşu gözlərini və ayaqlarını
itirməsinə baxmayaraq məlumatı lazım olan yerə çatdıra bilmişdi. Onu Əla xidmət
nişanı ilə təltif etmişdilər. Sonra onun ayaqlarını protez ayaqlarla əvəz
etmişdilər.

Yeni Qvineyada yaşayan Papua pitohui quşu dünyada yeganə zəhərli quş hesab
edilir. Zəhər onun lələklərində və dərisində olur.

1. Meşə və kolluq quşları - 7 qrup: • Ağac və kolların budağından yapışmaqla
ovunu tutanlar. • Ağaca dırmanmaqla ovunu tutanlar. • Ov ardınca uçduqdan sonra
yenidən əvvəlki yerə qayıdanlar. • Tez - tez qanad çalmaqla ovunu havada
tutanlar. • Uçuş zamanı yavaş - yavaş aşağı enməklə ovunu tapıb tutanlar. •
Qaçmaq və addımlamaqla ovunu tutanlar. • Tullanmaqla ovunu tutanlar. 2. Açıq
quru sahə quşları - 5 qrup: • Ovunu tutmaq üçün oturduğu hündür yerdən uçub yenə
həmin yerə qayıdanlar. • Tez - tez qanad çalmaqla ovunu havada tutanlar. • Süzmə
uçuşunun köməyi ilə ovunu tapıb tutanlar. • Qaçmaq və addımlamaqla ovunu
tutanlar. • Tullanmaqla ovunu tutanlar. 3. Bataqlıq və sahil quşları - 3 qrup: •
Qaçmaq və addımlamaqla ovunu tutanlar. • Üzməklə qidasını tutanlar. • Bataqlıq
bitkilərinə dırmanmaqla ovunu tutanlar. 4. Su quşları - 2 qrup: • Ovunu uçmaqla
havada və şığımaqla suda tutanlar, yaxud hava - su quşları. • Qidasını üzmək və
dalmaqla suda tutanlar, yaxud sudaüzən quşlar.

Bəzi quşlar qeyri-mümkün olmasına baxmayaraq, daşı belə oya bilirlər. Möhkəm
qayaları oyarkən istifadə etdikləri tək alətləri var: dimdikləri… Arı yeyən quş
bu quşlardan biridir.Arı yeyən quş (meropidae) yuvasını qumdaşı uçurumlarının
üstünə və ya çayın sahilindəki bərkimiş palçıqlara dimdiyilə davamlı şəkildə
vurub oyuqlar açaraq qurur. Oyuq açma prosesinə 90-100 sm uzunluğunda dar tunel
açana qədər davam edir. Yuvanın kənarlarını açmaq üçün inşaat vasitəsi kimi
dimdiyindən istifadə edən arı yeyən quşun qısa və güclü pəncələri də qazma işinə
kömək edir. Yuvanın içində toplanan torpağı pəncəsilə bayıra boşaldır. Arı yeyən
quşların bəzi növləri 1000 və ya daha çox quşdan ibarət koloniyalar halında
yaşayırlar. Elm adamları bu qədər çox yuvanın içində hər quşun öz yuvasını necə
tapdığını açıqlaya bilmirlər. [1]

Arı yeyən quşların maraqlı xüsusiyyətlərindən biri də həşərat ovlamaqda
göstərdikləri peşəkarlıqlarıdır. Bu quşlar arılarla qidalanırlar. Bu olduqca
təəccüblüdür, çünki digər quşlar üçün arı yemək öldürücü ola bilər. Ancaq arı
yeyən quşlara arıların zəhəri təsir etmir. Çünki bu quşlar tutduqları arının
qarnını əvvəlcə bir budağa sürtərək aşındırır, beləliklə, zəhəri havaya
boşaldırlar. [2]

Həqiqətən, göylərin və yerin yaradılmasında, gecə ilə gündüzün bir-birini əvəz
etməsində, içərisində insanlar üçün mənfəətli şeylər olan gəmilərin dənizlərdə
üzməsində, quruyan yer üzünü Allahın göydən yağmur yağdıraraq yenidən
diriltməsində, cins-cins heyvanları onun hər tərəfə yaymasında, göylə yer
arasında ram edilmiş küləyin və buludların bir səmtdən başqa səmtə
döndərilməsində düşünənlər üçün əlamətlər vardır. (Bəqərə surəsi, 164) [3]



https://az.wikipedia.org/wiki/Qazax

Qazax vaxtilə oymaq, sultanlıq, sonralar isə qəza mərkəzi olmuşdur. 1909-cu
ildən şəhər statusu almış, hazırda isə rayon mərkəzidir. Ehtimallara görə
Qazaxın əsası VIII əsrdə ərəb sərkərdəsi Mərvan ibn Məhəmməd tərəfindən
qoyulmuşdur. Bu yer haqqında VII əsr hadisələri ilə əlaqədar "Kasak" (Kasaq)
kimi ərəb tarixзisi əl – Kufi (IX əsr) də məlumat vermiєdir. Toponim özündə
qıpçaq mənşəli "qazax" etnik birliyinin adını əks etdirir. Lakin qıpçaqların bir
hissəsi bu zonaya sonralar da gəlmişdir. XI-XII əsrlərdə gürcü çarlarının hərbi
qüvvə kimi istifadə etmək məqsədilə Şimali Qafqazdan Şərqi Gürcüstana kütləvi
surətdə qıpçaq ailələri köçürdükləri məlumdur. Təkcə 1118-1120–ci illərdə gürcü
carı IV Qurucu David 45 minlik süvari ordusu olan 225 min qıpcağı Gürcüstanda
yerləşdirmişdi. Turkdilli əhali sayca çoxluq təєkil etdiyi ucun Şərqi Gürcüstan
XI-XIII-cu əsr gürcü mənbələrində Didi Turkoba (Boyuk turk obası) adlanırdı.
Görünür, həmin türkdilli qıpçaqların əksəriyyəti qazaxlar olmuşlar. Bunu
Azərbaycanın şimalında və Gürcüstan, Ermənistan ərazilərində yayılmış qazax
etnik birliyinə aid etnotoponimlər də sübut edir.

XV əsrin sonlarında Qazax sultanlığı yaradılmışdır. Səfəvilər dövründə Qazax
sultanlığı Qarabağ bəylərbəyliyinə daxil idi.

25 yanvar 2016-cı ildə A.R. Müdafiə Nazirliyi Qazax rayonu ilə Ermənistanın
Noyemberyan yaşayış məntəqəsi arasındakı ərazidə yerləşən Odundağ yüksəkliyinin
Azərbaycan ordusunun nəzarətinə keçməsi haqqında məlumat yayıb.[2]

AzStat-ın 1 yanvar 2015-ci il tarixinə olan məlumatına əsasən Qazax şəhərinin
əhalisi 23 min nəfərdir.[3]



https://az.wikipedia.org/wiki/Q%C9%99dim_Roma

Qədim Roma - əvvəlcə şəhər-dövlət, sonralar (e.ə. III əsrin sonundan) Avropanın
qərb və cənub-şərq hissələrinin, Kiçik Asiyanın, Şimali Afrika sahilinin, Suriya
və Fələstinin daxil olduğu dövlət. Rəvayətə görə, Roma şəhəri e.ə. 754/753 ildə
Eneyin varisləri Romul və Rem tərəfindən salınmışdır. Romanın tarixi ənənəvi
olaraq üç dövrə bölünür: çarlıq (e.ə. 754/753-e.ə. 510/509), respublika (e.ə.
510/509-e.ə. 30 və ya 27), imperiya və ya prinsipat dövrü (e.ə. 30 və ya
27-eramızın 193 ili) və dominat. Roma dövlətinin tarixində ordu böyük rol
oynamışdır. Romalılar əvvəlki quldarlıq dövlətlərinə nisbətən daha mükəmməl,
nizami ordu yarada bilmişdilər. Onun əsas qüvvəsi koqorta və manipulalara
bölünmüş legiondan ibarət olan piyada idi. Süvari qoşunu yardımçı rol oynayırdı.

Ən qədim çarlıq dövrünün yeddi çarının adı məlumdur (Romul, Numa Pompili, Tull
Qostili, Ank Marsi, Tarkvini Prisk, Servi Tulli və Məğrur Tarkvini). Çarlıq
dövrünün başlanğıcında cəmi 300 qəbilədən ibarət olan əhalidən hər 10 qəbilə bir
kurianı, hər 10 kuria isə tribanı təşkil edirdi. Üç triba (latın, sabin, etrusk)
var idi. İcmanın ən mühüm işlərinə qəbilə ağsaqqallarından seçilən senat
baxırdı. Senata ağsaqqalları tədricən hər qəbilənin eyni ailəsindən seçməyə
başladılar. Bu qayda əhalinin imtiyazlı təbəqəsinin (patrisilərin) yaranmasına
səbəb oldu; əhalinin qəbilə təşkilatından kənarda qalan hissəsi plebeylər
adlanırdı. Senatdan başqa, kurialar üzrə toplanan xalq məclisi də mövcüd idi
(yalnız patrisilər iştirak edirdilər). Əvvələr çarın hakimiyyəti qəbilə
başçısının səlahiyyətinə yaxın idi. Müəyyən müddətdən sonra çarlar senat
üzvlərini yalnız məhdud dairələrdən təyin etməyə başladılar. Beləliklə, senat
Roma əyanlarının qanalı orqanına çevrildi. Patrisilərdə plebeylərin mübarizəsi
şəraitində plebeylər icmada patrisilərlə bərabər vətəndaşlıq hüququ qazandılar.
E.ə. 5 əsrin 1-ci yarısında xalq tribunu vəzifəsi təsis olundu. E.ə. VI əsrin
ortalarında Romada cəmiyyəti varlı və yoxsul siniflərə bölünən islahatlar
keçirildi. Əmlak senzindən asılı olaraq, hər sinif qoşun üçün müəyyən sayda
döyüşçü verirdi. Senturiyalar üzrə səsvermə xalq məclisində səslərin
patrisilərin xeyrinə təmin edirdi. Bu şəraitdə çar hakimiyyətinin süqutu və
respublikasının qurulması başa çatdı.

Respublikada keçmiş çar səlahiyyətini hər il seçilən iki vəzifəli şəxs (əvvəlcə
pretorlar, sonra konsullar) icra edirdi. Ali hakimiyyət orqanı formal olaraq
xalq məclisi sayılsa da, əslində dövlətin idarəsində aparıcı rol senata məxsus
idi. Senat maliyyə, dövlət əmlakı, xarici siyasət və hərbi işlərə baxırdı.
İcraedici orqanlar magistratlar idi. E.ə. 5 əsrdə Roma yeni ərazilər əldə etmək
uğrunda yaxın qonşunları olan etrusklar, latınlar və başqa tayfalarda
müharibələr aparırdı. Qalların hücumundan (e.ə. 390 və ya 387) sonra plebeylər
ilə patrisilər arasında sosial mübarizə kəskinləşdi. E.ə. 326 ildə borc köləliyi
ləğv edildi. E.ə. 4 əsrin ortalarında qazandığı qələbələr nəticəsində Roma Orta
İtaliyada güclü dövlətinə çevrildi. Onun latınlar (e.ə. 340-338), samnitlər,
Epir çarı Pirr üzərində (e.ə. 280-275) qələbələri ilə Apennin yarımadasının 200
il davam edən işğalı başa çatdı. Romaya tabe olan tayfaların federasiyası
yarandı. Daxili işlərində isə diktator Hortenzinin verdiyi qanundan (e.ə. 237)
sonra plebeylərin triblər üzrə qəbul etdikləri qərarlar qanun qüvvəsi aldı və
onları senatın bəyənməsinə ehtiyac qalmadı. İtaliyada hakimiyyətini
möhkəmləndirən Roma Aralıq dənizinin qərbində Karfagenlə mübarizəyə girişdi. Pun
müharibələrində (e.ə. 264-241, 218-201, 149-146) Roma Karfageni məhv edib Aralıq
dənizinin qərbində hegemonluğu ələ keçirdikdən sonra Balkan yarımadasına və
Asiyaya doğru irəlilədi. E.ə. 2 əsrin ortalarında Aralıq dənizi sahilinin bir
çox ərazisi Roma tərkibinə qatıldı və Roma əyalətləri yarandı. Lakin sinfi
ziddiyyətlərin hədsiz kəskinləşməsi böyük üsyanlara - Siciliyada qul üsyanlarına
və Kiçik Asiyada Aristonikin üsyanına səbəb olmuşdu. Kəndlilərin torpaq uğrunda
mübarizəsinə Qrakx qardaşları başçılıq etdilər. E.ə. 133 ildə xalq yığıncağı
ictimai torpaqların tutulmasını məhdudlaşdırmaq haqqında qanun qəbul etdi.
Siyasi qruplaşmalar - optimatlar ilə populyarlar arasında silahlı mübarizə
şiddətləndi. Xarici siyasətdə Yuqurta müharibəsinin (e.ə. 111-105) əvvəlində
Roma ordusu məğlubiyyətə uğradı. Müttəfiqlər müharibəsi (e.ə. 90-88) nəticəsində
Roma italiklərə vətəndaşlıq hüququ verməyə məcbur oldu. Sulla və Mari
tərəfdarlarının mübarizəsi (e.ə. 87-82) köhnə siyasi quruluş formalarının yeni
şəraitə uyğun gəlmədiyini göstərdi. E.ə. 82 ildə Sulla müddətsiz diktator oldu;
xalq yığıncağının və xalq tribunlarının rolu heçə endirildi. Sullanın rejimi
geniş müxalifət doğurdu və o, e.ə. 79 ildə səlahiyyətindən əl çəkməyə məcbur
oldu. Qədim dövrün ən böyük qul üsyanlarından olan Spartak üsyanı (e.ə. 74 və ya
73-71) Romada ziddiyyətlərin kəskinləşməsi nəticəsində baş vermişdi. Siyasi
qruplaşmalar arasında hakimiyyət uğrunda mübarizə şiddətləndi. E.ə. 60 ildə Qney
Pompey, Mark Lisini Krass və Yuli Sezar ittifaq bağlayaraq birinci triumvirat
yaratdılar. Lakin onların arasında təfriqə düşdü və yeni mübarizə Sezar
diktaturasının qurulması ilə nəticələndi. O, yeni əraziləri (Qalliya, Britaniya
və s.) işğal etdi. Sezar öldürüldükdən (e.ə. 44) sonra ölkədə bir neçə il
vətəndaş müharibəsi davam etdi və Oktavianın qələbəsi ilə qurtardı.

Pun müharibələri (e.ə. 264-146, adı punlardan, yəni karfagenlilərdən gəlir) —
Karfagenlə Qədim Roma arasında əvvəlcə Siciliyada, sonra Aralıq dənizinin bütün
qərb sahilində hökmranlıq uğrunda müharibələr. 1-ci Pun müharibəsi (e.ə.
264-241) Siciliya uğrunda aparılırdı. Romalılar dənizdə bir sıra qələbələr (e.ə.
260, 256, 251, 241) qazandılar. E.ə. 241 ildə Roma Siciliyanı (Sirakuza və
ətrafından başqa) və bəzi adaları, sonra isə Sardiniya və Korsikanı ələ keçirdi.
2-ci Pun müharibəsi (e.ə. 218-201) Karfagenin qisas cəhdindən doğmuşdu. E.ə. 218
ildə Hannibalın ordusu Alpı keçirdi və Po dərəsinə daxil oldu. Trazimen gölü
(e.ə. 217) və Kann (e.ə. 216) yaxınlığındakı vuruşmalarda Roma ordusu darmadağın
edildi. E.ə. 212 ildən romalılar təşəbbüsü ələ keçirdilər. Metavr çayı
yaxınlığında (e.ə. 207) qələbə qazanan romalılar Zama yaxınlığındakı həlledici
vuruşmada Hannibalın ordusunu darmadağın etdilər (e.ə. 202). E.ə. 201 ildə
bağlanmış müqaviləyə görə Karfagen Afrikadakı ərazisi ilə kifayətləndi,
donanmadan məhrum oldu, böyük təzminat verməyə məcbur edildi. 3-cü Pun
müharibəsində (e.ə. 149-146) Karfagen məğlub oldu və dağıdıldı (e.ə. 146),
sakinləri isə kölə kimi satıldı. Pun müharibələr nəticəsində Roma Aralıq
dənizinin ən güclü dövlətinə çevrildi.

Tiberi Semproni Qrakxus (e.ə.162 - e.ə.133) — məşhur Qədim Romanın siyasi xadimi
idi. Qədim Romada torpaq islahatların təşəbbüskarı olan iki qardaşdan biridə o
idi. Qay Semproni Qrakxusun qardaşının öldürülməsindən 10 il sonra (e.ə.123
ildə) onun yerinə keçdi.

Oktavian Avqust imperiya dövrünün başlanğıcını qoymuş prinsipat sistemini (e.ə.
27 ildən) yaratdı. Dövlətin sərhədləri xeyli genişləndirilmiş, Misir, Şimali
İspaniya işğal edilmiş, Ermənistan, Qara dəniz sahilinin xeyli hissəsi asılı
vəziyyətə salınmışdı. Avqustun xələfləri Tiberi (14-37), Kaliqula (37-41),
Klavdi (41-54), Neron (54-68) əyalətlərdə xalq kütlələrinin üsyanları yatırır,
respublika qaydalarını bərpa etməyə can atan Roma aristokratiyasına qarşı
şiddətli mübarizə aparırdılar. Bu zamanda xristianlıq yaranmağa başladı. Roma
imperiyasının yüksəlişi Antoninlər sülaləsi dövrünə (96-192) təsadüf edir.
Trayanın dövründə (98-117) Roma dövlətinin əraziləri maksimum genişlənmiş,
daxili ticarətin və sənətkarlığın inkişafına şərait yaranmışdı. İtaliyada
başlanan sosial-iqtisadi böhran ("3 əsr böhranı") quldarlığı aradan qaldırdı.
Markoman müharibəsində Roma barbarların hücumunu güclə dəf edə bildi. İmperator
Karakallanın 212 ildə bütün azad əyalət adamlarına Roma vətəndaşlığı vermək
haqqında qanunu da vəziyyəti yüngulləşdirmədi. 3 əsrin ortalarında Roma
imperiyası əslində dağıldı.

İmperatorlardan Diokletian (284-305) və I Konstantinin (306-337) dövründə
imperiya bərpa edilmiş, dominat rejimi bərqərar olmuşdu. 313 ildən sonra hakim
kilsə olan xristian kilsəsi dövlətin sədaqətli müttəfiqi idi. 4 əsrdə ticarətin,
sənətkarlığın tənəzzülü ilə yanaşı, orduda və inzibati idarələrdə barbarların
mövqeyinin xeyli güclənməsi də müşahidə edilirdi. 378 ildə Roma ordusunda xidmət
edən vestqotlar üsyana qalxdılar. Adrianopol yaxınlığında üsyançılar imperator
Valentinin ordusunu darmadağın etdilər. 395 ildə imperiya iki hissəyə - Qərbi və
Şərqi Roma imperiyasına bölündü. 410 ildə vestqotlar Roma şəhərini ələ keçirib
qarət etdilər. Qalliya və İspaniyanı baqaudların üsyanı bürürdü. 476 ildə Odoakr
Qərbi Roma imperiyasının sonuncu imperatoru Romul Avqustulu devirdi və Qərbi
Roma imperiyası süqüt etdi.

Qədim romalıların dünyagörüşünün əsasını politeizm (çoxtanrılıq) təşkil edirdi.
Onlar inanırdılar ki hər bir şeyin, eləcə də təbiət hadisələrinin tanrıları və
ruhları vardır. Bundan başqa, qədim Romada ölmüş əcdadların ruhlarına pərəstiş
kultu və magiya da yayılmışdı. Romalılar ovsun, sehr və cadulara öyrəncəli
idilər. Tanrılara tapınma rituallarını, cadugərliyi və başqa adətləri kahinlər
icra edirdilər. Avqurlar adlanan kahinlər gələcəkdə nəyin baş verəcəyini
quşların uçuşuna görə müəyyənləşdirirdilər. Qaruspik adlanan kahinlər isə bunu
qurbanlıq heyvanların daxili orqanları ilə yerinə yetirirdilər.

Kahinlər yaşadıqları cəmiyyətlərdə nüfuzlu təbəqənin üzvləri hesab olunurdular.
Ən tanınmış və hörmətli kahinlər pontifekslər (lat. pontifex) heyətini təşkil
edirdilər. Bu heyətin başçısı Baş kahin vəzifəsini tuturdu. Günümüzdə də Roma
Papasının adlarından biri də məhz pontifeksdir.

İlkin dövrlərdə romalılar tanrıları təsvir etmir, onları yalnız xüsusi rəmzlərlə
(simvollarla) ifadə edirdilər. Məsələn, savaş tanrısı Marsın simvolu nizə, işıq
və ildırımın simvolu olan Yupiterin rəmzi isə ox idi. Sonrakı dövrlərdə yunan
mədəniyyətinin təsiri ilə Romada tanrıların panteonu (tanrılar toplumu)
yaranmışdır. Yunan baş tanrısı Zeus’la eyniləşdirilən Yupiter panteonun başında
dururdu. Başqa Roma tanrıları da yunan tanrıları ilə: Hera Yuno (Yunona) ilə,
Minerva Afina ilə, Venus (Venera) isə Afrodita ilə eyniləşdirilmişdir. Roma
Tanrıları və mifologiyası ayrıca məqalələrdə verilmişdir:

Digər tərəfdən romalıların istila siyasəti genişləndikcə Romada digər
mədəniyyətlərin, xüsusi ilə Şərq mədəniyyətinin və dinlərinin də təsiri
güclənmişdir. Məsələn, orada iranlıların Mitra, misirlilərin İsis (İsida) və
Serapis, finikiyalıların Astarta tanrılarına ibadət edilirdi. Eyni zamanda,
Fələstinin istilasından sonra romalılar yəhudi monoteizmi ilə də tanış
olmuşdurlar.



https://az.wikipedia.org/wiki/Q%C3%BCds

Qüds[1][2] (ərəb. القدس‎‎ əl-Qüds (audio)) və ya Yerusəlim[3] — dünyanın ən
qədim şəhərlərindən biri, Şərq hissəsi Fələstinin hüquqi paytaxtı, Qərb hissəsi
hüquqən İsrail dövlətinin nəzarətindədir.

1949-cu ildən İsrail Qüdsü paytaxt elən edir; 1967-ci ildən İsrail bütün şəhər
ərazisinə nəzarət edir. Şəhərin şərq hissəsi üzərində İsrail suverenliyi,[4]
eləcə də şəhərin bütövlükdə İsrail paytaxtı kimi statusu beynəlxalq
ictimaiyyətin əhəmiyyətli hissəsi tərəfindən tanınmayıb.[5]

Qüdsdә olan Əl-Əqsa məscidi müsәlmanların ilk qiblәsidir. Qüds müsәlmanlar üçün
Məkkə vә Mədinədәn sonra üçüncü müqәddәs şәhәrdir.

Qərb və yəhudi mənbələrində Yerusəlim (ivr. ירושלים‎ Yeruşala(y)im (audio)).
İncilin ərəb dilinə tərcümələrində — أورشليم Ӯршалӣм (Ӯрушалӣм), Urşəlim,[6].
Beytül-Müqəddəs[7] adlarıyla da tanınır

Qüdsün statusu – qızğın müzakirələr mövzusudur. Həm İsrail, həm də Fələstin
Muxtariyyəti Qüdsü öz paytaxtı sayır, lakin fələstinlilərin əksəriyyəti de-fakto
buraya getmək hüququndan məhrumdur. İsrailin Şərqi Qüds üzərində suverenliyi BMT
və dünyanın əksər dövlətləri tərəfindən tanınmayıb.[8] Bu gün "Yaxın Şərq
dördlüyü" tərəfləri yenidən danışıqlar masası arxasında əyləşdirməyə və 60 ildən
artıqdır davam edən münaqişəni "ölü nöqtədən" tərpətməyə yönəlmiş səylərini
davam etdirir. Lakin ayırıcı divarla və ideoloji baxışlarla iki yerə bölünmüş
unikal müqəddəs şəhər olan Qüdsün taleyi hələ də qeyri-müəyyəndir.[9]

Qüds həm müsəlmanlar, həm xristianlar, həm də yəhudilər üçün müqəddəs sayılır.
Köhnə Şəhərdə qala divarları ilə dövrələnmiş ərazidə üç səmavi dinin – islam,
xristian və yəhudi dinlərinin müqəddəs məbədləri yerləşir.[10]

Müsəlmanlar üçün Qüds Əl-Əqsa məscidinin yerləşdiyi, xristianlar üçün İsa
peyğəmbərin son günlərini yaşadığı, həvarilərlə Gizli Görüş keçirdiyi, çarmıxa
çəkildiyi və zühur etdiyi, yəhudilər üçün İbrahim peyğəmbərin oğlu İsmayılı
qurban kəsdiyi yer, Süleyman peyğəmbərin sarayının olduğu, Davud peyğəmbərin
şöhrət qazandığı şəhərdir.[10]

Köhnə Şəhərə yeddi qapıdan birindən keçməklə daxil olmaq olar.[11] Köhnə Şəhər
dörd məhəllədən - müsəlman, yəhudi, xristian və erməni məhəllələrindən
ibarətdir.[12] İstənilən xristian, katolik və protestant üçün müqəddəs sayılan
Via Dolorosa küçəsi, yaxud "Kədər Yolu" məhz müsəlman məhəlləsindən
başlayır.[13] "Kədər Yolu" - İsa peyğəmbərin Ponti Pilatdan Qolqofa qədər xaçını
əlində tutaraq getdiyi yoldur. "Kədər Yolu" İsa peyğəmbərin edama məhkum
edildiyi yerdən çarmıxa çəkildiyi və dəfn olunduğu Mələklər Kilsəsinə qədər
uzanır.[14] Bu ərazidə demək olar ki, bütün dini konfessiyaların kilsələri var.

Məbəd Kompleksindən salamat qalmış yeganə hissə olan divar Ağlama divarı
adlanır. Yəhudilər buraya məhv olmuş Məbədə kədərlərini ifadə etmək üçün
gəlirlər.[15] Abidlər bura dua etməyə gəlir, bəziləri arzularını kağıza yazaraq
divardakı deşiklərə soxurlar. Onlar ümid edir ki, Tanrı onların dualarını
eşidəcək.[15]



https://az.wikipedia.org/wiki/H%C9%99rb_v%C9%99_S%C3%BClh_(roman)

Hərb və Sülh (rus. Война и миръ) — rus yazıçısı Lev Tolstoy tərəfindən yazılmış
və ilk dəfə 1869-cu ildə nəşr edilmiş roman. Roman dünya ədəbiyyatının ən mühüm
nailiyyətlərindən və vacib əsərlərindən biri kimi dəyərləndirilir[1][2][3].
"Hərb və Sülh" L.Tolstoyun digər əsəri olan "Anna Karenina" (1873–1877) ilə
birgə onun ədəbi yaradıcılığının zirvəsi hesab olunur.

"Hərb və Sülh" Rusiyanın Fransa tərəfindən istilası dövründə baş vermiş
hadisələri və Napoleon erasının Rusiyada Çar cəmiyyətinə təsirini, bu təsirin
doğurduğu nəticələri beş zadəgan ailəsinin nümunəsində təsvir edir. Romanın
ilkin versiyası 1865–1867–ci illərdə "Rus Xəbərçisi" qəzetində silsilə şəklində
"On il 1805"[4] adı ilə nəşr edilmişdir. Roman tam şəkildə ilk dəfə 1865-ci ildə
nəşr edilmişdir.[5] 2009–cu ildə "Newsweek" tərəfindən tərtib edilmiş "Top 100
Kitablar" sırasında "Hərb və Sülh" birinci olmuşdur.[6]

Tolstoy özü, əsər haqqında bir qədər qarışıq fikir bildirərək qeyd etmişdir ki,
"Hərb və Sülh" "roman deyil, bir qədər poema, daha çox isə tarixi xronikadır".
Romanın bəzi bölmələri isə təsvirilikdən tamam uzaq olmaqla, fəlsəfi diskussiya
xarakteri daşıyır.[7] O, göstərir ki, ən yaxşı Rusiya ədəbiyyatı nümunələri
standart normalardan kənara çıxır. Tolstoy "Anna Karenina" əsərini roman
yaradıcılığının ilk nümunəsi kimi dəyərləndirir.

Tolstoy özü Krım müharibəsində iştirak etmiş və "Hərb və Sülh" romanından da
əvvəl müharibə səhnələri ilə zəngin qısa hekayələr yazmışdır. Romanın yazmağa o,
ailə həyatı qurduqan sonra başlamışdır. Yazıçı əsərin ilk yarısını "1805" adı
altında yazmışdır.

İkinci yarının yazılması zamanı o, romanı yazarkən təsiri altında olduğu əsas
şəxslərdən biri Şopenhauerin yaradıcılığına müraciət etmiş və onun əsərlərini
oxumuşdur. Lakin Tolstoy əsərdə tarixə dair şəxsi fikirlərini qələmə
almışdır.[8]

Roman daha çox tarixi janrda olan əsərlər sırasına aid edilir. Lakin o, eyni
zamanda XVII–XIX əsrlər ədəbiyyatında məşhur olan bir çox xarakterləri, xüsusilə
sevgi romanlarının bəzi xüsusiyyətlərinə də malikdir. "Hərb və Sülh" öz ədəbi
statusuna daha çox, özünəməxsus tərzi ilə nail olmuşdur.

Tolstoy romanda yeni bilgi vermə, nəql etmə yolundan istifadə etmişdir. Onun
nəql strukturu müqayisəyə əsaslanmaqla oxucuya, baş vermiş hadisəyə münasibətdə
hər iki tərəfin mövqeyini açıb göstərir. Yazıçı cəld və nəzərə çarpmayan şəkildə
hadisələr fonunda öz qəhrəmanlarının xüsusiyyətlərini oxucuya çatdırır. O,
hadisələrin dərin və detallı təsvirinə diqqət yetirərək, xüsusilə döyüş
səhnələrinin və ziyafət salonlarının oxucuda dramatik maraq oyatmasına nail
olur. Bu, roman yaradıcılığında yeni bir addım olmaqla, XIX əsrin II yarısından
etibarən bir çox yazıçılar tərəfindən təkrarlandı və bu addımı ilk dəfə atan
şəxs kimi Tolstoy bir daha öz peşəkarlığını sübut etmiş oldu.[9]

Tolstoy "Hərb və Sülh" romanında mühüm tarixi hadisələrin baş verdiyi dövrü
təsvir etmək üçün ciddi tarixi araşdırmalar aparmış və dövrün reallıqlarını
öyrənməyə çalışmışdır. O, eyni zamanda, bir çox tarixi romanları tədqiq edərək
yazılma üslubları haqqında informasiya toplamışdır.[8] Krım müharibəsi veteranı
olan Tolstoy "Hərb və Sülh" romanında standart tarixə, xüsusilə standart hərb
tarixinə çox tənqidi yanaşmışdır. Tolstoy Napoleon müharibələri haqqında həm
fransız, həm də rus dilində yazılmış bütün tarixi tədqiqat əsərlərini oxumuş və
əldə etdiyi məlumatlardan romanda istifadə etmişdir. O, əsərin üçüncü cildindən
başlayaraq, tarixə dair şəxsi fikirlərini də qeyd etmişdir. Əsərin ikinci
cildində qeyd etdiyi kimi, o əfsanə-mif xarakterli məlumatları və real tarixi
faktları müqayisə edərək, qaranlıqlar arasından reallığı üzə çıxarmağa
çalışmışdır.

Əsərdə Tolstoyun da "bizim babalarımız yaşadığı dövrlərdə" ifadəsiylə qeyd
etdiyi kimi, romanın qələmə alındığı dövrdən altmış il əvvəlki hadisələr təsvir
edilmişdir. Tolstoy romanı yazmamışdan əvvəl Rusiyanın Fransa tərəfindən
istilası dövründə yaşamış bir çox şəxslərlə görüşərək qeydlər aparmış, tarixi
araşdırmalardakı məlumatları həmin qeydlərlə müqayisə edərək əsl həqiqəti üzə
çıxarmağa çalışmışdır. O, Napoleon başda olmaqla, romanda təsvir etdiyi tarixi
şəxslərə aid məktubları, jurnalları, avtobioqrafik və bioqrafik əsərləri oxumuş
və bu yazıçıya təsvir etdiyi fiqurların real obrazını yaratmağa imkan vermişdir.
Ümumilikdə, "Hərb və Sülh" romanında 160 tarixi şəxsdən bədii obraz kimi
istifadə edilmişdir.[10]

"Hərb və Sülh"ün ilk nüsxəsi 1863-cü ildə tamamlanmışdır. 1865-ci ildə isə
əsərin birinci hissəsi "1805-ci il" adı ilə dövrü mətbuatda – "Russkiy Vestnik"
qəzetində nəşr edilmişdir. Növbəti ildə ilkin versiya yenidən çap olunmuşdur.
Lakin həmin ilkin versiya Tolstoyun ürəyincə olmamış, bununla belə o, 1867-ci
ilə qədər əsərin müəyyən hissələrinin fərqli sonluqlarla nəşrinə icazə
vermişdir. Yazıçı 1866–1869-cu illərdə yenidən roman üzərində ciddi
çalışmışdır.[5][8] Tolstoyun həyat yoldaşı Sofiya Tolstaya yazır ki, əldə olan
yeddi müxtəlif nüsxə üzərində çalışan yazıçı, uzun zəhmətdən sonra romanı nəşrə
hazır vəziyyətə gətirmişdir.[8] "Russkiy Vestnik" qəzetində nəşr edilən versiya,
1869-cu ildə "Hərb və Sülh" adı ilə nəşr edilmiş versiyadan fərqli sonluğa malik
idi. Romanın tam versiyası "Hərb və Sülh" adlandırılmışdır.

Əsərin 1805–ci il əlyazması (bəzən "orijinal "Hərb və Sülh"" də adlandırılır)
1983–cü ildə ilk dəfə Rusiyada nəşr edilmiş, bundan sonra ingilis, alman,
fransız, holland, isveç, fin, alban və koreya dillərinə tərcümə edilərək nəşr
olunmuşdur. Romanın dövrümüzə qədər çatmış müxtəlif versiyalarının olması,
əsərin həm də böyük yazıçının yaradıcılıq üslubunu necə inkişaf etdirdiyini
öyrənmək baxımından qiymətli bir mənbə kimi nəzərdən keçirilməsinə imkan
vermişdir.

Romanı oxuduqdan sonra İsaak Babel demişdir: "Əgər dünya özü haqqında yaza
bilsəydi, məhz Tolstoy kimi yazardı".[11] Tolstoy "təmiz gerçəklik,
xarakterlərin maraqlı detalları və realizmin çox uğurlu və təkrarolunmaz
kombinasiyasını yaratmağa nail olmuşdur".[12]

Tolstoy romanı rus dilində yazsa da, dialoqların böyük bir hissəsi (açılış
paraqrafı da daxil olmaqla) fransız dilindədir. Bu romanda təsvir edilən dövrün
rus aristokratiyasının özünəməxsus xüsusiyyətindən irəli gəlir. Belə ki, həmi
dövrdə Rusiya zadəgan mühitində fransız dilində danışmaq prestij sayılır və
fransız dili rus dilindən üstün tutulurdu. Bu tamamilə tarixi həqiqətlərə
əsaslanan bir hadisədir.[13] Belə ki, hətta Fransa kralı XIV Lüdovikin Rusiya
zadəganlarının nümayəndələrini qəbul etməsi zamanı, onların öz ana dillərində
çox zəif danışdıqları məlum olmuşdu. "Hərb və Sülh" romanında da, misal üçün,
xanım qız Mariyanın rəfiqəsi Jüli Karagina öz ana dili olan rus dilini öyrənmək
üçün xüsusi müəllimin yardımından istifadə edirdi.

Tolstoyun obrazların dili ilə fransızca cümlələrə yer verməkdə, ədəbi baxımdan
daha canlı obrazlar yaratmaqdan başqa, eyni zamanda romanın yazıldığı dövrdə rus
dilinin hələ də Rusiyada layiq olduğu mövqeni tuta bilməməsinə gizli işarə etmək
istədiyi düşünülür.[14] Bu, Pyer və digər obrazların Bonapartistlərlə mübahisəsi
zamanı fransız ifadələrinə yer vermələri və öz fikirlərini fransız dilində ifadə
etmələri ilə ironik şəkildə diqqətə çatdırılır. Bu bəzən Napoleona qarşı satira
kimi də istifadə olunur. Romanda, Pyer Elenə evlənmək təklif edərkən fransızca
danışır və "Je vous aime" (Mən səni sevirəm) deyir. Eyni zamanda evlilikdən
sonra, Elenin xəyanəti ilə bağlı qalmaqal zamanı da, Pyer öz tənqidi və əsəbi
fikirlərini fransız dilində bildirir.

Fransız dilində olan dialoqlar hadisələrin inkişafı zamanı, xüsusilə Fransa ilə
münaqişənin şiddətlənməsindən sonra azalır və Moskvanın yandırılması ilə yox
səviyyəsinə endirilir. Fransız dilinin romanda tədricən azaldılması Rusiyanın
özünü fransız mədəniyyətinin təsirindən azad etməsi anlamına gəlir.[14] Bundan
eyni zamanda, romanda hadisələrin inkişafı ilə dost fransız xalqının necə
düşmənə çevrilməsini hiss etdirmək üçün bir vasitə kimi istifadə olunur.

İngilis dilinə roman, bir neçə tərcüməçinin birgə zəhməti nəticəsində tərcümə
edilmiş və bu tərcümədə fransızcadan tərcüməni Klara Bell həyata keçirmişdir.
Digər tərcüməçilər Konstans Qarnett və Luis, eyni zamanda Almer Mod Tolstoyu
şəxsən tanımışlar. Tolstoyun mürəkkəb və alışılmamış söz və cümlə düzümü, eyni
zamanda təkrar ifadələrin müxtəlif mənalarda işlədilməsi səbəbiylə, tərcümə
prosesi çox ağır olmuşdur. "Hərb və Sülh" romanının təxminən 2%-ı fransız
dilindədir. Romanın 1873–cü il nəşri zamanı isə Tolstoy fransız dilində olan
mətnləri tamamilə romandan çıxarmış, sonrakı nəşrlərdə həmin mətnlər yenidən
bərpa olunmuşdur.[14] Əsərin əksər tərcüməçiləri (o cümlədən əsəri Azərbaycan
dilinə tərcümə edənlər) fransız dilində olan mətnləri olduğu kimi saxlayaraq,
qeydlərdə həmin mətnlərin tərcüməsini vermiş və beləcə Tolstoyun istifadə etdiyi
orijinal üslubu saxlamışlar.[14]

Əsərdə hadisələr 1805–ci ildə Çar I Aleksandrın hakimiyyətə gəlməsi ilə başlayır
və 1812–ci ildə Napoleonun Rusiyaya hücumu ilə kuliminasiya nöqtəsinə çatır.
Parisin Qərbi Avropa sivilizasiyasının mərkəzi hesab edildiyi[15] II
Yekaterinanın hakimiyyəti dövründə (1762–1796) münasibətlər hələ ki, kifayət
qədər mülayim idi. Yekaterina özü fransız dilinə və mədəniyyətinə meylli idi. O,
rusları da böyük Avropa ailəsinin bir nümayəndəsi kimi görməyi arzulayırdı və
fransız dilini Rusiyada saray dili səviyyəsinə qaldırmışdı.[15] Növbəti yüzillik
ərzində fransız dilində danışmaq və fransız mədəniyyətinin daşıyıcısı olmaq
Rusiya zadəganlarının əsas xüsusiyyəti kimi dəyərləndilirdi. Məhz bu tarixi və
mədəni kontekst "Hərb və Sülh" romanında öz əksini tapmışdır. II Yekaterinanın
nəvəsi I Aleksandr hakimiyyətə 1801-ci ildə, 24 yaşında gəlmişdi. Romanda onun
anası Mariya Fyodrovna Rusiyada hakimiyyətə təsir imkanı olan, güclü qadın kimi
təsvir edilir.

"Hərb və Sülh" beş zadəgan ailəsinin – Bezuxovlar, Bolkonskilər, Rostovlar,
Kuraginlər və Drubetskoy ailələrinin nümayəndələrinin 1805–1813–cü illər
arasındakı həyat və yaşamlarından, münasibətlərindən, 1812–ci ildə Napoleonun
Rusiyaya hücumundan və bu hadisənin Rusiya və onun zadəganlarının yaşamına
təsirindən bəhs edir. Bezuxovlar, əsilli, zəngin, lakin parçalanmış bir ailədir.
Ailənin başçısı Kiril Vladimiroviç ömrünün sonunda, qeyri-qanuni doğulmuş oğlunu
rəsmən varisi elan edərək, bütün var-dövlətini ona verir. Bolkonskilər qədim,
hörmətli və zəngin bir ailədir. Ailənin başçısı olan qoca knyaz Nikolay
Andreyeviç Bolkonski II Yekaterinanın dövründə orduda xidmət etmiş və general
rütbəsinə kimi yüksəlmişdir. Rostovlar Moskvada yaşayan, çoxlu mülkə malik olsa
da, maddi baxımdan çətin həyat sürən və gənc övladları vasitəsiylə zəngin
ailələrlə qohumluq yaradıb öz maddi vəziyyətlərini qaydaya salmağa çalışan bir
ailədir. Kuragin ailəsi üç övlada sahibdir və onların hər üçü romanın ən
mübahisəli və müəmmalı obrazlarıdır. Drubetskoy ailəsi kasıblaşmış zadəgan
ailəsidir. Ailənin iki nümayəndəsi var: yaşlı ana və onun hərbçi karyerası
qurmağı arzulayan oğlu Boris.

Tolstoy əsərdə istifadə etdiyi məlumat və faktları toplamaq üçün bir neçə il
sərf etmişdir. O, ilk mənbələr (müsahibələr və digər sənədlər) üzərində işləmiş,
eyni zamanda tarix kitablarını, fəlsəfi mətnləri və bu mövzuyla bağlı olan digər
romanları araşdırmışdır.[8] Rusiya ordusunun strukturunu və ümumilikdə döyüş
səhnələrini təsvir edərkən Tolstoy Krım müharibəsi zamanı qazandığı öz şəxsi
təcrübəsindən istifadə etmişdir.[16]

"Hərb və Sülh"ün rus dilində olan standart mətni dörd kitabdan (əlli fəsildən)
və birinci hissəsi əsasən narrativ, ikinci hissəsi isə tematik xarakterli olan
iki hissəli epiloqdan ibarətdir. Romanın yarısına qədər əsasən uydurma
qəhrəmanların həyatından bəhs olunsa da, ikinci yarısında, eyni zamanda epiloqda
əsasən real tarixi şəxslərin həyatından, müharibədən, gücdən tarix və
tarixşünaslıqdan bəhs edilmişdir.

Roman 1805–ci ildə Sankt-Peterburqda, Mariya Pavlovna Şerer tərəfindən kraliça
ana Mariya Fyodrovnanın şərəfinə verilən ziyafətlə başlayır. Romanda iştirak
edən əsas obrazların əksəriyyəti və zadəgan ailələrin nümayəndələri Anna
Pavlovnanın məclisində iştirak edirlər. Pyer Bezuxov zəngin knyazın qeyri-qanuni
doğulmuş oğludur. Bir çoxları Pyerə, zəngin irsin yeganə varisi olduğu üçün
yarınmağa çalışırlar. Anasının ölümündən sonra, yüksək təhsil alması atasının
maddi dəstəyi ilə təmin edilmiş Pyer, açıq ürəkli, lakin yüksək cəmiyyət içində
özünü apara bilməyən, özünün saf və sadəlövh xasiyyəti ilə Peterburq
zadəganlarının həyatına uyğunlaşmağa çətinlik çəkən biridir. Ziyafətə dəvət
olunan qonaqların hamısı bilir ki, Pyer, atası qoca knyazın bütün övladları
arasında ən çox sevdiyi övladıdır.

Ziyafətdə eyni zamanda Pyerin dostu, ağıllı və alicənab knyaz Andrey Nikolayeviç
Bolkonski və onun, zadəgan məclislərinin məşhur simalarından olan xanımı Liza da
iştirak edir. Peterburqun zadəgan həyatını həddən artıq dəbdəbəli, bununla belə
darıxdırıcı hesab edən knyaz Andrey öz xanımının da daxilən boş və səthi
düşüncəli olduğu fikrindədir. Bu kədərli həyatından canını qurtamaq məqsədi ilə
Mixail İlarionoviç Kutuzovun ordusuna yazılan Knyaz Andrey Napoleona qarşı
müharibədə iştirak edir.

Daha sonra hadisələr Rusiyanın qədim şəhəri və keçmiş paytaxtı Moskvada davam
edir. Peterburqun yüksək zadəgan mühitindən fərqli olaraq, bu şəhər rus milli
xüsusiyyətlərini daha çox qoruya bilmişdir. Şəhərdə yaşayan Rostov zadəgan
ailəsi təsvir edilir. Knyaz İlya Andreyeviç Rostovun dörd övladı var. Onlardan
biri olan on üç yaşlı Nataşa (Natalya İliyiçna) rus ordusunda zabit kimi xidmət
etmək arzusunda olan Boris Drubetskoyun onu sevdiyinə inanır. On iki yaşlı
Nikolay İliç isə yetim olan və Rostovlar ailəsi tərəfindən övladlığa götürülmüş
əmisi qızı Sonyanı (Sofiya Aleksandrovna) sevir. Ailənin böyük övladı Vera
İliyiçna bir qədər soyuq xarakterli olsa da, uğurlu nigah bağlayaraq rus-alman
zabiri Adolf Karloviç Berqə ərə getmişdir. Ailənin ən kiçik nümayəndəsi olan
Petya (Pyotr İliç) isə böyük qardaşı kimi, yaşı tamam olduğunda orduda xidmət
etmək arzusundadır. Ailənin başçıları olan Knyaz İlya Rostov və Knyaginya
Natalya Rostova xoşbəxt, lakin həmişə ailənin maddi durumu haqqında narahatlıq
keçirən bir cütlükdür.

İkinci hissə Rusiya–Fransa müharibəsinə hazırlıq səhnələrinin təsviri ilə
başlayır. Artıq orduya çağırılmış Nikolay Rostov Hollabrunne döyüşündə ilk
müharibə təcrübəsini yaşayır. Burada o, Knyaz Andreylə rastlaşır və tələskənliyi
üzündən ona qarşı hörmətsizlik edir. Bir çox gənc əsgər kimi, Nikolay da Çar I
Aleksandrın vurğunudur. Nikolay xidmət etdiyi bölüyün zabitləri Vasili
Dmitriyeviç Denisov və sonradan psixoloji problemləri olduğu aydınlaşan Fyodr
İvanoviç Doloxovla dostluq edir.

Atasından qalan mirasa sahib olduqdan sonra, Pyer Bezuxov nəhayət ki, rus
elitası tərəfindən yaxşı qəbul edilir və imperiyanın nüfuzlu, zəngin
zadəganlarından birinə çevrilir. Daxilən o, bunun səhv addım olduğunu düşünsə
də, Knyaz Kuraginin gənc və cazibədar qızı Elenlə (Elena Vasilyevna Kuragina)
evlənir. Zadəgan mühitinin ən məşhur və cazibədar qadını olan Elen, tezliklə
Pyerə ondan uşağı olmasını istəmədiyini bildirir. Elen Doloxovla əlaqəyə girir
və buna istinad edən Doloxov Pyeri kütlə içində alçaltmağa cəhd edir. Özünə
idarəni itirən Pyer Doloxovu duelə çağırır və duel zamanı onu ölümcül yaralayır.
Bu hadisədən dəhşətə gələn Elen Pyeri qatil adlandıraraq günahlandırır və baş
verən qalmaqaldan sonra Pyer Eleni tərk etmək qərarına gəlir. Qarışıq ruhi
vəziyyət yaşadığı bir dövrdə, Pyer masonluq cəmiyyətinə qoşulur və masonların
beynəlxalq siyasətindən irəli gələn ideyaların təbliğatçısı kimi çıxış edir.
İkinci kitabda, Pyerin daxili iztirablarının, yaxşı insan olmaq və ideal insan
axtarışlarının təsvirinə geniş yer verilir. İndi bu zəngin zadəgan Tolstoy
vasitəsilə bir fəlsəfi sual ətrafında düşünür: bir insan əxlaqsızlarla
əhatələnmiş bir mühitdə necə əxlaqlı həyat sürə bilər? Sual Pyerin sonrakı
həyatının istiqamətlənməsində əsas şərt olur. O, öz təhkimli kəndlilərini azad
etməyə və onların həyat şəraitinin yaxşılaşdırılması üçün çalışmağa başlayır.

Pyer obrazı alicənab və ambisiyalı Knyaz Andrey Bolkonski obrazı ilə müqayisə
edilir. Austerlis döyüşündə Andrey ordunun yüksək vəzifəli şəxsləri ilə birgə
çalışmaq şərəfinə nail olur. Döyüşdə artilleriya silahından açılan atəş zamanı o
ağır yaralanır. Ölümlə üz-üzə gəldiyi vaxt o, köhnə ambisiyaları, öz qəhrəmanı
Napoleon (Napoleon döyüş meydanında onu yaralı vəziyyətdə görür və müalicə
olunması əmrini verir) haqqında düşünür və bu zamana qədər həyatını boşuna
keçirdiyi qərarına gəlir.

Nihilist əfval ruhiyyəyə köklənmiş Andrey orduya qayıtmır və mülklərin idarə
edilməsi və rus ordusunun vəziyyətinin yaxşılaşdırılması üçün qanun layihəsinin
işlənməsi ilə məşğul olur. Həmin dövrdə Pyer yenidən Andreylə görüşür və ona
yeni sual gətirir: Bu əxlaqsız dünyada Tanrı hardadır? Pyer panenteizm və
ölümdən sonrakı həyat ilə maraqlanmağa başlayır.

Nataşa Moskvada operaya gəlir və burada Elen və onun qardaşı Anatol ilə tanış
olur. Həmin dövrdə Anatol yenicə polyak bir qadınla evlənmiş və onu Polşada
qoyaraq Rusiyaya qaçmışdı. O, Nataşaya çox yaxın münasibət göstərir və onunla
əlaqə yaratmağa çalışır. Elen və Anatol bunun üçün bir plan hazırlayırlar.
Anatol Nataşanı öpür və ona sevgi məktubları yazaraq onunla birgə qaçmağı təklif
edir. Uzun düşüncədən sonra, Nataşa Anatolu sevdiyi qərarına gəlir və Knyaz
Andreyin bacısı Mariyaya məktub yazaraq nişanı pozduğunu bildirir. Son anda
qaçmaq planından xəbər tutan Sonya, bu planın həyata keçməməsinə səbəb olur.
Pyer ilk öncə Nataşanın davranışından qorxsa da, sonradan onun aşiq olduğunu
anlayaraq bunu normal qəbul edir. 1811–1812–ci illər Böyük kometasını Moskva
səmasında gördükdən sonra Pyer üçün yeni həyat başlayır.

Müharibənin başladığı dövrdə çarın Moskvaya qədər getməsi bütün rus gənclərini
vəcdə gətirir və hamı orduya yazılmağa çalışır. Belə bir vaxta gənc Petya Rostov
da nəhayət ki, orduya yazılmaq üçün valideynlərinin razılığını ala bilir.

III cildin əsas qəhrəmanlarından biri Napoleon Bonapartdır. Yazıçı bu cilddə
imperatorun şəxsi keyfiyyətlərini, vərdişlərini detalları ilə təsvir edir, hətta
onun tez-tez pişikotu iyləməsini göstərir. Eyni zamanda 400 000 nəfər şəxsi
heyətə malik olan (onlardan yalnız 140 000 nəfəri fransızdillilər idi) Fransa
ordusu və onun Smolenskə qədərki döyüş yolu, fransızların Rusiya ərazisinə
soxulmaları, Smolenskin işğalı təsvir edilir.

Pyer Moskvanı tərk edərək Borodino döyüşünü izləmək üçün döyüş gedən əraziyə
yollanır. Bir müddət müharibə şəraitində yaşadıqdan sonra Pyerdə ağır psixi
sarsıntı əmələ gəlir. İnsanların bir-birini öldürməsi, ölümün bir addımlıqda
olması onu dərin düşüncələrə qərq edir və bu vaxta kimi yaşamadığı yeni və çox
qorxunc hisslər yaşamasına səbəb olur. Döyüş hər iki tərəfin çox böyük –
orduların məhv olması səviyyəsində - itki verməsi ilə başa çatır. Napoleonun
nəhəng ordusu qarşısında duruş gətirə bilməklə, böyük itkilər bahasına olsa da,
ruslar üstünlük əldə edirlər. Lakin strateji səbəblər və ordunun ciddi itkiləri
ilə əlaqədar olaraq, döyüşün sabahsı günü ruslar geri çəkilir və fransız
ordusunun Moskvaya doğru yolunu açırlar. Döyüşdə əsərin iki əsas qəhrəmanı da
ciddi yaralanır. Anatol Kuragin ayağını itirir, Andrey Bolkonski isə mərmi
partlaması nəticəsinə ölümcül yaralanır. Onların hər ikisinin ölüm xəbəri
yayılır, lakin ailələrinə heç bir rəsmi məlumat verilmir.

Fransız ordusu Moskvaya yaxınlaşdıqca şəhər əhalisi arasında çaxnaşmalar baş
verir və moskvalılar şəhəri tərk edərək qaçmağa başlayırlar. Şəhəri tərk edərkən
camaat evlərini yandırır. Bu isə şəhərdə böyük yanğının ortaya çıxmasına səbəb
olur. Rostovlar şəhəri ən son tərk edən ailələrdən biri olur. Gedərkən özləriylə
yalnız vacib əşyaları götürən ailə, yaralıların şəhərdən çıxarılmasına kömək
edir. Yaralıların arasında knyaz Andrey Bolkonski də olur. Lakin Nataşanın
bundan xəbəri olmur. Son günlərə kimi, plakatlar nəşr edib Moskvanın
təhlükəsizliyinin təmin edildiyini bildirən knyaz Rastopçin son günlərdə
şəhərdən əhalinin çıxarılmasına rəhbərlik edir.

Napoleonun ordusu Moskvanı fəth etdiyi zaman şəhəri tərk etməyən azsaylı
ruslardan biri də Pyer idi. O, Moskvaya girmiş Napoleonu öldürmək qərarına
gəlmişdi. Bunun üçün də o, əsl kimliyini gizlədərək dilənçi görkəmi alır. Daha
sonra fransız əsgərlərindən birini xilas edən Pyer əsgərlər, eləcə də əsirlər
arasında nüfuz qazanır. Burada o, əsirlərdən Platon Karatayevlə dostlaşır.
Karatayevlə söhbətləri Pyerin mənəvi cəhətdən zənginləşməsinə və dünyaya
baxışının dəyişməsinə səbəb olur. Fransız əsgərlərinin Moskvanı yağmalaması və
silahsız ruslara əyləncə üçün atəş açmalarının şahidi olduqdan sonra, Pyer ordu
ilə birgə hərəkətə məcbur edilir və həmin ərəfədə ağır Rusiya qışına tab
gətirməyən fransız ordusu təcili surətdə geri çəkilərək Rusiyanı tərk etməyə
çalışır. Bir müddət sonra, rus ordusu ilə kiçik toqquşma baş verir və Pyer azad
edilir. Həmin toqquşmada Petya Rostov fransızlar tərəfindən öldürülür.

Bu arada, Napoleona qarşı döyüşdə ağır yaralanmış Andrey təsadüfən Rostovların
evinə gətirilir. Ailə digər yaralılarla birgə onu da özləri ilə Moskvadan
Yaroslavla aparır və onun qayğısına qalır. Nataşa tezliklə Andreyin onlarla
olduğunu öyrənir, bir müddət sonra Marya Bolkonskaya da qardaşının yanına gəlir.
Ölməmişdən əvvəl Andrey Nataşanı bağışlayır.

Epiloqun birinci hissəsi 1813-cü ildə Nataşa və Pyerin toyunun təsviri ilə
başlayır. Bu Rostovların ailəsində son zamanlar baş vermiş ən xoş hadisə olur.
Bir müddət sonra knyaz Rostov ölür və istila olunmuş ölkədə dağılmış ailə
iqtisadiyyatını bərpa etmək Nikolay Rostovun öhdəsinə düşür.

Bir müddət sonra Nikolay və Marya, knyajna Rostova və vaxtilə Nikolayın bütün
həyatını birgə keçirməyə söz verdiyi Sonya ilə birgə Bolkonskilərin mülkünə
köçürlər. Nikolay ailənin iqtisadi vəziyyətinin düzəldilməsinə çalışır. Onlar
eyni zamanda knyaz Andreyin yetim qalmış övladı Nikolay Andreyeviç (Nikolenka)
Bolkonskini də böyüdürlər. Bu uğurlu evliliklərdən sonra yeni cütlüklər - Pyer
və Nataşa, Nikolay və Marya özlərini xoşbəxt hesab edirlər. 1820-ci ildə Pyer və
Nataşa Bolkonskilərin evinə qonaq gəlirlər.

Epiloqun ikinci hissəsi Tolstoyun tarixi hadisələri şərhindən və müxtəlif
tarixçilərin tarixi hadisələrə münasibətinin tənqidindən ibarətdir.

Xanım Elena Vasiliyevna (Elen) Kuragin – gözəl və seksual xarici görünüşə malik
olan ictimai nüfuzlu xanımdır. Yaxşı əlaqələrə malik olan Elen mənfi xarakterə
malikdir.

Tolstoyun yaratdığı obrazların əksərinin prototipi onun real həyatda tanıdığı
insanlardır. Onun nənə-babaları və onların tanışları bir çox obrazın
xüsusiyyətlərinin yaradılmasında əsas mənbə olmuşlar. Bir çox obrazlar isə mühüm
tarixi şəxsiyyətlərdir.

Roman əsasında çəkilmiş ilk Rusiya filmi "Война и мир" ("Hərb və Sülh") adlı
1915–ci il istehsalı olan filmdir. Filmin rejissoru Vladimir Qardindir. Baş
rolları isə Qardin özü və Vera Karalli adlı rus balerinası canlandırıblar.
1947–ci ildə F.Kamei həmin filmin Yaponiya versiyasını təqdim etmişdir.

Roman əsasında ekranlaşdırılmış tam metrajlı ilk ABŞ filmi 1956-cı ildə
izləyicilərə təqdim edilmişdir. Rejissorluğunu Kinq Vidorun etdiyi filmin baş
rollarını Odri Hepbern (Nataşa), Henri Fonda (Pyer) və Mel Ferrer (Andrey)
canlandırmışdır. Bu filmdə canlandırdığı rola görə məşhur aktrisa Odri Hepbern
"Ən yaxşı Britaniya aktrisası" nominasiyasında BAFTA mükafatına və "Dramada ən
yaxşı qadın rolu" nominasiyasında Qızıl Qlobus mükafatına layiq görülmüşdür.

Roman əsasında çəkilmiş və 1965-ci ildə təqdim edilmiş dörd hissəli sovet
filminin rejissoru isə Sergey Bondarçuk olmuşdur. Əsər 1965–1967–ci illərdə
hissələrlə, tam şəkildə isə 1968-ci ildə təqdim olunmuşdur. Filmdə baş rolları
Lyudmila Savelyeva (Nataşa) və Vyaçeslav Tixonov (Andrey) canlandırmışdır.
Bondarçuk özü isə filmdə Pyer rolunda çəkilmişdir. Tam şəkildə yeddi saat davam
edən filmin əsas rollarına yüz, ikinci dərəcəli rollarına isə 120 000 aktyor
çəkilmiş, filmin çəkilişləri yeddi il davam etdiyindən aktyorların yaşlanması
səbəbiylə əvvəlki səhnələrlə müqayisədə sonrakı səhnələrdə xarici görünüşləri
dəyişmişdir. Əsər "Ən yaxşı xarici dilli film" nominasiyasında Oskar mükafatına
layiq görülmüşdür.[17] Bu film romanın ən yaxşı ekran versiyası sayılır.

1972–1973–cü illərdə BBC tərəfindən roman əsasında "Hərb və Sülh" adlı serial
çəkilmişdir. Serialda Pyer obrazını Entoni Hopkins canlandırmışdır. Digər
rollarda isə Rupert Devis, Feyt Bruk, Moraq Hud, Alan Dobi, Ancela Daun və
Silvestr Morand çəkilmişlər. Bu versiyada Platon Karateyev (Herri Luki) də daxil
olmaqla, Tolstoyun hətta bir çox kiçik obrazları da canlandırılmışdır.[18][19]

Prokofiyevin "Hərb və Sülh" operası əsasında 2000–ci ildə ekranlaşdırılmış "La
guerre et la paix" adlı Fransa serialının rejissoru isə Fransua Roussilliondur.
Serialda Pyer rolunu Robert Brubaker canlandırmışdır.[20]

2007-ci ildə "Italian Lux Vide"ın təqdimatında Rusiya, Fransa, Almaniya, Polşa
və İtaliyanın iştirakı ilə "Hərb və Sülh" adlı mini serial çəkilmişdir. Serialın
rejissoru Robert Dornhelm, ssenari müəllifləri Lorenzo Favella, Enriko Medioli
Və Gevin Skottdur. Serialda rollar beynəlxalq aktyor heyəti tərəfindən
canlandırılmışdır.[21]

1940-cı illərdə bəstəkar Sergey Prokofiyev roman əsasında "Hərb və Sülh" adlı
opera (Op. 91) yazmışdır. Operanın libretto müəllifi Mira Mendelsondur. Operanın
premyerası 1955–ci ildə Leninqradda həyata keçirilmişdir. 1973–cü ildə Sidney
Opera Teatrının açılışı da məhz bu əsərlə gerçəkləşdirilmişdir[22].

Əsərin tamaşa formasında ilk uğurlu səhnə təqdimatı 1942–ci ildə Alfred Neumann,
Ervin Piskator və R.Lukas tərəfindənn təqdim edilmişdir. 1955-ci ildə yenidən
işlənmiş həmin versiya 1963-cü ildə Macgibbon & Kee tərəfindən Londonda səhnəyə
qaytarılmış və bundan sonra bir çox ölkələrdə təqdim edilmişdir.

Elen Edmundson tərəfindən təqdim edilən tamaşa versiyası isə 1996-cı ilə Kral
Milli Teatrında səhnəyə qoyulmuş və elə həmin il Nik Hern Buks tərəfindən
Londonda yenidən yayımlanmışdır.

2008-ci ildə Edmundson təqdim etdiyi versiyanı yenidən işləyərək
təkmilləşdirmiş[23] və Nensi Mekler və Polli Tilinin rejissorluğu ilə tamaşa
yenidən səhnələşdirilmişdir.[24] Bu versiyanın təqdimatı Nottingham Playhouseda
həyata keçirilmiş və daha sonra həyata keçirilmiş tur çərçivəsində Böyük
Britaniyanın Liverpul, Darlinqton, Bas, Varvik, Oksford, Tryuro, London və
Çeltenham şəhərlərində göstərilmişdir.

Romanın ilk radio versiyası The BBC Home Service tərəfindən Valter Pikokun
rəhbərliyi ilə 1943–cü ilin 17 yanvar–7 fevral tarixlərində hər bazar günü iki
hissə yayımlanmaqla təqdim edilmişdir. Sonuncu saat yarımlıq hissə nəzərə
alınmamaqla, bütün hissələr bir saat davam etmişdir. Bu versiyada Pyer obrazını
Lisli Banks, Nataşa obrazını isə Seli Conson səsləndirmişlər.

WBAI şirkətinin Pacifica Radio stansiyası 1970-ci ildə romanın 1968-ci ildə nəşr
edilmiş və Dunnigan tərəfindən ingilis dilinə tərcümə edilmiş versiyasının oxu
variantını təqdim etmişdir. Səsləndirmədə 140-a yaxın şəxs iştirak etmişdir.[25]

Romanın iyirmi hissəli tam radio versiyası 30 dekabr 1969-cu ildən 12 may
1970–ci ilə kimi BBC tərəfindən təqdim edilmişdir. Bu səsləndirmədə Devid Bak,
Keyt Binçi, Martin Carvis və başqaları iştirak etmişlər.

Marsi Kahan və Mayk Volker tərəfindən hazırlanmış on hissəli tam versiya isə
1997-ci ildə BBC Radio 4-də təqdim edilmişdir. 9,5 saat davam edən bu versiya
1998-ci ildə "Ən yaxşı dram əsəri" nominasiyasında Talkie mükafatına layiq
görülmüşdür. Rejissoru Cenet Viteyker olan bu radio versiyanın
səsləndirilməsində Simon Rassel Bili, Cerard Mörfi, Riçard Conson və başqaları
iştirak etmişlər.[26]

Romanın motivləri əsasında bəstəkar Nino Rota tərəfindən musiqi kompozisiyası
bəstələnmişdir.[27]



