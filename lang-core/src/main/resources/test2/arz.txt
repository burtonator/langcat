https://arz.wikipedia.org/wiki/%D8%AC%D9%86%D9%88%D8%A8_%D8%A7%D9%84%D8%B3%D9%88%D8%AF%D8%A7%D9%86

جنوب السودان هيا دولة مستقلة من ساعة اول دقيقة من 9 يوليو سنة 2011، اسمها الرسمى
جمهورية جنوب السودان مساحتها ‏619‏ الف كيلومتر مربع و عاصمتها جوبا و كانت قبل
كده منطقة فى السودان ، و بقت جنوب السودان دولة مستقلة يوم 9 يوليه 2011. و بقت
دولة عضو فى الأمم المتحدة يوم 14 يوليه 2011.

جنوب السودان بتضم عشر ولايات. الحكومة السودانية وافقت انها تدّي الحكم الذاتي
للمنطقة فى اتفاق السلام الشامل اللى اتعمل يوم 9 يناير 2005 فى نيفاشا ، كينيا ،
مع الجيش الشعبي لتحرير السودان ، مؤقتا عشان يحطوا حد للحرب الاهلية السودانيه
التانيه 1983–2005. و عملو استفتا فى شهر يناير 2011 اذا كان جنوب السودان هتفضل ف
السودان وللا هتبقى دولة مستقلة و كانت نتيجته إن أغلبية سكان جنوب السودان طلبو
إنفصال جنوب السودان من السودان. حدود جنوب السودان م الجنوب شرق اثيوبيا و كينيا و
اوجندا و جمهورية الكونجو الديمقراطيه، وجمهورية افريقيا الوسطى من الغرب. و من
الشَمَال حدودها مع السودان اللى كانت قبل كده المنطقة العربية و الاسلامية اللى
بتخضع لسيطره الحكومة المركزية.

جنوب السودان عاصمتها هىّ جوبا اللى فيها كل مكاتبها الادارية وفيها اكبر عدد من
السكان. جنوب السودان فيها منطقة مستنقعات واسعه اسمها السدود اللى بيشكلها النيل
الابيض ، و اسمها بحر الجبل.

الجنوب سودانيين فى الغالب بيعتنقوا معتقدات محلية او المسيحية، بالذات الكنيسة
الاسقفية للسودان والكنيسة الكاتوليكية الرومانية. جنوب السودان فيها مجموعات عرقية
ولغات اكتر م الموجودة ف الشمال. وعشان مفيش تعداد سليم، وعشان فيه ناس بتتجوز اكتر
من واحدة والاسر الكبيرة، فالتقديرات النسبية للجماعات العرقية حاجة صعبة. بس اللى
معروف ان اكبر جماعة عرقية هى الدنكا، وبعدها النوير. وناس تانية نيليين اللى فيهم
الشيرلوك وباري.

برغم إن فيه الدستور الوطنى المؤقت لجمهورية السودان ، لكن الدستور الانتقالى لجنوب
السودان لسنة 2005 هو القانون الأساسى فى جنوب السودان. و بينص الدستور على إن
السلطة التنفيذية بيرأسها الرئيس اللى هو رئيس الدولة و رئيس الحكومة و القائد
العام للقوات المسلحة لجيش تحرير الشعب لتحرير السودان . جون قرنق ، مؤسس الحركة
الشعبية كان اول رئيس لحد وفاته يوم 30 يوليه 2005.



https://arz.wikipedia.org/wiki/%D8%AC%D8%A7%D9%84%D9%8A%D9%84%D9%8A%D9%88_%D8%AC%D8%A7%D9%84%D9%8A%D9%84%D9%89

جاليليو (15 فبراير 1564 – 8 يناير 1642) كان فيلسوف و فيزيائى و عالم رياضيات و
عالم فلكى طليانى و لعب دور فى الثورة العلمية من انجازاته تحسينات على التلسكوب و
الملاحظات الفلكية المستمرة و تأييده للكوبرنيكوسيه. جاليليو اتلقب بكذا لقب : ابو
الفيزيا الحديثة و ابو العلوم و ابو العلوم الحديثة . ستيفن هوكينج قال عنه :
"جاليليو ، يمكن أكتر من أى حد تانى، كان مسؤول عن ميلاد العلم الحديث."

مفهوم التسريع اللى بيتدرس فى المدارس التمهيدية والثانوية و كليات الفيزيا درسه
جاليليو فى موضوع علم الحركة . اسهاماته فى علم الفلك و الرصد تشمل تأكيد أطوار
كوكب ڤينوس ، و اكتشاف أكبر اربع أقمار حوالين كوكب چوبيتر و بيتسمو الأقمار
الجاليليه تكريما له ، و مراقبة و تحليل البقع الشمسية . جاليليو كمان اشتغل فى
العلوم التطبيقية و التكنولوجيا ، و اختراع بوصله عسكريه محسنه و غيرها من الادوات.

جاليليو إتولد فى بيزا اللى اياميها كانت جزء من دوقية فلورنسا فى ايطاليا ، و هو
الاول من ست اطفال من ڤينتشنزو جاليلى اللى كان ملحن ، و موسيقى ، و والدة جاليليو
كان اسمها جوليا أماناتى . عاش من الست اطفال اربعه ، و أصغرهم مايكل أنجلو (او
ميكيلانجلو) بقا ملحن زى باباهم.

اسم جاليليو الكامل كان جاليليو دى ڤينتشنزو بونايوتى دى جاليلى . لما كان عنده
تمان سنين عيلته راحت تعيش فى فلورنسا لكن جاليليو فضل مع جاكوبو بورجينيى لمدة
سنتين.

جاليليو كان من اكبر المدافعين عن مبدأ مركزية الشمس و دوران الارض حواليها و شافت
الكنيسه الكاتوليكيه ان كلامه الصح بيتعارض مع ايات الكتاب المقدس المزمور 104: 5
المؤسس الارض على قواعدها فلا تتزعزع الى الدهر و الابد . جاليليو ماكانش شايف ان
فى تعارض بين الاتنين و قال انه ماينفعش نفسر الايات حرفيا. الهجوم زاد عليه و على
افكاره و سقط ضحيه لـ محاكم التفتيش و اضطر يروح روما سنة 1616 علشان يدافع عن نفسه
و يطلب من الكنيسة انها ما تمنعش كتبه لكنه فشل انه يقنعهم بمنطقه و سلمه
الكاردينال بيلارمين امر من الكنيسة انه يبطل يدافع عن او يؤمن بأن( الارض بتدور
حوالين الشمس و ان الشمس ثابتة فى المركز ما بتتحركش) والتزم جاليليو شوية و لكنه
رجع بعديها بستاشر سنة و الف كتاب اسمه (حوار حوالين النظامين الاساسيين فى
العالم)و بعديها بسنة حاكمته الكنسية فى روما بتهمة الكفر(الهرطقة)سنة 1633 و قرر
القاضي:

و بيتقال انه بعد ما اعلن توبته قدام الكنيسة عن افكاره همس ( لكنها تدور) بيقصد
الارض.



https://arz.wikipedia.org/wiki/%D8%AA%D9%88%D9%85%D8%A7%D8%B3_%D8%A5%D8%AF%D9%8A%D8%B3%D9%88%D9%86

توماس الفا اديسون (11 فبراير 1847 – 18 اكتوبر 1931) كان راجل اعمال و مخترع
امريكانى كبير من عباقرة العلما اخترع حاجات كتيره خدمت الانسانيه و اثرت بقوه فى
الحياه على مستوى العالم و تطور البشريه ، منها مثلا اللمبه الكهربيه و الفونوجراف
، و كان اول مخترع يطبء مبادءى الانتاج الكمى على الاختراعات و عشان كدة هو مشهور
بانه ابتدا اول معمل اختبار صناعى. 1093 اخد براءة اختراع امريكيه بإسمه و ده غير
شهادات تانيه كتير فى بريطانيا و فرنسا و المانيا. وأول محطة توليد كهربا عملها فى
جزيرة مانهاتن فى نيويورك فى امريكا.

لما نيكولا تيسلا راح امريكا قابل توماس إيديسون واشتغل معاه فى مصنعه ولكن بعد كده
سابه وبنى معمله الخاص وحصلت بينه وبين إيديسون خناقات بالكلام نشرتها وسايل
الاعلام المحلية ساعتها.



https://arz.wikipedia.org/wiki/%D8%A8%D9%88%D8%B0%D9%8A%D9%87

البوذيه ، دين و نظام فلسفى و اخلاقى اسسه بوذا ( المتنور ) ما بين 563 و 483 ق.م.
البوذيه ليها علاقه بالبراهميه لكن بتركز على الحياه المسالمه الخيره البعيده عن
الشر و أذية الناس و الحيوانات بالفعل او بالقول ، و انكار الذات ، و ظبط العواطف ،
و التحكم فى الرغبه ، اكتر من التركيز على الطقوس و الشعاير المظهريه. بوذا اعلن
مبدأ إن الوجود ألم سببه الرغبه او الشهوه و إن الألم بيزول لما تتوقف الرغبه. و
للتخلص من الرغبه حطت البوذيه تمن نقط بتتعلق بصحة العقيده ، و العزيمه ، و
المسالمه ، و الكلام ، و السلوك ، و الحياه العامه ، و بذل المجهود ، و التأمل و
التعقل. البوذيه بتهدف لتخليص الانسان من الوجود المقيد ، و الوصول للفنا ( نرفانا
). نشئت عن البوذيه مذاهب زى الزن اللى انتشر فى اليابان. البوذيه دين مسالم خير
بيتعايش المؤمنين بيه مع العالم و الناس فى سلام و موده و ما بيعتدوش على حد و لا
بيميلوا لأذية حد من دينهم او مش من دينهم.



https://arz.wikipedia.org/wiki/%D8%A7%D9%8A%D9%86%D8%A7%D8%B3_%D8%A7%D9%84%D8%AF%D8%BA%D9%8A%D8%AF%D9%89

إيناس الدغيدي (10 مارس 1953) هى مخرجة مصرية وهي اول مخرجة مصرية ست اتخرجت من
المعهد العالي للسينما 1975 وعملت اول فيلم ليها 1985 وكان اسمه عفوا ايها القانون
من بطولة محمود عبد العزيز و نجلاء فتحي وكان مثير للجدل مش للمشاهد الجنسية بس لكن
بردو لموضوعه اللى كان بينتقد ان الراجل مبيتحاكم لو زنا فى القانون المصري وايناس
الدغيدي شخصية جريئة فى افلامها واراءها ودايما بتدافع عن حرية المرأة وحقوقها فى
مصر وفي الفترة الاخيرة قالت فى برنامج ضد التيار انها مع ان الممثلة تظهر نص
عريانة او عريانة خالص فى الافلام لو الرقابة وافقت وقالت كمان انها مش ضد ان
الراجل والست يعيشوا مع بعض من غير جواز طالما قدروا يواجهوا الناس بده وكمان
انتقدت حجاب الممثلة الراحلة مديحه كامل وقالت انها كانت مكتئبة (مديحة) بعد ما
اتحجبت وكمان انتقدت حجاب حنان ترك وقالت ان الحجاب مش فريضة وحتى لو فريضة فهي مش
مقتنعة بيه وقالت الكلام دة بعد ما راحت تحج فى 2007

ايناس الدغيدي عملت 19 فيلم، مجلة نيوزويك الامريكية اختارتها سنة 2005 من اهم 43
شخصية بيعملوا تاثير فى العالم العربي

ايناس الدغيدي كانت بتقدم برنامج مع هالة سرحان على قناة روتانا سينما وبعدها خدت
رئاسة القناة بعد ما هالة سرحان سابتها



https://arz.wikipedia.org/wiki/%D8%A7%D9%84%D9%82%D8%A7%D9%87%D8%B1%D8%A9

القاهرة هى عاصمة مصر من سنة 1169 و أكبر مدينه فيها. القاهرة كمان أكبر مدينة فى
افريقيا و الشرق الأوسط فى عدد السكان القاهرة معروفة بين المصريين العاديين باسم
مصر. بناها جوهر الصقلى قائد جيوش الفاطمييين فوق مدينة الفسطاط اللى بناها عمرو
ابن العاص.

جنب حصن بابيليون الروماني. عدد سكان القاهرة 6,758,581 نسمة حسب احصاء 2006 و
بيوصل عدد سكان القاهرة الكبرى 17,285 مليون انسان (بعد ما نضيف حلوان و الجيزة و
القليوبية و 6 اكتوبر) و دا بيخليها المدينة رقم 16 فى العالم حسب عدد السكان.

فى الاول سماها جوهر الصقلى "المنصوريه" جايز على اسم المنصور ابو المعز لدين الله
او على اسم مدينته المنصوريه فى المغرب ، لكن المعز و هو لسه فى المغرب اختار اسم
القاهره كفال كويس بإنها حا تقهر العدا، و ده بيوضح ان حكاية الغراب و المنجم و
ظهور كوكب المريخ فى السما وقت تأسيس مدينة القاهره ( كوكب المريخ معروف عند العرب
باسم النجم القاهر) مجرد قصه خياليه. فيه بيفسرو اسم القاهره على إنه جى من اللغة
المصرية القديمه و اصله كاهي-رع يعني ارض الاه رع او ارض الشمس.

نزل جوهر الصقلى بعساكره فى حته اسمها المناخه فى شمال شرق القطائع و هناك، فى
ليلتها 5 يوليه سنة 969م، حط طوالى اساس العاصمه الفاطميه الجديده اللى اتسمت بعد
كده القاهره.



https://arz.wikipedia.org/wiki/%D8%A7%D9%84%D8%AD%D9%85%D9%84%D9%87_%D8%A7%D9%84%D9%81%D8%B1%D9%86%D8%B3%D9%8A%D9%87

الحملة الفرنسية على مصر استمرت تلات سنين (1798-1801) قام بيها نابوليون بونابارت.

فى 12 ابريل من سنة 1798 قررت حكومة من حكومات الثوره الفرنسيه انها تجهز لحملة
عسكريه للسيطرة على مصر. القرار دا كان بسبب سيطره الانجليز على طريق راس الرجاء
الصالح و خنقتهم على سفن الفرانسويين و عشان يعملوا طريق تجارى جديد الانجليز مش
مسيطرين عليه و كمان عشان يقطعوا الطريق على الانجليز و هما فى طريقهم لمستعمراتهم
فى الهند و ادت قيادة الحملة دى لنابوليون بونابارت. و جهزوا جيش و جابوا معاه
مجموعه كبيره من العلما والمهندسين والجغرافيين، عشان يكتشفوا مصر اللى كانت وقتها
لنسبه ليهم لغز كبير و اساطير عن التاريخ المصرى. و فى يوم 19 مايو 1798 اتحركت
الحملة من مينا طولون شايله 35 الف عسكرى و علما و مهندسين و جغرافيين شايلهم 300
سفينه و بتحرسهم اسطول حربى فرنساوى بيتكون من 55 سفينه. فى السكة اسكندرية سيطرت
الحملة على جزيرة مالطا من ايد فرسان القديس يوحنا, اللى بيعتبروا من اواخر
الصليبيين اللى موجودين لسه.

اتقدم الجيش الفرنساوى ناحية القاهرة و فى منطقة امبابة (موقعة الاهرامات) واجه
المماليك العثمانليه بقيادة مراد بيه و اتهزم مماليك العثمانليه بسهولة عشان كانوا
بواجهوا الفرانسويين بالسيوف و الخياله و الاسهم و الفرانسويين بيستعملوا ضدهم
الرصاص و المدافع, دا كان بسبب ان مصر كانت معزوله عن العالم الخارجى و مش عارفيين
ايه بيحصل فى العالم و ان الدنيا بتتطور و بتتغير. بس الفرنساويين اعجبوا بقوة و
شجاعة المماليك بالرغم انهم خسروا.دخل نابوليون القاهرة فى 25 يوليو 1798 و بدأ على
طول فى تشكيل مجلس من المشايخ لحكم المدينة و اصدر بيانات بيأكد فيها احترامه
للمصريين و تقاليدهم و ديانتهم. و بدئت طموح نابليون انه من مصر حيبنى امبراطوريه
كبيره فى الشرق.

فى الوقت اللى كان المصريين فيه بيقوموا بثورات ضد الفرنساويين اشهرهم هما ثورة
القاهرة الاولى و ثورة القاهرة التانيه. حصلت معركة ابو قير البحريه اللى فيها قدر
الأسطول البريطانى انه يدمر الأسطول الفرنساوى اللى كانت مهمته حماية سواحل مصر و
بكدا اتقطعت خطوط الاتصال بين نابوليون فى مصر و فرنسا و بقى متحاصر على الارض.
حاول نابوليون يكسر الحصار دا عن طريق عمل حملة فرنساوية تانية من مصر على سوريا و
فلسطين بس الحملة فشلت هى كمان على الرغم من الانتصارات اللى حققها فى الاول بسبب
المقاومة الي لقاها فى مدن الشام و خصوصا فى عكا و كمان بسبب مرض الطاعون و نقص
الامدادات من مصر. وفى سنة 1799 ساب نابوليون مصر و رجع فرنسا و عين الجينيرال
كليبر بداله حاكم لمصر و قائد للحملة كليبر فشل هو كمان فى انه يكسب ود الشعب
المصرى و اخيرا مات مقتول على إيد طالب سورى كان بيدرس فى جامع الازهر اسمه سليمان
الحلبى. بعد كليبر جاه الجنيرال مينو اللى أسلم و اتجوز واحدة مصرية من مدينة رشيد.
استمر الانجليز مع العثمانيين فى الضغط على الفرنساويين عسكريا و سياسيا لحد ما
استسلم الجينيرال مينو بعد معركة ابو قير البحرية و ساب مصر هو اللى اتبقى من جيشه
فى سفن الأسطول البريطانى اللى وصلتهم لحد فرنسا. بس فضل عدد من الفرانسويين
العساكر او اللى جم مع الحلمة لمصر قرروا انهم يفضلوا و يعيشوا مع المصريين و
اتمصروا بعد كدا.



https://arz.wikipedia.org/wiki/%D8%A7%D9%84%D8%AD%D8%B1%D8%A8_%D8%A7%D9%84%D8%A7%D9%87%D9%84%D9%8A%D9%87_%D8%A7%D9%84%D9%84%D8%A8%D9%86%D8%A7%D9%86%D9%8A%D9%87

الحرب الاهليه اللبنانيه (1975 - 1990) (فرنساوى:Guerre du Liban) ، ده الاسم اللى
بيطلق على مراحل النزاع الاهلي و الاقليمي المسلح اللى حصل فى لبنان بين سنين 1975
و 1990 , و اللى نتج عنها قتل اكتر من 120,000 و تشريد اكتر من 76,000 تانيين ,
بالإضافه لهجرت اكتر من مليون لبناني برا لبنان كنتيجه مباشره للحرب .

قبل الحرب , لبنان كان فيها تنوع طائفي له شكل معين , كان دايمن المسلمين السنّه
بيسكنوا السواحل , و المسلمين الشيعه بيسكنوا الجنوب , بينما الحكومة و اجزاء من
الجبل كانت بيغلب عليها المسيحيين الموارنه . التركيبة الطائفيه للإقليم اللبناني
كانت متوازنه بشكل ما تحت الحكم العثماني , لكن مع الانتداب الفرنساوي على لبنان
بين 1920 و 1943 , حصل لخبطه فى التركيبه الطائفيه دي نتيجت تفضيل المستعمر
الفرنساوي للموارنه على حساب الطوايف التانيه فى فرص التعليم و التعيين فى الوظايف
الحكوميه المهمه و فى تشكيل البرلمان , و ده خلق مناخ اقتصادي و بيروقراطي منحاز
للموارنه اللى كانوا اوفر حظاً . فى المقابل كتير من اللبنانيين المسلمين اللى
عانوا من التهميش خلال فترت الانتداب كانوا شايفين نفسهم جزء من العالم العربي و
الاسلامي , كمان كان فيه نشاط للحركات اليساريه الوطنيه اللى كانت بتعارض الطائفيه
و تفضيل فئه على حساب فئه تانيه و بتطالب بعدالت توزيع الثروه . بعد اعلان دولت
اسرائيل سنة 1948 و نزوح عدد كبير من الفلسطينيين المسلمين للبنان , الواقع
الديموجرافي فى لبنان اتغير لصالح المسلمين . كمان الحرب البارده كان ليها تأثير
كبير على تأزيم الداخل اللبناني و تحويله لجبهتين , جبهه يمين ليبرالي شايفه
مصالحها مع امريكا و القوى الغربيه و جبهه يسار اشتراكي شايفه مصالحها مع القوميه
العربيه اللى كانت مدعومه بشكل كبير من مصر اللى كانت تحت حكم ناصر وقتها و من وراه
الاتحاد السوفيتي . الصراع بين الجبهتين ظهر بوضوح اثناء الانتخابات البرلمانيه فى
عهد الريس كميل شمعون و اللى نتج عنها ازمة 1958 اللى كتير من المصادر بتعتبرها
البدايه الحقيقيه للحرب الاهليه فى لبنان . سنة 1967 الدول العربيه وافقت على تسليح
منظمة التحرير الفلسطينيه و السماح لها بالكفاح المسلح من جوا اراضي الدول المجاوره
لاسرائيل و من ضمنها لبنان , و ده كان معناه وجود جماعات فلسطينيه مسلحه جوا لبنان
مش خاضعه للسياده اللبنانيه , و ده كان سبب فى عدد من المناوشات و المصادمات بين
الجيش اللبنانى و الجماعات الفلسطينيه المسلحه , لغايت لما جه اتفاق القاهره سنة
1969 اللى قنّن وضع المقاومين الفلسطينيين فى لبنان و ادّاهم شرعيه , و هنا بدأ
سباق تسلح بين الفرق والاحزاب اللبنانيه المختلفه فى محاوله لفرض سيادتها على
الموقف.

سنة 1975 انفجر الصراع المسلح بين حزب الكتايب المسيحي برياست بيار الجميل و منظمة
التحرير الفلسطينيه برياست ياسر عرفات . و بشكل سريع جبهت المعارك وسعت و انضمت
الاحزاب اليساريه و الحركات الاسلاميه و الدروز و الناصريين لصف الفلسطينيين , و
انضمت الاحزاب و الفصايل المسيحيه اليمينيه زي تيار المرده و حراس الارز و ميليشيا
النمور لصف حزب الكتايب. الحرب الاهليه فى لبنان حصل فيها مجازر و مذابح اباده
جماعيه توصل لمستوى جرايم حرب , من كل الاطراف فى حق كل الاطراف , ده غير ان ولاءات
اطراف الصراع كانت بتتغير خلال الحرب بشكل سريع و مفاجيء و غير متوقع فى بعض
الاحيان , و بالقرب من نهايت الحرب كانت كل الاطراف تقريباً اتحالفت مع \ او ضد كل
الاطراف التانيه على الاقل و لو مره واحده . و على الرغم من ان الحرب الاهليه فى
لبنان كانت حرب داخليه جوا لبنان , الا انها اتحولت فى بعض فصولها لحرب اقليميه بين
دول تانيه ليها مصالح اقليميه جوا لبنان زي سوريا و اسرائيل اللى اتدخلوا بشكل
عسكري مباشر , ده طبعاً غير الاطراف اللى اتدخلت بالدعم العسكري عن بعد زي ايران و
ليبيا و مصر و امريكا و الاتحاد السوفيتي . كمان فيه فصول تانيه من الصراع شهدت
دخول لقوات عسكريه مشتركه لحفظ السلام زي قوات الردع العربي او القوات متعددة
الجنسيات او قوات الامم المتحده لحفظ السلام المعروفه بإسم يونيفيل UNIFIL .

سنة 1989 تم توقيع اتفاقية الطائف برعايه سعوديه . الاتفاقيه وضعت نهايه رسميه
للحرب فى لبنان , و بموجبها اصدر البرلمان اللبناني فى مارس 1991 قرار عفو عن كل
جرايم الحرب اللى ارتكبت اثناء الحرب , و فى مايو من نفس السنه تم حل كل الحركات
المسلحه و كل الفصايل سلمت سلاحها , فيما عدا الجيش اللبنانى الرسمي و حزب الله
اللى فضل محتفظ بسلاحه فيما بعد , و ده احد اسباب استمرار الاحتقان الطائفي بين
السنّه و الشيعه فى لبنان حتى بعد نهايت الحرب.

منطقة جبل لبنان شهدت مشاكل اجتماعيه و طبقيه فى اواخر القرن التسعتاشر .
العثمانيين حاولوا يحلّوا المشاكل دي بتقسيم جبل لبنان لمناطق نفوذ طائفي سنة 1842
, لكن ده كان سبب فى تفاقم المشكله الاصليه اللى اتحولت لحرب طائفيه بين المسيحيين
الموارنه و الدروز راح ضحيتها اكتر من عشرتلاف قتيل. سنة 1919 انتهى الحكم العثماني
فى لبنان و سوريا . فرنسا استغلت تفكك ورث الدوله العثمانيه و اعلنت الانتداب على
لبنان , و اعلنت قيام دولة لبنان الكبير كملجأ آمن للمسيحيين فى الشرق . لكن حدود
لبنان الكبير اشتملت برضو على مناطق فيها اغلبيه مسلمه . سنة 1926 فرنسا اعلنت
النظام الجمهوري فى لبنان و تم وضع دستور . لكن العمل بالدستور اتعلق سنة 1932 بسبب
مطالبة قطاع من اللبنانيين المسلمين بالوحدة مع سوريا و مطالبة قطاع تاني بالتحرر
من الاستعمار الفرنساوي . سنة 1934 تم عمل اول احصاء (و اخر احصاء حتى الآن) للسكان
بيحدد نسب الطوايف اللبنانيه . و ده فضل واحد من المسائل الاشكاليه فى المشهد
اللبناني لغايت انهارده. و فى المقابل سنة 1936 , بيار الجميل اسس حزب الكتايب
اللبنانيه كحزب قومي مسيحي بيعبر عن المسيحيين الموارنه على نمط الاحزاب القوميه و
الفاشيه فى اوروبا فى مواجهة الناس اللى كانت بتطالب بالقوميه العربيه و الوحده مع
سوريا.

سنة 1941 القوات الفرنسيه دخلت لبنان عشان تطرد قوات نظام فيشي اللى كانت مواليه
لالمانيا النازيه , و فى 22 نوفمبر 1943 اخدت لبنان استقلالها من الاحتلال
الفرنساوي , و بنهاية سنة 1946 كان اخر عسكري فرنساوي خرج فعلاً من لبنان. بمجرد
خروج الفرنساويين , استلم الموارنه الحكم بسبب انهم كانوا الاقرب لمؤسسات الدوله
تحت الحكم الفرنساوي . و اتفق القاده الوطنيين بشاره الخورى (ماروني) و رياض الصلح
(مسلم سني) شفوياً على نظام للمحاصصه فى الحكم , بموجبه الرياسه تكون من نصيب
الموارنه , و رياسة الوزرا تكون من المسلمين السنه , و رياسة البرلمان تكون من
المسلمين الشيعه . كمان حددوا تقسيمه لكراسي البرلمان بحيث تكون ممثله لنسب الطوايف
. النظام ده تم الاتفاق عليه بالبق من غير ما يتكتب , و اتسمى الميثاق الوطني . و
على الرغم من بساطة الاتفاق , إلا انه كان من اسباب الخلاف اللى لسه موجود فى لبنان
لغايت انهارده. بعد حرب 48 خرج ملايين اللاجئين الفلسطينيين للبنان , و ده غيّر
التركيبه السكانيه للبنان بسبب عدد سكانها القليل , كمان اعلان دولة اسرائيل غيّر
السياق اللى اتنشأت فيه لبنان , و فجأه لبنان لقيت نفسها فى موقف مواجهه مع دوله
ناشئه مدعومه من امريكا.

سنة 1956 حصل العدوان الثلاثي على مصر , فا عبد الناصر طلب من الدول العربيه قطع
العلاقات مع دول المعسكر الغربي . لكن حسابات الرئيس اللبناني كميل شمعون كانت
مختلفه لأنه كان مضطر يدخل فى اتفاقات دفاع اقليميه مواليه للغرب عشان مايخشش فى
مواجهه مع اسرائيل . و فى الاطار ده , شمعون رفض قطع العلاقات و قام بزياره لتركيا
اللى كانت عضو فى حلف بغداد الموالي لأمريكا وقتها , و عمل مؤتمر صحفي اتكلم فيه عن
تطابق وجهات النظر الغربيه و اللبنانيه بخصوص السياسه الخارجيه . طبعاً عبد الناصر
انزعج جداً و هاجم كميل شمعون و حلف بغداد و اعتبره تهديد على القوميه العربيه , و
ده خلا عبد الناصر يدعم الاحزاب القوميه العربيه جوا لبنان فى مواجهة كميل شمعون.
فى اول سنة 1958 بدأ يبان احتمال مواجهه عسكريه بين سوريا و تركيا , و ده كان سبب
اساسي فى اعلان الوحده بين مصر و سوريا و تكوين الجمهوريه العربيه المتحده لمواجهة
اى تهديد عسكري غربي . و بدعم من عبد الناصر كان فيه ضغط من المسلمين اللبنانيين و
من رئيس الوزرا اللبناني رشيد كرامي للوحده مع مصر و سوريا . بالتزامن مع ده قامت
حركة تموز فى العراق اللى سقطت الحكم الملكي الموالي للغرب . و ده خلا الرئيس كميل
شمعون يخاف اكتر على استقلال لبنان و من احتمال قيام ثوره مشابهه فى لبنان , و فى
15 يوليو 1958 طلب كميل شمعون رسمياً التدخل العسكري الامريكي لحماية لبنان من المد
القومي العربي المرتبط بالشيوعيه تطبيقاً لمبدأ ايزنهاور. فى نفس الوقت كان
الامريكان خايفين من المد الشيوعي و شافوا انهم لازم يتدخلوا بشكل سريع عشان يحجموا
نفوذ الاتحاد السوفيتي فى الشرق الاوسط.

الوضع ده انفجر فى يوليو 1958 و لبنان واجه للمره التانيه خطر الحرب الاهليه بين
المسلمين و المسيحيين فى ازمه اتعرفت بعد كده بإسم ازمة 1958 . الازمه كانت امتداد
طبيعي للمواجهه الاقليميه بين المعسكر الغربي و المد القومي العربي فى المنطقه .
لكن الوضع وصل للانفجار فعلاً لما كميل شمعون حاول يفكك التركيبه القديمه للبرلمان
اللبناني المعتمده على علاقات عائليه نفعيه بين المواطنين و النواب اللى بيمثلوهم
فى البرلمان , بشكل بيمنع التنافسيه و بيمنع طلوع برلمانيين جداد اكفأ . شمعون ساعد
مجموعه من المرشحين الجداد على النجاح فى الانتخابات على حساب اسامي كبيره من
البرلمانيين العائليين التقليديين زي صائب سلام و كمال جنبلاط و عبدالله اليافي و
غيرهم . طبعاً الاستبعاد ده سبب مشكله كبيره عند الاسامي المستبعده اللى كان كلها
من النواب المسلمين . و ده خلّاهم يعلنوا العصيان المدني ضد نظام شمعون اعتراضاً
على اقصائهم برا اللعبه السياسيه . و فى 8 مايو 1958 تم اغتيال الصحفي المعارض نسيب
المتني اللى كان بيهاجم سياسيات شمعون و بيتهمه بمولاة الغرب . و دي كانت شراره
لعدد من المظاهرات اتحولت بعد كده لمواجهات بين الجيش اللبنانى و بين نشطاء احزاب
المعارضه اللى كانت مدعومه من ناصر من خلال سوريا. عبد الناصر استغل الوحده مع
سوريا و قدم دعم عسكري كبير للمعارضه اللبنانيه بالإضافه للدعم السياسي اللى قدمه
للجماعات القوميه العربيه فى لبنان اللى كان اهمها حركة القوميين العرب بقيادة جورج
حبش و منظمة التحرير الفلسطينيه بقيادة ياسر عرفات اللى انضموا للمعارضه و كانوا
اداه تانيه استخدمها عبد الناصر لإزعاج كميل شمعون. كميل شمعون فشل فى اقناع قائد
الجيش اللبنانى فؤاد شهاب بمواجهة المعارضين المسلمين , لأن ده كان معناه احتمالية
انقسام جيش الدوله طائفياً . فؤاد شهاب وقف ع الحياد و كان بيحاول يهدي الوضع و
بيستخدم الجيش وقت الضروره فى حماية المباني العامه . و بالتبعيه كميل شمعون طلب
الدعم من ميليشيا حزب الكتايب لمواجهة المعارضين . ميليشيا الكتايب نجحت بسبب
تنظيمها فى تحجيم مظاهرات المعارضه , و فتحت الطرق اللى كانت المعارضه قافلاها , و
فشّلت العصيان المدني اللى كانت المعارضه بتحاول تشل بيه الحكومه . و بكده نجحت
الكتايب فى احراج حكومة رشيد كرامي و اجبرته على الاستقاله , و حجز بيار الجميل
رئيس حزب الكتايب مكانه فى الحكومه الجديده , و انتهت الأزمه , لكن جذور المشكله
فضلت موجوده.



https://arz.wikipedia.org/wiki/%D8%A7%D8%B1%D8%AC%D9%86%D8%AA%D9%8A%D9%86

الارچنتين (اسپانى: República Argentina, رسمى: الجمهوريه الارچنتينيه) هى دوله من
دول امريكا الجنوبيه. العاصمه و اكبر مدبنه فى الارچنتين و مقر الحكومة هى بوينوس
ايريس و اللى معناها الهوا الجميل. اسم الارچنتين نفسه معناه بالاسبانى الفضه. لغة
الارچنتين الرسميه الاسپانى.

الارچنتين موجوده فى جنوب شرق امريكا الجنوبيه, و أراضيها متقسمه على 23 مقاطعة
ومدينة واحدة تحت حكم ذاتي, و سكان الارچنتين حوالى 40 مليون انسان.

الحرب الوسخه انجليزى: Dirty War اسبانى: Guerra Sucia كانت فترة عنف بترعاه الدولة
ف الأرجنتين من سنة 1976 لحد سنة 1983. وشملت ضحايا العنف آلاف من النشطا اليساريين
والمسلحين، بما فيهم نقابيين و طلاب و صحافيين ،و ماركسيين ،و أنصار بيرون و من
المتهمين بالتعاطف معاهم.



https://arz.wikipedia.org/wiki/%D9%87%D8%A7%D9%84%D9%89_%D8%A8%D9%8A%D8%AC

هالى بيج (30 ديسمبر 1981 - 21 أغسطس 2007) ممثلة ومخرجة بورنوجرافية مكسيكية ،
واسمها الحقيقى ماريام إيرين هالى (Maryam Irene Haley) .

اتولدت هالى بيج يوم 30 ديسمبر 1981 فى مدينة سيوداد خواريز بولاية شيواوا فى
الميكسيك وهاجرت مع اهلها لمدينة سان دييجو بولاية كاليفورنيا الامريكية .

فى سنة 2001 اشتغلت هالى بيج موديل عريان لحساب وكالة Blockbuster وده كان بداية
دخولها فى مجال البورنوجرافى ومثلت أكتر من 100 فيلم بورنوجرافى اشهرهم Anal
Trainer 8 و Latin Adultery و My Sister Hot Friend و Porn Fidelity وكمان أخرجت
فيلم Virgin Territory . وكانت تتمنى أنها بعدما تعتزل شغلها فى مجال البورنوجرافى
أنها تشتغل أخصائية نفسية او معالجة للمشاكل الجنسية .

فى يوم 21 أغسطس 2007 دخلت هالى بيج مستشفى Mee Memorial فى مدينة كينج سيتى بولاية
كاليفورنيا على إيد جوزها وهى قاطعة التنفس و نبض القلب ، ودخلت العناية المركزة
لكنها ماتت فى اخر اليوم .

وكان سبب موتها غير معروف وكان فيه غموض حوالين الموضوع ده لدرجة أن جوزها اتقبض
عليه تانى يوم نتيجة الشكوك اللى حامت حواليه بأنه هو اللى قتلها لكن تم الافراج
عنه لعدم كفاية الأدلة ضده ؛ وكان فيه احتمال أنها تكون خدت جرعة هيروين زيادة لكن
التحقيقات أثبتت أنها ماكانتش بتتعاطى أى نوع من المخدرات . ومن ساعتها ماحدش قدر
يعرف حقيقة الموضوع ده علشان يفضل سبب موتها مجهول لغاية دلوقتى .



https://arz.wikipedia.org/wiki/%D9%86%D9%8A%D9%88%D9%8A%D9%88%D8%B1%D9%83

نيويورك (انجليزى:‏ New York)‏ هى من اكتر مدينه فيها كثافه سكانيه فى امريكا, و
مركز منطقة نيويورك العاصمه اللى هى واحده من اكتر المناطق اللى فيها كثافه سكانيه
فى العالم. مدينه رياديّه عالميه, نيويورك بتعمل تأثير قوى على التجاره العالميه,
الاقتصاد, الإعلام, الثقافه, الفن, المودَه, البحث, التعليم و الترفيه. لإن فيها
مقرات الامم المتحده, هى بردو مركز مهم فى العلاقات الدوليه. المدينه عادة بيتقال
عليها مدينه نيويورك عشان تتفرق من ولاية نيويورك, اللى هى جزء منها.

موجوده فى مينا نيويورك على ساحل المحيط الأطلنطى بتاع شمال شرق امريكا, المدينه
بتتكون من خمس بوروهات boroughs: ‏Bronx,‏ Brooklyn,‏ Manhattan,‏ Queens و Staten
Island.‏ كثافة السكان فى 2012 عدّت 8.336,697 مليون, و مع مساحه كبيره 790 كم2‏,‏
مدينة نيويورك هى اكتر مدينه كبير زحمه فى امريكا. سكان منطقة نيويورك العاصمه هما
اكبر سكان فى البلد, حوالى 19.1 انسان اكتر 17,400 كم2‏. اكتر من كده, فى تعداد
العواصم, منطقة نيويورك العاصمه فيها 22.2 مليون انسان بالنسبه لتعداد 2009, كمان
اكبر مدينه فى امريكا.



https://arz.wikipedia.org/wiki/%D9%86%D8%B8%D8%A7%D9%85_%D8%B4%D9%85%D8%B3%D9%89

النظام الشمسى يتكون من الشمس و الكواكب و بقية الاجسام الثانيه المرتبطه بجاذبية
الشمس.

الشمس تعتبر نجمه حجمها متوسط ضمن مجرة درب التبانه.النظام الشمس عدد كواكبه 8 (كان
عدد كواكبه 9 قبل 2006 عندما اعادوا تصنيف بلوتو من كوكب و جعلوا اسمه كوكب قزم) و
عدد اقماره حوالى 160 قمر طبيعى و فيه عدد كبير جدا و غير معروف من الكويكبات
(كواكب صغيره) و النيازك و كميه مهوله من الغبار الذي يكون بين الكواكب.النظام
الشمسى عمره حوالى 4.5 ميليار سنه. الشمس و القمر و الكوكب التي تلمع فى السماء
يمكن أن ترى بالعين المجرده من على الارض و الفلكيين في القدم كانوا قد حسبوا و
لاحظوا و درسوا حركاتهم و هذا كان الاساس الذي قام عليه علم الفلك (Astrnomy).في
يومنا هذا علم الفلك علم معقد و فيه كم هائل من المعلومات عن خصائص و تركيب الاجسام
السماويه و حركاتها و المدى الذي وصلت له الادوات فى دراسة النظام الشمسى و الأشياء
الذي تكون وراء النظام الشمسى في وقت طويل.

الاربع كواكب الخارجيين (المشترى ، زحل،اوراوس،نيبتون)لديهم انظمه دائريه حولهم و
كل الكوكاكب ما عدا عطارد و الزهرا لديهم قمر طبيعى واحد او اكثر يدور حولهم. بلوتو
عندما اكتشفوه لأول مرة سنة 1930 و لحد اللأن وهم يصنفونه على أنه واحد من الكوكب,
لكن الاكتشافات و المعلومات التي تراكمت من يومها إلى حد الأن جعلت الاتحاد الفلكى
العالمى (International Astronomical Union) يصوت فى اغسطس سنة 2006 على اعادة
تصنيف بلوتو و فجعلوه ضمن مجموعه ثانيه اسمها مجموعة الكواكب القزمه تضم أيضا ايريس
و سيريس .



https://arz.wikipedia.org/wiki/%D9%85%D8%AF%D9%8A%D9%86%D8%A9_%D8%A7%D9%84%DA%A4%D8%A7%D8%AA%D9%8A%D9%83%D8%A7%D9%86

الڤاتيكان (رسمى: دولة مدينة الڤاتيكان بالطاليانى: Stato della Città del
Vaticano) من دول اوروبا و هيا مدينه دوله و أصغر دوله ف العالم حسب المساحه و عدد
السكان علشان مساحتها حوالى 44 هكتار يعنى 110 فدادين بس و عدد سكانها أكتر من 800
بشويه،

اتأسست دولة الفاتيكان حسب معاهدة لاتيران سنة 1929 اللى تشمل الاعتراف بالسيادة
الكامله للكرسى الرسولى علي دولة الفاتيكان و بقت أصغر دوله فى العالم و مقر
الكنيسة الكاتوليكيه فى قلب العاصمه الايطالية روما. بس مش عضو فى الامم المتحده
لانها دوله دينيه، بس موجوده بصفة مراقب.

رئيس دولة الڤاتيكان هو [[بكار الربعاوىحط تكست مش معمول‍له فورمات هنا]] اللى هوًه
دلوقتى البابا فرانسيس الاول.



https://arz.wikipedia.org/wiki/%D9%85%D8%AD%D9%85%D8%AF_%D8%AD%D8%B3%D9%8A%D9%86_%D9%87%D9%8A%D9%83%D9%84

محمد حسين هيكل ( كفر غنام،الدقهليه، 20 اغسطس 1888 - القاهرة ، 8 ديسمبر 1956 )
اديب و كاتب و سياسى مصرى كبير من رواد الادب المصرى الحديث و مدرسة الفكر الوطنى
المصريه. درس القانون فى مدرسة الحقوق الخديويه فى القاهره واتخرج منها سنة 1909 ،
و بعدين كمل تعليمه فى فرنسا و خد درجة الدكتوريه فى الاقتصاد والسياسة من جامعة
السوربون فى باريس، ولما رجع مصر اشتغل فى المحاماه و الجرانيل و بقى شديد الصله بـ
احمد لطفى السيد. انضم لحزب الاحرار الدستوريين و بقى رئيسه ، و رئيس مجلس الشيوخ ،
و اتعين وزير للمعارف كذا مره. حرر جورنال " السياسه " اليومى و الاسبوعى. روايته "
زينب " (1914) بتعتبر اول روايه مصريه فى العصر الحديث.

محمد حسين هيكل بيعتبر ان العرب ما قدموش للبشريه انجازات حضاريه تاريخيه حقيقيه زى
المصريين و اليونانيين و الرومان و غيرهم. فى العصر الجاهلى ما قدموش حاجه لا للعلم
و لا للفن غير قصص و اشعار عن الشجاعه و الجلد. و بيتسم الادب العربى بالمنظور
البدائى الصحراوى و كان زى الصور الفوتوغرافيه للحياه البدويه و المراعى الجافه
المحدوده و اسواقهم و خيامهم و جمالهم و اطلالهم المهدمه.

و بيأكد هيكل على ان العرب اللى غزوا مصر بعد الرومان شوهوا تاريخ مصر عن طريق نشر
التخاريف. و بيقول ان كل اللى عاشوا فى مصر اما تمثلتهم مصر فبقوا مصريين او لفظتهم
فماطاقوش يقعدوا فيها.

محمد حسين هيكل كان دايماً بينادى بتمصير اللغه المكتوبه فى مصر و كان شايف ان
الكتاب لازم يستمدوا موادهم الكتابيه من الحاضر بألفاظه و تراكيبه و معانيه مش من
الماضى ، و كان بيحبذ استخدام اللغه المصرى فى الكتابه بس كان بيقول ان فيه مشكلة
الكلام بطرق مختلفه و كان قصده فى مصر مش فى المنطقه العربيه حيث ان لهجات العرب
زيها زى ثقافاتهم ماكانش بيعيرها اى اهتمام بإعتبارها لهجات اجنبيه مالهاش علاقه
بمصر و المصريين.



https://arz.wikipedia.org/wiki/%D9%84%D8%BA%D9%87_%D8%A7%D8%B3%D8%A8%D8%A7%D9%86%D9%89

اللغه الاسپانى (Español‏; نطق:‏ [espaˈɲol]‏(اسمع)‏) او كاستييانو (Castellano
‏نطق:‏ [kasteˈʎano]‏) نسبه لكاستييا هى لغة رومانسيه هندو-اوروبيه, نشأت فى شمال
اسپانيا, وانتشرت بالتدريج فى مملكة كاستييا. الاسپانى اصلا كان اسمه كاستييانو, و
كان اللغة الوطنية للكاستيين, يعتقد بأنه نشأ فى كوردييرا, فى شمال اسپانيا وانتشر
فى كل إسپانيا فى القرون التامن والتاسع الميلادى.

بعد الاسترداد, حل الكاستييانو محل كل لغات جنوب اسپانيا تقريبا, فى الاسپانى, كلمة
castellano (كاستيانو) و كلمة español (الاسپانيه) معناهم واحد.

بين القرون الخمستاشر والتسعتاشر مع توسع الامبراطوريه الاسپانيه وصل الاسپانى
لأفريقيا و الامريكتين, و اسيا و المحيط الهادى. دلوقتى فيه بين 322 و 400 مليون
شخص بيتكلم اللغة الاسپانى باعتبارها اللغة الام ليهم.



https://arz.wikipedia.org/wiki/%D8%B9%D9%85%D8%B1%D9%88_%D8%AF%D9%8A%D8%A7%D8%A8

عمرو عبد الباسط عبد العزيز دياب (معروف بـ عمرو دياب)او (الهضبة)اتولد فى بورسعيد
يوم الاربع 11 اكتوبر 1961 وهو مغني مصرى من انجح المغنيين المصريين وقدر يوصل
للعالميه. والبوماته حققت مبيعات هايله جوه مصر و بره مصر. اغانيه اترجمت لكذا لغه
زى الانجليزى و الروسى و الكرواتى و البلغارى و التركى و الالبانى والهندى. واتميز
عمرو دياب انه بيجدد فى اغانيه و بيدخل الات جديده فى المزيكا بتاعته. وخد جوايز
كتيره فى مشواره الفنى منها وورلد ميوزيك اوورد World Music Awards‏ خدها اربع مرات
مره فى سنة 1996 ومره تانيه فى 2002 ومره تالتة 2007 و رابعة 2009 عشان مبيعاته
كانت اعلى نسبة مبيعات فى الشرق الاوسط.

اتولد عمرو دياب فى 11 اكتوبر سنة 1961 فى مدينه بورسعيد. والده من منيا القمح
سنهوت الشرقيه و والدته من بورسعيد. والده عبد الباسط عبد العزيز دياب كان بيشتغل
فى منصب رئيس الانشاءات البحريه وبنا السفن فى شركه قناه السويس. وكان عمرو صوته
جميل وده خلى والده يشجع ابنه عمرو على الغناء ولما كان عمرو عنده ست سنوات اخذة
لمهرجان 23 يوليو 1967 فى بور سعيد و جعلة يزور محطه الاذاعه المحليه. و كان اول
اغنية غناها فى الإذاعه هو النشيد الوطني المصري بلادي بلادي. محافظ بور سعيد اعجبه
جدا صوت عمرو دياب واعطاة قيثاره هديه.



https://arz.wikipedia.org/wiki/%D8%B9%D8%B7%D8%A7%D8%B1%D8%AF

عطارد (رمزه: ☿; انجليزى: Mercury <ميركورى>) هو اصغر كوكب فى النظام الشمسى و اقرب
واحد فى الكواكب للشمس و بيلف حواليها لفه كامله كل 87.969 يوم.

من على كوكب الارض و قبل التيليسكوبات الحديثه، عطارد كان اكتر كوكب صعب يتشاف
بالعين المجرده بسبب قربه من الشمس و بسبب حجمه الصغير جدا.قطر عطارد بيساوى 4,879
كم بس يعنى تقريبا (5/1) خمس القطر بتاع كوكب الارض. 

عطارد هو اسرع كوكب بيلف حوالين الشمس و اليونانيين القدام كانو بيسموه هيرميس
(رسول الالهه) بسبب سرعته العاليه دى. اليونانيين اعتقدو انه كوكبين مش كوكب واحد و
سمو اللى بيشفوه وقت شروق الشمس هيرميس و اللى بيشوفوه وقت الغروب ابولو.الرومان
القدام و لنفس السبب كانو بيسموه ميركوريوس ، المقابل الرومانى لهيرميس اليونانى.

كلمة عطارد هى كلمه عربيه جايه من العطره يعنى السرعه العاليه و الخفه و قبيلة تميم
اعتبرته الاه قبل الاسلام و كان بيوحيلهم بقول الشعر .عطارد كان معروف عند
السومريين القدام من 5000 سنه ، و مش معروف اذا كان المصريين القدام لاحظوه و لا لأ
بس لما اتصلو باليونانيين حصل ربط بين هيرميس/عطارد و بين تحوتى الاه الحكمه و
العلم و مخترع الكلام و الكتابه.

مركبة مارينر 10 الفضائيه كانت اول مركبه تقرب من كوكب عطارد و عدت من جنبه مرتين
بين سنة 1974 و سنة 1975 و قدرت تبعت خرايط ل 45% بس من سطح الكوكب.

تانى محاوله لاستكشاف عطارد كانت بردو مبعوته من ناسا و اسم المركبه الفضائيه دى هو
ميسينجر .المركبه عدت بالقرب من عطارد فى 14 يناير 2008 و بعتت خرايط ل 30% من سطحه
و المفروض تعدى مره تانيه فى 2009 و تدخل مجال الجاذبيه بتاعه و تبتدى تلف حواليه
فى سنة 2011 و ساعاتها ممكن تعمل مسح شامل و تبعت خرايط للكوكب بالكامل.



https://arz.wikipedia.org/wiki/%D8%B9%D8%B5%D8%B1_%D8%A7%D9%84%D9%86%D9%87%D8%B6%D9%87

عصر النهضه او الرنيسانس Renaissance - ( بالطليانى Rinascimento = الولاده الجديده
): مرحله ثقافيه او حركه بشريه ظهرت اول ما ظهرت فى ايطاليا فى القرن الاربعتاشر و
وصلت لذروتها فى القرن خمستاشر و انتشرت بعد كده فى اوروبا. فى الفتره دى اتحررت
العقول و الفنون الجميله من القيود الدينيه اللى فرضتها مفاهيم فترة العصور الوسطى،
و فيها اهتم الفنانين و المفكرين بالفنون و الافكار الاغريقيه و الرومانيه القديمه
اللى كانت سايده قبل ما تبدأ مرحلة التقهقر و الانحطاط الثقافى اللى عمت فى عصور
الظلام و العصور الوسطى ، مش عشان تقليدها لكن لدراستها و مناقشتها بحريه كحافز
للنهوض و التقدم. المواضيع الدينيه بقت بتترسم و بتتنحت بحريه زى ما كان الحال فى
عصور الحضاره الاغريقيه و الرومانيه، وبدأ التفكير الفنى و الادبى و العلمى يتخطى
حدود الفكر الدينى الغيبى الضيق اللى كان مفروض عن طريق رجال الدين و ديولهم فى
العصور الوسطى. عصر النهضه كان اساس و مفتاح اوروبا لدخول عصر التنوير و من بعده
عصر العلم الحديث.

تاريخ اوروبا ممكن يتقسم لتلت مراحل: التاريخ القديم و ده مرتبط بالعصور الاغريقيه
و الرومانيه، و العصور الوسطى و دى سادت من وقت سقوط الامبراطوريه الرومانيه لغاية
القرن الاربعتاشر ، و العصر الحديث و ده بيبدأ من نهايات القرن الاربعتاشر بعصر
النهضه.

فى عصر النهضه التفكير و الفن و الادب و النظره العلميه اتغيرو. فى النحت مثلاً
اعمال مايكلانجلو Michelangelo بتختلف بدرجه كبيره من جهة الفكره و التنفيذ عن
الاعمال اللى كانت بتتنحت فى القرن الاتناشر و التلتاشر. و فى الرسم لوحات رفائيل
Raffaello مالهاش مثيل فى رسومات القرن التلتاشر لا فى الاسلوب و لا فى المواضيع.
فى الكتابات التاريخيه فرانسيسكو جيوشياردينى Francesco Guicciardini عالج التاريخ
فى كتابه " تاريخ ايطاليا " على اسس موضوعيه بعيده عن التدخل الالاهى فى سير حركة
التاريخ و تطور الاوضاع السياسيه و العسكريه على عكس مؤرخين الحوليات بتوع الفتره
اللى سبقت القرن اربعتاشر. فى النظريه السياسيه ميكيافيللى Michiavelli كتب دراسه
تحليليه عن المجتمع و التدبيرات السياسيه عن طريق متابعه دقيقه و موضوعيه لحركة
المجتمع الفعليه زى ما هى، مش زى ما المفروض تكون زى ما كان كتاب العصور الوسطى
بيعملو. فى البنا و الهندسه المعماريه كنيسة پازى Pazzi اللى صممها برونيليشى
Brunelleschi مالهاش مثيل فى العصور الوسطى من حيث الحجم و الاضاءه و التناسب و
الوظيفه و غيرهم. النظره للعلم و الدراسات العلميه هما كمان اتغيرو، فى الطب مثلاً
اندرياس ڤيساليوس Andreas Vesalius و جيرولامو فراكاسترو Girolamo Fracastro
استخدمو تكنيكات جديده فى الملاحظه و التشريح و اكدو ان دراسة جسم الانسان نفسه هى
اللى بتوصل لفهم الامراض اللى بتصيب الانسان و احسن الطرق لعلاجها مش السلطات
الدينيه الطبيه القديمه.

فى العصور الوسطى و عصر النهضه الاصح انه يتشار لايطاليا كجمهوريات مش كدوله واحده.
ايطاليا بالشكل المعروف النهارده ماكانتش موجوده لغاية نص القرن تسعتاشر بعد ما
اتوحدت الجمهوريات الايطاليه مع ممالك بيدمونت و سردينيا. المدن الطليانيه الكبيره
فى العصور الوسطى كانو موانى، جنوه و فنيسيا و بيزا و امالفى. الموانى دى كانت
عايشه على التجاره مع بيزنطه و شرق و جنوب البحر المتوسط.



https://arz.wikipedia.org/wiki/%D8%B9%D8%B5%D8%A8%D8%A9_%D8%A7%D9%84%D8%A7%D9%85%D9%85

عصبة الامم (فرنسي: Société des Nations; انجليزى: League of Nations)‏ منظمة دولية
اتئسست بعد الحرب العالميه الاولى و كنتيجة لمعاهدة فيرساى.المنظمه دى كان هدفها فك
النزاعات و الخلافات بين الدول ببعضها بالطرق السلميه قبل الموضوع ما يتطور لحرب,
زى ما حصل فى الحرب العالميه الاولى, و خلق جو من الثقه و التفاهم بين الدول
الاعضاء. المنظمه دى اخدت جنيف, سويسرا كمقر ليها.المنظمه فشلت فى مواجهة القوى
النازيه و الفاشيه اللى كانت طالعه وقتها و فى اشد قوتها و كمان فشلت انها تمنع
قيام حرب عالميه جديده. بعد الحرب العالميه التانيه اتئسست منظمه عالميه تانيه اللى
هى الامم المتحده.

المنظمه اتأسست فى 28 يونيه 1919 لما وافقت كل الوفود اللى شاركت فى مؤتمر الصلح
على قيام منظمه عصبة الامم, اللى اصر الرئيس الامريكى ويلسون على انه يدخلها كبند
اساسى فى معاهدة فيرساى و وقع على تأسيسها 44 دولة. بس بالرغم من اصرار ويلسون على
قيام المنظمه دى, واللى بسببها اخد جايزة نوبل للسلام فى اكتوبر 1919, امريكا
مدخلتش المنظمه بعد ما رفض السانيت الامريكانى, بقيادة الحزب الجمهورى الامريكانى
دخول امريكا المنظمه و اللى شافوا ان المنظمه حتخلى الدول الاوروبيه الكبيره حتاخد
كل الغنايم و مكاسب الحرب و المنظمه حتبقى لعبه فى اديهم .اتئسست رسمى بعد 6 ايام
بعد ما الدول الكسبانه فى الحرب وقعت مع الدول المهزومه معاهدة فيرساى بست تيام,
اول اجتماع للمنظمه كان فى باريس فى 16 يناير 1920, و بعدين اتنقل المقر لجنيف.
المنظمه فشلت فشل كبير فى حل المشاكل و النزاعات اللى حصلت و الازمه الاقتصاديه
الكساد الكبير اللى حصل للعالم كله و لما قامت الحرب العالميه التانيه اتفككت
المنظمه من نفسها.



https://arz.wikipedia.org/wiki/%D8%B4%D9%8A%D9%88%D8%AE_%D8%A7%D9%84%D8%B9%D8%B1%D8%A8%D8%A7%D9%86_%D9%81%D9%89_%D9%85%D8%B5%D8%B1

شيوخ العربان فى مصر كانو شيوخ القبايل العربيه اللى وردت على مصر و قعدت فيها.
القبايل دى كانت عايشه فى الصعيد ( عرب الوجه القبلى ) و فى الوجه البحرى ( عرب
البحيره و عرب الشرقيه ). كان منهم بنو حرام فى الشرقيه و ولاد بنى جحيش ( أولاد
أبى جحيش ) و كانوا ساكنين فى دروة سرمام فى الاشمونين ، و بنو شاد و بنو عجيل بن
الذئب و كانوا بيسكنوا فى القصر الخراب فى قوص ، و ولاد زعازع فى الصعيد ، و ولاد
قريش ( مش قريش بتوع مكه المعروفين ) و كانو شيوخ بنى زيد فى نويرة دلاص ، و بنو
عمر فى جرجا، و ولاد غريب فى دهروط وغيرهم. من اشهر شيوخ العربان فى العصر المملوكى
كان خثعم بن نمى فى الوجه البحرى و ده عاز يقلد أكابر مصر اياميه فأشترى عبيد
قتلوه. الشيوخ دول كانو مسئولين عن قبايلهم.

عدد القبايل العربيه فى مصر حسب احصاء الحمله الفرنساويه كان 60 قبيله عدد فرسانها
حوالى 20 الف و الاحصاء ده مااتغيرش كتير فى عهد محمد على باشا.

دخلت القبايل العربيه مصر بتشجيع من الحكام العرب و انتشروا فى الصحارى المصريه
حوالين وادى النيل و فيه منهم فى فترات لاحقه انتشروا فى الريف لكن غالبيتهم عاشوا
فى الصحرا المتاخمه لوادى النيل فى الخيام اكمن تعاليمهم كانت بتحرم عليهم الزراعه
و السكنى فى بيوت. فى الاول استقروا فى مناطق الفيوم و البهنسا و أباصير و سخا و
أتريب و غيرها و اتسمت حياتهم بالعنف و الحروب و المنازعات مع الفلاحين المصريين. و
فى مراحل لاحقه انشأ العربان " نزلات " سموها على اسامى شيوخهم. النزله من " النزول
" و بتدى معنى " مستوطنه " و ده بيوضح فكرة العربان عن هجرتهم لمصر. عربان تانيين
استقروا فى صحرة سينا لإنها تشبه مناطقهم الاصليه فى الجزيره العربيه و اكمنها على
طريق قوافل الحجاج و التجار اللى ممكن الإستفاده منها او نهبها. فى العصر الأموى
شجع الأمويين عربان على الهجره لمصر و بعد الأمويين وفدت على مصر أعداد جديده منهم
فزادت اعدادهم فى الصعيد. لكن مع زوال الحكم العربى فى عهد احمد بن طولون ( 9870 -
884 ) خرجت اعداد كبيره من العربان من مصر و راحوا على شمال افريقيا و السودان.
الفاطميين شجعوا العربان العايشين فى الشام على الهجره لمصر لإتقاء شرهم على حدود
مصر الشرقيه وقت النزاع الفاطمى-العباسى. لكن فى سنة 1049 فى عصر الخليفه الفاطمى
المستنصر بالله اتمنحوا اراضى فى المغرب لتقليل عددهم فى مصر فخرجت اعداد كبيره
منهم على شمال افريقيا و انتشروا فى طرابلس و تونس. فى عهد صلاح الدين الأيوبى مع
انه كان كردى مش عربى قويت شوكتهم فى مصر حيث انه شاف انه ممكن يستغلهم ، و بحلول
العصر المملوكى ( 1250 ) كانت اعدادهم زادت جداً و حاولوا ينشئوا دوله عربيه منفصله
جوه مصر لكن المماليك اتصدوا ليهم بكل قوه و اوقفوا زحفهم. العربان كانوا بيهاجموا
القرى و ينهبوها و يدبحوا الفلاحين المصريين زى ما بتتدبح الخرفان فعاش الفلاحين فى
رعب فكانوا بيبنوا براج طين فى وسط الحقول يراقبوا منها هجمات العربان. فى وقت
الفيضان لما ماية النيل كانت بتغطى ارض مصر و تصعب حركة القوات العسكريه كان
العربان بيستغلوا الفرصه و يهجموا على الفلاحين المصريين و يدبحوهم و ينهبوا
محاصيلهم و قراهم.

تمردات العربان اللى اشتهرت بالعنف كان مزمنه فى مصر فى العصر المملوكى رغم إن
الدوله كانت بتديهم اقطاعات كتيره و كانوا بيتمتعوا بشبه استقلال ذاتى و وراثة
المشيخات فى قبائلهم. السبب الرئيسى لعنف العربان و كترة تمرداتهم كان عنصرى حيث ان
المماليك ماكانوش عرب. و من وقت استقلال مصر عن الخلافه العربيه فى عهد احمد بن
طولون اتكسرت شوكة العرب فى مصر لغاية ما استقلت مصر بالكامل عن الخلافه العربيه مع
تولى المماليك حكم مصر فى 1250 و هو استقلال مارجعش بعده العرب لحكم مصر. للسبب ده
العرب بيكرهوا المماليك زى ما كرهوا الخليفه المعتصم العباسى اللى طردهم من ديوان
الجيش فى القرن التاسع الميلادى. فضل فساد العربان و عنفهم و حقدهم على المماليك
مستمرين طول العصر المملوكى و بعد غزو العثمانليه الأتراك لمصر سنة 1517 و فى عصر
محمد على باشا . بره مصر كان فيه مشكلة العشير و دول كانوا عربان الشام و كانوا
برضه بيستخدموا العنف و بيتمردوا و كانوا بيقطعوا الطريق على المسافرين و مصدر
تهديد لقوافل الحجاج.

ساعات كان الشيوخ دول بيتمردو على نظام الدوله و بتخرج قبايلهم على القانون. فى سنة
1253 اتمردت قبايلهم فى مصر الوسطى و الصعيد بزعامة شيخ اسمه " حصن الدين بن ثعلب
"شيخ أولاد أبى جحيش ، فخرجت حمله بقيادة الامير فارس الدين أقطاى الجمدار و قدر
يسحقهم جنب ديروط و قضى على تمردهم و خروجهم على القانون. و بعد ما منح أيبك الامان
للشيخ ثعلب استدعاه و سجنه فى اسكندرية . و بيحكى المؤرخ المقريزى : " و امر المعز
بزيادة القطيعة على العرب، و بزيادة القود المأخوذ منهم ، و معاملتهم بالعسف و
القهر فذلوا و قلوا، حتى صار امرهم على ما هو عليه الحال". و واصل المعز أيبك
الحملات العسكريه على القبايل العربيه فى مديريات الوجه البحرى و هزمهم هزايم كتيره
، و ضاعف عليهم الضرايب و من أياميها ما بقتش ليهم قدره كبيره يتطاولو بيها على
المصريين و الدوله المصريه طول عصر الدوله المملوكيه . فى عهد السلطان الظاهر بيبرس
اتقبض على الشيخ ثعلب و اتشنق فى اسكندريه .

و فى عهد السلطان الناصر محمد بن قلاوون خرج العربان عن النظام و اشاعوا الفوضى فى
الصعيد و قطعوا الطريق و فرضوا اتاوات ع المصريين و نهبوهم ، و وصلت بيهم الجرئه
انهم يسموا نفسهم بأسامى الامرا المصريه زى " بيبرس " و " سلار " ، فعمل الامرا
نفسهم انهم مسافرين بره مصر - و كان من ضمنهم الامير المؤرخ بيبرس الدوادار - و
راحوا عاملين مناوره ذكيه و محاوطينهم من كل ناحيه و انقضوا عليهم بتلت فرق، ولقى
العربان العسكر بتهجم عليهم فجاءه، فجريوا على الجبال و الكهوف لكن العسكر قتلوا كل
اللى طالوه منهم، و قدرت الدوله إنها تسيطر عليهم ، و اتخلص المصريين من شرورهم و
بلاويهم . بيحكى بيبرس الدوادار ان " كثرت شكاوى الولاه الذين بالوجه القبلى من
فساد العربان و ما ظهر منهم من العصيان و النفاق و العدوان .. فسار الامير سيف
الدين سلار و الامير ركن الدين استاذ الدار كفيلا الممالك و مشيراها و ممهدا الدولة
و مدبراها الى الاعمال المذكورة فى جموع من العساكر المنصورة وفرقا العسكر ثلث فرق
ليحيطوا بهم برا وبحرا و ياخذوهم حيث احتلوا سهلاً ووعراً فتوجهت فرقة من البر
الشرقى وفرقة من البر الغربى وفرقة من الحاجز وضربوا على البلاد حلقة كحلقة الصيد
فبقى العربان جميعاً فى حلقتهم وحصلوا فى قبضتهم فما افلت منهم احد من ربقتهم و
اخذوهم بنواصيهم واقدامهم وجاوهم من خلفهم وقدامهم واذاقوهم الوبال ونكلوا بهم كل
النكال وابادوا مفسديهم واهلكو معتديهم ومزقوهم تمزيقاً وفرقهم بيد الحتوف تفريقاً
و اوثقوا مشايخهم بالقيود و ملأوا من رهائنهم السجون واخذوا ما كان لهم من خيل وابل
وبقر وغنم ومنعوا ان يركب احد من العربان فرساً او يحمل سلاحاً فانطفأت جمرتهم
وزالت مضراتهم وتمهدت تلك الاعمال تمهيداً واضحاً " . و بيوصف المؤرخ بدر الدين
العينى حال العربان بعد الحمله دى اللى حمت المصريين من شرورهم بقوله : " فانطفأت
جمراتهم ، و زالت مضراتهم ، وتمهدت الاعمال تمهيداً واضحاً ، و عاد من مفسدى العرب
فقيراً صالحاً ، وحمل اكثرهم السواك و السبحه، عوضاً عن حمل الرماح و الأسلحة " .

و فى عهد السلطان ناصر الدين حسن خرج العربان فى الصعيد و الفيوم على القانون و
اعتدوا على ممتلكات المصريين و نهبو محاصيل الفلاحين. فإبتدت الدوله تتصدى ليهم و
خرجت تجريدات لمواجهتهم ، و خرجت اول تجريدتين فى وقت واحد ، راحت واحده على الصعيد
و راحت التانيه على الفيوم و هاجموا العربان و قتلوا منهم اعداد و هربت منهم اعداد
على الواحات . بيقول المقريزى : " قدم الخبر بأن الأمراء المجردين أوقعوا بالعرب،
وقتلوا منهم جماعة .. فإنهزم باقيهم الى جهة الواحات " . لكن ده ما وضعش حد
لاعتداءات العربان فقتلوا الامير صعبه كاشف الوجه القبلى وشنوا غارات على البلاد و
قطعوا الطريق على المصريين و نهبوا غلالهم و هاجموا اسيوط و نهبوها .

و فى عهد السلطان صلاح الدين صالح اتمردت كل قبايل العربان فى الصعيد بزعامة الشيخ
" عمر ابن الأحدب " شيخ قبيلة عرك ، وهاجمو القرى و المدن و نهبو المخازن و سرقوا
المحاصيل و الغلال و اعتدو ع الفلاحين ، فطلع الملك الصالح بالعسكر ع الصعيد و معاه
الامرا شيخو العمرى و طاز الناصرى و صرغتمش الناصرى ، و قامت معركه كبيره بيقول
المؤرخ ابن إياس عنها انها " لم يسمع بمثلها فيما تقدم من الزمان من الواقعات
المشهوره ". و بيقول انه اتقتل فيها فوق العشرتلاف شخص. و هرب الشيخ ابن الأحدب على
الجنوب. و استخدم الامير شيخو حيله لغويه عشان يقدر يتعرف على العربان اللى متخفيين
فى لبس فلاحين مصريين و عاملين نفسهم مصريين عشان يفلتو من العسكر ، فكان بيطلب من
الواحد يقول دجيج ( دقيق ) فإذا قال الواحد " دكيك " كان بيأمر بقطع راسه. و
بالطريقه دى جمع روس كتيره عمل منها مصاطب على شط النيل ، شبهها ابن إياس باللى
عمله هولاكو فى بغداد. و رجع العسكر على القاهره و معاهم جمال العربان و معيزهم و
اسلحتهم و غيرها ، و دخل الملك الصالح القاهره فى موكب كبير و سط الجماهير المحتشده
و الاسرى العربان ماشيين قدامه . فى العصر المملوكى خرج عربان كتير من مصر. فى
كتابه " البيان والاعراب فيمن دخل مصر من الاعراب " ذكر المؤرخ المقريزى عن القبايل
العربيه اللى دخلت مصر : " اعلم ان العرب الذين شهدوا فتح مصر قد بادهم الدهر وجهلت
أحوال اكثر أعقابهم" .

اتميز عهد السلطان المؤيد شيخ ( 1412-1421 ) بإنتشار فساد العربان فى مصر و
مهاجمتهم للقرى و الفلاحين المصريين فإتسببوا فى حصول ازمة عيش كبيره بسبب نقص
توريدات القمح و تدمير المخزون القمحى وبيوصف المقريزى ضمن احداث سنة 818هـ (1415م)
ان شهر جمادى الاخرة " اهل والناس من كثرة فساد العربان بنواحى ارض مصر فى جهد " .

فى عهد السلطان الأشرف قايتباى اتوسعت هجمات العربان على المصريين و القرى المصريه
بشكل فظيع ، و وصلت بيهم الجرئه انهم يهاجموا الجيزه و القاهره نفسها، فكانوا
بيهجموا على الناس فى الطرق و يسرقوا منهم هدومهم و يهربوا . بيحكى ابن إياس إن فى
سنة 1472 زاد فساد عربان بنى حرام فى الشرقيه فطلع لهم الأشرف قايتباى تجريده بعد
ما هاجموا القاهره لغاية ما وصلوا خط الحسينيه و نهبوا دكاكين المصريين و سرقوا من
الناس هدومهم فى الشوارع و هربوا. التجريده قبضت على عدد من العربان و اتسجنوا و
اتحطت قوه فى الشرقيه لحماية المصريين .

علاقة الدوله المصريه بالعربان فى العصر المملوكى كانت ساعات بتبقى كويسه فكان
العربان بيتجابو القاهره عشان يرقصو و يغنو للجيش المصرى الراجع من انتصاراته. لكن
الدوله المصريه فى العصر المملوكى كانت دوله قويه منظمه قدرت تهزم اعتى الجيوش
وقتها زى المغول و الصليبيين و دخلت فى مناورات سياسيه مع كل القوى اللى كانت
موجوده وقتها فبطبيعة الحال ما كانتش بتسمح لأى عناصر غريبه انها تخرب امن مصر
الداخلى. لكن مع بداية ضعف الدوله فى اواخر عصر المماليك البرجيه زادت هجمات
العربان و اتوسعت و بقوا وباء بينخر فى جسم مصر.

فى 5 يونيه سنة 1249 نزلت الحمله الصليبيه السابعه على بر دمياط و قدرت تحتل
المدينه بسهوله بسبب هروب العربان اللى حطهم الصالح أيوب فيها عشان يحموها و اتحولت
لمدينه صليبيه . الملك الصالح عاقب العربان بسبب خيانتهم للأمانه، وأمر بإعدام عدد
منهم . و فى يوم 8 فبراير سنة 1250 عدت قوات صليبيه تابعه للحمله لضفة النيل فى
جديله اللى كان فيها معسكر القياده المصريه بعد ما دلهم خاين من العربان على مخاضه
فى النيل ممكن حصنتهم تمشى عليها. الخيانه دى ادت لقتل القائد العام للجيوش المصريه
فخر الدين يوسف و كانت حاتتسبب فى وقوع مصر فى ايدين الصليبيين لولا التصدى الملحمى
للغزاه فى معركة المنصوره . فى سنة 1365 وقت وقعة اسكندريه غدر العربان بأهالى
اسكندريه ، و بيحكى المؤرخ النويرى الاسكندرانى اللى حضر الوقعه و كان من ضمن اللى
هربوا، ان اهالى اسكندريه اللى هربوا من الصليبيين طلعت عليهم قبايل العربان اللى
كانوا عايشين فى مصر جنب اسكندريه و قطعوا عليهم الطريق و نهبوهم و هما شاردين. و
فى الليل وقت رجوع الصليبيين لمراكبهم دخل العربان اسكندريه و نهبوا بيوت المصريين
و علق بقوله: "فاستغنى من العرب من كان فقيرا، و افتقر من اهل البلد من كان غنياً"
.

فساد العربان و مهاجمتهم للقرى المصريه انهك اقتصاد مصر و استنزف طاقات الدوله
المملوكيه و أضعفها فى الوقت اللى كانت القوه العثمانيه فى الأناضول بتزيد و معاها
مطامع العثمانليه. فى سنة 1516 غزا الأتراك العثمانليه الشام و بعدها مصر وقاومهم
السلطان الأشرف طومان باى بكل بطوله لكن فى وقت مقاومته إضطر إنه يلجأ لشيخ من
العربان اسمه حسن بن مرعى فى البحيره كان ليه جمايل وأفضال كتيره عليه لكن شيخ
العربان خانه و غدر بيه وبلغ عنه اعادى مصر الغزاه فقدروا يإسروا طومان باى عن طريق
الغدر و الخسه و الخيانه.

انتهز العربان فرصة دخول الأتراك العثمانليه مصر و ارتباك الاوضاع الامنيه فهاجموا
القرى و الفلاحين المصريين و نهبوا المحاصيل و المواشى. زادت هجمات العربان فى
الشهور الأولى من نيابة خاير بك اللى عينوه العثمانليه والى على مصر و بقوا بيمثلوا
مشكله كبيره ليه زى ما كانوا مشكله على امتداد العصر المملوكى ، و فى 3 ديسمبر 1517
قدر شيخ العرب حسن بن مرعى اللى غدر بالسلطان الاشرف طومان باى و سلمه للعثمانليه
انه يهرب من سجنه فى القلعه بالليل بعد ما برد قيوده و اتدلدل بحبل من سور القلعه و
جرى ، فإتنكد خاير بك من الخبر و امر بسرعة القبض عليه. حسن بن مرعى كان قبض عليه
سليم الاول قبل ما يمشى من مصر و سجنه فى قلعة الجبل. بعد الحادثه دى بتلت تيام
دخلت قبايل عربيه الجيزه و اتقاتلوا ، فراح لهم الامير قايتباى الدوادار على راس
تجريده من المماليك و العثمانليه عشان يطردهم من هناك لكن عدد العربان دول كان اكتر
من عشرين الف فإستدعى الموضوع خروج خاير بك بنفسه على راس تجريده لكن و هو فى السكه
اتخانق مع العثمانليه فخاف منهم و رجع على القلعه ، و فى 22 ديسمبر 1517 راح الامير
قايتباى على البحيره عشان يطرد العربان و يقبض على شيخ العرب حسن بن مرعى فهربوا
للجبال ، وراح حماد اخو حسن بن مرعى للامير قايتباى و طلب منه الامان على اساس انه
يسلمه حسن بن مرعى ، لكن لما اتضح للامير قايتباى إن ده كله مكر من العربان قبض على
حماد و بعته لخاير بك فسجنه و رجع الامير قايتباى على القاهره من غير ما ينجح فى
القبض على حسن بن مرعى ففضل هربان و مستخبى لغاية ما قدر كاشف الغربيه " أينال
السيفى " إنه يستدرجه جنب سنهور فى مارس 1519 و يشربه خمره فسكره و قبض عليه هو و
أخوه " شكر " ، و هجم عليهم المماليك و جزوا روسهم و علقوها على حصان طومان باى
اللى كان شيخ العرب حسن بن مرعى سرقه بعد ما غدر بطومان باى و خانه ، و بيتقال ان
المماليك قطعوهم حتت و فيه منهم شربوا من دمهم ، و دخل حصان الشهيد طومان باى
القاهره فى 23 مارس 1519 و روس الخونه متعلقه فى رقبته فأمر خاير بك بتعلقيها على
باب النصر ، وخرج اهل طومان باى يتفرجوا عليها و يتشفوا فيها و زغرتت الستات من
الفرحه لأخد التار من الخونه .

فى النص التانى من القرن التمنتاشر استقل على بيك الكبير بمصر و طرد الوالى
العثمانلى و ابتدا يعمل اصلاحات داخليه و يواجه العربان اللى فضلوا زى ما كانوا من
وقت دخولهم مصر بعد سنة 642 مصدر للفساد و الازعاج للسلطات و للمصريين فكانوا
بيهاجموا القرى و ينهبوها و يخطفوا الستات و يسرقوا بهايم الفلاحين و محاصيلهم و
يفرضوا اتاوات عليهم و قاموا بعمليات قرصنه نيليه كانوا بيخطفوا فيها المراكب و
ينهبوا المسافرين. اهم عصابات العربان كانوا عصابة سويلم بن حبيب فى الوجه البحرى و
عصابات شيخ العرب همام الهوارى زعيم عربان الهواره اللى بقى ليه نفوذ جامد فى
الصعيد و بعصاباته كون حاجه زى دوله جوه دوله و بفى متحكم فى الصعيد و بيفرض اتاوات
على الفلاحين المصريين و ما حدش بقى قادر عليه و على قطاعين الطرق بتوعه. على بك
انذر شيخ عرب الحبانيه و حذره من مغبة مهاجمته للقرى المصريه لكن لما الكلام ماجابش
نتيجه بعتله قوات عسكريه بقيادة احمد بك اللى قدر يقتل اعداد كبيره من العربان و
طاردهم لغاية ما هربوا فى الصحرا و دخلوا الواحات و عشان كده اتعرف احمد بك اللى
بقى والى عكا بعد كده بإسم " احمد باشا الجزار ". بعد ما خلص على بك من مفسدين
العرب الحبانيه و جه جهده لإنهاء فساد العرب الهواريه المتزعمهم شيخ العرب همام
الهوارى. شيخ العرب ده كان مسيطر على الصعيد و متمركز فى فرشوط و السلطات قبل على
بك الكبير ماكانتش قادره عليه لكن على بيك اللى كان معروف بهمته و شجاعته هاجمه هو
و اعوانه فى معارك دمويه و اتقتل همام او مات من الصدمه فإتخلصت مصر من شروره هو و
عصاباته و استقرت الاحوال و عاش الفلاحين المصريين فى امان من اسوان لغاية اسكندريه
بعد ماانقضى على عصابات العربان من الحراميه و قطاعين الطرق. بيوصف الجبرتى الاحوال
بعد ما قضى على بك على فساد العربان بقوله: " فأمنت السبيل و انكفت أولاد الحرام ..
بحيث إن الشخص كان يسافر بمفرده ليلا و راكبا دابته او ماشيا، ومعه حمل الدراهم و
الدنانير الى أى جهة، ويبيت فى الغيط او البرية آمنا مطمئنا لا يرى مكروها ابدا ".

استغل العربان فرصة حالة الفوضى اللى عمت مصر فى الفتره مابين خروج الحمله
الفرنساويه من مصر و تولى محمد على باشا حكم مصر (1805) فزودوا جرعة عنفهم و فسادهم
و قعدوا يهاجموا القرى المصريه و يخربوها و يفرضوا اتاوات على الفلاحين المصريين.
محمد على حاول ترويضهم عن طريق توطينهم بالقوه و بالترغيب و استخدمهم فى حروبه
الخارجيه فى الشام و السودان و الحجاز و استخدم كمان اسلوب تأليبهم على بعض عشان
يمنع شرهم عن الناس لكن كل ده ماجابش نتيجه و استمر عدوان العربان على المصريين فشن
عليهم تجريدات و امر بنهبهم و سلب جمالهم و معيزهم و حاجتهم لو صدرت عنهم اعمال
عدوانيه. الريف المصرى فضل يعانى من غارات العربان اللى بقت قبايلهم بتتنقل من مكان
لمكان عشان تشن هجمات مفاجئه على القرى و لدرجة ان الفلاحين المصريين بقوا يهربوا
من قراهم لما يحسوا ان العربان بيقربوا منها و بكده خرب العربان ريف مصر فى مصر
الوسطى و منطقة الدلتا. فى المحله الكبرى فرض العربان الإتاوات على السكان و وقفت
الملاحه النيليه بسبب هجومهم على المسافرين فى المراكب. القريه اللى كانت بترفض
تدفع جزيه كان العربان بيعاقبوها بالهجوم عليها 3 مرات. العربان خربوا الوجه البحرى
و حولوا الصعيد لساحة معارك حربيه. فوق كده العربان كانوا بيهربوا المنهوبات بره
مصر و كان منها القمح و كانوا بيعتدوا كمان على الاجانب و السياح و مره سيطروا على
طريق القاهره-الاهرام و اعتدوا على السياح الرايحين يتفرجوا على الاهرامات و الاثار
و نشروا الرعب بين المصريين فى القاهره نفسها. الفلاحين المصريين بقوا بيعتبروا
العربان وبا ، بيقول الجنرال اندريوس انه مره سأل كبير قريه اذا كان الطاعون ضرب
قريته السنه دى و لا لاء ، فرد عليه بإن الطاعون حل بالقريه مرتين مره كطاعون و مره
كعربان.



https://arz.wikipedia.org/wiki/%D8%B3%D9%88%D9%81%D8%B3%D8%B7%D8%A7%D8%A6%D9%8A%D9%8A%D9%86

سوفسطائيين، معناها بالجريجى "مموهين الحكمه". مجموعه من المفكرين اليونانيين قبل
سقراط، ظهر اغلبهم فى القرن الرابع قبل الميلاد، و كانوا بيعلموا الخطابه و فنون
الجدل للشبان الطموحين. سقراط كان يعاديهم و كذلك افلاطون اتهمهم بنكران الحقيقه
الموضوعيه و المبادىء الاخلاقيه، لكن كثيرا منهم كان عندهم نزعه انسانيه و عالميه
واضحه. اشهرهم بروتاجوراس و جورجياس و هيبياس و بروديكوس.

فى الاستعمال الحديث, سوفيزم (انجليزى: sophism), سوفيست (انجليزى: sophist), و
سوفيسترى (انجليزى: sophistry) هما مصطلحات بتقلل من الناس اللى بيتقال عليهم
المصطلحات دى, بسبب تأثير فلاسفه قدام كتير.

سوفيزم بتتاخد على انها حوار شكله كويس بيستغل عشان يخدع حد. ممكن تكون منحوته عشان
تبان منطقيه (انجليزى: logical) بس فى نفس الوقت تكون غلط, او ممكن يكون بيستعمل
كلام صعب او سطور معقده عشان يضحك ع الجمهور و يخلّيه يوافق, او ممكن يعجب تحيّزات
الجمهور ومشاعرهم, و مش بالمنطق; مثال, تطليع شكوك ناحية واحد مؤكده, بدل التأكيد
على نفسه. هدف السوفيزم بيبقى فى العاده انه يخلّى الجمهور يصدق ان اللى بيكتب او
اللى بيتكلم أذكا اكتر من اللى فعلا أذكا; مثال, إتهام واحد تانى بالسوفيزم عشان
يستعمل تكنيكات اقناع.

السوفيست (انجليزى: sophist) هو واحد بيستعمل السوفيزم, يعنى, شخص مش وفى بيحاول
يلخبط او يخدع الناس. السوفيستيين حيحاولو يقنعو الجمهور و مش حيهتمو كتير بإن
جدلهم منطقى ولا حقيقى.

سوفيسترى (انجليزى: sophistry) يعنى ان الواحد يعمل سوفيزم كتير جدا. الكلمه ممكن
تتطبق على نَص مخصوص او خطبه مليانه سوفيزم.



https://arz.wikipedia.org/wiki/%D8%AC%D8%A7%D9%85%D8%B9%D8%A9_%D8%A7%D9%84%D8%AF%D9%88%D9%84_%D8%A7%D9%84%D8%B9%D8%B1%D8%A8%D9%8A%D9%87

جامعة الدول العربيه (او الجامعه العربيه) دى منظمه اقليميه اتعملت سنة 1945 ومقرها
فى مصر, والامين العام دلوقتى عمرو موسى من سنة 2001.

دى منظمه اقليميه بتضم دول فى الشرق الاوسط ليها صفة مراقب فى الامم المتحده.
اتأسست يوم 22 مارس سنة 1945, فى اسكندريه. كان عدد الدول اللى اسستها وقتها سبع
دول اللى دلوقتى بقو 22 دوله. بتتكون من قمة (رؤساء الدول, مجلس الوزراء, الامين
العام).

بدإت الفكره بمشروع انجليزى انهم يعملو كيان اتحادى للدول اللى لغتها الرسميه عربى
ففكرو فى انهم يعملو جامعة الدول.

فيه تلات دول مش من الشرق الاوسط موجوده بصفتها مراقب و هما اريتريا و ڤنيزويلا و
الهند. المقر بتاعها فى القاهره.

مع زيادة الضغط النازى و الفاشى على الدول الاوروبيه وقت الحرب العالميه التانيه,
بريطانيا و فرنسا شافو إنهم ماكانوش عايزين يعملو إضطرابات جوا مستعمراتهم فى الشرق
الأوسط و شمال افريقيا, فوعدت قادة الدول دى بالاستقلال بعد الحرب ما تخلص, و عبّرت
عن تشجيعها لأى إتجاه للوحده بين الدول اللى بتسسمى عربيه, زى ما جه على لسان وزير
خارجيتها أنتونى إيدين (Anthony Eden) سنة 1941. و إتحرك شويه من قادة شبه الجزيره
العربيه عشان يستغلو التصريحات دى اللى فى إتجاه انشاء جامعة الدول العربيه, عشان
كده مصطفى النحاس, رئيس الوزراء المصرى, دعا جميل مردم, رئيس وزراء سوريا و الشيخ
بشاره الخورى, رئيس الكتله الوطنيه فى لبنان اللى بقى رئيس للجمهوريه بعدين, لـ
زياره لمصر وتبادل وجهات النظر فى اللى ليه دعوه بفكرة "جامعة للدول العربيه" اللى
حتاخد إستقلالها.

"مصطفى النحاس" قال خطبه فى مجلس الشيوخ المصرى سنة 1942, أعلن فيها سعى مصر لـ عقد
مؤتمر لقادة شبه الجزيره العربيه عشان يدرسو الموضوع ده, وفى الاردن جت تصريحات
الامير عبدالله ماشيه مع اللى دعالهُ "النحاس باشا".

و شهر سبتمبر 1943 إبتدت المشاورات الثنائيه بين مصر مع الاردن والعراق وسوريا و
طلعت تصريحات و وجهات نظر كتيره, من نورى السعيد من العراق وتوفيق ابو الهدى من
الاردن وسعدالله الجابرى من سوريا ويوسف ياسين من السعودية ورياض الصلح من لبنان, و
وفد اليمن.



https://arz.wikipedia.org/wiki/%D8%A7%D9%84%D9%86%D9%8A%D9%84

النيل، أطول نهر فى العالم و بينبع من وسط افريقيا و بيتجه ل الشمال و ب يصب فى
البحر المتوسط النيل ليه رافدين اساسببن، النيل الابيض (اطول الروافد) و النيل
الأزرق (المصدر الرئيسي ل المية و الطمي)، النيل الابيض بيبتدى من عند منطقة
البحيرات العظمى فى وسط افريقيا من اول رواندا و بعدين بيتجه للشمال و بيعدي على
تانزانيا و بحيرة فيكتوريا و اوجاندا و جنوب السودان. اما النيل الازرق فا بيبتدى
من عند بحيرة تانا ف اثيوبيا و بيدخل السودان و هناك بيقابل النيل الابيض عند
العاصمة السودانية الخرطوم.اصل كلمة النيل هى نوبية وتعني الشرب نيل .

كلمة النيل اصلها يوناني نيلوسومعناها وادى النهر، المصريين القدام ايام الفراعنة
كانوا بيسموه أترو عا(الترعة فى اللغة المصرية الحديثة) يعنى النهر العظيم و فى
العصر القبطي الاسم اتطور و بقى بيارواللى كمان معناها النهر الكبير.

من سنة 1891 و مصر بينها و بين بلاد حوض النيل اتفاقات ب تنظم حقوق كل دولة فى نهر
النيل. و بشكل عام المعاهدات دى ب تمنع اى دولة من انها تعمل اى مشاريع او سدود من
قبل ما تاخد الاول موافقة مصر لان دا ح ياثر على كمية المية اللى بتوصل للنهر فى
رحلته الاخيرة جوا الحدود المصرية. السودان و اثيوبيا و اوجاندا و كمان كينيا اشتكت
من ان مصر ليها نصيب الاسد فى مية النهر و بيقولو ان الاتفاقيات دي كانت بين الدول
الاستعمارية زي ايطاليا(اللى كانت محتلة اثيوبيا) و بين بريطانيا(اللى كانت محتلة
مصر و السودان) و بينادو باعادة النظر فى كل الاتفاقيات الخاصة بدول حوض نهر النيل.
الدول دي شايفة ان مصر سبب رئيسى فى عدم النمو الاقتصادي فى مناطقهم بسبب نصيبها
الكبير فى مية النيل وفي سنة 1999 ومض الدول العشره اللى بتطل على نهر النيل على
اتفاقية جديدة اسمها مبادرة حوض النيل و هدفها الاستغلال المتساوى للامكانيات الي
بيوفرها نهر النيل للدول دى



https://arz.wikipedia.org/wiki/%D8%A7%D9%84%D8%B3%D9%88%D8%AF%D8%A7%D9%86

السودان هيا بلد من بلاد شمال افريقيا و عضو فى الاتحاد الافريقى اسمها الرسمى
جمهورية السودان و بتعتبر جزء من الشرق الأوسط سياسيا و جغرافيا. السودان بتحيط
بيها مصر من الشمال ، البحر الاحمر و اثيوبيا و اريتريا م الشرق ، ليبيا و تشاد من
الغرب و كينيا و اوجاندا و جمهورية افريقيا الوسطى و جنوب السودان من الجنوب. شعب
السودان ليه تاريخ طويل بيمتد من العصور القديمة و بيتشابك مع تاريخ مصر.

مساحة السودان 1,886,068 كيلومت مربع و بييجي ترتيبها الستاشر على مستوى العالم و
عاصمة السودان هيا مدينة الخرطوم و اكبر مدينه فيها هيا ام درمان.

مناخ بارد من شهر نوفمبر لحد مارس و فى بداية شهر ابريل كل سنة بيدخل فصل الصيف
وبيستمر لحد نهاية يونيه و بيبتدى نزول المطر فى بداية شهر يوليه و بيستمر لحد
اكتوبر. مافيش فصل ربيع فى السودان. فى الجزء الجنوبي المناخ بتاع خط الإستواء
بيكون فصل الصيف مستمر لأكتر من 8 شهور. Coordinates: 15°37′59″N 32°31′59″E﻿ /
﻿15.63306°N 32.53306°E﻿ / 15.63306; 32.53306



https://arz.wikipedia.org/wiki/%D8%A7%D9%84%D8%B3%D8%AF_%D8%A7%D9%84%D8%B9%D8%A7%D9%84%D9%89

السد العالى، سد ضخم فى مصر اتبنى فى جنوب اسوان بمساعده من الاتحاد السوڤييتى .
السد العالى بيسمح بتخزين 8 مليارات متر3‏ مايه اضافيه بتستخدم فى استصلاح الاراضى
للزراعه و تحويل رى الحياض لرى دائم. حط جمال عبد الناصر حجر اساس السد فى 9 يناير
سنة 1960 و احتفلت مصر بتنفيذه فى يناير 1971. اتكلف المشروع و اللى اترتب عليه
حوالى 415 مليون جنيه مصرى. بيعتبر من اضخم المشاريع اللى اتعملت فى مصر فى العصر
الحديث و لعب دور كبير فى التطوير الصناعى و مد مصر بالمايه وقت الجفاف فى افريقيا.
البحيره اللى بتتخزن الميه فيها اتسمت بحيرة ناصر، مساحتها 4000 كم2‏ و طولها 500
كم.

فيه عمليه كبيره لتطوير وتحديث مولدات محطة توليد الكهربا‏ فى السد العالى بتكلفة
وصلت لغاية ‏1,85 مليار جنيه‏ مصرى، و من المقرر ان عملية التطوير تتم بالكامل سنة
‏2010.‏

وقال انه تجاوز غيره من المشروعات الهندسية المعمارية واختارته الهيئة الدولية أعظم
مشروع هندسي اتبنى فى القرن العشرين. معديه بيه كل المشروعات العملاقة التانيه زي
مطار "شك لاب كوك" فى هونج كونج ونفق المانش اللى بيربط بين بريطانيا وفرنسا.

أكد التقرير الدولي ان السد العالي اتفوق علي 122 مشروع عملاق فى العالم. باللي
حققه من فوايد للجنس البشري لانه وفر لمصر رصيدها الاستراتيجي من الميه بعد ما كانت
ميةالنيل من اشهر الفيضانات بتروح عالفاضي فى البحر الابيض ماعدا خمسة مليار متر3‏
بيتم احتجازها 2001.

طول البحيرة 480 كيلو متر متوسط عرض البحيرة 10 كيلو متر سعة التخزين الكلية 164
مليار متر3‏ سعة التخزين الميت 32 مليار متر3‏



https://arz.wikipedia.org/wiki/%D8%A7%D9%84%D8%B1%D8%A8%D9%8A%D8%B9_%D8%A7%D9%84%D8%B9%D8%B1%D8%A8%D9%89

الاحتجاجات العربية 2010-2011 هيا مجموعه من الاحتجاجات إبتدت سنة 2010 فى كتير من
بلاد الشرق الاوسط و شمال افريقيا

الاحتجاجات إبتدت من يوم 18 ديسمبر 2010. لحد دلوقتى ، كان فيها ثورات فى تونس و
مصر ، و نقل السلطة فى اليمن ، و الثوره المسلحه فى ليبيا ، و انتفاضة سوريا ؛
احتجاجات كبرى فى الجزائر ، أرمينيا ، البحرين ، جيبوتي ، العراق ، الأردن ، المغرب
، عمان ، و تركيا ، واحتجاجات صغيرة فى أذربيجان ، الكويت ، لبنان ، موريتانيا ،
السعودية ، السودان ، و الصحرا الغربيه. الثورات زى ثورة تونس 2010 - 2011 و ثورة
مصر سنة 2011 كانت متشابهه فى إنها إتكونت من سلسله من المظاهرات فى الشوارع
والاحتجاجات و اعمال العصيان المدنى و إعتمدت على الإستعمال المتزايد للإنترنت و
المواقع الاجتماعيه المشهوره زى تويتر ، فيس بوك ، و يوتيوب..



https://arz.wikipedia.org/wiki/%D8%A7%D9%84%D8%A8%D9%8A%D8%AA_%D8%A7%D9%84%D8%A7%D8%A8%D9%8A%D8%B6

البيت الابيض انجليزى: The White House هو المقر الرئيسي والرسمي لعمل رئيس
الولايات المتحدة الامريكية. يقع فى ب ساحة لافاييت بشارع بنسيلفانيا بواشنطن دي
سي : 1600 ، شيد فى أواخر القرن الثامن عشر (1792 - 1800)، وعرف بهذا الاسم لأنه
بني من حجر كلسي رمادي.

بينما كان يتم تطوير العاصمة واشنطن عقدت مسابقة لاختيار مهندس لتصميم البيت
الابيض، ولقد فاز بها المهندس الايرلندي جيمس هوبن. بُديَ العمل فيه فى عام 1792
حيث أُحضرت الأحجار من إسكتلندا، وأشرف على بنائه الرئيس جورج واشنطن لكنه لم يعش
فيه، اول من عاش فيه الرئيس الثاني جون آدامز عام 1800 بعد ان افتتح البيت الابيض.
ولقد سماه الرئيس الامريكي ثيودور روزفلت عام 1901، وفي 24 أغسطس 1814 وخلال حرب
عام 1812 عندما دخلت الولايات المتحدة الحرب مع بريطانيا اثناء استعمارها، أحرق
الجنود البريطانيون فى اثناء الحرب البيت الابيض ، ولم يتبق منه إلا الجدران
الخارجية، وثم قام المهندس المعماري جيمس هوبن مرة اخري بأعادة بناء البيت فى مارس
عام 1815 وقد استغرق إعادة بنائه ثلاث سنوات. انتقل الرئيس جيمس مونرو الى البيت
الابيض المعاد بناءه جزئياً فى اكتوبر عام 1817. تم إضافة الرواق المعمد الجنوبي فى
عام 1824 والشمالي فى عام 1829، نقل الرئيس ثيودور روزفلت كل مكاتبه الى الجناح
الغربي فى المبنى الجديد عام 1901.

بعد ثماني اعوام وسع الرئيس وليام هوارد الجناح الغربي وأنشأ اول مكتب ييضاوي.
العلية التي تقع فى الطابق الثالث حولت الى مسكن عام 1927 بدمج السقف مع النوافذ
السقفية الطويلة. واستعمل الجناح الشرقي الحديث كمنطقة استقبال للمناسبات
الاجتماعية، وكلتا الأجنحة الجديدة أوصلت ببعضها بواسطة اعمدة جفرسون.

[[ملف:New York Second Presidential Mansion.jpg|تصغير|القصر الرئاسي الثاني
[[فبراير 1790 -أغسطس 1790]]



https://arz.wikipedia.org/wiki/%D8%A7%D8%AD%D9%85%D8%AF_%D8%B1%D8%A7%D9%85%D9%89

احمد رامى اتولد سنة 1892 اتولد فى حى السيده زينب فى القاهره. دخل مدرسة المعلمين
و اتخرج منها سنة 1914 و بعدها سافر باريس فى بعثه عشان يتعلم نظم الوثايق و
المكتبات و اللغات الشرقيه و أخد شهاده فى المكتبات والوثايق من جامعة السوربون.
درس فى فرنسا اللغه الفارسيه فى معهد اللغات الشرقية وده ساعده فى ترجمة " رباعيات
عمر الخيام " بعد كده. اتعين امين مكتبة دار الكتب المصريه و قدر يدخل التقنيات
الحديثه اللى اتعلمها فى فرنسا فى تنظيم دار الكتب ، و بعدين اشتغل امين مكتبه فى
عصبة الأمم كأمين مكتبة بعد أن ما انضمت مصر ليها، و رجع مصر سنة 1945 و اتعين
مستشار للإذاعه المصريه، و بعد ما اشتغل فى الاذاعه تلت سنين اتعين نايب لرئيس دار
الكتب المصريه.



https://arz.wikipedia.org/wiki/%D9%8A%D9%88%D8%B3%D9%8A%D9%81_%D8%B3%D8%AA%D8%A7%D9%84%D9%8A%D9%86

يوسيف ڤيساريونوڤيتش ستالين (روسى:‏ Иосиф Виссарионович Джугашвили Сталин‏
(مساعده·معلومات) |Iosif Vissarionovich Dzhugashvili Stalin|; اتولد بالاسم
الجورجى: იოსებ ბესარიონის ძე ჯუღაშვილი ‏|Ioseb Besarionis dze Jughashvili|)‏
اتولد يوم 18 ديسمبر 1878 - و مات يوم 5 مارس 1953.

كان الامين العام بتاع الحزب الشيوعى السوڤييتى و اللجنه المركزيه من 1922 لحد
موتهُ سنة 1953.  سنة 1924 بقى الزعيم السُلطوى الاوحد للاتحاد السوڤييتى. بيعتبر
المؤسس الحقيقى للاتحاد السوڤييتى و حوله من مجتمع فلاحى زراعى محدود لمجتمع صناعى
كبير و قدره انه يكسب دول المحور فى الحرب العالميه التانيه و حوله لدولة عظمى.
ستالين كان ديكتاتور و فيه ناس كتير, منهم شيوعيين, بتعتبره من اكبر السفاحيين فى
التاريخ عشان المدابح اللى عملها فى بلده و ضد المعارضين ليه او المختلفيين معاه
اشهرهم ليون تروتسكى. ستالين إبتدا التيار الخاص بيه فى تطبيق الشيوعيه, و اتسمت
باسمه الستالينيّه. فى عهده اتعمل نشيد السوڤييت و پروپاجاندا كتيره ليه و لافكاره
و بتصوره انه المنقذ و خليفة ڤلاديمير لينين و كارل ماركس.

"ستالين" إتولد فى جورى, جورجيا. أبوه كان بيشتغل جزماتى. إتعلم لاهوت عشان يبقا
قسيس فى مدرسه خاصه بالنوع ده من التعليم. فى نفس الوقت اللى كان بيدرس فيه إبتدا
يقرا عن كارل ماركس و الماركسيه و انضم لوحدا من الحركات الاشتراكيه و اهمل دراسته
و فى الاخر انطرد من المدرسه عشان غاب مدة كبيرة و محدرش امتحانات فى سنة 1899. و
كمل شغله السياسى و انضم لمجموعات ثورية اللى كانت بتحاول تقوم بثوره عشان تعزل
القيصر الروسى و عايزيين نوع مختلف من الحكومة. قبض عليه البوليس كذا مرّه و إتبعت
لـ الصرب. ستالين قرا عن الشيوعيه و افكار لينين, وسمى نفسه اسم "ستالين" اللى
معناه الرجل الفولاذى او الرجل الحديدى, فيه رواية تانيه بتقول ان لينين هو اللى
سماه كدا عشان فى مرة كان ضمن مجموعة ثورية بتحاول تغتال واحد من اللى ليهم علاقه
بالقيصر الروسى و جوزيف كان متنكر و شغال مع بقية العمال فى جنينة القصر و راح حادف
قنبلة يدوية عليه و راح يكمل شغل مع العمال كانه معملش حاجة .اعتقل تانى و اتنفى
لسيربيا ما بين 1902 لحد 1917 لحد ما قامت الثوره البلشڤيه بقيادة ڤلاديمير لينين و
البلاشڤه, اللى مشاركش فيها.

"ستالين" كان عضو فى حزب البولشيڤيك, بس ماكانش ليه دور نشيط فى الثوره الروسيه
الاولى اللى قامت فى فبراير ولا فى الثوره البلشڤيه اللى قامت فى اكتوبر 1917
بقيادة لينين . كان عندهُ عدد من الشغلانات الإداريه و المكتبيه فى الحزب . فى 1922
بقى الامين العام. كان قادر يدّى شغلانات لـ ناس عجبوه فى الحزب الشيوعى. المؤيدين
دول ساعدوه انهُ يبقى الزعيم بعد "ڤلاديمير لينين" ما مات فى 1924.

"ستالين" إتعاون مع "هيتلر" قبل الحرب العالميه التانيه و اخيراً فى 1939 هما
الإتنين عملو اتفاقيه انهم يقتحمو "پولندا" و يقسموها بينهم. و ده كان من اسباب
اندلاع الحرب العالميه التانيه.

بس بعدين, فى 1941, "هيتلر" إتقلب ضد "ستالين" و هجم على الاتحاد السوفييتى, و حاول
يقتحمهُ. بعد ما ده حصل, الاتحاد السوفييتى إبتدا يشتغل مع التحالفات عشان يهزم
ألمانيا. فى الاخر, ألمانيا خسرت, بس الاتحاد السوفييتى كان عندهُ خساير بشريه أكتر
من أى بلد تانيه فى الحرب.

لما الحرب العالميه التانيه خلصت, الجيش السوفييتى نها احتلال بلاد كتير فى اوروپا,
زى پولندا, تشيكوسلوڤاكيا, المجر, و حتت من ألمانيا, مع فرض الشيوعيه عـ البلاد دى.

"ستالين" مات بـ سكته دماغيه فى سنة 1953. حكم بعدهُ لاڤرينتى بيريا, نيكيتا
خروشتشيڤ, و جورجى مالينكوڤ. التلاته دول إبتدو عملية "مَنع الـ ستالينيّه" لشيل
النظام السياسى اللى "ستالين" عمله.



https://arz.wikipedia.org/wiki/%D9%87%D9%8A%D9%81%D8%A7%D8%A1_%D9%88%D9%87%D8%A8%D9%89

هيفاء وهبى (<Haifa Wehbe>‏)‏ ( اتولدت فى بيروت ، لبنان ، 10 مارس 1976 ) ، مغنيه
و ممثله و فنانه استعراضيه لبنانيه من اب لبنانى و ام مصريه. اتلقبت بـ " عطر الليل
" و " فراشة الوادى ".

اتولدت هيفا سنة 1976 من اب من جنوب لبنان و ام مصريه و نشئت فى بيروت. و هى صغيره
اشتغلت فى محل بيع مجوهرات و مانيكان و فى الاعلانات. اتجوزت ابن عمتها و خلفت منه
بنت سنة 1989 و انفصلت عنه. كسبت مسابقة جمال جنوب لبنان لكن اتسحبت منها الجايزه
بسبب ان عندها بنت و ده كان ضد شروط المسابقه. حبت و غوت المزيكا و العزف على
البيانو من صغرها. و من حوالى سنة 1996 عملت اغانى كليبات كتيره و عملت استعراضات
جميله و اتشهرت شهره كبيره بعد ما اتجهت للغنا فى مصر و اشتركت باُغنيتها ”واوا“ فى
فيلم " مرجان احمد مرجان " مع الممثل المصرى عادل إمام و فى فيلم " دكان شحاته ".

هيفا مغنيه حديثه متطوره من لبنان اللى اتعرفت بالتوليرانسيه و الانفتاح الحضارى
لكن بتغنى وسط منطقه منغلقه فكرياً و متخلفه من العالم بيسود فيها التطرف و العنف
فيها ناس كتيره ما بتحترمش الستات و بتعتبرهم عوره و بتحرم الغنا و الفن و عندها
تبيين الدراع عرا ، عشان كده اتعرضت لحملات تشهير كتيره زى غيرها من الفنانات فى
المنطقه دى و اتمنعت من الغنا فى كذا بلد ، لكن شخصيتها قويه و بتقدر تعرض وجهة
نظرها بقوه و شجاعه و بترفض الابتزاز.

اتعرضت هيفا هى و المغنيه اللبنانيه نانسى عجرم بعد مباراة كوره بين مصر و الجزاير
يوم 18 نوفمبر 2009 فى تصفيات كاس العالم لحمله شرسه من الجزاير و اطراف عربيه
اكمنهم شجعو مصر! و اتهاجمو فى الجرانيل الجزايريه بالبربرى و العربى و الفرنساوى.
و وصل الهجوم لحد التهديد. عن الموضوع ده قالت هيفا إنهم زجو بإسمها لما رفعت علم
مصر و غنت لكاس العالم فى حفله و لكن ما يهمهاش رأيهم فى الموضوع ده و ما يهمهاش
قرار منعها من الغنا فى الجزاير ( هى و نانسى عجرم اتمنعو من الغنا فى الجزاير
لتشجيعهم فريق مصر! ).



https://arz.wikipedia.org/wiki/%D9%86%D9%8A%D9%84%D8%B3%D9%88%D9%86_%D9%85%D8%A7%D9%86%D8%AF%D9%8A%D9%84%D8%A7

نيلسون روليهلاهلا مانديلا (Nelson Rolihlahla Mandela) (اتولد 18 يوليه 1918 ) هو
مناضل من جنوب افريقيا ،حارب نظام التفرقه العنصريه اللى كان موجود فى جنوب افريقيا
و اللى كان معروف باسم " الابارتهيد" Apartheid .مانديلا كان رئيس الجناح المسلح
لحزب المؤتمر الوطنى الافريقى (الكونجرس ) و عشان كدا اتهموه قدام المحاكم بتمهة
التخريب و شيلوه مسئولية الجرايم اللى حصلت ضد البيض فى الفتره دا و اخيرا نفته
السلطات الحاكمه لجزيرة روبين اتسجن فيها حوالى 27 سنه، وبعد كده بقى اول رئيس اسود
يمسك جنوب افريقيا (1994 – 1999 ) بعد اول انتخابات ديموقراطيه .

نيلسون مانديلا ولد يوم 18 يوليه فى عام 1918 فى منطقة ترانسكاي فى مقاطعة الكاب فى
جنوب افريقيا و اسمه الاول هو روليهلاهلا، توفي فى 2013

نيلسون مانديلا اصبح رجل دوله يقول رأيه وكان اسود زي الشوكولاتة فى قضايا عالميه
كثيره و يحصل على احترام العالم كله و لقبوه فى جنوب افريقيا بلقب (ماديبا Madiba)
و معناه الراجل الكبير لانو او المحترم. افرجو عنو فى 11 فبراير 1990 فى طريق
المصالحه الوطنيه و عفى عن الماضى و بدء صفحه جديده بين كل اطياف شعب جنوب افريقيا
فى دوله ديموقراطيه برلمانيه متعدة العرقيات.

حصل مانديلا على اكثر من 100 جايزه دوليه تكريما له مثل جائزة نوبل للسلام 1993و
جائزه منظمة العفو الدوليه لسفراء الضمير (Amnesty International's Ambassador of
Conscience Award) فى عام 2006 و جائزه جاندى الدوليه للسلام عام 2001.



https://arz.wikipedia.org/wiki/%D9%86%D9%87%D8%B1_%D8%A7%D9%84%D8%AF%D8%A7%D9%86%D9%88%D8%A8

نهر الدانوب يعتبر أطول نهر فى الاتحاد الاوروبي و ثاني أطول نهر فى اوروبا بعد نهر
الفولجا. نهر الدانوب ينبع من الغابة السوداء فى المانيا و يمر بعدة عواصم اوروبية
قبل أن يصب فى البحر الاسود عن طريق دلتا الدانوب الموجودة بين رومانيا و اوكرانيا.
الدانوب يمر بعشر دول اوروبية هى: المانيا، النمسا، سلوفاكيا،المجر، كرواتيا،
صربيا، بولجاريا، مولدوفا و اخيرا اوكرانيا و رومانيا. من اشهر المدن الاوروبية
التي تطل على النهر هى فيينا و بودابست و بيلجراد و براتيسلافا. طول النهر من
المنبع للمصب 2857 كم. من سنة 1991 و دلتا الدانوب الموجودة اغلبها فى رومانيا
تعتبرها منظمة اليونسكو واحدة من اماكن التراث العالمي التي يجب المحافظه عليها.



https://arz.wikipedia.org/wiki/%D9%86%D8%B8%D8%B1%D9%8A%D8%A9_%D8%A7%D9%84%D9%85%D8%A4%D8%A7%D9%85%D8%B1%D9%87

نظرية المؤامره - بالانجليزى : Conspiracy Theory‏ - ، مصطلح بيشير لنوعيه من
التفكير بتفسر الحوادث و الوقائع على انها بفعل مؤامره. عدم القدره على تفسير
الاحداث نتيجه للجهل و نقص المعلومات بتسبب النوعيه دى من التفكير الغير سوى ، و
عشان كدة عادة بتنتشر الظاهره دى فى المجتمعات المتخلفه و بين طبقات الجهال و فى
الاوساط المنغلقه فكرياً. بيقول المؤرخ جيبون : الجهل ابو الريبه.

فى جورنال نيويورك تايمز سخر الكاتب الأمريكانى روجر كوهين من المصريين و العرب من
استحواذ " نظرية المؤامره " على عقولهم و قال إن النوعيه دى من التفكير منتشره فى
المنطقه العربيه زى الوباء و شرح إن العقول دى بتلجأ لنظرية المؤامره لإنها الملجأ
الاخير للعاجز ، حيث إن الفاشل فى تغيير حياته بيبرر فشله بوجود قوه أعظم بتتحكم فى
العالم.



https://arz.wikipedia.org/wiki/%D9%85%D8%B4%D9%8A%D8%AE%D8%A9_%D9%82%D8%B7%D8%B1

مشيخة قَطَر (انجليزى: Sheikdom of Qatar) ، دى دوله (مشيخه او اماره صغيره) بتطل
على الخليج الفارسي و هى شبه جزيره فى شرق الجزيره العربيه فى منطقة الخليج العربيه
و مساحتها 11,437 كم2 و طولها 161 كم و عاصمتها مدينه الدوحه ، و بتحكمها عيلة ال
تانى من سنة 1878. سكانها كانو فى الاصل بيعتمدو على صيد السمك و اللولى. دلوقتى
بيعتمد اقتصادها على البترول و الغاز و ابتدى استغلال البترول فى منطقة الدخان فى
أواخر 1949.

حاكمها الحالى الشيخ تميم بن حمد بن خليفه آل ثانى ، ده ابن حاكم امير قطر حمد بن
خليفة آل ثاني اللى عمل جهود كبيره لتطوير قطر فى كل المجالات و مراته الشيخه موزه
ست مستنيره و مثقفه و بتهتم بتحسين حال الست القطريه و تطوير التعليم.



https://arz.wikipedia.org/wiki/%D9%84%D8%BA%D9%87_%D9%8A%D8%A7%D8%A8%D8%A7%D9%86%D9%89

اليابانى (日本語, نطق: [nihoŋɡo] (مساعده·معلومات) ‏ Nihongo)‏ هو لغة اليابانيين و
واحده من اهم اللغات فى العالم كله و ترتيبها التاسعه على حسب عدد المتكلمين و اللى
بيوصل عددهم 125 مليون واحد عايشين فى الارخبيل اليابانى بالاضافه لحوالى 1.5 مليون
يابانى مهاجرين لبلاد تانيه فى امريكا الشماليه و امريكا الجنوبيه.اليابان هى
الدوله الوحيده فى العالم اللى بتستعمل اللغه اليابانى و مافيش اى بلد تانى
بتستعمله و لا كلغه اولى و لا حتى كلغه تانيه غير اليابان.

اليابانى هو اللغه الوحيده تقريبا من بين اللغات المهمه فى العالم اللى مش معروف
اصلها و فصلها.من بين كل الفرضيات ف اقوى فرضيه لحد دلوقتى هى اللى بتقول ان
اليابانى مرتبط بالكورى. فى فرضيات تانيه كتيره لتفسير الاصل بتاع اللغه اليابانى و
بتحاول تربطه باللغات الاوسترونيزيه او اللغات الاوسترواسويه او حتى مجموعة اللغات
الصينو-تيبيتيه (زى الصينى مثلا).

اليابانى المكتوب بيرجع تاريخه للقرن التامن الميلادى يعنى عمره حوالى 1200 سنه.من
اقدم الوثايق التاريخيه الكتوبه باليابانى نص اسمه كوچيكى او سجل الحاجات القديمه و
دا بيرجع تاريخ كتابته لسنة 712.نصوص الكوچيكى دى بتعتبر الكتاب المقدس بتاع
الديانه الشنتويه و بيحكى عن الاساطير و الاباطره القدام و فيه تعاليم دينيه و
اخلاقيه تانيه. تاريخ اللغه اليابانيه الطويل (1200 سنه) بيتقسم ل خمس مراحل هما:



https://arz.wikipedia.org/wiki/%D9%84%D8%B3%D8%AA%D8%A9_%D8%A3%D8%B3%D8%B1_%D9%81%D8%B1%D8%A7%D8%B9%D9%86%D8%A9_%D9%85%D8%B5%D8%B1

اللى قام بتقسيم الاسر المصرية لثلاتين اسره كان المؤرخ المصرى مانيتون كاهن
هيليوبوليس اللى كتب تاريخ فراعنة مصر على امتداد عشرين قرن باللغة اليونانية و نقل
اسماء الفراعنه اللى حكموا مصر من على جدران المعابد بطلب من بطليموس التانى تانى
ملوك العصر البطلمى.

الدوله القديمه: تشمل الاسر من 3 ل 6 (حوالى 2690 - 2180 ق.م) وهو عصر الامن
الداخلى الكامل تحت حكم فرعون مؤله "تم تنصيبه كإله . فى الفتره دى تمكنت مصر من
التقدم فى علوم الطب والفلك والهندسه و هذا العصر هو عصر بناة الاهرام وكمان استطاع
الملك زوسر ان يسيطر على النوبيين.وسمى بعصر بناة الاهرامات؛لكثرة تشيد الاهرام

عصر الاضمحلال الاول: بعد فترة الدولة القديمه حصل اضمحلال فى فترة الاسرة 7 ل 10
(حوالى 2180 - 2060 ق.م). سادت فى الفترة دى الفوضى و انتشر الإضطراب وانحدر الفن
لكن رغم ده الادب المصرى إزدهر. بعدها إستطاع أمراء طيبه أن يوحدوا مصر مرة تانيه و
ينهضوا بها.

الدوله الوسطى: و هى تشمل الاسر من 11 ل 14 (حوالى 2060 - 1710 ق.م). فى الفترة دى
اهتم ملوك مصر بالتوسع الخارجى، فسيطروا علي النوبه السفلى و قاموا بعمل مشروعات رى
ضخمه. سوسو

عصر الإضمحلال التانى: كان فى فترة الاسر 15 ل 17 (حوالى 1710 - 1560 ق.م). فى تلك
الفترة وقعت مصر تحت احتلال الهكسوس. إلى ان استطاع أمراء طيبة ان يحرروا مصر منهم
بفضل امراء مخلصين مثل سقنن رع و ولاده كاموس وبعدها أحموس اللى بيعتبرون مؤسسين
الدوله الحديثه.

الدولة الحديثه: اتسمت بعصر الامبراطوريه المصريه و بتشمل الاسرات من 18 ل20 (حوالى
1580 - 1085 ق.م) فى الفتره دى سيطرت مصر على منطقه من شمال سوريا و ميسوبوتاميا
لغاية الشلال الرابع فى السودان، وكانت طيبه عاصمة للامبراطوريه دى و فى الفتره دى
إتبنت أعظم المعابد وأروع المقابر.

عصر الاضمحلال التالت: بعد فتره الدوله الحديثه حصل عصر الإضمحلال التالت و شمل
الاسرات من 21 ل 25 (حوالى 1085 - 663 ق.م). الفتره دى حكم فيها مصر ملوك من اصل
ليبى زى شيشنق و يوكوريس، و تانيين من اصل نوبى كان اشهرهم يعنخى. وغزا الأشوريين
مصر و ثار المصريين عليهم و طردوهم بقيادة بسماتيك اللى اسس الاسره 26 (حوالى 663 -
529 ق.م) و رجع لمصر قوتها وبدأ عصر النهضة لغاية ما استولى عليها الفرس لكن قدر
المصريين انهم يطردوهم لكن رجعوا تانى فى فترة الاسرات من 27ل 30. انتهى تاريخ
الفراعنه بعد ما غزا اسكندر الأكبر مصر وطرد الفرس سنة 332ق.م وقامت من بعده الدوله
البطلميه و قامت فى مصر نهضه جديده.

الأسرات من السابعه ل العاشره وهى عصور الإقطاع و بعدين الإضمحلال اللى سبب تدهور
اجتماعي واقتصادى حصل بعده ثوره اجتماعيه.فى العصر ده ازدهر الأدب المصرى.

العصر ده بيشمل الأسر من التلتاشر لـ السبعتاشر، و فيه رجعت الفوضى من تانى و
اضطربت الأحوال و هو عصر اضمحلال احتل فيه الهكسوس مصر، بتتميز نهاية العصر بتطور
التكنيك الحربى و ظهور العجلات الحربيه اللى سعببت نصر حاسم فى حرب تحرير بتعتبر
أول حرب تحريريه كبيره في تاريخ العالم لما قدر أحموس انه يطرد الهكسوس بعد احتلال
دام حوالى 150 سنه.

الهكسوس ما غازوش مصر مره واحده بجيش لكن اتسللوا جوا مصر مع نهاية حكم ملوك الأسرة
الاربعتاشر و الهكسوس شعب رعاه دخلوا مصر من جهة الشرق و زادت اعدادهم لغاية ما
اسسوا عاصمتهم " اوراريس " فى منطقة شرق الدلتا. جنوب مصر ماكانش تحت سيطرتهم لكن
كانوا بياخدوا جزيه من امرا الجنوب. قعد الهكسوس فى شمال مصر حوالى قرن و نص لغاية
ما اتطردوا من مصر على ايدين ان حكام الجنوب الى قدروا يكونوا جيش قوى و يحاربوهم و
دمروا كل حاجه كانت بتنتمى ليهم و طاردوهم فى سينا لغاية ما خرجوهم من مصر و اختفوا
عشان كده اسامى ملوكهم مش ممكن ترتيبها ترتيب تاريخى مؤكد.

بعد حرب التحرير دخلت مصر في طور حربي عظيم. فبدأ ملوكها الحرب علي آسيا وفتحوا
فلسطين و سوريا حتي وصلوا لـ نهر الفرات وجنوباً حتي الشلال الرابع في السودان.
وأقام ملوك هذه الأسرة المعابد الهائلة مثل الكرنك والأقصر وعاشت البلاد في أزهي
مظاهر الرفاهية والفن والعلوم والتجارة... وأحدث الملك اخناتون في أواخر هذه الأسرة
انقلاباً دينياً فعبد قرص الشمس دون سواه كومز لتوحيد الآلهة في إله واحد قوي.

تمكن المصريون من طرد ملوك النوبة وقبضوا علي زمام الامور بمعونة الإغريق، وأسس
بسماتيك الاول الاسرة 26 وخلالها انتعشت التجارة مع الغزيق.. وفي نهاية حكم هذه
الاسرة سقطت مصر فى يد قمبيز ملك الفرس سن 252 ق. م .



https://arz.wikipedia.org/wiki/%D9%83%D9%8A%D8%B4%D8%A7_(%D9%85%D9%85%D8%AB%D9%84%D9%87_%D8%A8%D9%88%D8%B1%D9%86%D9%88%D8%AC%D8%B1%D8%A7%D9%81%D9%8A%D9%87)

كيشا (Keisha) ممثلة بورنوجرافية امريكية اتولدت يوم 25 اكتوبر 1966 فى مدينة لوس
انجليس بولاية كاليفورنيا الامريكية ، واسمها الحقيقى راكيل رينيه ريوس (Raquel
Rene Rios) ؛ اسرتها من اصول سويدية وإنجليزية وإسبانية ومكسيكية والهنود الحمر .

كيشا كانت طالبة فى المدرسة الثانوية بمدينة ويستشيستر بولاية كاليفورنيا وخلصت
دراستها سنة 1984 ، واشتغلت سكرتيرة فى مكتب محامى . لكنها وبسبب إحساسها المتزايد
بجمالها وإثارتها سابت الشغل ده ، واشتغلت فى مكتب متخصص فى ممارسة السكس عن طريق
الكلام فى التليفون مع العميل .

فى شهر فبراير 1986 كيشا أسست شركة لممارسة السكس فى التليفون ؛ ومن خلال شركتها دى
اتصلت بمنظمة XRCO المتخصصة فى صناعة الجنس عن طريق السينما وصاحبة الجوايز السنوية
لكل عناصرها ، واللى شجعتها على الدخول فى مجال البورنوجرافى .

فى شهر مارس 1986 مثلت كيشا اول فيلم بورنوجرافى ليها وكان فيلم Reckless Passion
وده كان بالصدفة لأن بطلة الفيلم اعتذرت فى اخر لحظة قبل التصوير واختاروها هى
علشان تحل محلها .

فى شهر يناير 1987 اشتغلت كيشا رقاصة استربتيز بجانب شغلها فى مجال البورنوجرافى ،
وقدمت عروض الاستربتيز فى كباريهات مختلفة على مستوى امريكا كلها باعتبارها رقاصة
متميزة . بعد كده سافرت لكندا وقدمت هناك عروض استربتيز بمعدل اربع عروض كل ليلة
لغاية لما اختاروها نجمة الإثارة على مدار الاسبوع ، وكان ليها معجبين كتير هناك
وكانوا بيطلبوا منها أنها تمضى على أوتوجرافاتهم او يتصوروا معاها او أنهم يرقصوا
معاها رقصة Lap Dance المثيرة .

فى سنة 1991 بدأت كيشا تقلل من تمثيل الافلام البورنوجرافية وتقديم عروض الاستربتيز
؛ وفى سنة 1996 قررت أنها تتفرغ لدراستها الجامعية وبعدما اتخرجت سنة 1999 رجعت
تمارس نشاطها من جديد .

كيشا مثلت أكتر من 200 فيلم بورنوجرافى أهمهم Out of Control و Beat Goes On و
Mammary Lane و Making Ends Meet و Inches For Keisha و You Go, Girl و Overtime 2
- Buttilicious و Cumback Pussy 25 و Older Women Hotter Sex و S.M.U.T 16 و
Buttwoman 2000 و Real Female Orgasms 1 و Edge Play و Lost Hienie و Anal Invasion
1

كيشا عضو فى منظمة XRCO وعضو فى منظمة AVN ، ومن مدة قريبة بقت عضو فى منظمة
Legends of Erotica .



https://arz.wikipedia.org/wiki/%D8%BA%D8%B2%D9%88_%D8%B3%D9%88%D8%B1%D9%8A%D8%A7_(1400)

غزو سوريا سنة 1400 هو غزو المغول بقيادة تيمورلنك لسوريا سنة 1400-1401م / 803هـ و
تدميرهم لمدنها و استيلاءهم على دمشق. مصر كانت بتحمى سوريا من المغول و خاضت حروب
ضخمه ضد هولاكو و آباقاخان و غازان للدفاع عن سوريا ، لكن لما غزا تيمورلنك سوريا
سنة 1400 مصر كانت ظروفها الداخليه وحشه بعد وفاة السلطان الكبير الظاهر برقوق و ما
قدرش الجيش المصرى يكمل تصديه للمغول فكان على السوريين الدفاع عن نفسهم المره دى.

فى نص سبتمبر 1400 وصلت الأخبار من حلب إن تيمورلنك استولى على سيواس و ملطيه و انه
دخل عين تاب و نهبها و حرق مزارعها و قتل اهلها و انه دفن ناس بالحيا و ولع نار فى
ناس. فضل جيش تيمورلنك يتوغل فى سوريا و وصل الباب و بزاعا جنب حلب ، و من هناك بعت
رسله لنايب حلب يهدده انه لازم يستسلم و يدخل فى طاعته و يسك فلوس بإسمه زى ما
عملوله فى الهند و غيرها. لما سمع نايب حلب كلام تيمورلنك امر بقطع روس الرسل ، و
ابتدا يحصن اسوار حلب و يجهز المدافع و العسكر ، و شيع جواب لمصر يستنجد بيها. لما
عرف السلطان " الناصر فرج " فى القاهره من الامير " أسنبغا " ، اللى كان بعته
يستكشف الأخبار ، إن المغول استولوا على بهسنا و محاصرين قلعتها ، ابتدا يجهز
للخروج على سوريا و جمع العساكر ، و بعدين وصله جواب تانى من " أسنبغا " بإن المغول
دخلوا نزاغه و بقوا على مشارف حلب و انهم زحفوا على جبلان و ابتدوا ينهبوا المزارع
و يقتلوا الناس و يسبوا الستات و يحرقوا الأشجار.

نايب طرابس " شيخ المحمودى " خرج بـ 700 فارس من عسكر الشام عشان يحارب مقدمة جيش
تيمورلنك اللى كان عددها 3000 محارب ، و دخل معاهم فى معركه و قدر انه يإسر منهم
اربعه وسطهم ( يعنى قطعهم نصين ) على ابواب حلب.

فى دمشق لما وصلت الاخبار ، اتلم الناس فى الميدان و رفعوا السيوف و عملوا استعراض
قدام النايب و بعدين رجعوا بيوتهم و خرج القضاه و نادوا بمحاربة تيمورلنك. و وصل
الامير " أسنبغا " من القاهره و قرا جواب من السلطان فى جامع دمشق و طمن الناس إن
العسكر المصرى فى السكه. فى الغضون دى وصل رسول من تيمورلنك بجواب للمشايخ و القضاه
و الأمراو طلب الإستسلام و إلا دم اهل دمشق حايكون فى رقابيهم.

وصل تيمورلنك جبلان بره حلب يوم الخميس 28 اكتوبر 1400 و تانى يوم زحف على حلب و
حاصر سورها و قامت معركه استمرت يومين ، و يوم السبت الصبح خرج نواب الشام بالعسكر
و معاهم اعداد من اهل حلب ، و زحف عليهم جيش تيمورلنك ، و قاوم " شيخ المحمودى "
نايب طرابلس مقاومه كبيره هو و " سودون " نايب دمشق و غيرهم من الامرا لكن فى الاخر
اضطروا ينسحبوا على حلب و وراهم عسكر تيمورلنك على حصنتهم فإنسحق المنسحبين تحت
حوافر الحصنه و ماتت اعداد كبيره من سكان حلب اللى خرجوا مع العسكر و كان بينهم
ستات و اطفال. و اتزاحم الناس على ابواب حلب و اتزنقوا فيها و هما بيحاولوا يدخلوا
المدينه و داسوا على بعضيهم و بقوا يجروا فوق الجثث و ماقدرتش عساكر الشام و لا حلب
إنها تتصدى للمغول المهاجمين.

لما وصلت دمشق اخبار اللى حصل لحلب و حماه اتنادى ان كل الناس تدخل ورا الاسوار و
الاستعداد لوصول المغول فإتخض الناس و هاجوا و قعدوا يعيطوا ، و اجتمع كبار دمشق
لمناقشة ازاى يدافعوا عن المدينه و لما ابتدا يوصل دمشق الناس اللى قدرت تهرب من
حماه و حلب جهزت اعداد من الدمشقيين نفسها للهروب على مصر و ابتدوا يتسللوا من
المدينه فى اتجاه القاهره ، لكن اتنادى فى المدينه ان اللى حايهرب حايتعاقب بنهب
ممتلكاته.

ابتدا تحصين دمشق و اتنصبت المجانيق فى القلعه و اتخزن أكل فيها و طلعت قوات وقفت
على اسوار المدينه. فى 10 نوفمبر وصل دمشق رسل من عند تيمورلنك وطلبوا تسليم دمشق
فإتفزعت الناس و اتفقوا على ان احسن حاجه انهم يهربوا و قعد العيال و الستات يعيطوا
و اتنادى فى المدينه بالإستسلام للمغول من غير مقاومه لكن نايب القلعه نادى
بالإستعداد للحرب فإختلف الناس يستسلموا و لا يقاوموا ، و فى الغضون دى وصلت أخبار
إن عسكر مصر بقيادة السلطان الناصر فرج جايين فى السكه فإطمئن الناس لغاية ما عرفوا
إن الخبر مش صحيح و ان السلطان ماطلعش من القاهره.

فى مصر بدإت استعدادات خروج العسكر لنجدة سوريا و اتنادى فى القاهره إن " جنود
الحلقه " يتجمعوا يوم الاربع 10 نوفمبر عند بيت الامير يشبك الدوادار فإتخضت الناس.
و اتنادى فى نواحى القاهره بخروج المصريين لمحاربة العدو الأكبر تيمورلنك اللى بعد
سوريا حاييجى على مصر " يخرب بلادكم، ويقتل رجالكم و اطفالكم، ويسبى حريمكم "
فإتفزع الناس اكتر ما كانوا مفزوعين. راح السلطان الناصر فرج و الامرا و الخليفه
العباسى فى القاهره و القضاه الاربعه اللى كان من ضمنهم ابن خلدون على الريدانيه
(القاهره) قبل تجميع كل الجيش و امر السلطان قاضى القضاه و عدد من الامرا انهم
يسبقوه على دمشق. و عين الامير " تمراز الناصرى " نايب غيبه فى مصر.

دخل السلطان دمشق فى 23 ديسمبر و قعد فى قصر الأبلق وبعدها بأربع تيام وصلت طلايع
المغول فطلع لهم السلطان عسكر يحاربوهم فخرجوا ليهم و غلبوهم ، لكن يوم 1 يناير
1401 وصل تيمورلنك قطنا على راس جيشه الضخم فخرج له السلطان يوم 4 يناير لكن ميسرة
جيشه اتغلبت و حاول تيمورلنك ياخد دمشق لكن اتصدت له عسكر مصر. كل ده و النزاع
القايم بين " تمراز الناصرى " و " يلبغا السلمى " بيكبر وبيزيد ضراوه فى القاهره
لغاية ما وصلت اخبار للسلطان فى سوريا بإن فيه امرا فى مصر عايزين يعزلوه و انه
لازم يرجع مصر قبل فوات الاوان. و فى الغضون دى بعت تيمورلنك للسلطان يطلب الصلح و
الافراج عن امير مغولى اسمه " طلمش " كان اتقبض عليه فى عهد السلطان الظاهر برقوق و
اتسجن فى القاهره فى مقابل انه يفرج عن النواب و الامرا اللى قبض عليهم المغول فى
حلب ، لكن السلطان ماوافقش على الصلح و استمرت المعارك و اتقتل فيها مرزه شاه ابن
تيمورلنك.

فى دمشق قام الناس الصبح و مالقيوش السلطان ولا امرا مصر فماكانش قدامهم غير انهم
يواصلوا محاربة تيمورلنك و دارت معارك قدام اسوار دمشق لغاية ماوصل رسل من عند
تيمورلنك ونادوا من تحت السور بإن " الامير (تيمورلنك) طالب الصلح فإبعتوا راجل
عاقل عشان يكلمه فى الموضوع " فإختار الدمشقيين قاضى القضاه " تقى الدين ابراهيم
ابن مفلح الحنبلى " عشان يقوم بالمهمه فدلدلوه من السور و راح لتيمولنك. تيمورلنك
اللى كان معروف بالمكر قدر يخدعه و يضحك عليه بالكلام المعسول و قاله " دى بلاد
الأنبيا و انا عتقتها عشانهم " . صدق " ابن مفلح " كلام تيمورلنك و رجع لدمشق منبهر
بكلام تيمورلنك و قعد يقول للناس يوقفوا القتال و فيه ناس رفضوا كلامه لكن انتهى
الموضوع على الأخد برأى " ابن مفلح " و ان اللى يخالف رأيه حايتعدم. و بعت تيمورلنك
رسول طلب " الطقزات " و دى كانت عباره عن تسع انواع من الأكل و الشرب و الهدوم و
الماشيه كانت عاده عند تيمورلنك انه ياخدها من المدن اللى بتستسلم له كدليل على
الصلح فإستدعى " ابن مفلح " أعيان دمشق و قرروا انهم يبعتوا " الطقزات " لتيمورلنك
، لكن نايب قلعة دمشق ماوافقش على اللى بيعملوه و هددهم بإنه حايحرق دمشق على روسهم
لو استمروا فى اللى بيعملوه لكن ما أخدوش بكلامه و بعتوا " الطقزات " و اتدلدل "
ابن مفلح " و عدد من الأعيان و غيرهم من سور دمشق و راحوا باتوا فى معسكر تيمورلنك
و رجعوا دمشق تانى يوم بعد ما وزع تيمورلنك عليهم الوظايف و المناصب و اداهم فرمان
الامان لأهل دمشق وفيه تسع شروط فقروها للناس فى الجامع الأموى و فتحوا باب صغير فى
سور دمشق دخل منه مندوب لتيمورلنك و قعد عليه.



https://arz.wikipedia.org/wiki/%D8%B3%D9%8A%D9%86%D8%AF%D9%89_%D8%AC%D9%8A%D9%86%D9%8A%D9%86%D8%AC%D8%B2

سيندى جينينجز (Sindee Jennings) ممثلة بورنوجرافية امريكية اتولدت يوم 7 يوليو
1986 فى مدينة أوستن بولاية تكساس الامريكية .

سيندى جينينجز دخلت مجال البورنوجرافى سنة 2006 بعدما اشتغلت موديل عريان لحساب
مجلة Hustler ؛ وبعد كده مضت عقد مع شركة Hustler Video لإنتاج الافلام
البورنوجرافية ومثلت أكتر من 200 فيلم أهمهم Sindee Jennings Is Supersquirt و Neo
Pornographia Vol.5 و ? Who's Nailin'Paylin و The Violation of Sindee Jennings و
This Ain't Dancing with the Stars XXX و Slutty and Sluttier 9 و Suck It Dry 6 و
Hollywood's Nailin'Palin وهى متميزة فى مشاهد الجنس الشرجى-الفموى وفى مشاهد
الليزبيان وبغزارة الإفرازات الأنثوية اللى كانت بتخرج من الفالفا بتاعتها فى وقت
تصوير مشاهد ممارسة السكس .

زادت شعبية سيندى جينينجز بعدما مثلت فيلم ?Who's Nailin' Paylin اللى كان موضوعه
التريقة والإستهزاء بالسيدة سارة بالين (Sarah Palin) اللى كان مرشحها الحزب
الجمهورى فى امريكا لمنصب نايب رئيس امريكا فى انتخابات رياسة امريكا سنة 2008 ؛
وكانت واخدة دور سارة بالين فى سن الشباب ، اما دور سارة بالين فى سن النضج كان من
نصيب الممثلة البورنوجرافية المشهورة ليزا آن (Lisa Ann) . والفيلم ده اتعرض يوم 4
نوفمبر 2008 اللى اتعملت فيه الانتخابات .



https://arz.wikipedia.org/wiki/%D8%B3%D9%84%D9%81%D9%8A%D9%8A%D9%86_%D9%85%D8%B5%D8%B1

سلفيين مصر هما طايفه دينيه اسلامويه فى مصر بيعتبروا السلف ، يعنى المسلمين
الاوائل اللى عاشوا من قرون فى مجتمعات بدائيه قديمه ، مثل يحتذوا بيه و مصدر
لتفكيرهم و مفاهيمهم و اسلوب حياتهم و قوانينهم و بيطالبوا بتحويل مصر لدوله دينيه
اسلاميه بتطبق فيها الحدود ، و منع الاختلاط و شغل الست فى السياسه ، و تدمير
الاضرحه الدينيه ، و بيحرمو الغنا ، و عايزين الستات اللى بيعتبروهم حاجه اسمها "
عوره " ( نوع من انواع التابو ) يلبسوا انقبه ، و بيعتبروا الأقباط اهل ذمه مش
مواطنين مصريين عاديين وصفهم شيخ الازهر بإنهم خوارج العصر .

بعد ثورة 25 يناير 2011 فى مصر ظهر السلفيين فى شوارع مصر و هما لابسين جلاليب و
مطولين دقونهم و اتهموا بإنهم اعتدوا على راجل قبطى فى قنا اسمه أيمن أنور ديمترى و
قطعوا ودنه و حرقوا بيته بحجة " إقامة الحد " عليه بعد ما اتهموه انه بيسكن ستات مش
كويسين فى عقاره ، و انهم فى المنوفيه طردوا واحده ست من بيتها و رموا عفشها و
حاجتها فى الشارع برضه بحجة انها ست مش كويسه ، و اتقال انهم هددوا بإنهم حايهاجموا
الستات اللى مش متحجبين و حايرموا عليهم مية نار . رغم ان السلفيين بيطالبوا
بالرجوع للماضى و تقليد السلف اللى عاشوا من قرون فى مجتمعات صحراويه بدائيه لكن
بيستخدموا ادوات حديثه زى القنوات الفضائيه و الانترنت لنشر تعاليمهم و أفكارهم .
من اشهر شيوخهم فى مصر محمد حسان و سعيد عبد العظيم و أحمد فريد و ياسر برهانى.

رغم كده فالسلفيين مش تيار واحد ، ففيه سلفيين هما فى الواقع وهابيين و دول ظهروا و
زادت اعدادهم فى مصر بعد ما سافرت اعداد كبيره من المصريين للشغل فى شبه الجزيره
العربيه و منطقة الخليج العربيه فى الفتره البتروليه فرجعو مصر و معاهم الافكار
الوهابيه و بنو جوامع بيروجو فيها للمذهب الوهابى و كانت منهم اعداد كبيره من
مدرسين المدارس فإنتشر المذهب فى مصر و هما بيعادو الحركات الصوفيه المسالمه . و ضد
الدوله المدنيه و بينادو بتدمير الاثار و عدم بنا كنايس المسيحيين اللى اتهدت. شيخ
الازهر وصف السلفيين بخوارج العصر .

وقت ثورة 25 يناير 2011 اقتحمت السجون و هربت اعداد كبيره من المساجين الاسلامويين
و اطلقت الخونتا العسكريه اللى حاكمه مصر سراح متطرفين اسلامويين فى مصر و رفعت
اسامى 3000 واحد من اللى كانوا على ليستات الانتظار و عليهم قضايا و عاشوا سنين فى
افغانستان و باكستان و منطقة الخليج العربيه و الشيشان و البوسنا و الهرسك و غيرها
فقدروا يرجعوا مصر.

من اللى سمحت لهم السلطات الحاكمه بالرجوع لمصر من باكستان و افغانستان كان حسين
شميط المتهم الأول فى محاولة اغتيال الرئيس حسنى مبارك فى اديس ابابا سنة 1995.
حسين شميط كان متهم كمان فى قضية حرق نوادى الفيديو فى اسيوط سنة 1990 و فى قضية
محاولة اغتيال وزير داخلية مصر السابق زكى بدر. و عينته الجماعه الإسلامية مسئول
أول عنها فى افغانستان سنة 1996. حسين شميط رجع مصر بعد ماعاش هربان فى باكستان و
ايران و افغانستان حوالى واحد و عشرين سنه رجع مصر فى اغسطس 2011 مع مراته
الجزائريه و قرر الدخول فى العمل السياسى و الدخول فى انتخابات مجلس الشعب المصرى و
قال انه قرر خوض الانتخابات بالتنسيق مع قيادات الجماعه الاسلاميه و ان اللى خلاه
يدخل الانتخابات هو مناخ الحريه اللى بقى سايد فى مصر. الشيخ منتصر محمد أحمد عضو
مؤسس فى حزب البناء والتنمية ذكر ان الحزب بيتفاوض مع حسين شميط لترشيحه على قايمة
الحزب .

فى 1 ابريل 2011 عمل السلفيين مؤتمر سموه " مؤتمر الدعوة السلفية " فى جامع عمرو بن
العاص فى القاهره و ظهر شيوخهم و هما لابسين العبايات و الشماغ السعودى و انتقدوا
فيه التباهى بأن مصر فرعونيه ، موضحين إن الفرعونية هى " فرعونية عفنة " و اكدوا
على ضرورة تطبيق الشريعه الاسلاميه فى مصر .

قال الشيخ السلفى سعيد عبد العظيم ان " فتح " مصر كان سبب اسلمتها و ان الدين عند
الله هو الاسلام بس و إن الاسلام ادا الأقباط " امن و امان " ماحظيوش بيه قبل كده و
استنكر جحودهم " بالجميل " و اعتبره " من أكبر الآثام ". وبيقول الشيخ سعيد ان
السلفيين بيتعرضوا لهجوم شرس من العلمانيين و الليبراليين و الأقباط خاصة بعد نتيجة
الاستفتاء على الدستور و اكد ان الهجوم على طايفته مسألة وقت لكن المستقبل حايكون
للطايفه. و أكد إن " هناك هجمة إعلامية شديدة على منهج السلفية، رغم تجنبنا العنف،
واقتناعنا بأن العنف فى غير موضعه أدى لنشر الدعوة السلفية المباركة" .

الشيخ السلفى أحمد فريد من جهته أكد إن السلفيه جزء من " السلف الصالح رضى الله
عنهم " و ان السلفيه هى الامتداد الصح للإسلام و قال هو كمان ان فيه هجوم بيتشن
عليهم عن طريق الأقباط و الليبراليين و أكد ان القوانين الأرضيه ماتساويش حاجه
بالنسبه للشريعه الاسلاميه حيث ان الاسلام حرم الخمره لكن القوانين الامريكيه
ماقدرتش تحرمها و ضاف ان فيه " خفافيش " فى مصر عايزه مصر تبقى علمانيه و ان
الشريعه مافيهاش اى خلل من اى نوع .

الشيخ السلفى ياسر برهانى أكد ان اعظم الثوابت عنده هو مرجعية الشريعه الاسلاميه و
ان لازم الشريعه تطبق بكل مقتضياتها و انهم مش حايقبلوا بأى دستور يخلى الشريعه فى
المرتبه الرابعه .

عن هوية مصر و انتمائها اكد الشيخ السلفى على ان الهويه الاسلاميه هى هوية مصر اللى
مش ممكن تكون تبعيتها للغرب لكن للإسلام و الشريعه الاسلاميه ، وضاف ان مش ممكن
تكون فيه مساواه بين المسلم و غير المسلم لا فى الدنيا و لا فى الآخره و قال " لا
يمكن أن نقبل أن نولى أمرنا لقبطى " أو أن تكون الشريعة اللى بنحكم بيها مش
الاسلام. و بالنسبه للستات اكد الشيخ السلفى ان الست زى القبطى مش ممكن تحكم
المسلمين .

شيخ سلفى رابع هو محمد اسماعيل المقدم هاجم الإعلام و قال ان تغطيته للأحداث
مافيهاش مصداقيه و اعتبره جزء من النظام السابق و ان لازم تتم " تصفية " رموزه ، و
قال ان الاقباط و الليبراليين بيحاربوا السلفيين لإنهم عارفين ان المستفيد الاول و
الأخير من " الحريه " دى هما السلفيين و ان الحمله الإعلاميه عايزه تشوه صورة
الدعوه السلفيه ، و أكد أن الإسلام مابيرغمش حد على اعتناقه ، و وصف " فتح "
الاسلام لمصر بإنه كان اسعد يوم فى تاريخ مصر و ان هويتها اسلاميه و ان المصريين مش
لازم يقبلوا بأى حاجه تانيه .

ظهر فى مصر كمان دعاه و وعاظ سلفيين سعوديين بيخطبوا على منابر جوامع مصر. فى خطبة
الجمعه 3 يونيه 2011 فى جامع فى امبابه اعتلى المنبر واعظ سعودى قال ان مش حايكون
فى مصر دوله اسلاميه مادام فيها " ناس يرقصون ويغنون ولا يأمرون بالمعروف ويتعاملون
مع أسهم البنوك ". و أكد على إن الخير اللى عم السعوديه ( بعد اكتشاف الغرب للبترول
) " هو نتيجة الأمر بالمعروف والنهى على المنكر وإقامة الدين والصلاة " .

فى 14 ابريل 2011 الشيخ محمد حسان أعلن فى برنامج " واحد من الناس " التلفزيونى انه
بيتشرف بالانتماء للمنهج السلفى و اعلن رفضه لتولى واحده ست او مسيحى مصرى لمنصب
الرياسه فى مصر و قال : " هل تقبل روما أن يكون رئيسها مسلماً؟ " ( قصده الفاتيكان
و الفاتيكان بطبيعة الحال دوله دينيه كاتوليكيه او كنيسه و ماهواش ايطاليا
السيكولاريه المدنيه. روما عاصمة ايطاليا مش عاصمة الفاتيكان. الفاتيكان مالهوش
رئيس بالمعنى المعروف لكن زعيمه هو بابا الكاتوليك ) .

فى جامع فى حدائق الهرم فى الجيزه تسائل الشيخ حسان فى خطبة جمعة 10 يونيه 2011 : "
كيف يكون للاسلام حكم فى اللحظات التى يقضيها الانسان فى دورة المياه "الحمام" ولا
يكون له حكم فى كل جزئية فى حياتنا " ، و قال " علينا أن نكون على حذر من الدعاوى
التى تدعو لفصل الدين عن السياسة، فعلماؤنا بالإجماع يعرفون الخلافة الاسلامية على
أنها حراسة الدين وسياسة الدنيا به ".

الموقف فى مصر بيتابعه المراقبين و الباحثين. جورنال الواشنطن بوست نشر فى يونيه
2011 تقرير عن توغل السلفيين فى السياسه و الحياه المصريه بعد ثورة 25 يناير 2011
بعد زوال حكم الرئيس حسنى مبارك اللى كان بيعتبر حكم مدنى. ذكرت الواشنطن بوست ان
السلفيين بقوا بيكتبوا عبارات على شواطىء البحر فى اسكندريه ضد قعاد الصبيان و
البنات مع بعض على البحر و ضد الخمور. بيقول الجورنال ان الجماعات دى ظهرت فى مصر
من هامش المجتمع المصرى و هما ماليهم الحماس و الغرور ، و كتاباتهم بقت على الجدران
واللوحات الاعلانيه. الجورنال نقل عن عبد المنعم الشحات المتحدث باسم السلفيين إن
مصر حتشهد معركه بين رؤيتين. وإن السلفيين بيستعدون للظهور كقوه سياسيه قويه فى
سباق الإنتخابات البرلمانيه اللى حتكون استفتاء مش رسمى على سؤال لأى أى لازم مصر
تتحكم دينياً فى مرحلة ما بعد مبارك. و بيضيف التقرير إن قادة السلفيين بيشكلو
احزاب و بيستفيدو من مدونات الانترنت المزدهره فى المنطقه و بيعيدو تقديم نفسهم فى
المجتمعات. و نقلت الواشنطن بوست عن عبد الله الأشعل الدبلوماسى السابق والمرشح
للانتخابات الرئاسيه قوله إن السلفيين حيكونو قادرين على حشد قاعده كبيرة من
المؤيدين فى الانتخابات حيث انهم بيصوتو بحسب الأوامر مش بحسب القناعات. بيقول
التقرير إن الشحات وغيره من قادة السلفيين بيقولو إنهم ناويين يلعبو دور مهم فى
صياغة الدستور الجديد عشان يضمنو إنه يعكس تفسير صارم للشريعه الاسلاميه .

فى 23 سبتمبر 2011 عمل السلفيين مسيره فى القاهره مع الاخوانجيه و قالو انهم
مستعدين يقدمو نفسهم شهدا فى سبيل تطبيق الشريعه الاسلاميه فى مصر ، و فى مؤتمر "
حزب الأصاله " قال محمد عبد المقصود : " نحن نشارك فى العمل السياسى، حتى لا نترك
البلد للعلمانيين والليبراليين " .

فى 13 نوفمبر 2011 اقتحم شيخ سلفى اسمه حازم شومان صالة اكاديمية النيل فى المنصوره
كان معمول فيها حفلة للمغنى هشام عباس بحجة ان الغنا حرام ، و قال السلفى ان هدفه
كان نصح الحاضرين لإبعادهم عن " المنكر ". خالد سعيد المتحدث باسم الجبهه السلفيه
صرح بعد الحادثه ان اللى عمله شومان يتجازى عليه خير و ان " حسب ما علم، كان به
مفاسد وحفل ماجن لا يقبل به، وأنه وجد اختلاطا وإثارة للغرائز، وهو امر غير مقبول
على الاطلاق. . فى 11 ديسمبر عمل الشيخ شومان ندوه فى كلية التجاره فى جامعة
المنصوره عبر فيه عن حزنه لحالة شباب مصر فى الآونه الأخيره و أكد ان فيه منهم
عايشين فى غيبوبه ، و دعا فيه : "ربنا يجوزكم يا شباب مثنى وثلاث ورباع ويجوز
أخواتنا ويقعدن فى البيت وننهى فتنة النساء" ، و بعدها بيومين عمل ندوه تانيه فى
جامعة القاهره و حضر المحاضره عدد كبير من الشبان اللى بدقون و بنات محجبات و
منقبات و كان فيهم معاهم بطاقات عليها " حزب النور ". فى المحاضره قال الشيخ السلفى
" أن جامعة القاهرة أُنشئت لتنتج شبابا يقاومون شريعة الله ويرفضونها " ، و عن
موضوع اقتحامه لحفلة المغنى هشام عباس وضح: " "أنا مريت بالصدفة أمام الحفلة ومرضتش
أروح أنام وتتم معصية الله وفهمت أن هناك نساء عاريات على المسرح فدخلت ودعوت
الشباب لترك هذه المعصية" .

السلفيين بيطالبو بتغطية التماثيل المصريه الفرعونيه بالشمع اكمنهم بيعتبروها أصنام
مش اثار و تاريخ. فى ديسمبر 2011 أكد عبد المنعم الشحات المتحدث الرسمى باسم
السلفيين على مطلب السلفيين و قال لجورنال الرأى العام إن التماثيل دى زى الاصنام
اللى كانت فى مكه و لازم تتغطى بالشمع . بطبيعة الحال التهديد ده غريب حيث ان
الاثارات و التماثيل المصريه مرت عليها عصور اسلاميه كتيره ( أمويه و عباسيه و
طولونيه و اخشيديه و فاطميه و ايوبيه و مملوكيه و عثمانيه و غيرها ) من غير ماحد من
المعممين و رجال الدين او غيرهم تخطر على باله الفكره دى.

مع نهاية 2011 ظهرت فى مصر جماعه بتسمى نفسها هيئة الامر بالمعروف و النهى عن
المنكر. و قالت مصادر سلفيه إن مهمتها هتكون " مراقبة السلوك العام فى كافة المرافق
العامة كالشواطئ والحدائق والملاهى والشوارع والميادين الرئيسية، وغيرها لتقويم
سلوكيات المواطنين وكل ما يتعارض مع الكتاب والسنة والالتزام بالزى الإسلامى
المتمثل فى النقاب ". هيئة النهى عن المنكر اصدرت بيانها الاول و فى مدينة بور فؤاد
ظهر شبان بدقون لابسين جلاليب بيضا و ماسكين عصيان فى ايديهم و حذروا الحلاقين من
حلاقة دقون المسلمين او تسوية حواجب الرجاله اللى بتتسمى " تنمص " .

شعار هيئة الامر بالمعروف و النهى عن المنكر فى مصر عباره عن صقر نافش نفسه و ناكش
جنحاته فى حالة انقضاض و هو واقف على سيف. اسم الصقر " صقر الشريعه ". الهيئه فى
اول قرار ادارى ليها ادت مصمم الشعار مبلغ 3 الاف جنيه مكافاءه على تصميمه اللى
شافت انه بيناسب مفاهيمها و رؤيتها و قالت: " تم اختيار صورة صقور الشريعة كشعار
دائم بإجماع اراء اعضاء مجلسها التأسيسى " .

تحذيرات كتيره من الخبرا السياسيين فى العالم منهم هنرى كسينجر و مراكز دراسات
دوليه بإن فيه احتماليه واقعيه بإن مصر ممكن تتحول لدوله دينيه بيحكمها
الاسلامويين. اسرائيل بطبيعة الحال بحكم انها خاضت حروب كتيره مع مصر و فيه بينهم
معاهدة سلام بتابع تطورات الاحداث فى مصر بعد ثورة 25 يناير 2011 و سقوط حكم الرئيس
حسنى مبارك اللى حافظ لمدة 30 سنه على معاهدة السلام اللى عملها الرئيس انور
السادات و اللى بيها انتهت حالة الحرب مابين مصر و اسرائيل. البروفيسور ديفيد بوقعى
الخبير الاستراتيجى بشئون الشرق الأوسط فى جامعة حيفا و المستشار السياسى للحكومه
الاسرائيليه وضح ان اسرائيل قلقانه من التطورات اللى بتحصل فى مصر اكمنها بتعتبر
اللى بيحصل فى مصر بيصب فى مصلحة الاسلامويين اللى عايزين يحتلو مصر و لو نجحو
هيلغو معاهدة السلام و هيعلنو الحرب على اسرائيل حيث ان الاسلامويين فى مصر بيتبعو
مخططات تمكنهم من الاستيلاء على مؤسسات الدوله زى ماعمل الاخوان المسلمين و حركة
حماس فى غزه. بطبيعة الحال اسرائيل قوه عسكريه مايستهانش بيها و امريكا و كل الغرب
معاها بالسلاح و العتاد و التكنولوجيا المتقدمه و بالتالى اسرائيل مش قلقانه من
هزيمه عسكريه لكن من اضطرارها لدخول حرب ضد مصر فى نهاية المطاف و الرجوع لحدود 5
اكتوبر 1973 على الضفه الشرقيه لقناة السويس بعد ما اتعملت معاهدة سلام هيصعب
تعويضها لو ضربها الاسلامويين فى مقتل. من ناحيه تانيه نقل جورنال "يديعوت أحرونوت"
تصريحات للجنرال عوزى ديان القيادى فى المخابرات الاسرائيليه "الموساد" و النايب
السابق لرئيس أركان الجيش الإسرائيلى بإن اسرائيل بقت قلقانه من امكانية وصول
الاسلامويين للحكم فى مصر و ان الاسلامويين بيسعو للإطاحه بحكم العسكر و إقامة حكم
اسلاماوى فى مصر. و شرح الجنرال ان الاسلامويين هيفضلو فى صراعات مستمره مع المجلس
الاعلى للقوات المسلحه المصريه بهدف الوصول للحكم. الجنرال عوزى ديان وضح ان
اسرائيل لازم تكون على اهبة الاستعداد لمواجهة أوحش السناريوهات فى حالة استيلاء
الاسلامويين على الحكم فى مصر و ان الجيش الاسرائيلى مستعد لمواجهة التهديدات
الارهابيه فى سينا اللى بتمثل خطر على حدود اسرائيل و على امنها القومى .



https://arz.wikipedia.org/wiki/%D8%B1%D9%88%D8%A8%D9%89

روبي، مغنيه وممثله مصريه، اسمها الحقيقى رانيا حسين محمد توفيق، اتولدت فى
المنيرة. درست القانون فى جامعة بني سويف. وكانت بتقدم برامج فنية فى قناة دريم
والمحور المصرية. اول ظهور ليها كان من خلال دور ليها فى فيلم "فيلم ثقافي" سنة
2000 وكان دور صغير جدا ظهرت فى شوية مشاهد وظهر اسمها فى التترات رانيا حسين.

روبي أثارت الجدل من ساعة ظهور اول كليب ليها "إنت عارف ليه" (2003) اللى اتصور فى
كوبا. عملت اول أدوارها فى فيلم فيلم ثقافي وبعدها اشتغلت فى فيلم سكوت حنصور من
اخراج الراحل يوسف شاهين فى (2001) اللى اختارلها اسم الشهرة روبي، وعملت فيه دور
بولا بنت لطيفه فى الفيلم. المخرج شريف صبري هو اللى كان بيرعاها فنيا من ساعة ما
قدمها فى أولى كليباتها "إنت عارف ليه"، وكمان اخرج وانتج اول بطولة سينمائية ليها
وهو فيلم بعنوان "سبع ورقات كوتشينة" لحد ما انتهى العقد بينها وبين شركة شريف صبري
للانتاج فى 2007. منتجها ومنظم حفلاتها الجديد هو رجل الاعمال وليد مصطفى اللى
اشترى حق التصرف فيها فنيا من مكتشفها شريف صبري بعد ما انتهى عقده معاها.

ف سنة 2009 روبي بعدت شوية عن الساحة الفنية عشان تكمل دراستها ف كلية الحقوق جامعة
بني سويف. ودة كان نفس اللى عملته الفنانة المصرية زبيده ثروت فزبيده ثروت اعتزلت
الفن مؤقتا سنة 1963 لمدة ست سنين عشان تتفرغ لتكملة دراسة القانون وتتفرغ لرعاية
اسرتها ورجعت للتمثيل سنة 1969. الانتقادات وتعليقات الناس مسبتهاش خلال فترة
دراستها، ففيه صحف قالت ان فيه مشاكل حصلت فى الكلية عشان روبي كانت بتحضر
الامتحانات بلبس "مثير" واللي خلى مشاكل تحصل مع حرس الجامعة انهم منعوها تخش على
حسب اللى قالته الصحف.

حصل كلام وجدل كتير لما انضمت لنقابة الموسيقيين وفيه ناس اتهمت حسن ابو السعود
نقيب الموسيقيين بحاجات كتير وفيه اشاعة طلعت انها انضمت للنقابة بسبب انها دفعت 50
الف جنية لصندوق معاشات واعانات النقابة وعشرتلاف جنية رسم للنقابة عن فيلم 7 ورقات
كوتشينة. وحلمي بكر اعترض على انضمامها للنقابة. نبيه الوحش المحامي رفع قضية ضد
ابو السعود عشان كان معترض على انضمام روبي لنقابة المهن الموسيقية عام 2004 ومعرفش
يوصل لحاجة ساعتها ومخدش حكم. وبسبب الموضوع دة شريف صبري اجل البومها مشيت ورا
احساسي لحد ما المشكلة تخلص. وف سنة 2007 هيئة مفوضين الدولة فى محكمة القضاء
الإداري بمجلس الدولة فى مصر طلعت قرار بإلزام حسن ابو السعود انه يشطب عضوية رانيا
حسين محمد توفيق وشطب اسمها من جدول قيد النقابة، وكان دة نتيجة محاولات نبيه الوحش
المستمرة فى المجال دة.

حلمي بكر قال -ف مقابلة مع وكالة الانباء الالمانية- ان عضوية روبي ف النقابة باطلة
عشان اى لجنة قيد لاعضاء جديدة حسب لايحة النقابة لازم تتشكل من برة مجلس الادارة
وبحضور النقيب او رئيس لجنة القيد. ولجنة قيد روبي كل اعضاءها من مجلس ادارة
النقابة ورئيس لجنة القيد رضا رجب محضرش واعترض على اللى حصل.

صباح عبيد نقيب الفنانين السوريين اصدر قرار سنة 2007 بمنع روبي واليسا وهيفاء وهبي
انهم يغنو فى سوريا. عبيد قال ان السبب هو "الحد من العري" زي ما قال. بعدها صباح
عبيد استقال سنة 2008 وفيه مصادر فنية قالت انه اتعرض لضغوط بسبب قراراته المتلخبطة
مع الفنانين التلات وغيرهم من الفنانين السوريين زي ميادة الحناوى و جورج وسوف اللى
هددهم بشطبهم من النقابة عشان اتاخروا فى انهم يسددوا الرسوم النقابية السنوية.



https://arz.wikipedia.org/wiki/%D8%AD%D9%83%D9%88%D9%85%D9%87

الحكومه هيا السلطه التنفيذيه فى الدوله . وزى ماهوا معروف ان علشان يبقى فيه دوله
لازم يكون فيه تلات حاجات اقليم ,شعب ,سلطه . و السلطه بدورها بتتقسم لتلات سلطات
.سلطه تشريعيه -اللى هيا البرلمان , سلطه تنفيذيه -اللى هيا الحكومه , سلطه قضائيه
. والسلطه التنفيذيه اللى هيا الحكومه (وفى بعض الدول اللى نظامها شبه رئاسى بيكون
رئيس الدوله ليه سلطات تنفيذيه لكن بشكل عام السلطه التنفيذيه بتتقال دايما على
الحكومه) بتتكون من رئيس الحكومه اللى بيتسمى برضه رئيس الوزرا او رئيس الوزاره
ومعاه مجموعه من الوزرا وبيكون عمل الوزاره جماعى و المسئوليه تضامنيه . وبتكون
الحكومه مسئوله قدام البرلمان اللى ليه سلطه سحب الثقه من اى وزير او من رئيس
الوزاره نفسه , وفى حالة سحب الثقه من رئيس الوزاره واستقالته فيتكون الوزاره كلها
مستقيله . وزى ما الدساتير (و فيه دول بتسميه القانون الاساسى ) بتدى للبرلمان الحق
فى انه يسحب الثقه من الحكومه ,فالحكومه كمان ليها الحق فى حل البرلمان , وده بيكون
فى حالة ان فيه خلاف شديد بين البرلمان والحكومه ففى الحاله دى الحكومه بتحل
البرلمان وبتعمل انتخابات مبكره . فلو الحكومه نجحت تانى فى الانتخابات وباغلبيه
كويسه ففى الحاله دى بتقدر تعمل اللى هيا شايفاه صح اما لو الانتخابات ادت اغلبيه
لحزب معارض فبيشكل هوا الحكومه .



https://arz.wikipedia.org/wiki/%D8%A7%D9%8A%D8%AF%D8%B2

ايدز (AIDS) هو اسم الإختصار بالانجليزى للـ لازمه (سيندروم) اللى اسمها " سيندروم
فقدان المناعه المكتسبه " Acquired Immunodeficiency Syndrome ‏ ‏اللى بيتسمّا بردو
Acquired Immune Deficiency Syndrome (‏بالفرنساوى: Syndrome d'immunodéficience
acquise, ‏(SIDA)‏). و هى لازمه بتيجى من ڤيروس اسمه HIV (ايتش آى ڤى).

أكترية الناس اللى عندها ايتش-أى-فى HIV عايشين فى افريقيا. و أكتر الأولاد اللى
بيموتو بـ الايدز عايشين فى افريقيا.

الاتش-أى-فى HIV بيهاجم جهاز المناعه المسئول عن حماية الجسم من الاجسام الغريبه
اللى بتدخله وى الفيروسات (العدوى ) , و مساعدة الجسم لوقف تطور السرطانات. عشان
كده الناس اللى عندها ايتش-أى-فى HIV احتمالية اصابتهم بالعدوى الفيروسيه و
السرطانات بتبقى كبيره. و من غير المناعه اللى بتحمى الجسم ممكن المصاب يموت من
عَيا بسيط , زى نزلة البرد, اللى فى الظروف العاديه الناس اللى صحتهم كويسه بيقدرو
يخفّو منها بسهوله.

مش كل واحد عنده ايتش-أى-فى HIV بيعتبر إن عنده ايدز. لما الناس فى الاول بيجيلها
ايتش-أى-فى HIV مش بيبقوا ضعفا قوى و ممكن يعيشو فى صحه لسنين. لكن لما بيعيوا من
الايتش-أى-فى HIV بيتسمّى العيا " ايدز سرطاني".

فيه ناس بتفتكر ان نشر فكرة استعمال الكبوت (الكوندوم) حتخلّى الناس يعملو سكس
أكتر. و فاكرين ان لو الناس بقى عندها سرنجات نضيفه, يستعملوا ادويه مش شرعيه أكتر
(مخدرات مثلاً ) . معظم الناس اللى بتفتكر كده عادة بيكون بسبب دينهم. مثلاً
الكنيسه الكاتوليكيه مش عايزه الناس تستعمل الكبوت (كوندوم) او يكون عندهم اصلاً
لإن فى مفاهيمها المفروض إن الناس ما تستعملوش كبوت (كوندوم) حتى و لو متجوزين لإن
المفروض ان المتجوزين ما يعملوش سكس إلا لو كان عشان يخلّفوا عيال.

العلما اللى بيعملوا دراسات عن استعمال الكوندوم, لقيو ان لو المراهقين (من 13 لـ19
سنه) اخدوا معلومات عن الكبوت و منع الخلفه ده بيخليهم يمارسوا سكس الغير امن اقل.
العلما شايفين ان المعرفه بالحاجات دى مش بيخلّى المراهقين يبتدو يعملو سكس بدرى
أكتر. استعمال الكبوت (الكوندوم) بينفع جداً لـ منع الستات من الحمل او العدوى بـ
امراض بتتنقل بالسكس لو الناس بتعرف ازاى تستعمل الكبوت (الكوندوم) مظبوط.

العلما اتوصلوا إن لو فيه مدينه عندها برنامج تبديل سرنجات حيقل فيها عدد الناس
اللى بيستعملو ادويه مش شرعيه ( مخدرات مثلاً). ‏ ‏ برنامج تبديل السرنجات هو
المكان اللى الناس (مدمنين المخدرات مثلاً) بتروح فيه عشان يبدلوا السرنجات الوسخه
بـ سرنجات نضيفه. ده معناه انهم لو بيستعملو مخدرات او أدويه حيبقى أأمن. من جهه
تانيه " برامج تبديل السرنجات " بيعملو حاجات اكتر من مجرد انهم يدّو الناس سرنجات
نضيفه حيث إنهم بيقدموا المساعده للى عايز يبطّل إدمان المخدرات. القوات المسلحة
المصريه عملوا علاج للايدز بأخد الايدز من المريض وبعد كده تحويل الفيروس لغذا (
كفته)و دا قمة الاعجاز العلمي.



https://arz.wikipedia.org/wiki/%D8%A7%D9%84%D8%B1%D9%87%D8%A8%D9%86%D9%87_%D8%A7%D9%84%D9%82%D8%A8%D8%B7%D9%8A%D9%87

الرهبنه المصريه ممكن تكون هى الشكل الأصلى للرهبنه, و كان ليها تأثير مهم فى تكوين
شخصية كنيسة اسكندريه المصريه الارثوذوكسيه , فى منطقة البحر الاحمر دير الانبا
انطونيوس اقدم دير فى العالم دلوقتى.

الرهبنه بدأت فى مصر عن طريق ناس عاديين عازو يعيشوا فى الزهد و انكار الذات على
طريقة المسيح عن طريق عزل نفسهم عن اغراءات الدنيا و المجتمع السيكولارى. اباء
الرهبنه زى انطونيوس قدرو يجذبو الاف الاتباع و ظهرت مجتمعات رهبانيه منها مجتمعات
بتتكون من النساك المنعزلين و منها مجتمعات عاشت بنظام معين تحت رؤساء الاديره.

فى القرنين الرابع و الخامس انتشرت الرهبنه من مصر فى جهة الشرق فى مناطق فلسطين و
سوريا و اناتوليا و فى جهة الغرب فى الغال و ايطاليا و اسبانيا و ظهرت اسامى قديسين
هنا و هناك .

كتير من المسيحيين فى مصر راحو و عاشو فى الصحرا خلال القرن التالت , مؤسسات
الرهبنه المسيحيه ابتدت فى الصحارى المصريه فى القرن الرابع الميلادى. أهم آباء
الرهبنه المصريه الأنبا أنطونيوس اول راهب مسيحى فى العالم، كان مصرى من صعيد مصر.
والأنبا باخوميوس مؤسس نظام الشركة و الرهبنة، والأنبا بولا، اوَّل السوَّاح. فى
عصر البابا أثناسيوس الرسولى قام الرهبان بدور كبير فى محنة الكنيسة وقت إضطهاد
الأريوسيين ,لما كانت الكنيسه من غير البابا اللى كان بيقضى فترة نفيه التانية و
اللى دامت 90 شهر.

دخول المسيحيه مصر كان من عناصر التمسك بالقوميه المصريه و مقاومة المصريين
للإحتلال الأجنبى ، و فى بدايات العصر القبطى طور الأقباط وسيله تانيه هى "
المقاومه السلبيه " اللى ظهرت على شكل النسك و الرهبنه. الديانه المصريه القديمه
عرفت الاعتكاف و النسك فى الصحرا المتاخمه للوادى و ظهورها فى مصر فى القرن التالت
الميلادى ما كانش حاجه جديده. بيتقال ان اول دير قبطى فى مصر إتأسس على ايد
فرونتينوس سنة 151 فى وادى النطرون ، لكن المؤكد ان الرهبنه اتأسست فى القرن التالت
لما خرج راجل صعيدى مسيحى اسمه بولا او بولس للصحرا و اعتكف هناك للتعبد و الصلا.
بعد الأنبا بولا ظهر فى الصعيد برضه القديس المعتكف المشهور أنطونيوس ، و الأنبا
باخوم مؤسس الرهبنه الجماعيه ( رهبنة الشركه الكينوبيتيه ). الاف الاقباط التفوا
حوالين حركة الرهبنه و ما كانوش كلهم قديسين و لا حتى ناس صالحين متدينين فكان فيه
بينهم ناس عاديين من عامة الشعب هربانين من احكام قانونيه بمعنى هربانين من
القوانين الظالمه اللى كان بيمارسها الرومان على المصريين فى المحاكم المختلطه و
غيرها و من جماع الضرايب و الوالى الرومانى و اعوانه. الاقباط دول لجأوا للرهبنه فى
صحارى مصر كوسيله للإحتجاج و المقاومه السلبيه للمحتلين الرومان. فى الايام دى
إتأسس الدير الابيض جنب سوهاج ، و اتجمع الرهبان الأقباط فى وادى النطرون فى جنوبه
عند دير السريان و دير الأنبا بشوى حالياً ، و فى شماله فى صحرة شهات ( الإسقيط ).
قامت فى مصر تلت انواع من الرهبنه ، رهبنة النساك اللى بيعيشوا فى الاديره ، و
رهبنة الزهاد اللى بيختلوا بنفسهم فى الصوامع الصحراويه و الجبليه ، و رهبنة
المتبتلين اللى بيعيشوا اتنين او تلاته مع بعض فى المدن و بيمتنعوا عن الجواز.

اشتهر موضوع أديرة مصر فى العالم المسيحى و بقوا الاجانب يروحوا مصر عشان يشوفوا
الاديره و كان منهم روفينوس و القديس أرسانيوس و الأنبا باسليوس اللى انشأ الرهبنه
فى اليونان و من الستات من نبلا الدوله الرومانيه الشرقيه و الغربيه باولا و ملانيا
اللى راحت مصر مع القديس جيروم ( هير ونيموس ). من مصر انتشرت فكرة الرهبنه و
الأديره. الرهبنه كانت من ابداع المصريين و اتجاوزت اثارها حدود مصر للعالم الخارجى
.

فى العصر البيزنطى الرهبان الأقباط بقوا الجيش الروحانى و حتى الفعلى لبطريرك
الكرازه المرقسيه فى اسكندريه فكان لما بيروح المجامع اللى كانت عادة بتنعقد فى
اسيا الصغرى بأمر امبراطور بيزنطه لمناقشة اركان العقيده المسيحيه و مشاكلها كان
البابا القبطى بياخد معاه الرهبان و جماعه اسمها " البارابولانى " ( صبوات ) ممكن
يتسموا بلغة العصر " الهتافه " عشان يظهروا تأييدهم ليه فى الغربه و يهتفوا ليه فى
حاجه تشبه المظاهرات كمؤيدين لزعيم الوطنيه المصريه. البابا فى الزمن ده ما كنش
مجرد رئيس دينى لطايفه دينيه لكن كان رمز لمصر و للقوميه المصريه. بعد ما استقرت
المسيحيه فى مصر ، الكنيسه حلت محل الديانه الرسميه القديمه فى تمثيلها للقوميه
المصريه و زى ما كانت مصر فى وقت ضعفها فى العصور الفرعونيه بتلتف حوالين كبير كهنة
امون - رع فى طيبه ، كل القوى الوطنيه فى العصر القبطى التفت حوالين رئيس الكنيسه
المصريه " بابا و بطريرك مدينة اسكندريه ، و بلاد لوبيا ، و المدن الغربيه الخمسه ،
و اثيوبيا ، و كل ارض مصر ، ابو الأباء ، أسقف الأساقفه ، الحوارى التلتاشر ، قاضى
العالم " . الرهبان الاقباط بقوا القوه المصريه الوحيده فى مصر اللى ممكن توازى قوة
بطريرك اسكندريه و كانوا بيمثلوا زعما الشعب بدرجه اكتر بكتير من الاساقفه.

الأديره اماكن بيعيش فيها النساك و الرهبان و الراهبات المسيحيين. الأديره المذكوره
هنا أديره كانت موجوده فى مصر فى العصور الوسطى، فيها لسه موجود وفيها ما بقاش
موجود. عدد أديرة اليعاقبه كانت 86 و اديرة الملكانينين كانت 3. قبل العصور الوسطى
كانت فيه أديرة تانيه لكن اتدمرت. الأديره الجديده مش متضافة هنا.



https://arz.wikipedia.org/wiki/%D8%A7%D9%84%D8%AD%D8%A7%D8%AF

الالحاد (انجليزى: atheism) هو بيكون لما الواحد بيرفض الاُلوهيه (زي فكرة وجود إله
او رب) او الإصرار على عدم وجود آلهه. و بردو بيتعرّف بـ مفهوم أوسع إنهُ عدم
الإعتقاد بـ الآلهه, او عدم-اُلوهيه (nontheism). عكس الإلحاد هو "اُلوهيه"
(انجليزى: theism).

اللادينيّه (irreligion): هى عدم وجود دين او مش فارق لو فيه او مُعادية الدين. على
حسب القصد, ممكن المعنى: إلحاد, دييزم (deism),‏ (nontheism), أجنوستيّه
(agnosticism), إيجنوستيه (ignosticism), ضد الدين (antireligion), التشكيك الدينى
(religious skepticism), التفكير الحُر (freethought), علمانيه انسانيه (secular
humanism)‏. ماتتخلطش بـ العلمانيه

لاادريه هى رؤيه فلسفيه شايفه ان القيمه الحقيقيه لإدعاءات معينه — بالذات
الإدعاءات بتاعة الميتافيزيا (metaphysics)‏ بالنسبه للتوحيد, و الاخرَه او وجود
آلهه, كائنات-رَوحانيّه, او حتى الحقيقه المطلقه — مش معروفه, او بتعتمد على نوع
الأجنوستيّه, و فى الاساس مستحيل إثباتها او عدم إثباتها.

فى اماكن كتيره, الإلحاد جريمه (او كان جريمه). فى اوروبا فى العصور الوسطى,
الملحدين كانو ممكن يتقتلو بـ الحرق. فيه بلاد كتير لسه عندها قوانين ضد الإلحاد.
فيه شوية بلاد عندها قوانين بتحمى حقوق الملحدين إن مايبقاش عندهم دين, زى المملكه
المتحده, كندا, نيديرلاند, و الولايات المتحده الامريكيه. ده معناه إن الملحدين
عندهم نفس الحقوق القانونيه زى أى حد تانى. حرية الدين فى القانون الدولى و
المُعاهدات الدوليه بتشمل الحريه فى عدم إعتناق دين.



https://arz.wikipedia.org/wiki/%D8%A7%D8%B3%D9%85%D8%A7%D8%B9%D9%8A%D9%84_%D9%8A%D8%A7%D8%B3%D9%8A%D9%86

اسماعيل ياسين (15 سبتمبر 1912 - 24 مايو 1972), وهو اصل اسمه الكامل اسماعيل ياسين
علي نخلة , ممثل كوميدى اتولد فى السويس سنة 1912 ومات سنة 1972 ابتدا سمعة كمطرب
بعدين كمنولوجست وبعد كدا راح القاهرة فى الثلاثينات عشان يبدا كمطرب بس شكلة منعة
من النجاح لكن خفة دمه خلته من نجوم المنولوج من سنة 1935 لـ سنة 1945 الممثل
المصرى التانى بعد شالوم اللى اتعمل افلام بـ اسمه (اسماعيل ياسين فى متحف الشمع -
اسماعيل ياسين يقابل ريا وسكينة - اسماعيل ياسين فى الجيش - اسماعيل ياسين فى
البوليس – اسماعيل ياسين فى الطيران – اسماعيل ياسين فى البحرية – اسماعيل ياسين فى
مستشفي المجانين..).

عمل فرقة بـ اسمه من سنة 1954 لـ سنة 1966 شاركة فيه نجوم كبار و صحابه رياض
القصبجى زينات صدقى ، حسن فايق ، عبد الفتاح القصرى. استعان بعدد من المخرجين زى
السيد بدير، محمد توفيق، عبدالمنعم مدبولى، نور الدمرداش. اشتغل فى مسرحه عدد من
النجوم زى: عبدالوارث عسر، شكرى سرحان، سناء جميل، تحيه كاريوكا. اشتغل كبطل تاني
فى مجموعة من الافلام لحد ما جات له الفرصة وعمل افلام بطولة لوحدة افلام بـاسمه

مسلسل تليڤزيون كان بيحكى قصة حياته بيتكلم عن النجم الكوميدى اسماعيل ياسين
وإتسمّا كده لإن الفنان كان بيرسم الابتسامة على وشوش المشاهدين لافلامة وكان دايم
الابتسام.قام ببطولة المسلسل الفنان المصري الرائع اشرف عبد الباقى



https://arz.wikipedia.org/wiki/%D8%A7%D8%A8%D9%86_%D8%A8%D8%B7%D9%88%D8%B7%D9%87

محمد بن عبد الله اللواتى ابن بطوطه ( طنجه ، المغرب ، 1304 - 1378 ) ، رحاله مغربى
اتولد فى طنجه ، قضى 28 سنه فى السفر و الرحلات. رحلته الاولى كانت للحج عن طريق
شمال افريقيا و مصر.و صل مصر وهى فى قمة حضارتها و تقدمها الثقافى فى عهد السلطان
الناصر محمد بن قلاوون ( 1285 - 1341 ) فإنبهر بيها و باللى شافه فيها و وصفها
بقوله : " وهى أم البلاد، و قرارة فرعون ذى الأوتاد ، ذات الأقاليم العريضة و
البلاد الأريضة، المتناهية فى كثرة العمارة ، المتناهية بالحسن و النضارة .. قهرت
قاهرتها الأمم، و تمكنت ملوكها نواصى العرب و العجم " .

زار الشام سنة 1325 و بعدها بلاد فارس و بلاد العرب و شرق افريقيا و اسيا الصغرى و
القرم و حوض الفولجا الادنى. دخل قسطنطينيه و من هناك راح على خوارزم و بخارى و
تركستان و افغانستان و الهند ، و اشتغل فى دلهى تمن سنين. اتبعت فى سفاره للصين و
زار جزر المالاديف اللى كانت اياميها اسمها " جزر المهل " ، و جزر فى اندونيسيا و
بعدين رجع لطنجه سنة 1347.

عمل رحلتين تانيين واحده للاندلس سنة 1350 و واحده للسودان الغربى سنة 1352 و بعدها
رجع لفاس سنة 1354 و هناك ملى كتابه المشهور " تحفة النظار و غرائب الأمصار " على
كاتب البلاط المرينى. نال الكتاب شهره كبيره و اترجم للغات كتيره.

وصل ابن بطوطه اسكندريه عاصمة مصر العريقه فى العصر البطلمى فى نص ابريل سنة 1325 و
وصفها بإنها " الثغر المحروس ، و القطر المأنوس ، العجيبة الشأن الأصلية البنيان ،
بها ما شئت من تحسين و تحصين ، و مآثر دنيا و دين ، كرمت مغانيها ، و لطفت معانيها
، و جمعت بين الضخامة و الإحكام مبانيها ". و ذكر ان ليها اربع تبواب : باب السدره
، و باب رشيد ، و باب البحر ، و الباب الاخضر.

شاف ابن بطوطه اطلال فنار اسكندريه و ذكر ان الملك الناصر محمد بن قلاوون كان ناوى
يبنى فنار بداله. و استغرب من عمود السوارى اللى وصفه بإنه من غرايب اسكندريه و كان
وقتها بارز وسط غابة نخل و ما فهمش ازاى العمود الرخام الضخم ده اترفع و اتنصب.
طبعاً مصر خلال عصورها المختلفه كانت متطوره و متقدمه فى فنون العماره و الهندسه و
كان صعب على غير المصريين فهم قدرة المصريين على تحريك الحجاره و رفع العواميد
الضخمه. زى ما ابن بطوطه انبهر و استغرب رحاله قبله بكام الف سنه هو هيرودوتوس
انبهر و استغرب هو كمان من قدرات المصريين و تقدم مصر.

بعد ما قعد ابن بطوطه فى اسكندريه و قابل علماءها و اتعرف عليهم سافر على القاهره و
عدى على دمنهور اللى وصفها بإنها ام مدن البحيره كلها ، و فوا اللى لفت نظره فيها
انها مليانه بساتين ، و النحراويه اللى كانت مبانيها وقتها جديده ، و ابيار ودى
كانت مبانيها قديمه و بتشتهر بصناعة الهدوم و بتتفوق فيها عن اى مكان تانى فى الشرق
، و المحله الكبيره اللى عجبته قوى ، و فضل يعدى على مدن و قرى مصر اللى و صفها
بإنها مليانه نخل و فواكه و طيور و سمك بورى لغاية ما وصل بلطيم ( ملطين وقتها )
على بحيرة تانيس و من هناك طلع على دمياط اللى لقاها مدينه واسعه مليانه فواكه و
موز كان بيتنقل منها بالمراكب للقاهره. و ذكر ابن بطوطه ان دمياط كانت فيها اغنام و
طيور سمينه كتيره و فيها البان جاموسى مالهاش مثيل فى حلاوة الطعم و ان دمياط كانت
بتصدر السمك البورى لبيزنطه و الشام. دمياط فى الفتره دى كانت فيها جزء حديث البنا
و جزء قديم كان اتخرب وقت الحمله الصليبيه السابعه بتاعة لويس التاسع.

من دمياط سافر ابن بطوطه على فارسكور و دى بلد على النيل ما بين دمياط و المنصوره ،
و هى البلد اللى اتأسر فيها الملك لويس التاسع و قواده و نبلائه. و ابن بطوطه فى
فارسكور بعت له الامير المحسنى فلوس عشان يتعيش منها اكرام من المصريين للغربا.

بعد دمياط راح ابن بطوطه على مدينة اشمون الرمان و لقاها مدينه قديمه فيها مرسى
صغير و بيقول انها اتنسبت للرمان بسبب كترته فيها و انها بتصدره للقاهره ، و من
هناك راح على سمنود عى شط النيل و قال انها كانت مليانه مراكب و فيها اسواق كويسه ،
و من سمنود ركب مركب رايح ع القاهره و وصف السكه ما بين اسكندريه و القاهره بإنها
كانت عباره عن اسواق متصله.

مصر فى عهد الملك الناصر كانت بتتمتع بثراء اقتصادى و استقرار سياسى لإن الملك
الناصر كان بيعمل مشروعات اقتصاديه ضخمه مااتعملتش من ايام الفراعنه و البطالمه فعم
الرخاء و الازدهار مصر و كانت كل بلاد الدنيا وقتها بتعمل الف حساب لمصر و بتحرص
على ان يكون ليها علاقات كويسه بيها. بيقول المؤرخ ابن اياس عن الملك الناصر : " لم
يل من أبناء الملوك قاطبة مُلك مصر أعظم من الملك الناصر محمد " .

بالأوصاف دى بدأ ابن بطوطه وصف عاصمة مصر العريقه. و ابن بطوطه ما كانش جى من منطقه
متخلفه و شاف الاندلس و لف الدنيا لكن مصر وقتها ماكانش ليها مثيل و لا تقارن بأى
بلد تانى. و ابن جزى كان ذكر قول الشاعر : " لعمرك ما مصر بمصر و إنما .. هى الجنة
الدنيا لمن يتبصر. فأولادها الولدان و الحور عينها .. وروضتها الفردوس و النيل كوثر
". و الشاعر ناصر الدين بن ناهض : " شاطىء مصر جنة .. ما مثلها من بلد ".

بيحكى ابن بطوطه ان مصر العاصمه كان فيهه 12 ألف سقا على الجمال و 30 ألف سقا على
الأرض و فى نيلها كان فيه 36 ألف مركب رايحه جايه ما بين الصعيد و اسكندريه و دمياط
محمله بأنواع الخيرات. على ضفة نيل القاهره كانت منطقة الروضه و دى كانت جنينه
كبيره و مكان بيتفسح فيه المصريين و لاحظ ابن بطوطه بإن المصريين " ذوو طرب وسرور و
لهو " و ده طبعاً كان وسط منطقه مكتئبه و خشنه الطباع ، و حضر احتفال دام كذا يوم
بمناسبة شفا ايد الملك الناصر من كسر و شاف الناس مبتهجه و فرحانه و الشوارع مليانه
بالزينات.

لاحظ ابن بطوطه ان القاهره فيها اعداد كبيره من المدارس قال عنها " لا يحيط أحد
بحصرها لكثرتها " ، و وصف الزوايا اللى المصريين كانو بيسموها " خوانق " ، و بيقول
ان الامرا كانو بيتنافسو على بنا الزوايا دى لفعل الخير و كانت كل زاويه مخصصه
لطايفه معينه من الفقرا اللى كانو غالبيتهم اجانب صوفيين ، و كانو بيعيشو فيها على
حساب الامير اللى بيأكلهم و بيدفع لهم مرتبات شهريه يتعيشو منها. و شاف ابن بطوطه
البيمارستان المنصورى فخر مصر فى العصر المملوكى فى بين القصرين و ده كان مستشفى
ضخمه بناها السلطان المنصور قلاوون و افتتحها سنة 1283 بحضور علما و امرا مصر و
كانت مزوده بقاعات محاضرات لتعليم الطب و معامل للادويه و عيادات لعلاج الامراض
المختلفه على ارقى نظم اياميها. العلاج فى البيمارستان المنصورى و الكشف و
الكونسولتو و الادويه و الاكل و الشرب كانت ببلاش على حساب الدوله المصريه للغنى و
الفقير و الحر و العبد. و حتى لو حد عيان مات فيه كانت الدوله بتتكفل بالجنازه و
الدفن .

ابن بطوطه زار قرافة القاهره اللى مالهاش مثيل فى الدنيا ، و ذكر ان المصريين كانو
بيبنو فيها مبانى جميله حيطانها متزينه و شكلها زى البيوت. قرافة القاهره ما كانتش
مجرد مقابر زى فى البلاد التانيه لكن كانت منطقة جناين المقابر فيها بتشبه الفيلات
و البيوت و لدرجة ان المصريين الاغنيا و الامرا كانو بيحبو يسكنو فيها ، و جنب
الترب كانت بتتبنى مدارس و زوايا فكانت القرافه عباره عن مدافن و منطقه سكنيه.
الميراث ده لسه موجود فى قرافة القاهره لغايه دلوقتى و الناس اللى عايشه فيها
النهارده مش حاجه جديده. بيقول ابن بطوطه ان فى قرافة القاهره مدافن مالهاش حصر
للعلما و الصالحين.

طبعاً ما فاتش ابن بطوطه انه يزور الاهرامات و يتكلم عنها. وصفها بإنها " من
العجائب المذكورة على مر الدهور " و قال عنها شوية معلومات خرافيه على قد ما كانت
الناس بتعرف اياميه لإن فى الوقت ده ماكانش معروف غير تاريخ مصر الخرافى.

دوران المحمل كان من الاحتفالات اللى حضرها ابن بطوطه فى مصر و وصفه بإنه كان يوم
مشهود. دوران المحمل كان احتفال خروج كسوة الكعبه كل سنه من القاهره تحت اشراف
سلطان مصر الملقب بـ خادم الحرمين الشريفين. قبل توجه الكسوه للحجاز كانت بتتحط فى
هودج على جمل و بيتلف بيها فى شوارع القاهره وسط فرق الموسيقا و استعراضات فرسان
المماليك المبهره على الحصنه. فى اليوم ده كانت القاهره بتتزين و كان المصريين
رجاله و ستات و عيال بييخرجو فى الشوارع يتفرجو. بعد الاحتفالات كان المحمل بيروح
على الحجاز و قدامه امرا مصر و وراهم الحجاج و الدكاتره المصريين اللى كانو بيروحو
مع المحمل عشان يعالجو الناس اللى بتعيا فى الحج . بيقول ابن بطوطه ان فى اليوم
المشهود ده فى شهر رجب كان بيطلع القضاه الاربعه و وكيل بيت المال و المحتسب و
معاهم الفقها و الامرا و يروحو على بيت السلطان اللى هو قلعة الجبل ، و هناك كان
بيطلع لهم الجمل و عليه كسوة الكعبه و قدامه الامير المكلف بالاشراف على الحج اللى
كان بيتسمى " امير الحج " و معاه عسكر مصر المكلفين بحماية القافله و السقايين اللى
كانو بيسقو الحجاج فى السكه ، و يطوفو بالمحمل فى شوارع القاهره.

ساب ابن بطوطه القاهره و اتجه على الصعيد و عدى على منية القائد و دى كانت مدينه
صغيره على الشط الغربى للنيل تابعه لبنى سويف و كانت مشهوره بصناعة الكتان ، و من
هناك راح على مدينة بوش اللى وصفها بإنها كانت اكتر مدينه فى مصر فيها كتان و كانت
بتصدره لنواحى مصر و شمال افريقيا ، و بعد بوش راح على دلاص و دى كمان كانت مدينه
مشهوره بالكتان ، و بعد ما زار ببا سافر على البهنسا و وصفها بإنها مدينه واسعه
بيتصنع فيها صوف نوعه كويس و هناك استضافه الشيخ صالح العجمى و قعده فى بيته. من
البهنسا راح على منية ابن الخصيب و دى مدينة المنيا دلوقتى و وصفها بإنها مدينه
واسعه مبنيه غلى شط النيل و فيها مدارس و زوايا. وبيحكى انه دخل الحمام هناك فلقى
الناس ما بتغطيش نفسها فزعل قوى و راح لوالى المدينه الامير شمس الدين و اشتكى
فنادى المشرفين على الحمامات و قالهم الناس لازم تتغطى.

من منية ابن الخصيب سافر ابن بطوطه على مدينة منلوى و وصفها بإنها مدينه صغيره فيها
حداشر معصرة سكر و ان الفقرا فيها بيتسمح لهم بدخول المعاصر و اخد السكر ببلاش. من
منلاوى راح على منفلوط ولقاها مدينه جوها نقى و فيها مبانى جميله و بيتصنع فيها نوع
من العسل بيتعمل من القمح و بيتسمى " النيدا " و بيتباع فى اسواق مصر. من هناك سافر
على اسيوط اللى قال عنها انها بل جميله فيها اسواق بديعه و القاضى بتاعها كان اسمه
شرف الدين عبد الرحيم و كان بيتلقب بإسم " حاصل ما تم " وده لإن الفقرا لما كانو
بيروحوله لطلب المساعده كانو بيقولوله " حاصل ما تم " يعنى " ما فضلش من المال
الحاصل حاجه " فلزقت فيه الجمله و بقت لقبه.

بعد اسيوط ابن بطوطه زار مدينة اخميم و لقاها " مدينه عظيمه ، اصيلة البنيان، عجيبة
الشأن " و استغرب لما شاف فيها اثار مصر القديمه و عليها الرسومات الفرعونيه و
اللغه الهيروغليفى اللى اياميها ما كانش حد عارف هى ايه بالظبط لغاية ما فسرها
شامبوليون. بيقول ابن بطوطه عن معبد اخميم : " بها البربى المعروف بإسمها و هو مبنى
بالحجارة، فى داخله نقوش و كتابه للأوائل لا تفهم فى هذا العهد، و صور الأفلاك و
الكواكب و يزعمون أنها بنيت و النسر الطائر ببرج العقرب و بها صو الحيوانات و
سواها". الخرافات عن تاريخ مصر القديم كانت اياميها منتشره بسبب الجهل بالتاريخ
الحقيقى اللى اتعرف فى قرون لاحقه بعد ما اتفسر الهيروغليفى و اتعرف تاريخ مصر لكن
ابن بطوطه كان مدرك ان التفسيرات اياميها كانت خرافيه فبيقول : " و عند الناس فى
هذه الصور أكاذيب لا يعرج عليها ". و دى ملحوظه ذكيه مع انه كان عايش فى القرن
تلاتاشر خصوصاً إذا عرفنا ان على الرغم من انتشار العلم و المعلومات و تدوين العلما
لتاريخ مصر الحقيقى لسه فى القرن واحد وعشرين فى المنطقه العربيه ناس بتردد خرافات
من العصور الوسطى. ملحوظه مهمه تانيه ذكرها ابن بطوطه و هى ان اخميم كان فيها راجل
اسمه الخطيب دمر جزء من مبانى المعبد و بنى مدرسه بالحجاره و الناس كانت بتقول عنه
انه " استفاد ما بيده من المال من ملازمته لهذه البرابى ". معابد مصر استنزفت عبر
التاريخ و حجارتها كانت بتستخدم فى بنا الاسوار و القلاع و المدارس زى فى حالة "
الخطيب " و غيره ، و عملية نهب المقابر الفرعونيه و سرقة الدهب منها كانت بتحصل
بإستمرار و ده ضيع جزء كبير من تراث مصر. معبد اخميم اللى شافه ابن بطوطه فى القرن
تلتاشر ما فضلش منه تقريباً حاجه.

استمرت سفرية ابن بطوطه على الجنوب فوصل قنا و هناك شاف جامع الولى عبد الرحيم
القناوى و قابل حفيده شهاب الدين احمد فى المدرسه السيفيه. و من قنا راح على الاقصر
لكن ما اتكلمش على معابدها ، و منها على ارمنت فلقاها مدينه صغيره على شط النيل
فيها جناين و هناك استضافه قاضيها اللى نسى اسمه. بعد ارمنت سافر اسنا اللى وصفها
بإنها " مدينه عظيمه، متسعة الشوارع، ضخمة المنافع " و لاحظ انها مليانه مدارس و
زوايا و جناين و فيها سوق كويس و هناك استضافه و اكرمه قاضى القضاه شهاب الدين بن
مسكين. راح ابن بطوطه مدينة ادفو اللى كان بينها و بين اسنا مسيرة يوم و ليله فى
الصحرا و بعدين عدى النيل و دخل مدينة العطوانى و هناك اجر جمل وسافر مع جماعه من
العرب فى الصحرا الفاضيه و زار حميثرا اللى لقاها مليانه ضباع فقضى هو و العرب اللى
معاه ليلتهم فى محاربتها ، و هجم ضبع من دول على حمله و قطعه و اكل معظم البلح اللى
كان فيه. بعد مشى خمستاشر يوم وصل مدينة عيذاب اللى سكانها سود اسمهم " بجاه " و
بيقول انهم ماكانوش بيورثو البنات و بيركبو جمال بيسموها " صهب " و بيعيشو على
لبنها. المدينه حسب قوله كان تلتها ملك مصر و تلتينها كانو بتوع ملك البجاه. لما
وصل عيذاب لقى ملك البجاه فى معارك مع الترك و خرم المراكب فإتعذر على ابن بطوطه
يعى البحر الاحمر للحجاز فرجع مع العرب على الصعيد و وصل قوص و منها رجع القاهره
تانى بات فيها ليله سافر بعدها على بلبيس اللى لقاها مدينه كبيره فيها جناين كتيره
لكن مافيهاش حاجه تستحق الذكر و منها طلع على الصالحيه و دخل سينا و عدى على
السواده و الوارده و الطيب و العريش و الخروبه و هناك نزل فى فنادق كانو بيسموها "
خان " ، كل خان من دول كان فيه دكان يشترى منه المسافر احتياجاته.

بعد رحله طويله عريضه زار فيها بلاد كتيره رجع ابن بطوطه على المغرب عن طريق مصر ،
و لما وصل غزه لقاها فاضيه بسبب موت ناس كتير منها بالوبا اللى اتعرف فى التاريخ
بإسم " الموت الاسود " ( 1347 - 1350 ) ، و دخل مصر و وصل دمياط و منها على فارسكور
و سمنود و ابو صير و المحله الكبيره و نحراريه و ابيار و دمنهور و اسكندريه و منها
على القاهره و لقى ان السلطان الناصر محمد بن قلاوون اتوفى و ان حاكم مصر هو
السلطان حسن ابن الناصر محمد. من القاهره راح تانى على عيذاب و عدى البحر الاحمر
على جده و منها على مكه عشان يعمل عمره و من هناك رجع مصر تانى عن طريق غزه و غادر
مصر فى مركب و رجع على المغرب .



https://arz.wikipedia.org/wiki/%D9%8A%D9%88%D8%B3%D9%81_%D9%88%D9%87%D8%A8%D9%89

يوسف بك وهبى ( الفيوم ، 14 يوليه 1898 - القاهره ، 17 اكتوبر 1982 ) ممثل و مخرج و
منتج مصرى من اشهر النجوم فى فترة فترة التلاتينات و الاربعينات. اتولد يوسف و هبى
فى عيله مصريه كريمه و غنيه لكنه اتنازل عن ثروته و سافر على روما فى العشرينات
عشان يدرس فن المسرح.يوسف و هبى كان بيتكلم فرنساوى و انجليزى و طليانى بطلاقه
بالاضافه للعربى و المصرى. عمل يوسف وهبى عدد كبير جدا من المسرحيات على مدى 40 سنه
و مثل فى اكتر من 50 فيلم.بيعتبر يوسف و هبى من اهم رموز العصر الدهبى للسينيما
المصرى و استمر يمارس مهنه التمثيل اللى عشقها من اول افلامه اولاد الذوات سنة 1932
و لحد اخر فيلم ليه و كان اسمه اسكندريه ليه سنة 1978.



https://arz.wikipedia.org/wiki/%D9%86%D8%A7%D9%8A%D8%AC%D9%8A%D8%B1%D9%8A%D8%A7

جمهورية نايچيريا الفيدراليه هى دوله من دول غرب افريقيا و عضو فى منظمة الوحده
الافريقيه.

نايچيريا حوالينها بينين م الغرب تشاد و كاميرون م الشرق ، النايچر م الشمال و م
الجنوب خليج جينيا و المحيط الاطلنطى. عاصمة نايچيريا اسمها ابوچا و اكبر مدينه
فيها اسمها لاجوس. نايچيريا هى اكبر دوله فى افريقيا فى عدد السكان و التامنه ف
العالم كله.

الحرب الاهليه النيجيريه هيا حرب حصلت ف بيافرا ف نيجيريا و شارك فيها قوات الشمال
النيجيرى المسلم، ف تحالف أممى من المملكه المتحده و الاتحاد السوفيتى و مصر و
جامعة الدول العربية ضد شعب الإجبو البيافريين .

الحرب الاهليه النيجيريه حصلت من 16 يوليه 1967 لحد 13 يناير 1970 ف محاوله من
ولايات الجنوب الشرقى النيجيرى للاستقلال عن الدولة الاتحاديه ف نيجيريا وإعلان
جمهورية بيافرا.



https://arz.wikipedia.org/wiki/%D9%86%D8%A7%D9%86%D8%B3%D9%89_%D8%B9%D8%AC%D8%B1%D9%85

نانسي عجرم مغنية لبنانية اتولدت 16 مارس 1983 ف حي اسمه الاشرفية ف بيروت اسمها
الحقيقي نانسي نبيل عجرم، ومامتها اسمها ريموندا. هى الاخت الكبيره فى العيله
وعندها اخت واخ اخت اسمها نادين اصغر منها بسنه مواليد 1984 ليها اخ اصغر منها
بيشتغل مغني هو كمان اسمه نبيل عجرم اتولد 1985

شاركت ف برنامج لبناني اسمه نجوم المستقبل وهي عندها اتناشر سنة وخدت المديلية
الدهبية ف الغنا. بعدها درست مزيكا وابتدت تغني ف سن خمستاشر سنة ومكنتش كمّلت
18التمانتاشر اللى هو اقل سن عشان تنضم للنقابة بس الرقابة اخدتها استثنا. اتشهرت
من كليب اخاصمك اه سنة 2003 بس الاغنية دي كانت ف الالبوم التالت ليها . لها العديد
من الاغاني

سنة 2005 طلع عليها اشاعة ف النت (المنتديات) ان محمود سعد كان مستضيفها ف برنامج
كان بيتعرض على قناة mbc وقالت ف البرنامج (حسب الاشاعة) ان عندها كلب اسمه احمد.
فمحمود سعد كسر التربيزة وضربها بالكرسي وقاللها انا كمان عندي كلبة اسمها نانسي
وكلب اسمه عجرم.

وسنة 2006 طلع عليها بردو على النت (المنتديات) اشاعة تانية اثناء حرب لبنان انها
اتاثرت بالحرب وبقت مسلمة واتحجبت وجابولها صورة وهي محجبة وكانت الخدع اللى ف
الصورة مش معمولة صح وباينة.

نانسى عجرم زى فنانين لبنانيين كتير ارتبطو بمصر و فن مصر بتحب مصر جداً و بتقول
انها مرتبطه عاطفيا بمصر والشعب المصرى اللى بتكن له مشاعر خاصه. نانسى عجرم غنت
لمصر و المصريين اغنية لو سألتك انت مصرى و بعد ما انتصرت مصر فى الكوره قررت نانسى
إنها تغنى اغنيه لمصر اسمها مصر العروسه المحروسه

نانسي اتعاقدت مع شركة كوكاكولا عشان تعمل اعلانات فى الدول العربيه و افضل
الاعلانات اللى عملتها نانسي اعلان اللى فيه اغنية كأس العالم 2010 مع المغني
العالمي كانون اللى عمل الاغنيه و معاه من كل بلد مغني و النسخه العربيه عملوها
بالمصري عشان اللهجه اسهل و منتشره كتير فى الدول العربيه و غير كده ادارة كوكاكولا
لها مدير اجنبي و مدير مصري فى الشرق الاوسط

فى حفلة نصر اربعين احتفالاً بعيد 6 اكتوبر, غنت فى اخر اوبريت فى الحفلة اكتوبر
2013



https://arz.wikipedia.org/wiki/%D9%85%D8%B9%D8%B1%D9%83%D8%A9_%D9%86%D8%B2%D9%8A%D8%A8

معركة نزيب او معركة نصيبين ( بالتركى: Nizip Muharebesi ) هى معركه عسكريه حصلت فى
25 يونيه 1839 بين جيش الاتراك العثمانيين بقيادة حافظ عثمان باشا و الجيش المصرى
بقيادة ابراهيم باشا ابن والى مصر محمد على باشا و انتهت بإنتصار الجيش المصرى و
تدميرالجيش التركى.

فى سنة 1832 حقق ابراهيم باشا انتصارات مبهره على الجيش التركى و استولى على الشام
بما فيها دمشق و حمص و غزه و حيفا و يافا و عكا ، و فضل ابراهيم يحقق انتصار ورا
انتصار فى الشام و فى بيلان و دمر جيش تركى فى قونيه و اسر قومندانه فى ظرف 7 ساعات
و استولى عليها و استولى على كوتاهيه و قرب من دخول استانبول نفسها عاصمة الدوله
العثمانيه و ما بقاش فاضل لوقوعها فى ايده غير كام يوم. استنجد السلطان العثمانلى
بأعدائه الروس اللى طوالى استجابو و حركو اسطولهم للبوسفور بموافقة العثمانيين لاول
مره فى التاريخ ، و لما شافت فرنسا و انجلترا الخطوه اللى عملتها روسيا اللى كانت
بتنافسهم على التركه العثمانليه ضغطو على السلطان العثمانلى للاتفاق مع محمد على و
فى نفس الوقت ضغطو على محمد على عشان يوقف زحف ابنه ابراهيم باشا. محمد على ادرك ان
الاوروبيين مش حايسكتو و طلب من ابراهيم باشا وقف الزحف.

الجيش المصرى كان بيتكون من 37673 عسكرى مشاه و 6775 فارس و 5625 طوبجى ( سلاح
المدفعيه ) فكان مجموعه 50072 من الظباط و ظباط الصف و العساكر و كان معاهم 162
مدفع. فيه مصادرقالت ان الجيش المصرى كان تعداده 40.000 و الجيش التركى كان 38.000
، و على الاساس ده الجيشين كانو تقريبا متساويين فى العدد ، لكن المصادر قالت ان
الجيش المصرى كان متنظم أحسن و كان جيش واحد مترابط بعكس الجيش التركى اللى كان
بيتكون من خليط من العساكر اللى مابتربطهمش حاجه ببعض ، و على راس الجيش المصرى كان
قائد فذ هو ابراهيم باشا و معاه مستشارين على مستوى عالى كان منهم سليمان الفرنساوى
و احمد المنكلى و احمد باشا الدره ملى و عباس باشا طوسون و سليم باشا الحجازى و
غيرهم.

اتلقت وثايق فى خيمة حافظ باشا من ضمنها وثيقه فيها تعليمات لحافظ باشا من السلطان
بإن محمد على ناوى يعلن استقلاله فى صيف 1839 و عشان كده لازم حافظ باشا يشهل فى
تدمير جيش ابراهيم باشا ، و اداله السلطان مهلة 5 تشهر لطرد المصريين من الشام و
الأناضول و حدد له مهلة 10 تشهر لاتمام الاستيلاءعلى الشام و مصر.

قبل وصول أخبار الهزيمه للأستانه اتوفى السلطان محمود التانى فى 1 يوليه 1839 و خرج
قائد الاسطول البحرى التركى بأسطوله و راح بيه على اسكندريه و سلم السفن لمحمد على
باشا فكان اللى عمله ضربه إضافيه للأتراك.



https://arz.wikipedia.org/wiki/%D9%85%D8%AD%D9%85%D8%AF_%D8%AD%D8%B3%D9%8A%D9%86_%D8%B7%D9%86%D8%B7%D8%A7%D9%88%D9%89

محمد حسين طنطاوى سليمان ، المشير (31 اكتوبر 1935) كان وزير الدفاع و الانتاج
الحربى فى مصر و القائد العام للقوات المسلحه المصريه من يوم 20 مايو سنة 1991 لحد
يوم 12 اغسطس سنة 2012 و بحكم منصبه لما كان رئيس المجلس الاعلى للقوات المسلحة كان
هو رئيس جمهورية مصر الفعلى من يوم 11 فبراير سنة 2011 لحد يوم 30 يونيه سنة 2012.

ابتدا طنطاوى حياته العسكريه لما اتخرج من الكليه الحربيه يوم 1 ابريل 1956 و خدم
فى سلاح المشاه و شارك فى حروب 1967 و حرب الاستنزاف و حرب اكتوبر 1973. المشير
طنطاوى كمان شارك فى حرب الخليج الثانية ضمن قوات التحالف (حرب تحرير الكويت).

اتعين طنطاوى ملحق عسكرى فى السفاره المصريه فى باكستان و بعدين فى افغانستان ، و
مسك قوماندية الحرس الجمهورى. اتولى منصب وزير الدفاع و الانتاج الحربى سنة 1991
بعد تسريح الفريق يوسف صبرى ابو طالب و اترقى لرتبة مشير فى 1 اكتوبر 1993 و بكده
كان تالت ظابط مصرى ياخد الرتبه (بعد المشير ابو غزاله و المشير عبد الحكيم عامر).

بعد تنحى الرئيس حسنى مبارك مسك الحكم المجلس العسكرى تحت قوماندية المشير محمد
حسين طنطاوى فى ظروف امنيه و اقتصاديه و سياسيه و اجتماعيه صعبه و معقده و عمل
المشير طنطاوى جهد كبير لمنع تفكك الدوله المصريه و سقوطها و سط جو بينتشر فيه
العنف و التطرف الدينى و محاولات التيار الدينى انتهاز فرصة القلاقل و الاضطرابات
للانقضاض على كرسى الحكم و تحويل مصر لدوله دينيه.

يوم 12 اغسطس سنة 2012، امر رئيس مصر محمد مرسى إن طنطاوي أن يطلع على المعاش من
وظيفة رئيس القوات المسلحة و وزير الدفاع



https://arz.wikipedia.org/wiki/%D9%84%D9%8A%D9%86%D9%8A%D9%86

ڤلاديمير إليتش اوليانوڤ لينين المعروف بلينين (روسى: Владимир Ильич Ульянов‏
Ленин‏ |Vladimir Ilyich Ulyanov Lenin|)‏ اتولد يوم 22 ابريل 1870 ومات يوم 21
يناير 1924). كان ثورى روسى, و زعيم الحزب البلشفى و حزب العمل الاشتراكى
الاجتماعى, وأسس المذهب اللينينى السياسى. لينين رفع شعار "الارض والخبز والسلام".
كان اول رئيس للاتحاد السوڤييتى بعد الثوره البلشيڤيه اللى قادها سنة 1917.

اتولد واتربى فى مدينة سيمبيرسك ‹Симби́рск› (دلوقتى أوليانوڤسك ‹Улья́новск›) فى
روسيا, ابوه كان شغال فى القطاع العام. لينين اتخرج من كلية الحقوق وبعد ما اخد
الرخصة اللى تسمحله يشتغل محامى ساب الموضوع و ركز فى العمل الثوري وفضل يدرس
الماركسيه و الشيوعيه والاشتراكيه والنظريات السياسيه فى مدينة سانت بطرسبورج. فى 7
ديسمبر 1895 اتقبض عليه وفضل فى السجن لمدة سنه و بعدين نفوه لسيبريا اللى كان منفى
فيها عدد كبير من المثقفين والسياسيين سواء كانوا من انصار الليبراليه او الشيوعيه
او الاشتراكيه حيث ان كلهم كانوا معاديين للنظام القيصرى وقتها. وهو فى المنفى
اتجوز واحده اشتراكيه اسمها ناديجدا كروبسكايا فى يوليو سنة 1898, بعد كدا فى ابريل
كتب اول كتبه "تطور الراسماليه فى روسيا" و بعدها رجع روسيا و اصدر جورنال اشتراكى
اسمه " اسكرا " و فضل يكتب كتب بتشجع على العمل الثورى. لينين اختاروه فى سنة 1903
يبقى رئيس الحزب البلشفى وبعد كدا فى سنة 1906 اختاروه يبقى رئيس حزب العمل
الاشتراكى الاجتماعى ولف فى دول اوروبيه تانيه و بعدها بسنة اضطر يسيب روسيا لدواعى
امنيه وراح على فنلندا و كمل هناك العمل فى السياسيه و الخطب و الندوات اللى بتشجع
على العمل الثورى و الاشتراكيه و الشيوعيه وفضل على اتصال بالحزب و التعاون معاه و
هو بره روسيا. لما الثوره الروسيه قامت و شالوا القيصر نيكولاى التانى رجع لينين
بالقطر من سويسرا على روسيا فى 16 ابريل سنة 1917 و اصدر جورنال جديد اسمه " پرافدا
" او " اطروحة ابريل " ونشر فيها افكاره عن الاداره السياسيه لروسيا. لينين رجع على
فنلندا تانى لما فشلت الثورة العماليه بتاعة يوليو 1917 و اللى كانوا قايمين بيها
ضد الحكومه المؤقته اللى كانت بتحكم وقتها, و بعد كدا رجع مرة تانيه وقام بثورة
مسلحة ضد حكومة " كيرينسكى " المؤقته. فى اكتوبر 1917 و هى الثوره اللى اتعرفت بإسم
الثوره البلشيفيه او ثورة اكتوبر, وقتها سيطر الحزب البلشفى على البلد ومسك لينين
الحكم.

مسك لينين الحكم وكانت الحرب العالميه الاولى لسه شغاله و روسيا خسرت جزء كبير من
ارضيها الغربية فى الحرب وعرف يطلع روسيا باقل خسائر ممكنة وحصلت حرب اهلية كبيرا
فى روسيا ما بين البلشفه الشوعيين والليبراليين و الاشتراكيين و انصار الحكم
القيصرى و اتعرفت باسم الحرب الاهليه الروسيه (من 1917 لحد 1923) اللى اسس فيها
لينين الجيش الاحمر و قدر ينتصر على المعارضين والثوار وينفرد بالحكم. لينين كمان
صدر افكاره الاشتراكية الثورية بالجيش الاحمر (اللى بقى لقب الجيش السوفيتى الروسى)
لما غزا بولندا لما دخلت فى حرب مع اوكرانيا فى سنة 1920. بعد كدا عاز لينين يصدر
الثورة لغرب اوروبا ولفرنسا والمانيا بالتحديد, بس محاولاته فشلت عشان الثورات
المضادة اللى كانت بتحصل.فى 30 اغسطس 1918 بعد ما لينين خلص اجتماع من اجتمعاته وهو
طالع رايح لعربيته قربت منه واحدا اسمها "فانيا كابلان" وناديت عليه ولما بصلها
راحت ضربت عليه تلات رصاصات من مسدسها واحدا اصابته فى كتفه والتانيه فى رئته
والتالته موصلتلوش. لينين ركز فى مارس 1921 على انه يعمل اصلاحات داخليه فى روسيا و
شجع الاعمال الزراعيه والصناعيه الصغيرة والمشروعات الصناعيه و ابتدىء يحصل تحسن
اقتصادى فى روسيا بس حصلت ثورة البحارة الروس اللى كانوا ساعدوه فى الثوره
البلشيفيه وكانوا معه فى الحرب الاهليه الروسيه, بس قالبوا عليه وشافوا ان لينين
والبلشفيين بقوا ديكتاتوريين و ان حلم الحرية والديموقراطيه اللى سعدوه لينين انه
يقوم بثورته مش بيتحقق فقاموا بثورة ضده و انضموا لليبراليين و بقية معارضين نظام
لينين فى الحرب الاهليه ثورة البحارة دى عطلت حاجات كتيره منها الاصلاحات اللى كان
بيعملها لينين, وساهمت فى سيطرة الجيش الابيض لاجزاء كتيره فى روسيا و كانت حتوصلهم
انهم يستولوا على الحكم لولا تدخل لينين والبلشفيين فى الوقت المناسب. مجهود لينين
الجامد وشغله المتواصل و محاولة الاغتيال اثرت على صحته وجيتله جلطه فى مايو سنة
1922 شلّت نصف جسمه اليمين وقللت من مشاركاته السياسية. و على شهر ديسمبر من نفس
السنة, جيتله جلطة تانية لينين وقتها امرت الادارة السياسيه ان لينين يبعد عن
الاضواء ويقلل مشاركته السياسيه اكتر. فى مارس 1923 جيتله جلطه تالته قعدته فى
السيرير وما بقاش يتحرك ولا يقدر يتكلم و فى 21 يناير 1924 جيتله الجلطه الرابعه
واللى كانت القاضيه ومات بعدها.



https://arz.wikipedia.org/wiki/%D9%84%D9%8A%D8%B3%D8%AA%D8%A9_%D8%A8%D8%A7%D9%84%D8%AF%D9%88%D9%84_%D8%AD%D8%B3%D8%A8_%D9%85%D8%B9%D8%AF%D9%84_%D8%AC%D8%B1%D9%8A%D9%85%D8%A9_%D8%A7%D9%84%D9%82%D8%AA%D9%84_%D8%A7%D9%84%D8%B9%D8%A7%D9%84%D9%85%D9%89

قائمه بالدول حسب معدل جريمة القتل العالمى كل سنه لكل 100,000 ساكن من اول سنة
2000 واللى بعدها. مصداقية او دقة معلومات معدل الجريمه اللى جايه من كل بلد ممكن
يختلف. برضه عشان مفهوم وتعريف "القتل" القانونى ممكن يختلف مابين البلاد.

ديموجرافيّة (احصائيات) معدلات القتل بتتأثر بالاختلافات فى رعاية حالات الاصابه
والجروح المختلفة، وبالتالى فـ نسبة الوفيات اللى سببها العنف والاعتداء. وبالتالى،
معدل جريمة القتل مش بالضروره يكون بيعكس درجة العنف فى المجتمع. وفـ بعض الحالات
معدلات جرايم الأتل ممكن يتلعب فيها (يعنى تتئلِّل) لأسباب سياسيه زى ماهو مفهوم.

فيه بحس عملو مؤخراً "تصريح جنيفا بخصوص التطور والعنف المسلح" أدَّر ان كان فيه فى
سنة 2004 حوالى 490,000 أتيل فى العالم. يعنى معدل جريمة القتل حوالى 7.6 لكل
100,000 تعداد سكانى.



https://arz.wikipedia.org/wiki/%D9%83%D8%A7%D8%AB%D8%B1%D9%8A%D9%86_%D8%AC%D8%B1%D9%8A%D9%86%D8%B1

كاثرين جرينر (Catherine Greiner) (2 ابريل 1956 - 9 اغسطس 1994) ممثلة بورنوجرافية
فرنسية .

اتولدت كاثرين جرينر يوم 2 ابريل 1956 فى مدينة رويان بإقليم شارنت ماريتيم فى
فرنسا . وفى سنة 1976 دخلت فى مجال البورنوجرافى بإسم مستعار هو كاثى ستيوارت
(Cathy Stewart) ومثلت اكتر من 50 فيلم بورنوجرافى اهمهم La Clinique des fantasmes
و Les Gourmandes de sexe و Call Girls de luxe و Discosex و Obsessions porno و
Exhibition 79 و Body Lust و Bouches lascives et pornos و Ursula و La Pension des
fesses nues و ! Charlotte mouille sa culotte و Fellation و Les Petites Ecolieres
و Delices d'un sexe chaud et profond و L'Odeur du sexe و Le Sexe a trvers le
monde .

فى سنة 1985 اعتزلت كاثرين جرينر شغلها فى مجال البورنوجرافى بعد اصابتها بمرض
الايدز .

فى يوم 9 اغسطس 1994 ماتت كاثرين جرينر فى بيتها بمدينة برولى بإقليم شارنت ماريتيم
فى فرنسا ، نتيجة مضاعفات مرض الايدز .



https://arz.wikipedia.org/wiki/%D9%81%D8%AA%D9%8A%D8%B4%D9%8A%D8%A9_%D8%A7%D9%84%D8%B5%D8%AF%D8%B1

فتيشية الصدر Breast fetishism او المازوفيليا mazophilia او الماستوفاكت mastofact
، هى نوع من انواع الفتيشيات الجنسيه اعضاء الجسم " بارتياليزم partialism " ،
الشخص المصاب بيها ( المازوفيلى mazophil ) بيركز اهتمامه الجنسى على بزاز الستات.
البز فى حد ذاته و فى الاصل ماهواش عضو جنسى و فى المجتمعات القديمه و البدائيه
المعاصره وظيفته هى ترضيع البيبيهات و مالهوش وظيفه جنسيه. لكن المدنيه الحديثه و
بالذات فى الغرب و الشرق الاوسط جابت معاها تحريمات و تابوهات حولت اعضاء فى الجسم
لأعضاء جنسيه. الستات نفسهم مابيعتبروش البز عضو جنسى لازم يتغطى لكن بيعملو كده
عشان مايتغعرضوش لعقوبات القانون اللى بيحرم عليهم كشف الصدر فى الاماكن العامه و
حتى فى حالات ترضيع بيبيهاتهم. منظمات نسائيه كتيره فى الغرب بتعترض على التمييز
القانونى ما بين البنات و الستات من جهه و الرجاله و الصبيان من جهه تانيه فى موضوع
كشف الصدر فى الاماكن المسموح بيها بكشف الصدر للدكور. الحركه الإعتراضيه دى اسمهه
" توبفريدوم Topfreedom ". من ناحيه تانيه اكمن بز الست حوله خيال الراجل لعضو جنسى
و بالتالى بقى بينجذب ليه بطريقه انتشرت فى المجتمعات الانسانيه الحديثه فده بقى
بيصعب تعربف الاهتمام بيه بإنه فتيشيه جنسيه ولا حاجه طبيعيه. فى القرن التسعتاشر
اهتمام الراجل الجنسى ببزاز الستات فى المجتمعات الغربيه كان بيعتبر نوع من انواع
البارافيليا paraphillia لكن دلوقتى بقى بيعتبر حاجه طبيعيه ، و لعبت السوتيانات
المتفصله بطريقه معينه و الهدوم المحزقه دور فى تعميق المفهوم الجنسى لبزاز الستات
، و فيه نظريات علميه كتيره ناقشت و حللت الموضوع. باحثين فى امريكا اكدو ان اهتمام
الراجل ببزاز الستاتهو نوع من انواع الفتيشيات و انه اهم و اكتر انواع الفتيشيات
الجنسيه الموجوده فى امريكا و ان فتيشية الصدر موجوده بالذات فى امريكا عن
المجتمعات التانيه.

فى فيتشية الصدر بيهتم الراجل ببزاز الستات دوناً عن كل اعضاء الجسم و بيتخيل انه
بيلحسها او بيشمها او دماغه بتتفعص فيها. فى حالات الماكروفيليا Macrophilia المصاب
بيتخيل انه بيتفعص فى بزاز ست عملاقه.



https://arz.wikipedia.org/wiki/%D8%B9%D8%B1%D9%82_(%D9%85%D8%B4%D8%B1%D9%88%D8%A8_%D9%83%D8%AD%D9%88%D9%84)

العرق (Arak) هو مشروب كحول متقطر و ليس له لون و تركيز الكحول فيه بنسبة 80-96%.
متحلّى و غالباً ما يكون فيه يانسون. يصنع فى أغلب الشرق الاوسط و دول البحر
المتوسط و ايران. يعتبر العرق من المشروبات الكحولية التقليدية فى سوريا، لبنان و
الأردن و فلسطين. و بينتج و بيستهلك برضه فى ايران، فلسطين، العراق و مصر. العرق
بيتعمل من مجموعة متنوعة من منتجات زى الحبّايات و المولاس و البلح و التين و الخوخ
و البطاطس. اسمه فى اليونان اوزو، ومستيكا فى جمهورية مقدونيا وبلغاريا وباستيس فى
فرنسا وسمبوكا فى ايطاليا وبانش فى السويد و ”راكى“ فى توركيا.

اخترع، جابر بن حيان (721-815) الكيميائى، اول جهاز تقطير، اسمه المقطرة/إمبيق
(alembic). و دى كانت نقطة تحول مهمه فى تاريخ المشروبات الكحولية. قبل كده، كانت
الناس فى العالم كله بتشرب مشروبات روحيه متخمره بس، (نبيت و بيره و غيرهم) بدل
الكحول المتقطر (ڤودكا، ويسكى و غيرهم).



https://arz.wikipedia.org/wiki/%D8%B3%D9%8A%D8%AC%D9%85%D9%88%D9%86%D8%AF_%D9%81%D8%B1%D9%88%D9%8A%D8%AF

سيجموند فرويد (Sigmund Freud نطق ألمانى: [ˈziːɡmʊnt ˈfʁɔʏt], إتولد بإسم:
Sigismund Schlomo Freud‏) (6 مايو, 1856 - 23 سبتمبر, 1939). هو طبيب نفسى و مفكر
حر نمساوي يهودى اسس مدرسة التحليل النفسى من علم النفس للعلاج من خلال الحوار بين
المريض والطبيب النفسى. فرويد معروف بنظرياته عن العقل الباطن و إعادة تعريف
الليبيدو كأول طاقة تحفيزية للحياة البشرية وكمان اشهر كتبه اللى هو تفسير الاحلام
كان قنبله بسبب انه اعتمد علي طريقة عقلية ومنطقية فى تفسير الاحلام وبأمثلة روعة.

اتولد سيجموند فرويد فى مدينة برايبور Příbor ‏(Freiberg بالألماني) فى مقاطعة
موراڤيا, و هى من مقاطعات الامبراطورية النمساوية, و دلوقتى من مقاطعات الجمهورية
التشيكيه. من اب و ام يهود. ابوه جاكوب كان تاجر صوف, وكان ليه طفلين من جواز سابق.
امه اماليى كانت مرات جاكوب التالتة , و على الرغم من الفقر, ضحت بكل حاجه عشان
تديه التعليم السليم. كان فرويد تلميذ متفوق و إتخرج سنه 1873 مع مرتبة الشرف.

بعد التخطيط لدراسة القانون, انضم فرويد لكلية الطب فى جامعة ڤيينا للدراسة على ايد
البروفيسور كارل كلاوس.



https://arz.wikipedia.org/wiki/%D8%B3%D9%84%D9%8A%D9%85%D8%A7%D9%86_%D8%A7%D9%84%D8%AC%D9%86%D8%AF%D9%89

سليمان الجندي (24 اغسطس 1945 - 16 اغسطس 1996) كان ممثل مصرى اتشهر بلقب (طفل
السينما المصرية) , درس بمعهد السينما وشارك فى بعض الافلام وهو فى مرحلة الشباب
منها فيلم " ام العروسة" مع عماد حمدى و تحية كاريوكا ، اعتزل التمثيل بعد شغله فى
أدوار قليلة كشاب بالغ وده سنة 1967 وبعدها إعتزل التمثيل واستقر فى اسكندرية وفتح
معرض سيارات .

كان ساكن فى حى شبرا وكل اخواته اتوفوا وهم فى سن الشباب..عادل وجمال الجندى ماتوا
فى المانيا الغربيه..وفتحى (تيتى) كان تاجر سيارات فى شارع هدى شعراوى فى وسط البلد
ومات برضه فى سن الشباب..اما سليمان (سوسو) فتزوج من بنت من شبرا اسمها اميمه وعاش
فى اسكندريه لغاية وفاته سنة 1996 وكان عنده 51 سنة .



https://arz.wikipedia.org/wiki/%D8%AF%D9%8A%D9%81%D9%8A%D8%AF_%D9%83%D8%A7%D9%85%D9%8A%D8%B1%D9%88%D9%86

ديڤيد كاميرون (David William Donald Cameron, نطق انجليزى: /ˈkæm(ə)rən/)‏
‏(مواليد 9 اكتوبر 1966) هوا سياسى بريطانى محافظ و هوا رئيس وزراء المملكه المتحده
و بحكم منصبه كرئيس الوزرا ديڤيد كاميرون كمان هوا اللورد الاول للخزانه و وزير
الخدمه المدنيه. و هوا عضو فى البرلمان (النايب) عن دايرة ويتنى.

ديڤيد كاميرون درس الفلسفة والسياسة والاقتصاد فى جامعة اوكسفورد, و اتخرج بمرتبة
الشرف من الدرجه الأولى. و بعد كده انضم لحزب المحافظين إدارة البحوث و كان
المستشار الخاص لنورمان لامونت, و بعد كده المستشار الخاص لمايكل هوارد. و كان مدير
شؤون الشركات فى شركة كارلتون للاتصالات لمدة سبع سنين.

اترشح لأول مره للبرلمان عن دايرة ستافورد سنة 1997 بس انهزم, و كسب الانتخابات سنة
2001 علشان يكون عضو البرلمان عن دايرة ويتنى فى أوكسفوردشاير. و بعد سنتين اترقا
للصف القدمانى للمعارضه و اخد مسئوولية تنسيق السياسه فى حزب المحافظين وقت
الانتخابات سنة 2005. وقدر يكسب انتخابات زعامة حزبه فى نفس السنه.

فى انتخابات سنة 2010 اللى حصلت يوم الخميس 6 مايو حزب المحافظين أكبر عدد من
الأصوات و الكراسى (306 كرسى) فى برلمان متعلق و اتعين كاميرون رئيس الوزرا يوم 11
مايو 2010, على رأس تحالف بين المحافظين و الديمقراطيين الليبراليين. فى سن ال 43,
كاميرون بقا أصغر رئيس وزرا بريطانى من بعد إيرل ليفربول اللى كان رئيس وزرا 198
سنه قبل كاميرون. وزارة كاميرون هيا اول حكومة ائتلافية فى المملكه المتحده من بعد
الحرب العالميه التانيه.

ديڤيد كاميرون هو الابن الصغير لسمسار بورصه اسمه إيان دونالد كاميرون (12 اكتوبر
1932–8 سبتمبر 2010), و مراته مارى فلور ماونت (من مواليد 1934) و هيا دلوقتى على
المعاش و كانت قاضى سلام و تبقا بنت البارون سير وليام ماونت.

كاميرون هو سليل الملك وليام الرابع و عشيقته دوروثيا چوردان. و أسلاف كاميرون ليهم
تاريخ طويل فى مجال التمويل. و كان والده إيان شريك فى شركة بانمور جوردون واحده من
اكبر شركات السماسره.

من سن سبع سنين تعليم كاميرون كان فى اتنين من المدارس المستقله (مدارس خاصه) فى
مدرسة هيثداون الإعداديه فى وينكفيلد, فى بيركشاير, اللى من بين خريجيها الامير
أندرو و الامير ادوارد ولاد الملكه إليزابيث التانيه فى بيركشاير. و لما كان عنده
تلاتاشر سنه راح كلية إيتون فى بيركشاير زى باباه و اخوه الاكبر. إيتون كتير بيتقال
عليها انه اشهر مدرسه خاصه فى العالم

بعد ما إتخرج من جامعة اوكسفورد انضم لحزب المحافظين إدارة البحوث و كان المستشار
الخاص لنورمان لامونت, و بعد كده المستشار الخاص لمايكل هوارد وزير الداخليه. و بعد
كده إشتغل مدير شؤون الشركات فى شركة كارلتون للاتصالات لمدة سبع سنين.

اترشح لأول مره للبرلمان عن دايرة ستافورد سنة 1997 بس خسر, و كسب الانتخابات سنة
2001 علشان يكون عضو البرلمان عن دايرة ويتنى فى أوكسفوردشاير. و بعد سنتين اترقا
للصف القدمانى للمعارضه و اخد مسئوولية تنسيق السياسه فى حزب المحافظين وقت
الانتخابات سنة 2005. وقدر يكسب انتخابات زعامة حزبه فى نفس السنه.

انتخابات المملكه المتحده العامه سنة 2010 حصلت يوم الخميس 6 مايو سنة 2010 علشان
انتخاب اعضاء فى مجلس العموم. الانتخابات حصلت فى 650 دايره انتخابيه فى كل المملكه
المتحده و ما قدرش اى حزب يكسب الاغلبيه اللى هيا 326 كرسى فى مجلس العموم. حزب
المحافظين بزعامة ديڤيد كاميرون كسب أكبر عدد من الأصوات و الكراسى (306 كرسى) لكن
فضل محتاج عشرين كرسى فى مجلس العموم علشان يكسب الاغلبيه. حزب العمال اللى حكم
بريطانيا من سنة 1997 بزعامة رئيس الوزرا جوردون براون جه فى المركز التانى (258
كرسى) و خسر كتير من كراسيه فى البرلمان و كسب حزب الديمقراطيين الأحرار بزعامة نيك
كليج المركز التالت (57 كرسى).

نتج بسبب الانتخابات دى برلمان متعلق علشان مافيش اى طرف يقدر يتحكم فى أغلبية مجلس
العموم. و بسبب الانتخابات دى اتكونت حكومة تحالف بإتفاق بين حزب المحافظين و حزب
الديمقراطيين الليبراليين رئيس الوزرا ديڤيد كاميرون هوا زعيم حزب المحافظين, و
نايب رئيس الوزرا نيك كليج هوا زعيم حزب الديمقراطيين الليبراليين.



https://arz.wikipedia.org/wiki/%D8%AD%D8%B5%D8%A7%D9%86

الحُصان هو حيوان حيوان ثديى , يستخدموه فى الزراعه و النقل و ممارسة الهوايات زى
الفروسيه و المسابقات الرياضيه . الاحصنه كانت مهمه جدا فى الحروب و النقل و فى بعض
البلاد اللى بياكلو لحمة الحصان. الحصان من كل الحيوانات هوا اللى ساهم بشكل مهم و
اساسى جدا فى كل الحضارات الانسانيه . وصفه الحصان الكبير ممكن يوصل وزنه لخمسميت
كيلو , اما الانواع الضخمه من الاحصنه الكبيره ممكن توصل لالف و ميتين كيلو .
والحصان بيعيش فى العادى بين 20 و 30 سنه . وللاحصنه الوان كتير ممكن تكون ساده و
اكتر من لون للحصان الواحد , والالوان فى الغالب ابيض وبنى (ليه درجات كتير)و اسود
. الحصان ممكن مع هوا و الحماره ( اللى هيا من نفس الفصيله ) ممكن يولدو البغل اللى
هوا بيبقى واخد من الاتنين بيقى اطول من الحمار و اقصر من الحصان , وبيبقى اقوى من
الحمار -بسبب تاثير الحصان - لكن ودانه بتكون كبيره زى ودان الحمار , وشكل الوش
بيشبه الاتنين و ان كان بيشبه الحمار اكتر .



https://arz.wikipedia.org/wiki/%D8%A7%D9%85%D8%A8%D8%B1%D8%A7%D8%B7%D9%88%D8%B1%D9%8A%D9%87_%D8%A8%D9%8A%D8%B2%D9%86%D8%B7%D9%8A%D9%87

الامبراطوريه البيزنطيه او بيزنطه او الامبراطوريه الرومانيه الشرقيه. امبراطور
بيزنطه كان رئيس الكنيسه البيزنطيه ( اليونانيه ) اللى كانت فى خلافات مع الكنيسه
الكاتوليكيه فى روما.

عاصمتها كانت قسطنطينيه (كونستانتينوپوليس Κωνσταντινούπολις ) اللى فضلت لوقت طويل
اكبر مدينه فى عدد السكان فى اوروبا و كانت مدينه مهمه جدا من النواحى التجاريه
والثقافيه.

فى النص التانى من القرن الحداشر إستولى النورمانديين على أراضيها فى جنوب ايطاليا
، و إستولى السلاجقه على أراضيها فى اسيا الصغرى ( 1071 ) و اسسو سلطنة الروم فطلب
الامبراطور أليكسيوس الاول مساعدة المسيحيين اللاتين الكاتوليك فإنتهز البابا
اوربان التانى الفرصه و دشن حرب دينيه مقدسه ضد المسلمين والعلمانيين اتعرفت بإسم
الحروب الصليبيه ، و دخلت جيوش المسيحيين الكاتوليك الاراضى البيزنطيه سنة 1096
وعملوا اعمال نهب و تخريب حتى فى الكنايس وهما فى طريقهم للأراضى المقدسه و بعدين
إستولوا على القسطنطينيه.



https://arz.wikipedia.org/wiki/%D8%A7%D9%84%D8%B3%D9%8A%D8%AE%D9%8A%D8%A9

السيخيه دين توحيدى اسسه جورو ناناك (15 ابريل 1469 - 22 سبتمبر 1539) فى اقليم
البنجاب فى الهند فى القرن الخمستاشر الميلادى ومعظم اتباعه بيعيشوا فى البنجاب
وعددهم بيوصل لحوالى 23 مليون. السيخيه بتعتبر خامس اكبر دين منظم ومن اسرع
الديانات انتشار فى العالم. بقم قوه محاربه من بدايات القرن 18 تحت قيادة رانجت سنج
، و دخلوا فى حروب اتعرفت باسم حروب السيخ (1845-1849) ضد الحكم البريطانى ، لكن
بريطانيا غلبتهم وضمت البنجاب لممتلكاتها الهنديه.

الجورو ناناك كان هندوسي واتولد فى بيئة مسلمة وكان شغال عند ناس مسلمين فتأثر
بتعاليم الاسلام وخصوصا موضوع التوحيد وانه لقى فى الاسلام صفات كويسة على عكس
الهندوسية زي موضوع الطبقية اللى فى الهندوسية على عكس الاسلام اللى بيساوي بين
الغني والفقير

لقب جورو او (غورو) باللغة الهندية معناها (المعلم) ,,, فى السيخية 10 غورو اولهم
الغورو ناناك مؤسس الديانة واخرهم الغورو جوفند سنج



https://arz.wikipedia.org/wiki/%D8%A7%D9%84%D8%A8%D8%A7%D8%AE%D8%B1%D9%87_%D8%AA%D8%A7%D9%8A%D8%AA%D8%A7%D9%86%D9%8A%D9%83

الباخره تاتيتانيك (بالانجليزى: RMS Titanic) كانت باخره بريطانيه فخمه لنقل الركاب
، غرقت فى المحيط الاطلنطى فى 14-15 ابريل 1912 و هى فى رحله ما بين مدينة
ساوثهامبتون فى انجلترا و مدينة نيويورك فى امريكا.الباخره غرقت و هى فى رحلتها
البكريه (Maiden Voyage) و اتسببت الحادثه دى فى موت حوالى 1,500 واحد ما بين
مسافرين و عمال و طاقم الباخره. الشهره الكبيره اللى خدتها الباخره و هى بتتبنى فى
بلفاست على انها اعظم انجاز بشرى فى الهندسه البحريه و بنا البواخر على مستويات
الفخامه و الضخامه ، و غرقانها المفاجئ خلاها واحده من اكبر التراجيديات فى العصر
الحديث و الهم اعمال فنيه كتير من الافلام و الروايات و المقطوعات الموسيقيه و
اخضعها لكتير من الدراسه و البحث حوالين اسباب فشلها و غرقانها.

التايتانيك كانت من اضخم و افخم البواخر فى العالم كله ، حمولتها وصلت لـ 46,329
طن. وزنها الاجمالى و هى محمله كان 66,000 طن. طولها كان 869 متر و عرضها 998.2 متر
من اعرض مكان فيها.السفينة كانت من تصميم و بناء ويليام بيرى عن طريق شركته
العملاقة هارلاند اند وولف و مقرها فى بلفاست فى ايرلاندا الشماليه. التايتانيك كان
ليها قعر مزدوج مقسم الى 16 غرفة معزولة عن بعض عزلاً تاماً و لأن اربعة من الستة
عشر غرفة يمكن ان تمتلئ نظرياً بالماء دون اى تأثير على قدرة الباخرة على الطفو،
الباخرة تايتانيك تعتبر وقتها غير قابلة للغرق (Unsinkable).



https://arz.wikipedia.org/wiki/%D8%A7%D9%84%D8%A7%D8%B1%D8%AF%D9%86

الاردن ورسميا ً المملكة الاردنية الهاشمية وهي دولة عربية بتقع في جنوب
غرب اسيا تتوسط الشرق الاوسط علشان بتقع في الجزء الجنوبي من منطقة الشام والشمالي
لمنطقة شبه الجزيرة العربية . ليها حدود مشتركة مع سوريا من الشمال وفلسطين
التاريخية من الغرب العراق من الشرق وبتحدها من الشرق والجنوب المملكه العربيه
السعوديه زي ما بتطل على خليج العقبة في الجنوب الغربي زي برضوا ما تطل مدينة
العقبة على البحر الاحمر وبتعتبر المنفذ الوحيد البحري للاردن.

التضاريس في الاردن بتتنوع بشكل كبير واهم الجبال (جبال العلجون في الشمال الغربي )
و(جبال الشراةفي الجنوب)  أعلى قمة هي الموجودة على جبل أم الدامى 1854 متر وأخفض
نقطة في البحر الميت واللي هي برضوا بتعتبر أخفض نقطة في العالم .

نظام الحكم بالأردن هو نظام ملكي دستوري مع حكومة تمثيلية. الملك يمارس سلطته
التنفيذية من خلال رئيس الوزراء ومجلس الوزراء، الذي في الوقت نفسه، هو مسؤول أمام
مجلس النواب (المنتخب) ومجلس الأعيان (المُعَّين من قبل الملك) الذين يشكلان السلطة
التشريعية للدولة. هناك أيضاً السلطة القضائية المستقلة.



https://arz.wikipedia.org/wiki/%D8%A7%D8%B1%D9%8A%D8%B3%D8%B7%D9%88

اريسطو (384 ق م – 322 ق م) فيلسوف يوناني قديم إتعلّم على ايد افلاطون و كان
الاستاذ بتاع الاسكندر الاكبر و بطليموس الاول .اريسطو كتب عن حاجات كتيرة زي
الفيزيا و و الميتافيزيا و الشعر والدراما و المزيكا و المنطق و السياسه و الحكومه
و الاخلاق و البيولوچيا و الزوولوچيا(علم الحيوان). اريسطو زيه زي سوقراط و افلاطون
بيعتبر واحد من مؤسسين الفلسفة الغربية.اراءه فى الفيزيا اثرت تاثير كبير على العلم
فى العصور الوسطانية و تنتها مستمرة لحد عصور النهضة لما بدأت تفقد مكانتها لصالح
الفيزيا الحديثة. بالنسبة للبيولوچيا، فكتير من الملاحظات اللى سجلها اتثبت صحتها و
دقتها فى القرن التسعتاشر.اعماله كمان بتعتبر اول دراسة رسمية فى علم المنطق. كل
مظاهر فلسفة اريسطو لسه بتتدرس لحد دلوقتي فى جامعات العالم كله. اريسطو كتب كتب
كتير باسلوب راقي ( وصفها شيشرون الشاعر الروماني بانها زي نهر من الدهب)، بس اغلب
كتبه بيعتقد العلما انها ضاعت و ماوصلناش منها غير التلت يادوب و ضاع التلتين. و
اشهر واحد ترجم وشرح فلسفة و افكار ارسطو كان ابن رشد



https://arz.wikipedia.org/wiki/%D9%87%D9%86%D8%AF%D9%88%D8%B3%D9%8A%D8%A9

الهندوسيه هى الدين الغالب فى شبه القاره الهنديه ، واحده من اقدم الديانات فى
العالم و لسه لحد دلوقتى بيدين بيها حوالى 900 مليون واحد فى العالم. الهندوسيه
مجموعة معتقدات و اسلوب حياه ثقافى-اجتماعى اخلاقى و مالهاش مؤسس واحد زى بقية
الديانات الابراهيميه اللى بتتنسب لنبى معين او حتى للسيخيه اللى اسسها جورو ناناك
ديف او البوذيه اللى اسسها بوذا. ظهرت بدايات الديانه الهندوسيه حوالين وادى نهر
السند فى شمال الهند (باكستان دلوقتى) و انهارده بيعتبر 80 % من الشعب الهندى
نفسيهم هندوس. بيؤمن الهندوس بروح عالميه خالده اسمها براهمان ، خلقت الكون و لسه
لحد دلوقتى موجوده فى كل مكان فى العالم. بيعبد الهندوس كمان عدد كبير من الالهه
التانيه اللى بيعتبروهم وسيله للتعبد للاله الاكبر خالق كل شيء براهمان ، من الالهه
دى : رام ، شيفا ، لاكشمى ،هانومان. بيعتقد الهندوس ان الحياه عباره عن دورات
بتتكرر:الولاده و الموت و بعدين الولاده من تانى و اللى بيتحكم فى الدورات دى
مفهموم اسمه الكارما و اللى ممكن تلخيصها فى ان روح الانسان بتمر بكذا حياه و ان
التجسد التانى بتاع الروح بيعتمد على ازاى الواحد عاش حياته السابقه اذا كانت خيره
و لا شريره. الهندوسيه ما عندهاش كتاب مقدس واحد بس فيها مجموعه كبيره من النصوص
الدينيه زى الفيدات (جمع الفيدا) القديمه و اللى فيها تعريف للحقيقه بمعناها
الواسع.الفيدات نصوص اوحى بيها الالاه بشكل مباشر للقديسين الاوائل و اتنقلت من جيل
لجيل على مدى الالاف السنين بطريقه شفويه. الديانه الهندوسيه مليانه بالاعياد
الدينيه من اهم الاعياد دى الديوالى (عيد النور) و الهولى (عيد الربيع و الالوان) .

الفرس كانو من اوائل الناس اللى زارو شمال الهند و فى ميل فى اللغه الفارسيه
القديمه لاستبدال حرف السين بحرف الهاء ، فى نهر فى شمال غرب الهند القديمه اسمه
نهر السند او السيندو (Sindhu) اللى سماه الفرس نهر الهند او الهندو و من هنا جه
اسم الناس اللى عايشين على ضفافه :الهندوس و منها اشتقت كلمة الهندوسيه و كلمة
الهند.

الهنودسيه بتتفرد عن اغلب الديانات التانيه فى انها مش معتمده على تجربه روحيه مر
بيها نبى واحد عاش فى الازمان القديمه.على العكس، الهندوسيه ديانه اتطورت على مدى
الاف السنين و ساهم فى تشكيلها مئات من الشخصيات الروحيه اللى نقلو تعاليمهم من جيل
للتانى.المؤسيين دول بيتقال عليهم الريشى (Rishi) او المتنورين اللى بيتلقو الوحى
مباشرة من الالهه و ممكن يكونو رجاله او ستات ، اطفال او عواجيز المهم انهم اتولدو
زمان و لسه لحد دلوقتى بيتولدو من وقت للتانى عشان يجددو الرساله و ينشرو التعاليم
الهندوسيه.من اقدم الريشى المتنورين دول فاشيستا و فيشواميترا و من اللى ظهرو قريب
رامانا ماهراشى (1879 - 1950) و راماكريشنا (1836 - 1886).

من الشخصيات الدينيه المهمه كمان فى الهندوسيه ال(افاتارات ) جمع افاتار و معناها
اللى نازلين من السما.بيعتقد الهندوس ان الالهه بتزل من السما من وقت للتانى عشان
تجدد الدين و تجيب معاها الخير للبشر و لما بينزلو على الارض بيتجسدو فى صوره بشريه
او حيوانيه او حتى نباتيه و بيتقال عليهم الافاتارات.فيشنو من اكتر الالهه اللى
ليها افاتارات :عددهم عشره و بيتسمو داسافاتارا (Dasavatara) يعنى الافاتارات
العشره (داس بالسانسكريتى معناها 10).بيؤمن الهندوس بعدد كبير من الافاتارات زى
راما و كريشنا و بوذا. فى هندوس منفتحين على العالم و ثقافاته المتعدده و بيضيفو
الشخصيات الدينيه بتاعة الشعوب التانيه لليستة الافاتارات على اساس انهم تجسيد
للاله فيشنو او الذات الالاهيه بشكل عام.من الشخصيات الدينيه دى:



https://arz.wikipedia.org/wiki/%D9%86%D8%A7%D8%AF%D9%8A%D9%87_%D9%84%D8%B7%D9%81%D9%89

ناديه لطفى الاسم الفنى لـ بولا محمد لطفى شفيق ( اتولدت فى المنيا فى مصر فى 3
يناير 1934 ) ممثله مصريه كبيره اشتهرت فى السينما المصريه من نص القرن العشرين و
هى الفتره المعروفه باسم " العصر الدهبى للسينما المصريه ".

اتولدت فى محافظة المنيا فى صعيد مصر سنة 1934 من اب مصرى و ام بولنديه . و دى
بطبيعة الحال كانت ميزه ليها اكمن امها كانت بتابع الافلام الغربيه و ابوها اللى
كان راجل مثقف و متطور بيتابع الافلام المصريه ، فالخلطه الثقافيه
المصريه-الاوروبيه ادتها ميزه فكريه و فنيه و خلتها مطلعه على الحركه السينمائيه فى
الغرب و الشرق ، فحبت السينما و اتقمصت شخصيات السينما الاوروبيه فى التمثيل فى
البيت .

دخلت المدرسه الالمانى فى القاهره و اتخرجت منها سنة 1955. اكتشف موهبتها التمثيليه
المخرج رمسيس نجيب و قدمها للسينما و اختار لها اسمها الفنى اللى اشتهرت بيه "
ناديه لطفى " و طلعها فى فيلم من اخراج نيازى مصطفى فى دور صحفيه مع الممثلين
الكبار وقتها فريد شوقى و رشدى اباظه.

ظهرت ناديه لطفى و نجحت فى افلام كتيره من اشهرها دورها " لويزا " الصليبيه فى فيلم
الناصر صلاح الدين من اخراج يوسف شاهين ، و فى دور بنت الليل " فردوس " فى فيلم "
ابى فوق الشجره " مع عبد الحليم حافظ من اخراج حسين كمال و ده كان تانى فيلم تمثله
مع عبد الحليم حافظ بعد فيلم " الخطايا " اللى اخرجه حسن الإمام. من افلامها
المشهوره التانيه " بين القصرين " و " السمان و الخريف " و وهى روايات للاديب نجيب
محفوظ ، و " الإخوه الاعداء " و هى تمصير لرواية " الإخوه كرامازوف " للاديب الروسى
دوستويفسكى و اخرجها للسينما المصريه حسام الدين مصطفى.

اشتهرت ناديه لطفى بحب الحيوانات و شاركت فى جمعيات للرفق بالحيوان. و فى وقت حرب
اكتوبر 73 قامت بدور وطنى.



https://arz.wikipedia.org/wiki/%D9%85%D9%88%D8%AA%D8%B3%D8%A7%D8%B1%D8%AA

ڤولفجانج أماديوس موتسارت (Wolfgang Amadeus Mozart ,نطق ألمانى:‏ [ˈvɔlfɡaŋ
amaˈdeus ˈmoːtsaʁt])‏ هو اسمهُ الكامل, و ساعات بيسمّوه "موزار". هو كان من
النمسا(أَوستيرايخ). إتولد فى سنة 1756, 27 يناير - و مات سنة 1791, 5 ديسمبر.
موتسارت كان مؤلف مزيكه و عازف بيانو. ناس كتير بيعتقدو إنهُ واحد من أحسن مؤلفين
المزيكه بالنسبه لأى وقت. هو إتولد فى مدينة سالزبورج. خلال حياتهُ القصيره, ألـّف
600 مقطوعه مزيكه, و عدد كبير من الاوپرات زي دون جوفانى و الفلوت السحريه(Die
Zauberflöte). اعمالهُ إبتدت مع مينويت (minuet) (رقصة مشهورة فى القرن ال18 و ال19
فى فرنسا). موتسارت إتولد فى عيله مزيكتيه ابوه هو الموسيقار ليوپولد موتسارت (1719
- 1787), و كان باين إن عندهُ قدرات إعجازيه فى سن صغير جداً. لما كان عندهُ خمس
سنين, قدر يقرا و يكتب مزيكه و كان عندهُ مهارات كبيره على سنهُ, زى العزف على
الكيبورد و الكمنجه. اخر عمل ليه كان "Requiem", و اللى مات قبل ما يخلّصها.
موتسارت كان معجزه فى عزف البيانو.اتجوز كونستانزي قيبر ورزق منها ستة اطفال مات 4
وعاش ولدان موتسارت مات و هو عندهُ 36سنه.



https://arz.wikipedia.org/wiki/%D9%85%D8%AA%D8%AD%D9%81_%D8%A7%D9%84%D8%A7%D8%AB%D8%A7%D8%B1_%D8%A7%D9%84%D9%85%D8%B5%D8%B1%D9%8A%D9%87

متحف الاثار المصرية او المتحف المصرى، (اتعرف زمان بـ الأنتيكخانه) هو متحف فى مصر
بيعتبر من اهم متاحف العالم، اتأسس فى بولاق فى القاهرة، سنة 1858، و اتنقل لقصر
الخديوى اسماعيل فى الجزيره سنة 1891، و ظل هناك حتى سنة 1901 الى بناء المتحف
الحالى فى ميدان التحرير على مساحة 13.600 م.3‏ من تصميم المهندس المعمارى الفرنسى
مارسيل دورجانون. بيرجع الفضل فى انشاء متحف للأثار المصرية لعالم الاثار و
المصرولوجى الكبير مارييت.

بيتكون المتحف المصرى من تلت تدوار، الدور الأرضى فيه الاثار التقيله، زى التماثيل
الضخمه، مترتبه ترتيب زمنى. فى الدورين التانى و التالت فيه أثار مصريه قيمه زى
كنوز توت عنخ امون و موميات ملوك مصر. المتحف فيه مكتبه كبيره و قسم للتصوير و قسم
للصيانه.

من 25 يناير 2011 احتشد مصريين بأعداد ضخمه فى ميدان التحرير للمطالبه بسقوط نظام
حسنى مبارك ، و إكمن المتحف المصرى فى ميدان التحرير بقى موقفه خطير و معرض للحرق
او النهب. كل المهتمين بأثار مصر و تاريخها حطوا ايديهم على قلوبهم من التفكير فى
الكارثه اللى ممكن تحصل خاصة مع انتشار الجهالات و انعدام الوعى الأثرى و التاريخى
بين كتير من مصريين بدايات القرن الواحد والعشرين. و فعلاً اتعرض المتحف لعمليات
اعتداء ، ففى29 يناير 2011 اكتشف زاهى حواس وزير الدوله لشئون الاثار وقتها عن طريق
كاميرات المتحف ان فيه تحف اثريه هنا و هناك على ارضية المتحف و اكتشف ان فيه تحف
اتكسرت. بعد مراجعة مبدئيه و سجلات المتحف اتبين ان8حتت اثريه اختفت من الفاترينات
اللى اتكسرت منهم4حتت اتلاقوا مرميين بره المتحف. لكن لسه التقرير النهائى ما خلصش
و هيوضح عدد التحف اللى اتسرقت. اثار تانيه كتيره مش فى المتحف اتسرقت من المخازن
المتحفيه و المقابر الفرعونيه و فيه اثار اتدمرت بالكامل منها مقبرة " كن آمون " فى
تل المسخوطه فى الاسماعيليه اللى دمرها الحراميه بالكامل.



https://arz.wikipedia.org/wiki/%D9%82%D9%86%D8%A7%D8%A9_%D8%A7%D9%84%D8%AC%D8%B2%D9%8A%D8%B1%D9%87

قناة الجزيره هى قناه تليفزيون فضائيه مقرها فى مشيخة قطر. ابتدو يبثوها سنة 1996 و
حققت شهره و انتشار على مستوى العالم كله بعد احداث 11 سبتمبر لانها اذاعت كذا شريط
فيديو و تسجيل صوتى لاسامه بن لادن و دراعه اليمين ايمن الظواهرى القياديين فى
تنظيم القاعده. شبكة قنوات الجزيره فيها قنوات كتيره زى الجزيرة الاخبارية (عربى و
انجليزى) و الجزيره مباشر و الجزيره الوثائقيه و الرياضيه 4 قنوات والاطفال و
براعم.

بتختلف الاراء حوالين قناة الجزيره، وهي قناة بتمول برامجها شركات الجاز والغاز
الغربيه، فيه ناس بيعتبروها قناه حره حسنه النيه لكن فيه بيشكو فى طبيعتها و
اهدافها و بيعتبروها اداه فى ايد مشيخة قطر و ممكن جهات تانيه اتسخرت ليها الاموال
و الاجهزه و الدعايه و الامكانيات للوى دراع الدول اللى مش على هواها و تشويه
صورتها و ابتزازها خاصة ان القناه على الرغم من انها بتنتقد بلاد معينه و بتحاول
تثير شعوبها ضد حكوماتها لكن عمرها ما بتنتقد أى حاجه فى مشيخة قطر و اللى بتنتمى
ليها وكإنها اتعملت لأهداف معينه. بيتقال ان القناه مسيطر عليها الاخوان المسلمين .

بيقول الكاتب عادل درويش فى جورنال الشرق الأوسط العدد 11260 إن فيه دويلات صغيره
بتحاول تضخم شخصيتها، و بيقول الباحث و المحلل مأمون فندي فى العدد 9442 إن قوى
الظلاميه بتسيطر على قناة الجزيرة، و بيقول الكاتب محمد على ابراهيم أن قناة
الجزيرة إعلام بعين واحده " يري عيوب الاخرين ويجسدها ويضخمها ويعجز عن رؤية عيوبه
وثقوبه التي تملأ الجزيرة الصغيرة التي يعرفها العالم باعتبارها المكان الذي توجد
فيها أكبر قواعد عسكرية امريكية خارج الولايات المتحدة، كما أنها تحظي بأكبر تواجد
للجنود والضباط الامريكيين الذين يصل عددهم إلي 45 الف جندي وهم رقم أكبر من الجيش
القطري نفسه".

فى مقاله عنوانها " جزيرة الشيطان " بيقول الصحفى نصـــر القفــاص : " اذا كان فى
الوطن العربي قناة اسمها قناة الجزيرة فعلينا أن نحذر من المستقبل بكل ماتهب علينا
رياحه من خبث وخبائث ومؤامرات‏!!‏"

فى 29 اكتوبر 2010 قفلت المغرب مكاتب قناة الجزيره فى المغرب بعد ما أتهمتها بإنها
انحرفت عن قواعد العمل الصحفي الجاد والمسؤول. و وصفتها انها اتمادت فى قصد الإساءه
للمغرب و التركيز على الجوانب السلبيه فيه و المساس بوحدة التراب المغربى.



https://arz.wikipedia.org/wiki/%D9%81%D8%B1%D9%8A%D9%82_%D9%85%D8%B5%D8%B1_%D9%84%D9%83%D9%88%D8%B1%D8%A9_%D8%A7%D9%84%D9%82%D8%AF%D9%85

منتخب مصر الوطني لكرة القدم ، بيتلقب بـ الفراعنه ، صاحب الرقم القياسى فى بطولة
كاس افريقيا للامم بسبع ألقاب فى 1957 و 1959 و 1986 و 1998 و 2006 و 2008 و 2010 ،
و كسب للمره التالته ع التوالى سنة 2010 ، و وصل الفاينال اكتر من أى فريق تانى زى
مشاركته 22 مره فى البطوله ( تانى فريق ساحل العاج 18 مرة ) ، مدرب مصر دلوقتى هو
هيكتور كوبر. منتخب مصر اول منتخب فى الشرق الاوسط يشارك فى بطولة العالم ( 1934 ).

فى بطولة كاس افريقيا للامم فى انجولا سنة 2010 حقق المنتخب المصرى انجاز تاريخى
كبير بفوزه بالنهائي و حصل عليه سبع مرات والمره الثالثه على التوالى بعدما تفوق
على كل المنتخبات التى قابلها ففاز علي نيجيريا 3 -1 ، و بنين 2 - 0 ، و موزمبيق 2
- 0 ، و الكاميرون 3 - 1 ، و الجزائر 4 -0 ، و غانا 1 - 0 . و حقق رقم قياسى فى
الفوز فى 18 مباراه فى بطولات افريقيا دون ان يتلقي اى هزيمه.

كرمته الدوله المصريه فى 1 فبراير 2010 بـ وسام الجمهوريه بمناسبة فوزه ببطولة
افريقيا 2010 و تحطيمه ارقام قياسيه لم يحققها أى منتخب فى العالم.

الفريق المصرى اتأهل لـنهائيات كاس العالم مرتين، اول مره سنة 1934 فى ايطاليا ، و
اتأهل للمره التانيه سنة 1990 فى ايطاليا.



https://arz.wikipedia.org/wiki/%D8%B9%D8%B1%D8%A8%D9%8A%D9%87

عربيه ، او الركب، او اوتوموبيل (نطق: /otomoˈbiːl/) . هى وسيله نقل بتشتغل
بالموتور ليها عجل لنقل الركاب. معظم التعاريف للمصطلح بتحدد أن الاوتوموبيلات
متصممه علشان تشتغل فى المقام الاول على الطرق, لقعاد من شخص واحد لتمن اشخاص,
وعادة بيكون ليها اربع عجلات, و اساسا لنقل ناس مش بضايع .

كلمة عربيه (نطق: /ʕɑrɑˈbejːɑ/) و جمعها عربيات (نطق: /ʕɑrɑbejˈjɑːt/) جايه من
الكلمه العربى عربة و كلمة اوتوموبيل; جمعها  اوتوموبيلات نطق: /otomobɪˈlæːt/; من
اصل فرنساوى: automobile, من اليونانى القديم: αὐτός‏ autós "النفس" و اللاتتينى:
mobilis متحرّك; معنى عربية بتحرك نفسها, بدل سحب او زق من حيوان او عربية تانيه. و
كلمة ركب اصلها من الفعل "ركِب". و كلمة car بالانجليزى يعتقد أنها مستمدة من
الكلمة اللاتينى carrus او carrum (عجلات عربية), او الاوسط كلمة carre (عربية) (من
الفرنساوى القديم الشمالى), و karros; بالجولى عربية.

سنة 2002, كان فيه 590 مليون اوتوموبيل ركاب فى العالم (تقريبا عربية لكل حداشر
شخص).

على الرغم من نيكولاس جوزيف كوجنوت غالبا كان له الفضل فى بنا اول وسيلة نقل
(مركبة) بتلات عجلات ميكانيكية ذاتية الدفع او العربية فى 1769 عن طريق تكييف وجود
المركبات اللى تجرها الخيول, لكن فيه شك ان عربية كوجنوت ام تلات عجلات اشتغلت او
انها كانت مستقره فى أى وقت على الطريق. و فرديناند ڤيربييست, وهو عضو فى البعثة
اليسوعية فى الصين بنا اول عربية تشتغل بالطاقة البخارية التى كلعبة لإمبراطور
الصين حوالى سنة 1672 . لكن مافيش شك ان ريتشارد تريڤيثيك (Trevithick) بنا و عرض
قاطرة (الشيطان النافخ) سنة 1801, اللى بيعتقد انها كانت يكون اول عربية تشتغل
بالبخار على الطريق على الرغم من أنها ماتمكنتش من الحفاظ على ضغط البخار لفترات
طويلة.

فرانسوا ايزاك دى ريڤاز, مخترع سويسرى, صمم اول محرك احتراق داخلى, فى 1806, كان
بيغذيه مزيج من الهيدروجين و الاكسجين و أستخدم لتطوير اول عربية ف العالم و إن
كانت بدائية.

انتاج عربيات على نطاق واسع, بأسعار معقولة لاول مرة فى مصنع أولدسموبيل سنة 1902.
المفهوم ده اتوسع عن طريق هنرى فورد, بداية من سنة 1914. ونتيجة لده, عربيات فورد
كانت بتنتج واحده كل خمستاشر دقيقة, أسرع بكتير من الاساليب القديمة, وزيادة
الانتاج سبع مرات, كان انتاج عربية بيتطلب 12.5 ساعات من صنع الانسان قبل كده, بقت
1 ساعة 33 دقيقة بعد هنرى فورد, مع استخدام ايد عاملة اقل. و تم ده بنجاح عن طريق
ان البوية بلون اسود اليابان تجف بسرعة كافية. مما اضطر الشركة لإسقاط تنوع من
الالوان المتاحة قبل سنة 1914 لحد اختراع ورنيش الدوكو Duco سريع الجفاف سنة 1926.
و هو ده مصدر الاشاعه ان هنرى فورد قال "أى لون طالما أنه اسود" .و سنة 1914, يمكن
عامل خط تجميع يشترى عربيه فورد تى بمرتب اربع شهور.

إجراءات السلامة المعقدة بتاعة فورد, خصوصا تكليف كل عامل لمكان معين عمل انخفاض
هايل فى معدل الإصابة. الجمع بين ارتفاع الأجور و الكفاءة العالية بيتسمى Fordism
فورديزم و اتنسخ فى معظم الصناعات الرئيسية. مكاسب الكفاءة من خط التجميع كمان
اتزامنت مع ارتفاع اقتصاد الولايات المتحدة. و خطوط التجميع اضطرت العمال للعمل مع
بعض بتناسق مع الطلبات المتكررة و ده زود من انتاج العامل الواحد فى حين كانت بلاد
تانيه بتستخدم اساليب أ قل انتاجية.



https://arz.wikipedia.org/wiki/%D8%B9%D8%A8%D8%A7%D8%B3_%D8%AD%D9%84%D9%85%D9%89_%D8%A7%D9%84%D8%AA%D8%A7%D9%86%D9%89

عباس حلمي الثاني، الخديوي ( اسكندريه، 14 يوليه 1874 - جنيف ، سويسرا ، 19 ديسمبر
1944 ). سابع حكام مصر من اسرة محمد على. ابن توفيق باشا ابن الخديوى اسماعيل ابن
ابراهيم باشا ابن محمد علي باشا. نصب خديوي على مصر فى 8 يناير 1892 قبل يوم من
وفاة والده المريض منذ ستة ايام، وحكم حتى عزله الإنجليز فى 10 سبتمبر 1914. فى
عهده حصلت حادثة دنشواى وكان اخر حكام مصر الذين لقبوا بلقب خديوي.

يوم تقرر تنصيبه كان فى النمسا فاستدعوه لمصر فرجع للاسكندريه بسرعة ومن هناك
بالاطر مباشرة الى القاهره . ولأنه لم يبلغ سن الرشد (18 سنه) بالسنين الميلادية
حصلت أزمة واتفق رجال الدين مع السياسيين على تطبيق التقويم الهجري وأعلنوا أنه كمل
18 سنة هجرية يوم 14 يوليه 1892.

بدأ عباس حلمي الثاني حكمه كحاكم وطني يناهض وجود مصر تحت الاحتلال البريطانى وقرر
أن لا يتبع سياسة ابيه فى تعامله مع الإنجليز، وبعد سنة من توليه أقال وزارة مصطفى
فهمى باشا الموالية للإنجليز فحصلت أزمه بينه وبينهم وتحدى اللورد كرومر المندوب
السامي البريطاني بمصر فزادت شعبيته وأحبه الناس.

فى 7 يناير 1908 أصدر قرار عفو عن 9 اشخاص كان محكوماً عليهم بالأشغال الشاقة
المؤبدة فى قضية دنشواى التي حصلت فى عهده واغتيل بطرس باشا غالى الذي ترأس محكمة
دنشواي بصفته الوظيفية‏ كوزير للحقانية‏‏ بسببها، وأيد الخديوي مد امتياز شركة قناة
السويس اربعين سنة إضافية من 1968 لـ2008. وعلا نجم الزعيم مصطفى كامل والشيخ سلامه
حجازى لكن عباس حلمى كان يكره الإمام محمد عبده و كان يسميه "عدو الله وعدو النبي"
ولم يحزن لوفاته ووبخ شفيق باشا لأنه مشى فى جنازته.

حاول عباس حلمي الثاني من غير جدوى مقاومة الاحتلال البريطاني الذي خضعت له مصر فى
عهد ابيه سنة 1882. استعان فى محاربته للاحتلال البريطاني بالقوى الداخلية فى مصر
وخصوصاً الضباط والمثقفين المصريين ومصطفى كامل لكنه انقلب على مصطفى كامل وعلى
محمد فريد بعده وبدأ يظهر موالاة للإنجليز واحتفل بعيد ميلاد ملكهم.

خلعه الإنجليز فى 10 سبتمبر 1914 وهو فى استانبول وتعرض هناك لمحاولة اغتيال على يد
شاب مصرى اسمه محمود مظهر لكن نجا فبعثه السلطان محمد رشاد لجنيف فى سويسرا
ليتعالج، ولما قامت الحرب العالميه الاولى وهو خارج مصر انتهز الانجليز الفرصه
وخلعوه من الحكم وطلبوا منه عدم الرجوع لمصر ونصبوا عمه حسين كامل سلطاناً على مصر
وفرضوا الحماية على مصر رسمياً فى ديسمبر 1914.

كان عباس حلمي الثاني اخر خديوى لمصر والسودان، وبعده تغير لقب خديوي مصر للقب
سلطان، وأول واحد لقب به كان عمه السلطان حسين كامل ابن الخديوى اسماعيل الذي خلفه.



https://arz.wikipedia.org/wiki/%D8%B3%D9%88%D8%B1_%D8%A8%D8%B1%D9%84%D9%8A%D9%86

Coordinates: 52°30′58″N 13°22′37″E﻿ / ﻿52.51611°N 13.37694°E﻿ / 52.51611;
13.37694

سور برلين او جدار برلين (المانى:Berliner Mauer). كان سور طويل يقسم مدينة برلين
لنصفين, شرقى و غربى و المناطق من حولها. الجزء الشرقى من برلين كانت سيطرة المانيا
الشرقيه, المدعومه من الاتحاد السوفييتى و الجزء الغربى كان تحت سيطره المانيا
الغربيه المدعومه من امريكا و فرنسا و انجلترا. بني السور فى 13 اغسطس 1961 , لكي
يكون هناك حدود بين البلديين و لكي يتم ايقاف هجرة سكان برلين الشرقيه و المانيا
الشرقيه الى المانيا الغربيه. السور تم تحصينه تحصين عالي و كان من المستحيل عبوره
دون الحصول على موافقة . ابتدات اعمال التكسير فى السور فى يوم 9 نوفمبر من سنة
1989 الى ان انهار السور ، و توحدت مدينة برلين و من ثم توحدت المانيا الشرقيه و
المانيا الغربيه و تحولت الى المانيا , المسمى الحالي لها. وقوع سور برلين بيعتبر
من انتصارات امريكا فى الحرب البارده

بعد انتهاء الحرب العالميه الثانيه سنة 1945 , انقسمت المانيا لاربع مناطق محتله
بعد مؤتمر يالتا ما بين امريكا و الاتحاد السوفييتى و فرنسا و انجلترا. كل دولة من
دول متحكمة فى مناطقها و حسب الاتفاقيه اتقسمت العاصمه برلين ايضا الى اربع اجزاء
نفوذ لهذة الدول . فى ذات الوقت بدأت الحرب البارده ما بين امريكا و حلفئها من جهة
و الاتحاد السوفييتى و حلفائه و بقت برلين ساحة للمعارك المخابراتيه ما بينهم. فى
سنة 1949 توحدت المناطق المحتله من امريكا و فرنسا و انجلترا و اعلنوا قيام جمهورية
المانيا الغربيه و كرد فعل على ذلك اعلنت قيام جمهورية المانيا الشرقيه فى المناطق
التى تسيطر عليها الاتحاد السوفييتى و قسموا و عملوا حراسه كبيره على الحدود.

[[File:BerlinWall-BrandenburgGate.jpg|thumb|left|متظاهرين يعتلون سور برلين قبيل
اسقاطه بعد ازدياد حدة الحرب البارده ما بين امريكا و الاتحاد السوفييتى و سباق
التسلح النووى و الحروب المدعومة من البلديين, عدد مواطنين المانيا الشرقيه
,المدعومه من الاتحاد السوفييتى, ابتدى يقل جامد و بقوا بيهاجروا لالمانيا الغربيه
,المدعومه من امريكا و حلفئها, المشكلة دى اتسببت لحرج كبير للاتحاد السوفييتى و
كمان اللى زود المشكلة اكتر ان اغلب الطبقات المتعلمه و المثقفه ابتدت تهاجر
لالمانيا الغربيه الكلام دا هدد اقتصاد و وجود دولة المانيا الشرقيه. كانت اكبر
مكان بيتهاجر منه السكان هى برلين, اللى متقسمه نفسها, و كان من المستحيل ان يتقراب
الحدود فيها بعكس المانيا الشرقيه و الغربيه. فقررت المانيا الشرقيه انهى تبنى سور
كبير متحصن عشان تمنع عمليات الهجره الجماعيه دى. و لحد ما اتبنى السور فضلت تراقب
الحركات اللى بتودى على غرب برلين و بتشدد فى اجرائات التعديه للناحيه التانيه و
تقبض على اللى بيحاولوا يهاجروا لهناك و لعصابات التهريب و المهربيين, اللى بقوا
بيهربوا الناس و البضايع من البلديين. امريكا و حلفئها فى الجزء الغربى, كانوا
بيشجعوا عمليات الهجرة و بيحاولوا انهم يوقعوا المانيا الشرقيه كدولة و كانوا
بيوفروا بضايع جودتها عاليه و اسعار رخيصه فى السوق السودا عشان الناس متشتريش من
المانيا الشرقيه و الاقتصاد يقع اكتر و اكتر. ومع الوقت بدى يزيد الحرج لما الناس
كانت بتحاول تهرب و تروح المانيا الغربيه و اللى زود الموضوع اكتر انه كان فيه
عساكر بتحاول هى كمان مع المدنيين.

وذلك لاسباب عديدة منها اقتصاد المانيا الشرقيه المنهار و احساس الالمان انهم لعبة
فى ايدى الامريكان و السوفييت و الاحساس ان هذا السور يقسم وحدة المانيا و شعبها و
انه اقتناع الكل تقريبا ان فكرة ان مدينة تتقسم و يصبح بينها حدود فاصلة ما بينها
هذا خبلا .وقع سور برلين فى 9 نوفمبر من سنة 1989.



https://arz.wikipedia.org/wiki/%D8%B3%D9%82%D9%88%D8%B7_%D8%A8%D8%BA%D8%AF%D8%A7%D8%AF_(1258)

فى سنة 1258 سقطت بغداد فى ايد المغول و دمروها و أبادوا سكانها و قبضوا على
الخليفه العباسى المستعصم بالله و رجالته و ركلوه بالرجلين حتى الموت.

بدأت حكاية سقوط بغداد فى ايد المغول بتولى هولاكو بن تولوى الحكم فى إلخانية فارس.
الخان الأكبر مونجوقاخان طلب منه سنة 1256 انه يكمل المشوار اللى بدأه جده جنكيز
خان .

بعد هولاكو مادمر قلعة ألموت بتاعة الحشاشين ( الاسماعيليين )، بعت جواب لخليفة
بغداد المستعصم بالله يهدده و يتوعده إنه على الرغم من إنه أظهر طاعته و خضوعه لكن
ما ساعدهوش فى أخد قلعة ألموت و قاله " إنت أظهرت الطاعه بس ما بعتش عساكر " ، و
امره بإنه يهدم الحصون و الخنادق فى بغداد و يروح يقابله، وقاله : " لما اقود الجيش
لبغداد، مندفع بسورة الغضب، فإنك لو كنت مختفي فى السما .. حا أنزلك من الفلك
الدوار و حاأرميك من عليائك لتحت زي الأسد. و مش حاخلي حي فى مملكتك. وحاخلي مدينتك
و إقليمك و أراضيك طعمه للنار ". فرد عليه الخليفه بهدايا و تحف و جواب ينافقه و
يقول له فيه انه : " مع الخاقان و هولاكوخان قلب واحد ولسان واحد ".

سقوط بغداد كان نتيجه مباشره لتدمير الدوله الخوارزميه على حدود المنطقه العربيه
على ايد المغول اللى شجعهم الخلفا العباسيين و أغروهم بيها. المغول بقيادة جنكيز
خان اجتاحوا اراضي الدوله الخوارزميه ( 1221-1220 ) بتحريض من الخليفه العباسي اللى
اعتبر ان المغول حايحموا دولته و إستولوا على بخارى و سمرقند و بعدها بسنتين حاصروا
عاصمة الدوله الخوارزميه. فى بغداد الخليفه العباسي " ابو العباس احمد الناصر لدين
الله " كان خايف من الخوارزميه و قاعد ينافق فى المغول و يبعت لهم هدايا و فلوس و
يشجعهم على غزو الدوله الخوارزميه ، و هو بضيق افقه والسلطه عمياه مش دريان إن هدف
المغول أكبر من أخد خوارزم، وإنهم لو أخدوها بلاد الشرق و اولها بغداد حا تبقى
مفتوحه قدامهم وفركة كعب لجيوشهم. استعانة الخليفه العباسى الناصر لدين الله
بالمغول ضد الخوارزميه كانت غلطه كبيره ، و سقوط المملكه الخوارزميه فى ايد المغول
كان نذير شؤم على الخلافه العباسيه .

فى سنة 1242 اتولى أبو أحمد عبد الله المستعصم بالله الخلافه فى بغداد و كان
الخليفه العباسى الرابع و التلاتين ، و هو الخليفه اللى قال عنه المؤرخ ابن أيبك
الدواداري إنه " كان فيه هوج، وطيش، وظلم، مع بله، وضعف، وانقياد إلى أصحاب السخف.
يلعب بطيور الحمام، ويركب الحمير المصرية الفرء " . و هو الخليفه اللى بعت لل
مصريين يستهزء لما نصبوا شجر الدر سلطانه على مصر و قالهم : " إذا كات الرجال عدمت
عندكم قولوا فنبعت لكم رجاله " فى الوقت اللى كان هو و رجالته عمالين يبعتوا فلوس و
هدايا للمغول ، و فى الوقت اللى كانت هى حققت انتصار كبير على صليبيين الحمله
الصليبيه السابعه.

المستعصم بالله ما كانش الوحيد فى المنطقه العربيه اللى بيتعامل مع المغول و
بينافقهم، بدر الدين لؤلؤ حاكم الموصل خضع ليهم بإرادته الحره من غير تهديد، و أخد
على عاتقه انه يجبى لهم فلوس و مكوس من الشام ، و الناصر يوسف حاكم دمشق كان بيتصل
بيهم فى السر و بيبعت لهم ابنه " الملك العزيز " و وزيره " زين الدين الحافظي "
بهدايا و تحف على أمل انهم يرضوا عنه و يحالفوه ضد مصر ، و الملك المغيث حاكم الكرك
كان خاضع ليهم برضه بإرادته الحره و بيبعتلهم رسل .

فى اواخر صيف سنة 1256 اتنكبت بغداد بسيل ضخم غرقها و اختفت منها بيوت و متاجر
كتيره عن طريق المايه و عن طريق عمليات النهب و السلب اللى قام بيها الناس اللى كان
بيحركها مجاهد الدين دوادار الخليفه ، و اتحولت نص أراضى العراق لخرابه و اتسمى
السيل ده " الغرق المستعصمى " ، و بعد الغرق المستعصمى هاج مجاهد الدين و ابن
العلقمى وزير الخليفه على بعض و حصلت اضطرابات كبيره فى ارض الجزيره ( العراق ) و
بغداد ، خدت طابع اثنى عنصرى و حرب اهليه عرقيه مصغره بين السنه و الشيعه .

فى الغضون دى كان هولاكو استولى على قلاع و حصون الحشاشين فى قهستان و رودبار و
قومس و وزع غنايمها على قواده و عساكره، و طلع على قاعدتهم فى قلعة ألموت اللى
استسلمت له بعد ما حاصرها قواده " بلغايى " و " طاير بوقا " ، واستولى على سلطنة
الروم و دمرها بقيادة " بايجو نويان " . بكده بقت كل الطرق توصل لبغداد فكتب هولاكو
من همذان جواب للخليفه المستعصم يقوله فيه انه اظهر الطاعة لكن ما بعتش عساكر
تساعد، و انه اكيد سمع عن اللى حل بالعالم على ايدين جيوش المغول من ايام جنكيز خان
و حذره : " احذر الحقد و الخصام، و ما تضربش المخصف بضربة ايدك، و ما تلطخش الشمس
بالوحل فتتعب ". و بعد ما حذره رجع يقوله انه ممكن يسامحه إذا هدم حصون بغداد و ردم
الخنادق و راح يقابله او بعت مندوبين عشان ينقلوا له رسالته و حذره تانى انه : "
إذا ما سمعش النصيحه، و فضل الخلاف و الجدال، فيبقى عليه انه يعبى عساكره و يحدد
ساحة القتال " .

المستعصم بلع ريقه و بعت شرف الدين بن الجوزى و بدر الدين النخجوانى برد لهولاكو
فيه اهانات و تحدى زى : " أيها الشاب الحدث ! المتمنى قصر العمر، و من ظن نفسه
محيطا و متغلبا على جميع العالم مغترا بيومين من الإقبال " و " الا يعلم الامير أنه
من الشرق الى الغرب، و من الملوك الى الشحاذين، و من الشيوخ الى الشباب ممن يؤمنون
بالله و يعملون بالدين، كلهم عبيد هذا البلاط و جنود لى. إننى حينما أشير بجمع
الشتات، سأبدأ بحسم الامور فى إيران، ثم سأتوجه منها الى بلاد توران، و أضع كل شخص
فى موضعه ". و فى الاخر قاله انه مش عايز يحاربه و كمل : " خصوصاً وإننى مع الخاقان
و هولاكو خان، قلب واحد و لسان واحد" و ختم بقوله : " إن لى ألوفا مؤلفة من الفرسان
و الرجالة .. وهم متأهبون للقتال "، و مع الجواب بعت المستعصم تحف و هدايا لهولاكو
.

و رسل هولاكو راجعين فى السكه طلع عليهم الناس شتموهم و تفوا على وشوشهم و قطعوا
لهم هدومهم. و لما وصلوا عند هولاكو و سمع منهم عن اللى شافوه فى ارض الخليفه قال :
" الخليفه ده ما عندهوش أى كفاءة، ده عامل معانا زى القوس المعووج .. بس أنا حأخليه
مستقيم زى السهم " ، و لما دخلوا رسل المستعصم و قرا الجواب غضب من كلام الخليفه
اللى اعتبره خالى من اللياقه، و قال : " إرادة الله مع الناس دول امر تانى ، حيث
انه دخل فى دماغاتهم أوهام زى دى " . و هولاكو كان محق فى دى لإن الخليفه إما كان
كلامانجى او كان فعلاً بيتخيل ان عنده رجاله بجد ، و انهم حا يهبوا لنجدته من الشرق
و الغرب ، ما كانش دريان ان الكل حواليه كانوا زيه بينافقوا هولاكو، بما فيهم وزيره
ابن العلقمى اللى اعتبره مؤرخين انه كان عميل للمغول ، و إن فيهم اللى خضعوا
لهولاكو رسمى زى بدر الدين لؤلؤ حاكم الموصل ، و إن عسكر الشام و ملوكه كانوا
ساعتها باصين جهة الغرب طمعانين فى مصر مش جهة الشرق ناحية المصيبه اللى جايه لهم.

هولاكو رد على الخليفه بجواب جه من ضمنه : " انت فتنك حب الجاه و المال و العجب و
الغرور بالدوله الفانيه، بحيث ما بقاش ياثر فيك نصح الناصحين بالخير ، و فى ودنك
وقر مش مخليك تسمع نصح المشفقين " و هدده : " يبقى عليك دلوقتى انك تكون مستعد
للحرب و القتال، لإنى رايح على بغداد بجيش زى النمل و الجراد " .

لما الخليفه قرا رد هولاكو اتخض و سأل وزيره ابن العلقمى يعمل ايه، فقاله ابن
العلقمى إن أحسن حاجه يعملها هى انه يعتذر لهولاكو و يبعتله فلوس كتيره و اعداد
كبيره من الجمال و الحصنه و الهدايا و التحف. فاعجب الخليفه بنصيحة وزيره ، و امر
بتجهيز الحاجات دى ، لكن دواداره مجاهد الدين اللى كان متخانق مع ابن العلقمى نصحه
انه ما يعملش كده، فرجع فى كلامه و بعت لابن العلقمى يقوله : "لا تخشى القضاء
المقبل، و لا تقل خرافة، فإن بينى و بين هولاكوخان و اخيه منكوقاآن صداقة و الفة،
لا عداوة و قطيعة. و حيث إننى صديق لهما، فلابد أنهما ايضاً يكونان صديقيين و
مواليين لى، و إن رسالة الرسل غير صحيحة ". و بكده عرف ابن العلقمى إن نهاية دولة
العباسيين أوشكت .

ابتدا ابن العلقمى يجهز جيش و لم شوية عرب على شوية تراكوه على أمل إن لما هولاكو
يشوف إن فيه جيوش بتتجمع يخاف و ما يهاجمش بغداد، لكن لما طلب إبن العلقمى من
الخليفه انه يطلع فلوس عشان يدفعوا للعساكر دى مارضاش الخليفه فيئس منه ابن العلقمى
، لكن الخليفه بدل ما يدفع للعسكر، بعت هديه لهولاكو و معاها جواب قاله فيه إن كل
اللى قصدوا اسرة بنى العباس و بغداد كانت عاقبتهم و خيمه و ختمه بقوله : " ليس من
المصلحه أن يفكر الملك فى قصد اسرة العباسيين. فأحذر عين السؤ من الزمان الغادر ".
فغضب هولاكو و رد عليه بشعر بيقول فى أخرته : " حاأنزلك و لو كنت فى السما .. و
حاأدفع بيك غصباً ل أفواه السباع " .

هولاكو كان بيجهز لغزو بغداد و كان بيبعت للخليفه إنذارات واضحه، الخليفه ما قدرش
يفهمها بسبب عمى سياسى و افكار غلط معششه فى دماغه و اعتماد على رجاله وهميين ،
فكان بيرد عليه بهدايا و فلوس و أشعار و تخاريف و اهانات ، من غير ما ياخد موقف
واضح ، يسالمه او يحاربه، و من غير ما يدرى انه بالطريقه دى ما بيعملش حاجه أكتر من
إستفزازه. و ده بيعضد رأى المؤرخ ابن أيبك الدواداري إنه " كان فيه هوج، وطيش،
وظلم، مع بله... "، و رأى ابن تغري انه كان " قليل المعرفه بتدبير الملك نازل الهمه
" .

ابتدا هولاكو يجهز لغزو بغداد، فأمر بتحريك جيوش " جرماغون " و " بايجو نويان " من
معاقلها فى بلاد الروم و تطلع على بغداد عن طريق اربل و الموصل و تستنى فى غرب
بغداد. و امر قوات " بلغا بن شيبان بن جوجى " و توتار بن سكنقور بن جوجى " و " قولى
بن أروه بن جوجى " و " بوقاتيمور " و " سونجاق " بالتوجه ليه ويقفوا فى الميمنه ، و
امر قوات " كيتوبو قانيون " و " قدسون " و " نرك ايلكا " بالزحف من حدود لرستان و
بيات و تكريت و خوزستان و تقف فى الميسره. و اتجمعت الجيوش فى مرج " زكى " فى ضواحى
همدان تحت قيادة " قياق نويان " .

فى أواخر يناير 1257 اتحرك هولاكو بالجيوش المغوليه اللى اتجمعت و فى صحبته الامرا
المغول و القواد و كل ملوك و كتاب بلاد ايران. و لما وصل أسد آباد بعت رسول للخليفه
المستعصم يطلب منه يروح له فقعد المستعصم يماطل، و بعت له ابن الجوزى بجواب يحذره
من مغبة هجومه على بغداد، و يعرض عليه تسليمه الخزاين مقابل انه يرجع. و رد هولاكو
عليه : " إزاى نفوت زيارة الخليفه بعد كل الطريق اللى قطعناه. حا نبقى نرجع بإذنه
بعد ما نزوره و نكلمه " .

و جهز هولاكو قوات بقيادة قدغان و كتبغا نوين وبعتها للاكراد عند ديار بكر و هرب
الاكراد مفزوعين و استخبو فى الجبال لكن المغول اتعقبوهم و عملو مدابح فيهم و اسرو
منهم اعداد ، و اخدو كل اللى فى كرمانشاه و بعد ما خلصو منهم هاجمو طلايع جيش بغداد
و قبضوا على ايبك الحلبى و سيف الدين قلج و عينوهم مرشدين لطلايع قوات المغول. و
بعت هولاكو من تانى رسل للخليفه يقوله : " إذا كان الخليفه دخل فى الطاعه فلازم
يخرج، او يجهز للقتال "

فى 16 يناير 1258 عدى بايجو نويان و بوقاتيمور و سونجاق نهر دجله عن طريق نهر دجيل
و وصلوا لنواحى نهر عيسى و طلب سونجاق نويان من بايجو انه يمسك قيادة جيش غرب بغداد
و راح هو على حربية .

لما سمع مجاهد الدين اللى كان بيقود جيش بغداد مع " ابن قر " ان المغول عدوا لضفة
دجله الغربيه راحوا التحموا بقوات سونجاق و بوقاتيمور على حدود الأنبار فهرب المغول
و انضموا لقوات بايجو ، و فتح المغول سد على النهر فغمرت المايه الصحرا ورا جيش
بغداد. و فى الفجر هجم بايجو و بوقا تيمور على قوات مجاهد الدين و ابن كر و غلبوهم
و انهزم جيش بغداد و هرب مجاهد الدين مع كام واحد على بغداد و الباقيين هربوا ع
الحلة و الكوفة و اتقتل ابن كر و معاه حوالى 12.000 بغدادى غير اللى غرقوا و اللى
ماتوا فى الوحل .

استولى بوقاتيمور و بايجو و سونجاق على غرب بغداد و دخلوا لأحيائها على شط دجله، و
وصل بوقانويان وأمرا تانيين ل " نجاسية " بجيش ضخم، و طلع هولاكو من معسكراته فى "
خانقين " و نزل فى شرق بغداد فى 18 يناير 1258 ، و بدأ المغول يتدفقوا على أسوار
بغداد زى النمل و الجراد من كل جهه و ناحيه و حاصروها و حطوا جدار اتحموا بيه ..

كانت فيه قوات من الموصل ضمن جيش هولاكو، بعتها بدر الدين لؤلؤ للمساعده و إظهار
الولاء الكامل للمغول و شاركت بعد كده بقيادة ابنه الصالح ركن الدين اسماعيل فى
حصار ميافارقين بالمجانيق .

فى 29 يناير 1258 ابتدت المجانيق تدك بغداد. هولاكو كان فى قلب الجيش المغولى من
طريق خراسان على شمال بغداد قدام البرج العجمى. القواد ايلكا نويان و فربا كانوا
قدام بوابة كلواذى، و القواد قولى و بولغا و توتار و شيرامون و أرقيو كانوا فى عرض
المدينه قدام بوابة سوق السلطان ، و القواد بايجو و سونجاق كانوا مرابطين فى غرب
المدينه قدام المارستان العضدى. اتصوبت المجانيق بإتجاه برج العجمى و قدر المغول
انهم يعملوا ثغره فيه .

جيش بغداد اللى وصفه ابن كثير بـ " القلة و نهاية الذلة " كان تعداده 10.000 عسكرى،
لإن الخليفه كان سرح عساكر الجيش من الخدمه، و اتحول عدد كبير منهم لشحاتين بيدوروا
فى الأسواق و بيقعدوا على أبواب الجوامع يشحتوا من الناس .

لما شاف الخليفه انه رجالته مالهمش قدره على مواجهة المغول بعت وزيره لهولاكو
يقوله : " الملك أمر بإنى أبعت له الوزير و أدينى لبيت طلبه فالمفروض الملك يكون
عند كلمته ". فرد عليه هولاكو : " الشرط ده انا طلبته لما كنت على باب همذان.
دلوقتى إحنا على باب بغداد. دلوقتى حصل إضطراب و فتنه، فإزاى أقبل بواحد ؟ لازم
تبعت التلاته دول : الدوادار و سليمان شاه و الوزير ". فبعتله الخليفه تانى يوم
الوزير و صاحب الديوان و شوية شخصيات لكن هولاكو رجعهمله و استمر العراك و الدك ست
تيام. ورمى المغول بالسهام منشورات جوه بغداد من ست جهات مكتوب فيها إن القضاه و
العلما و الشيوخ و الأكابر و التجار و كل اللى ما بيحاربش المغول لهم الأمان .

يوم الجمعه 1 فبراير 1258 هدم المغول برج العجمى و يوم الاتنين اتسلق المغول السور
اللى كان هولاكو واقف قدامه و قتلوا العساكر البغداديه اللى كانوا واقفين فوقيه. و
على المسا بقت كل الأسوار الشرقيه فى ايدين المغول. امر هولاكو بحط جسر و ينصبوا
مجانيق و ما يخلوش أى حد يحاول يهرب بالمراكب. لما حاول مجاهد الدين يهرب بمركب
ضربه عساكر بوقا تيمور بحجارة المنجنيق و السهام و قوارير القطران و خدوا تلت مراكب
و اضطر مجاهد الدين يرجع بغداد .

لما يئس الخليفه بالكامل من قدرة رجالته، و عرف انه مش ممكن يحتفظ ببغداد قال "
حاأسلم و اطيع " و بعت رسل لهولاكو بهدايا و تحف لكن هولاكو ما اهتمش بيها .لانه
طبعا كان عارف ان جوه بغداد اكتر من كده بكتير.

يوم التلات 5 فبراير بعت الخليفه ابنه ابو الفضل بفلوس كتيره لكن هولاكو رفضها،
فبعتله تانى يوم ابن تانى و معاه الوزير و جماعه من المقربين للشفاعه لكن برضه
هولاكو رفض.

هولاكو بعت للخليفه يقوله : " الرأى للخليفه يخرج أو لاء، جيش المغول قاعد قدام
الاسوار لغاية ما يخرجوا سليمان شاه و الدواتدار ". و لما خرجوا دخلهم تانى و طلب
انهم لازم يطلعوا بكل اتباعهم ،فطلعوا و معاهم عسكر بغداد مستسلمين ، و كانت اعداد
اللى خرجوا كبيره جداً فقسمهم المغول على مجموعات الوف و ميات و عشرات و قتلوهم
كلهم .

بيحكى المؤرخ بدر الدين العينى إن المغول كانوا بيستدعوا الأكابر من دار الخلافه
فيخرج الواحد منهم بعياله و ستاته فياخدوهم على مقبرة " الخلال " جنب " المنظرة " و
يدبحوهم زى ما الخرفان بتتدبح و ياخدوا بناتهم و جواريهم .

جوه بغداد استخبى الناس فى الأنفاق و مواقد الحمامات. و طلعت جماعه من اعيان بغداد
و طلبوا الامان و قالوا : فيه ناس كتيره طايعه و خاضعه استنوا عليهم، لإن الخليفه
حا يبعت ولاده و حا يخرج هو كمان" .

فى اللحظه دى جه سهم فى عين أمير مغولى كبير اسمه " هندو البيتكچى " فغضب هولاكو
جداً، و قرر انه ما يعتقش بغداد، و أمر بحط أمان للناس على بوابة الحلبه فبدأ الناس
يخرجوا من بغداد. و قبض هولاكو على سليمان شاه مع 700 من قرايبه و قاله " انت كنت
منجم ، و مطلع على أحوال السعد و النحس للبلاد ، إزاى ماقدرتش تتنبأ بسؤ مصيرك ، و
ليه مانصحتش مخدومك عشان يجيلنا بطريق الصلح .. " فرد سليمان شاه : " الخليفه كان
مستبد برأيه، منكود الطالع، فماسمعش نصايح الناصحين ". فأمر هولاكو بقتله هو و كل
اتباعه وبعت راسه و راس مجاهد الدين و تاج الدين ابن مجاهد الدين لبدر الدين لؤلؤ
فى الموصل عشان يعلقهم هناك و عيط لؤلؤ لإن سليمان شاه كان صاحبه لكن علقهم لانه
كان خايف هولاكو يغضب عليه .

المستعصم نده وزيره ابن العلقمى و قاله " ما تدبير امرنا " فرد عليه ابن العلقمى
ببيت شعر بيقول : " يظنون أن الامر سهل و إنما ... هو السيف حدت للقاء مضاربة " .

يوم الحد 10 فبراير 1258 خرج الخليفه المستعصم مع ولاده التلاته : أبو الفضل ، و
أبو العباس أحمد ، و أبو المناقب. و كان معاهم 3000 من الأكابر و القضاه و الأئمه
وأعيان بغداد . و طلب منه هولاكو إنه يأمر سكان بغداد بانهم يسيبوا اسلحتهم و
يخرجوا عشان يتعدوا . فبعت الخليفه ناس تنادى فى المدينه و ساب الناس اسلحتهم و
خرجوا و قعد المغول يقتلوا فيهم و يدبحوهم .

اتحط للخليفه و اولاده و اتباعه خيم جنب بوابة كلواذى فى معسكر كيتوبوقا نويان
قعدوا فيها تحت الحراسه .

استمرت المذبحه والنهب و السبى اربعين يوم ، و مانجاش الا اللى قدر يستخبى . بيحكى
المؤرخ ابن كثير ان المغول قتلوا كل اللى قدروا عليه من رجاله و ستات و شبان و عيال
و عجايز، و البغداديين كانوا بتستخبوا فى الأبار و قنى الوسخ ، و غيرهم استخبوا فى
الحانات و سمكروا على نفسهم الببان فكانوا المغول يجوا و يكسروا الببان او يحرقوها،
و يدخلوا عليهم فكانوا يجروا على السطوح فيطلعوا وراهم و يدبحوهم، فكان دمهم بيسيل
من الأسطح و يجرى فى الحوارى .

اتخربت بغداد بالكامل، و حرق المغول كتب العلم و الادب ، و بيتقال انهم بنوا بالكتب
كوبرى .

يوم الجمعه دخل هولاكو بغداد عشان يتفرج على قصر الخليفه و امر انهم يجيبوه و لما
جه قاله : " انت مضيف و إحنا الضيوف!... فيالا جيب لنا اللى يليق بينا ". فأفتكر
الخليفه ان هولاكو بيتكلم جد و كان بيترعش من الخوف و من رعبه نسى فين مفاتيح
الخزاين ، فطلب كسر الأقفال و جاب لهولاكو 2000 ثوب و 10.000 دينار و نفايس و
مرصعات و جواهر. فأخدها هولاكو من غير اكتراث و اداها للامرا و الموجودين و بعدين
قال للخليفه : الفلوس اللى بتملكها على وجه الارض باينه، و دى ملك عبيدنا. لكن قول
بتملك ايه من الدفاين و هى ايه و موجوده فين ". فأعترف الخليفه بإن فيه أحواض
مليانه دهب تحت ساحة القصر، فلما حفروا هناك لقوها و كانت مليانه دهب احمر و كل
سبيكه كان وزنها 100 مثقال. بيقول مؤرخ المغول رشيد الدين الهمذاني : " قصارى القول
ان كل اللى الخلفا جمعوه فى خمس قرون، حطوه المغول فوق بعضه فكان زى جبل على جبل "
.

بعد ما لقوا الدهب امر هولاكو بعد حريم الخليفه و لما عدوهم طلعوا 700 زوجه و سريه
و 1000 خدامه. فقال الخليفه لهلاكو و هو بيتضرع : " من على باهل حرمى اللائى لم
تطلع عليهن الشمس و القمر " فقال له هولاكو : " اختار ميه من السبعميت ست و سيب
الباقى ". فأخد الخليفه الميه من قرايبه و المحببات ليه .

بغداد اتحولت لركام خارج منه ريحة عفونه، و حصل وباء موت ناس كتيره من اللى ما
اتقتلوش ، و وصل الوباء للشام و موت هناك ناس كتيره فى حلب و دمشق .

سكان بغداد أوفدوا " شرف الدين المراغى " و " شهاب الدين الزنجانى " و " الملك دل
راست " لهولاكو عشان يطلبوا الأمان فأصدر هولاكو أمر بوقف النهب و قال لإن بغداد
بقت ملك المغول و على كل واحد مزاولة شغلته و عيشته. و بكده نجى الناس اللى ما
اتقتلوش . اتقتل فى بغداد حوالى 800.000 او أكتر .

هولاكو ساب بغداد يوم 24 فبراير 1258 و راح على وقف و جلابيه و بعت الامير عبد
الرحمن لأخد خوزستان، و استدعى الخليفه اللى حس ان استدعائه علامة نحس و حس بالخوف
و سأل وزيره ابن العلقمى " ما حيلتنا " فرد عليه ابن العلقمى : " لحيتنا طويلة" و
كان بيقصد بكده التريقه، لانه لما نصحه يبعت فلوس و هدايا لهولاكو جهاد الدين نصحه
ما يعملش كده و قال : " لحية الوزير طويلة " .

لما حس الخليفه ان نهايته خلاص قربت استأذن هولاكو و طلب يروح الحمام يغسل نفسه
فعاز هولاكو انه يبعت معاه خمس حراس مغول، لكن الخليفه رفض و قاله : " أنا لا أريد
أن أذهب بصحبة خمسة من الزبانية " ، و قعد يهلوس بقصايد و أشعار و قال قصيده مطلعها
بيقول : " و أصبحنا لنا دار كجنات و فردوس .. و أمسينا بلا دار كأن لم نغن بالأمس "
.

فى المسا اتعدم الخليفه بعد ما المغول حطوه فى شوال او لفوه فى سجاده و ركلوه
بالرجلين. و بيتقال انهم قتلوه بالطريقه دى بسبب إعتقاد عندهم او لإنهم ما كانوش
عايزين دمه يجي ع الارض فيبقى له تار ، و بيتقال كمان انهم خنقوه او غرقوه . و
قتلوا ابنه الكبير ابو العباس احمد و خمس خدامين كانوا بيخدموه فى قرية " وقف " ، و
اسروا بناته فاطمه و خديجه و مريم. تانى يوم قتلوا كل اللى كانوا معاه فى اسره جنب
بوابة كلواذى. و قتلوا كل العباسيين اللى لقوهم و ما نجاش منهم الا كام واحد
اعتبرهم المغول مش مهمين. و بعدها بيومين قتلوا ابنه التانى ابو الفضل. و بكده
انتهت دولة خلفا ال عباس فى بغداد اللى حكموا بعد الأمويين، وكانت مدة حكمهم 525
سنه و عددهم 37 خليفه .

و بيتقال ان الوزير ابن العلقمى كان من ضمن اللى نصحوا هولاكو بقتل الخليفه
المستعصم زى ما كان هو اللى نصح الخليفه بالخروج و الإستسلام لهولاكو ، و قاله ان
هولاكو مش حا يقتله و انه عايز يجوز بنته من ابنه ابو بكر .

فيه قصه بتقول ان فيه طاير ابيض راح وقف بتاع ساعه على خيمة الخليفه فلما شافه
هولاكو استدعى الخليفه و سأله : " ايه الطاير اللى جالك ده ؟ " فرد الخليفه : "
طائر سقط على الخيمة ثم طار "، فسأله هولاكو : " قالك إيه و قلت له إيه ؟ " فرد
الخليفه : " و هل يتكلم الطائر ؟ "، فقاله هولاكو : " لازم تقر بالحقيقه، جالك
منين، و قالك إيه، و قلت له إيه ؟ " و استمر الحوار بالطريقه دى، و جه فى كلام
هولاكو : " انتوا بتوع سحر و الطاير ده جاك رسول من أعوانك " و بعدين هولاكو جاب
ابو بكر ابن الخليفه و حاوره فى نفس الموضوع، و بعدين حطوهم فى شوله و قعدوا يرفسوا
فيهم لغاية ما ماتوا .

بخصوص موضوع ابن العلقمى و دوره فى سقوط بغداد لازم نشير هنا للإنصاف إن على الرغم
من إن المؤرخين العرب زى ابن كثير اتهموه بالخيانه و العماله للمغول ، مؤرخ المغول
رشيد الدين الهمذاني ما اظهرهوش فى كتابه عن تاريخ هولاكو كعميل للمغول او خاين ،
لكن بالعكس وضح انه كان وزير مخلص حاول بنصايحه انه ينقذ ما يمكن انقاذه من ايد
خليفه مش نبيه عمال يورط نفسه بجعجعاته فى حرب هو مش قدها ، و كانت نتيجتها تدمير
بغداد و قتل الالاف. و زي ما اتقال، لما ابن العلقمى حاول يجمع جيش يحارب بيه
المغول رفض الخليفه دفع مرتبات للعساكر و بدل ما يجهز جيش محترم بعت لهولاكو يستفزه
بقوله : " ليس من المصلحه أن يفكر الملك فى قصد اسرة العباسيين. فأحذر عين السؤ من
الزمان الغادر ". و قبل كده لما قاله يراضى هولاكو و يعتذر له على اهانته ليه رفض و
قاله : " لا تخشى القضاء المقبل ... و حيث إننى صديق لهما ( هولاكوخان و منكوقاآن
)، فلابد أنهما ايضاً يكونان صديقيين و مواليين لى، و إن رسالة الرسل غير صحيحة " !

وبيوصف المؤرخ ابن كثير بداية حصار بغداد وصف بيبين ان الخليفه ده كان عايش فى وادى
تانى و مش دريان باللى بيحصل حواليه ، بقوله : " و أحاطت التتار بدار الخلافه
يرشقونها بالنبال من كل جانب حتى أصيبت جارية كانت تلعب بين يدى الخليفة و تضحكه، و
كانت من جملة حظاياه، و كانت مولدة تسمى عرفة، جاءها سهم من بعض الشبابيك فقتلها و
هى ترقص بين يدى الخليفه، فانزعج الخليفة من ذلك و فزع فزعا شديدا " ، و الغريب ان
السهم ده كان فيه رساله من المغول بتقول : " إذا أراد الله إنفاذ قضائه وقدره أذهب
عن ذوي العقول عقولهم " ! .

و بيحكى المؤرخ ابن تغري - اللى برضه اتهم ابن العلقمى بالتآمر - إن بدر الدين لؤلؤ
و تاج الدين بن صلايا نايب الخليفه فى إربل حذروا الخليفه من نية هولاكو مهاجمة
بغداد و هو " لا يتحرك و لا يستيقظ " .

سقوط بغداد بالشكل المخزى و الرهيب ده كان له وقع مؤلم على الناس عبر عنه المؤرخ
ابن الأثير بقوله : " يا ليت امي لم تلدني، و يا ليتني مت قبل هذا وكنت نسياً
منسياً " .

و عبر عنه تقى الدين اسماعيل التنوخى فى قصيده مشهوره من 66 بيت بيقول بيت فيها : "
لسائل الدمع عن بغداد أخبار .. فما وقوفك و الأحباب قد ساروا " .

بعد اعدام الخليفه، المغول ادوا مناصب لرجالته ، فعينوا ابن العلقمى وزير ، و فخر
الدين الدامغانى رئيس للديوان ، و عماد الدين القزوينى نايب للأمير " قراتاى " ، و
نظام الدين عبد المؤمن البندجينى قاضى للقضاه، و نجم الدين ابو جعفر ( راست دل )
والى على أعمال شرقى بغداد و عينوا محتسبين لمراقبة المقاييس و الأوزان. و بعت
هولاكو ايلكا نويان و قرابوقا و معاهم 3000 فارس مغولى عشان يصلحوا اللى اتهد و
يحفظوا الأمن. و طلعت الناس من تحت الأرض زي ما يكونوا أموات نبشوا من القبور و بقت
الناس مش عارفه بعض ، لا الأب بيتعرف على ابنه و لا الأخ بيتعرف على أخوه . و دفن
الناس قتلاهم و اتطهرت الطرق من جثث القتلى و الحيوانات النافقه و اتفتحت الاسواق.
و بيتقال ان هولاكو كان عايز يحرق بغداد قبل ما يمشى لكن كتبغا نوين قاله بلاش يعمل
كده لإن دى مدينه كبيره و مقصد للتجار و ممكن تجيب للمغول فلوس، فعشان كده سابها و
ما حرقهاش .

بدر الدين لؤلؤ أمير الموصل راح لهولاكو شايل كفنه على كتفه ومعاه هدايا و مجوهرات
و سلمه مفتاح الموصل فخلاه يفضل أمير عليها . و رجع هولاكو على معسكره فى خانقين
عشان يجهز لغزو سوريا. و هناك استقبل رسل من الناصر يوسف حاكم سوريا اللى بعت يطلب
منه مساعدته على غزو مصر. و رد عليه هولاكو بجواب قاله فيه : " اما بعد فقد نزلنا
بغداد سنة ست و خمسين و ستمائة فساء صباح المبذرين، فدعونا مالكها فأبى فحق عليه
القول فأخذناه اخذا وبيلا. و قد دعوناك الى طاعتنا فإن اتيت فروح و ريحان ، و إن
ابيت فخزى و خسران. فلا تكن كالباحث عن حتفه بظلفه، و الجادع مارن أنفه بكفه فتكون
من الأخسرين اعمالاً الذين ضل سعيهم فى الحياة الدنيا، و هم يحسبون أنهم يحسنون
صنعا. فما ذلك على الله بعزيز و السلام على من اتبع الهدى ".

بعدها بشويه هاجم المغول سوريا و احتلوها و بعتوا لمصر جواب تهديد بيقولوا فيه "
الا قل لمصر ها هلاون ( هولاكو ) قد اتى .. بحد سيوف تنتضى و بواتر. يصير أعز القوم
منا أذلة..ويلحق اطفالاً لهم بالأكابر " .

رجالة شجر الدر اللى نصبوها سلطانه على مصر سنة 1250 بعد ما قادتهم لنصر كبير على
الصليبيين فى معركة المنصورة ما ردوش على هولاكو بقصايد شعر و هدايا ، لكن أعدموا
رسله و علقوا رووسهم على أبواب القاهره، و خرجوا بجيش مصر و غلبوا المغول يوم 3
سبتمبر 1260 فى معركة عين جالوت الحاسمه و حرروا الشام منهم.



https://arz.wikipedia.org/wiki/%D8%AF%D8%A7%D9%84%D9%8A%D8%AF%D8%A7

يولاندا كريستينا جيجليوتى (طليانى: Iolanda Cristina Gigliotti)‏ المشهوره بـ
داليدا (Dalida)‏ ‏(17 يناير 1933 – 3 مايو 1987) كانت مغنيه مصريه من اصل طليانى
(من سيسيليا) اتولدت و اتربت فى مصر فى حى شبرا فى القاهره و سافرت سنة 1954 لفرنسا
و عاشت هناك معظم حياتها. داليدا غنت اغانى ناجحه كتير بالانجليزى و الفرنساوى و
الاسبانى و الطليانى و المصرى و الالمانى و العبرى و الهولاندى و اليونانى و حتى
باليابانى.حياة داليدا الشخصيه كانت سلسله من المصايب على الرغم من الشهره العالميه
الكبيره اللى وصلتلها، جوزها الاولانى لوتشيان موريسى انتحر و اتنين من اللى حبتهم
انتحرو و فى الاخر انهت حياتها هى كمان بالانتحار بجرعه عاليه من دوا اسمه
باربيتيورات و سابت ورقه صغيره مكتوب فيها (الحياه بقت ما تحتملش ، سامحونى!!).



https://arz.wikipedia.org/wiki/%D8%AE%D8%B1%D9%8A%D8%B7%D8%A9_%D8%A7%D9%84%D9%85%D8%B3%D8%AA%D9%82%D8%A8%D9%84_(%D9%85%D8%B5%D8%B1)

خريطة المستقبل هى اجراءات عملها الجيش المصرى وحصلت يوم 3 يوليه سنة 2013، وهى ان
وزير دفاع مصر بتٱييد من اغلب المصريين عزل محمد مرسى من رياسة مصر و عطل الدستور
المصرى وحل مجلس الشورى وعمل لجنة مصالحه وطنيه. وحصلت بعد حوار عمله مع : محمد
البرادعى ، و فضيلة الإمام الأكبر شيخ الازهر احمد الطيب ، و البابا تاوضروس التانى
و اعضاء من حركة تمرد ، اللى دعت للمظاهرات وقالت أنها لمت اكتر من 22 مليون توقيع
لسحب الثقة من مرسى خلال كام شهر قبلها وكان معاهم كمان حزب النور . الجيش حذر و
طلب الاستجابة لمطالب الملايين من المتظاهرين او الجيش يفرض خريطة الطريق بنفسه .
اسباب المطالبة بإستقالة محمد مرسى تشمل اتهامات إنه كان استبدادى و كان بيحاول فرض
التطرف الاسلامى. ف نفس الوئت نظم أنصار مرسى مسيرات و إعتصام ف مدينة نصر ، وهو حى
من القاهره.

يوم 11 فبراير 2011، إتشال حسنى مبارك من حكم مصر بعد 18 يوم من المظاهرات و بكده
انتهت 29 سنه من حكم مبارك لمصر. ف يونيه 2012، كسب محمد مرسى انتخابات الرياسه
علشان يكون اول رئيس منتخب لمصر.. ف نوفمبر 2012، حصلت احتجاجات ضد اعلان دستورى
عمله مرسى علشان يكون معاه صلاحيات اضافيه واسعه، و بسرعه عمل إستفتا على دستور
جديد بيساند سياسات الاسلاميين و صدر الدستور ده ف 26 ديسمبر 2012. جرنال وول ستريت
جورنال كتبت إن من ساعتها السياسيين المعارضيين للسياسات الاسلامية بما فيهم محمد
البرادعى ، عمرو موسى و حمدين صباحى إبتدو يعملو اجتماعات سرية مع قادة الجيش علشان
يتكلمو إزاى يشيلو الرئيس مرسى من رياسة مصر. محمد مرسى اختار ف اغسطس 2012 عبد
الفتاح السيسى يكون وزير الدفاع، , بدل محمد حسين طنطاوى

ف نوفمبر محمد مرسى عمل اعلان دستورى يحصن اوامره من المحاكم و اتغير دستور مصر ف
ديسمبر 2012 و بكده ريس مصر محمد مرسى و اللى أيدوه منعو وسايل تغيير الحكم
بالقوانين و بالدستور اللى عملوهم من ساعة ما مسكو الحكم. و ما كانش فيه وسيله
رسميه او قانونيه تسمح بتغيير ريس مصر او نظام الحكم.

الذكرى السنوية الأولى لتنصيب الرئيس مرسى كانت يوم 30 يونيه سنة 2013، علشان كده
أنصاره زى الائتلاف الوطنى لدعم الشرعية عملو مظاهرات فى اماكن متعددة بما فيها
ساحة النهضة أدام جامعة القاهرة ، و أدام جامع الريان ف المعادى، و ف حى عين شمس .
و عملو مسيرات مفتوحة وكان أكبر احتجاج ضد معارضينه المفروض يحصل يوم 30 يونيه,

عزل مرسى نتيجة الاحتجاجات اللى خرجت ف الشوارع يوم 30 يونيه، بسبب الإحباط من حكم
مرسي لمدة سنه و مشاكل مصر الاقتصادية، و نقص الطاقة، و انعدام الامن والأزمات
الدبلوماسية. رغم إن البنية التحتية ف مصر كانت ف حاله وحشه من أبل وصول مرسى
للحكم، لكنه و حكومته إتلامو عليها و إنهم ما حللوهاش. بس معظم المنظضمات الدوله
الفاشله ف مصر كان ماسكها ناس من الموالين لمبارك و نظامه. و ممكن تلخيص اسباب
الاحتجاجات ف:

يوم الجمعة 28 يونيه، إبتدت إحتجاجات ضد مرسى ف كل مصر بما فيها مدن زى القاهره ،
اسكندريه ، الدقهلية ، الغربية و أسوان و يوم 29 يونيه، و اعلنت حركة تمرد أنهم
جمعو أكتر من 22 مليون إمضا من على عريضة تطالب مرسى التنحي عن منصبه .

ما كانش فيه وسيله رسميه تسمح بتغيير ريس مصر او نظام الحكم و رفض محمد مرسى من
السلطه مطالب المحتجين و رفض إنه يسيب الرياسه. المحتجين طالبو إن الجيش يساعدهم.
يوم 3 يوليه أعلن رئيس القوات المسلحة المصرية عبد الفتاح السيسى إنه عزل الرئيس
محمد مرسى من السلطه و عطل الدستور ، و هايعمل إنتخابات رياسه جديده و عين رئيس
المحكمة الدستوريه العليا عدلى منصور رئيس مؤقت اللى مهمته تشكيل حكومه الانتقاليه.
كانت قرارات من وزير دفاع مصر بتٱييد من مصريين كتير و حصلت يوم 3 يوليه سنة 2013 و
فيه الجيش المصرى شال محمد مرسى من رياسة مصر. ده شافه الاتحاد الافريقى إنه انقلاب
علشان هو تغيير نظام الحكم بالعافيه , غصب عن الحكومه و حكم الدولة اللى موجوده و
تسليم الحكم لناس بديله و علشان كده اتؤفت عضوية مصر ف المؤتمر الافريقى. بعد كده
اتحط مرسى تحت الإقامة الجبرية و احبس كتير من الإخوان المسلمين و يوم 4 يوليه،
استمرت اعمال العنف و إتعور أكتر من 100 شخص و حصلت حالتين وفاه



https://arz.wikipedia.org/wiki/%D8%AD%D8%A7%D8%AF%D8%AB%D8%A9_%D8%AF%D9%86%D8%B4%D9%88%D8%A7%D9%89

فى 13 يونيه سنة 1906 فى عهد الخديوى عباس حلمى التانى ، وقت ما كان اللورد
كرومرمندوب الانجليز السامى على مصر ، راحت جماعه من الظباط الانجليز المحتلين مصر
وقتها من سنة 1882 برحلة صيد حمام بقرية دنشواى فى المنوفيه بدعوه من عبد المجيد بك
سلطان الذى كان من اعيان القريه، لكن و هم يصطادون اشتعلت النار فى جرن تبن لأحد
الفلاحين بسبب البارود المولع ، فلما رأى الفلاحين المنظر هاجوا و هجموا على الظباط
الانجليز فضرب واحد من الظباط خرطوشه من بندقيته جت فى ست من القريه فوقعت ع الارض
قتيلة ، فهجم رجال القريه على الانجليز فى هذه الاثناء جاء خفر القرية لانقاذ
الانجليز بينما توقع الضباط الانجليز العكس فاطلق احدهم الرصاص على شيخ الخفر
فقتله. و الظباط بيهربوا واحد منهم جت له ضربة شمس فمات و اتهم الانجليز الفلاحين
بقتله.

حسب قانون الأحكام العرفيه اللى طبقوها الانجليز فى مصر سنة 1895 لحماية عساكر
الاحتلال البريطانى ، و بناء على قرار قدمه محمد شكرى باشا مدير المنوفيه ، اتشكلت
محاكمه خاصه يوم الحد 23 نوفمبر 1906 ، قضاتها كانو بطرس باشا غالى بوصفه ناظر
الحقانيه بالنيابه ، و فتحى بك زغلول رئيس المحكمه الاهليه و اللى كان اخو سعد
زغلول ، و الانجليز هيتر المستشار القضائى بالنيابه و بوند نايب رئيس المحاكم و
الكولونيل لدلو القاضى العسكرى ممثل جيش الاحتلال البريطانى. سلطة الاتهام عن
الانجليز كان بيمثلها ابراهيم بك الهلباوى.

استقبل المصريين خبر المحاكمه و العقوبات الظالمه بقرف جامد عبر عنه المفكر سلامه
موسى بقوله انه لما سمع الخبر و هو فى اسكندريه بياكل فى مطعم : " فلما قرأت الحكم
عمنى جمود يشبه الغثيان فلم استطع الأكل جملة ايام. و دارت فى رأسى خواطر جنائيه عن
هؤلاء المعتدين على بلادنا و اهلنا " ، و ضاف : " و لا تزال دنشواى عندى من
الذكريات النفسيه الأليمه " سلامه موسى .

عم مصر التوتر و ندد مصطفى كامل بالمدبحه الاستعماريه و سافر انجلترا و ندد هناك
بمدبحة كرومر ضد الفلاحين المصريين و طاف فى عواصم اوروبا لعرض قضية استقلال مصر و
نشر فى الجرانيل الفرنساويه مقالات بتندد بإحتلال الانجليز لمصر. مفكرين و كتاب
كبار فى اوروبا و بريطانيا نددو بمدبحة دنشواى و كان منهم جورج برنارد شو ، و اضطرت
الحكومه البريطانيه عزل مندوبها السامى فى مصر اللورد كرومر.



https://arz.wikipedia.org/wiki/%D8%AC%D8%B1%D8%AC%D9%89_%D8%B2%D9%8A%D8%AF%D8%A7%D9%86

جرجى حبيب زيدان ، بك ، ( بيروت ، لبنان ، 1861 - القاهره ، مصر ، 21 يوليه 1914 )
،اديب و روائى و مؤرخ و صحفى لبنانى اتولد فى بيروت. لما كبر كان عايز يدرس الطب
لكن اتحول للصحافه و التاريخ و الادب بعد ما راح مصر و قعد فى القاهره. أصدر مجلة
الهلال سنة 1893 و كتب روايات تاريخيه. لعب دور كبير فى تنشيط حركة الادب المصرى
الحديث. ابنه " اميل " ساعده فى تحرير مجلة الهلال. الف جرجى زيدان 23 روايه
تاريخيه بدأهم بـ " المملوك الشارد " و كان منهم " أرمانوسة المصرية " و " شجرة
الدر " و غيرها.

اترزق حبيب زيدان بإبنه جرجى سنة 1861 ، و لما بقا عنده خمس سنين فداه للمعلم الياس
قسيس الاسره اللى كان يعلم العيال بطريقة الكتاتيب فى مصر. بيوصف جرجى مدرسته
الأولى بقوله : " كانت عباره عن قبو واسع فى مبنى يعقوب ثابت و بقت فرن بعد كده ، و
كانت عامله زى الزريبه و بيتلمو فيها ولاد الحته من سن اربعه لعشره ، صبيان و بنات
، كانو بيقعدو على حصيره مفروشه على ارضية القبو، و كان المعلم الياس بيقعد قدامهم
و قدامه صندوق صغير باشتخته بيحط عليه كتابه و ادواته و اقلامه ، و كان بيحط على
يمينه كذا عصايا كان بيستعملها حسب سن العيل و جنسه و بعده او قربه منه". بالنسبه
للقرايه و التسميع كان فيه شبه بين الكتاتيب فى مصر و لبنان. فى لبنان كانت قراية
المزامير و اللى ما ماكانش يقدرش يسمع كان بيتعاقب بالفلقه اللى وصفها جرجى زيدان
بإنها " اداة للقصاص اللاآدمى ". جرجى نفسه كان بيفلت من الفلقه لإنه كان خجول و
بيخاف جداً من العقاب فكان هادى و فضل طبعه هادى طول حياته بعد كده و ده حبب الناس
فيه.

جرجى بقا بياخد دروس من معلم اسمه مسعود كان بياكل ببلاش فى مطعم ابوه مقابل تعليمه
، و علمه مسعود انجليزى ، و بدأ جرجى يعمل قاموس انجليزى-عربى و صل فيه لحد حرف E.
و مع التعليم اهتم جرجى بالقرايه و المعرفه و كان بيشوف فى مطعم ابوه زوار من
الادبا زى ابراهيم اليازجى و عبد الله البستانى و يعقوب صروف ، فبدأ يبقا عنده طموح
معرفى. و لما كمل سن العشرين قرر انه يدرس الطب بالإنتساب للجامعه الامريكيه فى
بيروت ، و فعلاً انتسب للجامعه لكن اضطر يسيب الدراسه و هو فى سنه تانيه بسبب اضراب
طلابى حصل سنة 1866 ، و كان اول اضراب من نوعه فى المنطقه. سبب الاضراب كان احتجاج
الطلبه على محاضرات استاذهم الدكتور أدوين لويس عن كتاب " اصل الانواع " بتاع
داروين، و قرار الجامعه تدريس العلوم بالانجليزى ، و اضطرار الطلبه فى السنه
النهائيه انهم يتعلمو تركى عشان يقدرو يسافرو استانبول عشان يعملو الامتحان و
يتخرجو. و على الرغم من صغر سن جرجى زيدان الطلبه المضربين اختاروه لرياسة لجنه
منهم للتفاوض مع ادارة الجامعه ، و فشلت المفاوضات و كانت النتيجه ان جرجى زيدان
اتطرد من الجامعه مع كل زمايله فى اللجنه.

بعد طرده من الجامعه فى لبنان ما بقاش قدامه بلد ممكن تضمه و تديه العلم غير مصر ،
فسافر على مصر سنة 1883 فى باخرة بضايع بعد ما استلف سته جنيه من جاره " مصباح
الحمصانى " عشان يدفع بيهم مصاريف الرحله. الباخره كانت مليانه شوام هربانين على
مصر من ظلم التراكوه و للتدوير ع الرزق و لقمة العيش فى مصر اللى كانت مفتوحه
للمظاليم و طلاب الرزق و العلم.

مصر فى الفتره دى بقت مركز الحركه الثقافيه فى الشرق الاوسط و مكان بيلجأ ليه
الشوام و الكتاب اللى بيصدر جرانيل. لما وصل جرجى زيدان مصر كان ابيحكمها الخديوى
توفيق و كان لانجليز محتلينها بقالهم سنه لكن الحركه ثقافيه كانت نشيطه فقرر انه
يغير وجهته من الطب للادب و الكتابه. اشتغل جرجى فى جورنال فى " الزمان " اليومى و
ده كان الجورنال الوحيد اللى فضل بعد المحتلين الانجليز ما عطلو كل الجرانيل اللى
كانت بتصدر فى مصر ، و كان صاحبها راجل ارمنلى اسمه " علكسان صرافيان ". اظهر جرجى
تفوق و بقا عضو فى المجمع العلمى الشرقى فى لبنان ، و الف كتاب سنة 1886 عن اللغه و
علومها عنوانه " الألفاظ العربية و الفلسفة اللغوية " ، و بعدها بسنه سافر كمترجم
مع الحمله الانجليزيه على السودان لإنقاذ جوردون باشا وقت ثورة المهدى. قعدت الحمله
فى السودان عشر تشهر و وصفها جرجى زيدان فى كتابه " تاريخ مصر الحديث " اللى حكى
فيه عن الاحداث الحربيه زى معارك " ابو طليح " و " المتمه " و غيرها اللى شاف فيها
الاف القتلى و الجرحى.

سافر جرجى زيدان على لندن و زار متاحفها و مكتباتها و اطلع ع الحركه الثقافيه فى
اوروبا و رجع مصر سنة 1886 و بقا مدير و محرر مجلة " المقتطف " بمرتب تمانيه جنيه
فى الشهر ، المقتطف كانت مجله بيصدرها " يعقوب صروف " و كانت بتروج لنظرية التطور و
للعلم و المعرفه. بعد ما جرجى زيدان اشتغل فى المقتطف سنتين سابها و اشتغل مدرس فى
مدرسة العبيديه و كتب اول رواياته التاريخيه " المملوك الشارد " عن امين بك من
مماليك العصر العثمانلى اللى نط بحصانه من قلعة القاهره و نجى من مدبحة القلعه اللى
دبرها محمد على باشا ( الاذاعه المصريه حولت القصه دى لمسلسل نجح جماهيرياً سنة
1954 و قام ببطولته عماد حمدى و امينه رزق ).

جرجى زيدان كان كاتب موسوعى متنوع و كان بيثير فى مقالاته و مؤلفاته قضايا فكريه و
ثقافيه و اجتماعيه و كان بيسعى لمشاركة القراء فى النقاش لدرجة انه كتب فى مقدمة
كتابه " تاريخ اداب اللغة العربية " أن القراء هما اللى طلبو منه يكتب فى المجال
ده. و من القضايا اللى اثارها فى مجلة الهلال و كان ليها ردود فعل واسعه كانت قضية
تحرير المرأه ، و مع ان موضوع تحرير المرأه ارتبط بكتاب قاسم امين اللى نشره سنة
1899 فى الموضوع ، لكن جرجى زيدان فى الحقيقه كان اسبق منه و تقريباً هو اللى مهد
ليه. الموضوع بدأ لما قارىء سأل الهلال فى عدد من اعدادها سنة 1894 : " هل للنساء
أن يطالبن بكل حقوق الرجال؟‏ " فنزلت الردود و المقالات ترف ع الهلال و كانت فيها
ردود ايجابيه و فى صالح الستات ( 1894 ! ) و كتب جرجى زيدان : " لا يرضينا من
الفتاة الشرقية أن تحبس نفسها بين جدران غرفتها لا تنظر إلي الطريق إلا من خلال
قضبان النوافد ". و اتهاجم جرجى زيدان لدرجة انه كتب " لا نظن كاتبا من كتاب العصر
لاقي ما لاقيناه من الانتقاد فى اثناء اشتغالنا بهذه الصناعة منذ بضع وعشرين سنة ".
و كتب واحد اسمه " امين بن حسن المدني " كتاب سماه " نبش الهذيان من تاريخ جورجي
زيدان " و رد عليه جرجى بكتاب اسمه " رد وثان علي نبش الهذيان‏ ".

‏الف جرجى زيدان رواية " البطلين " اللى نشرها سنة 1889 بإسم مستعار ، و السبب فى
كده انها كانت قصة حياته ، وإكمن بطلها كان مميز و متفوق فضل زيدان اللى كان معروف
بتواضعه انه ما يحطش اسمه عليها. ‏ جرجى زيدان كان غزير الانتاج و موسوعى المعرفه
اهتم بالتاريخ و الفلسفه و اللغه و كتب مؤلفات تاريخيه متنوعه. وبيقول الدكتور حسين
مؤنس ان السبب فى كده ان جرجى زيدان كان بيهتم بالنصوص القديمه و بيدرسها و بيتعمق
فى فهمها و فوق كده كان بيجيد الانجليزى و الفرنساوى و الالمانى و اللاتينى و بيعف
طليانى و اسبانى و حتى كمان لغات قديمه زى السريانيه فبكده قدر انه يتوسع فى
القرايه فى فتره كان الغرب فيها مهتم جداً بالدراسات التاريخيه و كانت حركة
الاستشراق فى الغرب فى ازهى عصورها ، فكان جرجى زيدان زى حلقة وصل ما بين الحركه
التطوريه الناهضه فى مصر و المنطقه العربيه و حركة الاستشراق النشيطه فى الغرب.

فى سنة 1908 انعم الخديوى عباس حلمى التانى على جرجى زيدان بدرجة البكويه. لكن مع
انه كان اول شرقى فى العصر الحديث يكتب بتوسع و يرصد حياته لدراسة التاريخ الاسلامى
،و مع ان كان ليه فضل كبير فى النهضه المصريه ، لما اتفتحت الجامعه المصريه اتكلف
بإلقاء محاضرات عن التاريخ الاسلامى و بعدين رجعت ادارة الجامعه و لغت التكليف بحجه
مؤسفه و هى انه مسيحى. مصر اياميها على الرغم من انها كانت بتحاول تنهض ثقافياً لكن
كان معشش فيها الفكر العثمانلى المستبد اللى كان بيحيل بينها و بين تحقيق اى تقدم
حقيقى. الحادثه دى سابت مراره فى نفسه و كان بيظهر حزن كبير لما بيذكرها. و بيقول
المفكر الكبير سلامه موسى ان جرجى زيدان مره قاله : " لا بأس بأن ننتقد المسيحية،
لأن المسيحيين قد الفوا نقد ديانتهم، اما المسلمون فيجب أن نتوقاهم لأنهم لم يألفوا
النقد " .

اتوفى جرجى زيدان فجاءه فى مسا يوم 21 يوليه 1914 قبل ما يكمل خمسين سنه ، و من غير
ما يكون فيه عيا ، و هو قاعد يكتب اخر سطر كتبه فى تاريخ الاداب العربيه. افتكر
اهله انه اغم عليه بس و جابو الدكاتره اللى قالولهم انه اتوفى لكن ما اقتنعوش بكلام
الدكاتره و رفضو يدفنوه و استنو يوم على اساس انه ممكن يفوق لكن مافاقش. اتشيع
جورجى زيدان للجبانه بعدد صغير من ادبا و مفكرين مصر كان من ضمنهم المفكر سلامه
موسى.

بيقول بشاره تقلا عن صاحبه و زميله جرجى زيدان : " حقيق لو قاس المؤرخون مدي عمره
على آثاره لاعتقدوا أن صاحب الهلال قد بلغ المئة بينما رحل وهو لم يتجاوز
الخمسين‏!‏ "



https://arz.wikipedia.org/wiki/%D8%AA%D9%88%D8%B1%D9%83%D9%89

اللغه التوركيه (Türkçe نطق: [ˈt̪yɾktʃe]) اللى بيتكلمها الناس فى البلد توركيا هى
لغه من اللغات التوركيه. متأثره بالعربى و الفارسى، و كانت بتستخدم الحروف العربيه
فى الكتابه قبل ما تتجدد و نسختها القديمه بقت بتتسمّا عثمانلى. لكن لما قامت
الجمهوريه فى تركيا و مسك الرئيس مصطفى كمال اتاتورك الحكم فيها سنة 1923 غير حروف
الكتابه للحروف اللاتينى، و دخل تعديلات فى اللغه التركيه العثمانليه Osmanlıca
عشان تتوائم لغة تركيا مع العصر الحديث اللى بتسوده الحضاره الغربيه، و تخرج من
حالة التخلف اللى كانت تركيا عايشه فيها.

اللغه التوركى موجوده فى مناطق كتيره كلغه محليه زى فى الجزء التركى فى قبرص، و فى
المناطق اللى هاجر ليها الاتراك كلغه بيتكلم بيها المهاجرين الأتراك بين بعضهم.و
اللى بيتكلمو تركى عددهم 60 مليون كلغه ام و 15 مليون ناطقين بيها.



https://arz.wikipedia.org/wiki/%D8%AA%D8%A7%D8%B1%D9%8A%D8%AE

التاريخ، بالانجليزى History و بالفرنساوى Histoire و الكلمتين مشتقين من الكلمه
اليوناني ‹هيستوريا› "ἱστορία" بمعنى التعلم او المشاهده، يعنى كل حاجه بتتعلق
بالانسان من وقت ما ابتدى يسيب آثاره على الارض.

بيقول المؤرخ السخاوى إن التاريخ " فن بيبحث عن وقائع الزمان من حيث التعيين و
التوقيت، و موضوعه الانسان و الزمان ". ارسطو استعمل كلمة " هستوريا " بمعنى السرد
المنظم لمجموعه من الظواهر الطبيعيه بغض النظر عن إذا كان السرد ده وفق تسلسل زمنى
او لاء، زى ما بيستعمل دلوقتى فى " التاريخ الطبيعى ". لكن دلوقتى استعمال كلمة
تاريخ بتختص بحالة السرد المرتب زمنياً، و فى المعنى العام كلمة تاريخ بقت معناها "
ماضى الانسان ".

كلمة تاريخ معناها مجموعه من الأحداث حصلت فى الماضى، و بتحصل دلوقتى، و بعدين
التنبؤ على هداها باللى حايحصل فى المستقبل. بيقول ابن خلدون فى مقدمته " فن
التاريخ عزيز المذهب شريف الغايه، أذ هو يوقفنا على أحوال الماضيين من الأمم فى
أخلاقهم، و الأنبياء فى سيرهم، والملوك فى دولهم و سياستهم، حتى تتم الفائدة فى
الإقتداء بذلك لمن يرومه فى أحوال الدين الدنيا "، بالمفهوم ده التاريخ بيتناول
الماضى و الحاضر و المستقبل.

التاريخ بمعناه العام بيهدف لمعرفة الماضى و ده لإن الانسان بطبعه بيهتم انه يعرف
ماضيه و ازاى كان اجداده عايشين و ازاى اساليب عيشتهم اتطورت و بيحب يعرف انجازاتهم
و الاثار اللى سابوها. حياة الانسان من ساعة ما اتوجد هى سلسله متصله الحلقات و
بالتالى علاقة حياة الفرد فى أى زمن من الأزمنه بحياة القرون السابقه علاقه وطيده و
وثيقه و لازم تكون فيه معرفه بأحوال الماضى عشان يقدر الانسان يفهم نفسه و حاضره و
عشان يقدر يتنبأ بمستقبله. معرفة الماضى بتكسب الفرد خبرة السنين الطويله اللى
عاشتها البشريه فى ازمان متتابعه. اللى ما يعرفش ماضيه بطريقه سليمه مدروسه ما
يعتبرش انسان متحضر، و الشعب اللى بيجهل ماضيه او بيعرفه غلط بيبقى شعب مبتور من
غير جذور و بكده بيطلع من دايرة الشعوب المتحضره. للاسباب دى التاريخ دراسه مهمه
جداً بتستحق الجهد اللى بيتبذل فيها. الظاهر بيبرس اللى بيعتبر من أعظم حكام مصر و
عبقريه فى فنون الحرب و الدبلوماسيه و المناوره السياسيه كان بيعى ده و كان بيقول:
" سماع التاريخ أعظم من التجارب ".

فيه اللى بيقول ان التاريخ مش ممكن يكون علم لانه بيعجز عن اخضاع الوقائع التاريخيه
عن طريق المعاينه و المشاهده و الفحص و الاختبار و التجربه و إن دراسة التاريخ ما
بتوصلناش لاستخلاص قوانين يقينيه ثابته زى مثلاً فى الفيزيا و الكيميا. و ده صحيح
لكن التاريخ بالرغم من كده بيعتبر علم من حيث المنهج لإن نتايجه بتخضع للتحقيق و
الاتفاق بين المؤرخين او عدم اتفاقهم وده بيحصل عن طريق الفهم و الادراك. لكن مع ان
التاريخ بيبحث عن اسباب تسلسل الظواهر و بيحاول يربطها ببعض و تعليلها بتعليل يقبله
العقل لكن د ما بيوصلش لوضع قوانين ثابته لإن المؤرخ ما بيجردش، و التاريخ قصص مش
برهان و بيتناول احداث و وقائع مستقله ما بتحصلش غير مره واحده و بكده مش ممكن
للمؤرخ انه يستخلص منها قوانين عامه شامله. لكن المؤرخين بيستخدمو ساعات تحقيقات
الاختبارات العامه و نتايج الملاحظات الاجتماعيه عشان يفهمو مدى الحدث الواحد
الفريد و بيستخدمو الاوضاع الاجتماعيه و الاقتصاديه عشان يوضحو اثارها على مجرى
التاريخ و دى حاجات مجرده. التاريخ له منهج خاص غايته بلوغ المعرفه عن طريق تسلسل
الحوادث الفريده مش عن طريق حط قوانين مجرده، و بيحتاج فوق صفته العلميه دى خيال
اللى بيكتبه و قدراته الادبيه فبكده بيعتبر كمان فن و ادب ما يقدرش عليه أى حد.



https://arz.wikipedia.org/wiki/%D8%A8%D8%B1%D8%AA%D8%B1%D8%A7%D9%86%D8%AF_%D8%B1%D8%A7%D8%B3%D9%84

برتراند ارثر ويليام راسل، ( تالت ايرل راسل ) - بالإنجليزى : Bertrand Arthur
William Russell, 3rd Earl Russell - ( تريليك، ويلز، 18 مايو 1872 - بلاس بينرهين،
ويلز، 2 فبراير 1970 ). منطقي وفيلسوف وعالم رياضيات وكاتب كبير غزير الإنتاج
وداعية سلام وتآخي بين البشر. من أهم مفكرين القرن العشرين. كات له مواقف مشهوره ضد
الحروب و الإستعمار و العنصرية والقهر. دخل السجن مرتين، مره بسبب معارضته للحرب
العالميه الأولى ودعوته للسلام (1918)، ومره وهو عنده تسعين سنه بسبب معارضته
لإنتاج القنابل الذريه (1961). اخد جايزة نوبل في الأدب سنة 1950 على كتاباته
المتنوعه و انتصاره للسلام و الحريه الفكريه.

في سنة 1963 أسس منظمة برتراند راسل للسلام وانضم له ووقف معاه الفيلسوف الفرنساوي
جان بول سارتر في ادانته لسياسة أمريكا في حرب فيتنام.

في سنة 1890 دخل راسل كلية ترينتي كوليج " Trinity College " في كمبردج، و على طول
اظهر ذكاءه وتفوقه وقدراته التفكيريه العاليه بالنسبه لكل الطلاب اللي معاه، و أخد
جوايز تفوق في علم الرياضيات. وبعدين في سنة 1893 بعد ما خلص دراسة الرياضيات اتحول
لدراسة الفلسفه اللي برضه نجح واتفوق فيها وأخد شهاده في علم الأخلاق سنة 1894. وفي
نفس السنة اتجوز واحده امريكانيه ضد رغبة عيلته و خد بعضه و راح أمريكا وبقى يحاضر
هناك في علم الرياضيات (الهندسة اللاإقليدية)، وبعد سنتين سافر على المانيا عشان
يدرس علم الإقتصاد وهناك اتعرف على الماركسيه عن طريق أتباع الحزب الإشتراكي
الديمقراطي وبعدين رجع على إنجلترا وبقى محاضر أول في مدرسة لندن للإقتصاد والعلوم
السياسيه " Lodon School of Economics and Political Science ".

بعد ما راسل خلص من كتابه عن فلسفة " ليبنيز " سنة 1900 بدأ مشروعه الكبير في
المنطق والرياضيات ونشر في 1903 " قواعد الرياضيات " - The Principals of
Mathematics - وفي سنة 1910 و 1912 و 1913 نشر التلت مجلدات بتوع كتاب قواعد
الرياضيات بعنوان لاتيني - Principia Mathematica -. والكتاب ده كتبه مع صاحبه
الرياضي والفيلسوف الفريد نورث وايتهيد وده كان أستاذه قبل كده.

في سنة 1927 راسل ومراته دورا فتحوا جنب بيترسفيلد مدرسه تجريبيه متحرره جداً
بمفاهيم أياميها . وبعد ما اتطلقوا سنة 1935 راسل سابها لكن دورا استمرت فيها لغاية
ما قامت الحرب العالميه التانيه في 1938.

لما قامت الحرب العالميه الاولى راسل كان من المناهضين لها والمطالبين بالسلام و
ندد بيها فاتقبض عليه واتغرم 100 جنيه وده اياميها كان مبلغ كبير. وفي سنة 1918
إطرد من كلية الترينتي كوليج اللي كان بيشتغل فيها محاضر وأخد ست تشهر سجن. وهو في
السجن انتهز الفرصه و ألف كتابه " مقدمه في الفلسفة الرياضيه " (اتنشر 1919) وبدا
يقرا ويجهز كتابه " تحليل العقل " (1921). وبعد ما طلع من السجن " قابل دورا بلاك "
- اللي اتجوزها بعد كده (1921) - وسافروا سوا الصين سنة 1920، وبعدها زار الإتحاد
السوفيتي، و في نفس السنه نشر كتابه " الممارسه والنظريه البلشيفيكيه " اللي انتقد
فيه النظام الشيوعى وأدان الأعمال القمعيه بتاعة ستالين .

كداعية سلام بيحب الخير للبشر وقف راسل ضد تهديدات قيام الحرب العالميه التانيه ،
لكن بعد الحرب ما قامت وقف ضد هتلر و قال إن هتلر ده لازم يتغلب " كتمهيد لأي شىء
كويس ". لكن اتطرد من كلية سيتي كوليج في نيويورك بعد ما اترفعت عليه قضايا من ناس
ماعجبتهومش توجهاته فاتهموه بإنه بينشر اللا أخلاقيه ودخل في محنه ماليه كبيره بسبب
الطرد من الكليه والقضايا دي، ما انقذهوش منها إلا عقد عمل كمحاضر في مؤسسة بارنس
في بينسيلفانيا. لكن الفرحه ما كملتش وفضلوا وراه لغاية ما إتطرد تاني سنة 1943 ،
بس استخدم محاضراته في تأليف كتابه " تاريخ الفلسفه الغربيه - History of Western
Phyilosophy - اللي نشره سنة 1945 وعمل ضجه كبيره في بريطانيا و أمريكا واتباعت منه
نسخ كتيره جداً جابت له دخل محترم لمده طويله. ولما رجع إنجلترا من أمريكا عينته
كلية ترينتي كوليج محاضر فيها فإرتاح مادياً بعد المحنه اللي صابته بسبب ناس
ماقدروش يتعاملوا مع أفكاره.

برتراند راسل اتشهر جداً وبقى يطلع في برامج راديو البى بى سى يناقش مواضيع فكريه
وخد جوايز تقديريه اتوجت سنة 1950 بجايزة نوبل فى الادب على أعماله الكتابيه
الكبيره ونشاطه في مجال السلم العالمى ودعوته للحريه و عدائه لقهر الشعوب والناس
وفرض المعتقدات عليهم.

في سنة 1954 لما أمريكا عملت تجربه لقنبله هيدروجينيه فى جزيرة بيكينى فى المحيط
الهادى ، وجه راسل نداء مشهور للعالم في راديو البي بي سي، أدان فيه بقوه تجارب
القنابل الهيدروجينيه، وانضم له العالم الكبير البرت اينشتين وجمعوا العلما
والمفكرين من أنحاء العالم وعملوا مؤتمر اترأسه راسل في بوجواش سنة 1957 أدانوا فيه
التجارب النوويه. وفي سنة 1958 إترأس راسل حملة نزع السلاح النووي من العالم.

في سنة 1961 وراسل عنده تسعين سنة اتقبض عليه هو و مراته واتحكم عليهم شهرين سجن.
لكن الحكم اتخفف لسجن سبع تيام لظروف راسل الصحيه وكبر سنه. والقضيه كان سببها انهم
عملوا عصيان مدني عشان يحتجوا على التجارب النووية وجمعوا مؤيدين وقعدوا في الشارع
وسدوا الطريق.



https://arz.wikipedia.org/wiki/%D8%A7%D9%84%D8%A7%D8%B2%D9%87%D8%B1

الجامع الازهر، القاهرة، مصر، بناه جوهر الصقلى قائد المعز لدين الله الفاطمى سنة
970، و أقيمت به اول صلاة جمعه سنة 972. عند بناءه كان يتكون من ثلاث أيوانات حول
الصحن، وكان أكبرها أيوان القبله، و كان به خمس أروقة. وعلى مر السنين والعهود تمت
فيه بعض الزيادات، أهمها فى عصر الدوله المملوكيه. مساحته الآن حوالى 12.000 م
مربع. للجامع ثمانية أبواب تمن أبواب.

فى البدايه الازهر كانت صفته دينيه زى المساجد الجامعه التانيه لكن بعد شويه اخد
صفه علميه تعليميه ، و ده حصل من وقت ما الفاطميين قررو نشر مذهبهم عن طريق دروس
بتتدرس فى حلقاته و فضلت الصفه التعليميه للازهر سايده طول العصر الفاطمى .

بعد ما قضى صلاح الدين الأيوبى (1137 - 1193) على الدوله الفاطميه و حول مصر للمذهب
السنى سنة 1171، اتوقفت صلاة الجمعه فيه لغاية ما رجعها السلطان الظاهر بيبرس (حكم
1260 - 1277) .

فضلت الدراسه فى الجامع الازهر بنظام الحلقات حوالين الشيخ المدرس لغاية ما صدر اول
قانون للازهر سنة 1872 بينظم طريقة اللحصول على شهادة العالميه و درجاتها. فى زمن
محمد عبده (مفتى مصر مش شيخ الازهر) اتعملت فى الازهر لجنة اداره دايمه عشان تشرف
على التدريس و نظام الأروقه. و فى سنة 1896 صدر قانون كساوى العلما و درجاتهم، و
بعد كده اتعملت لايحة مرتبات، و اتنظمت شئون الاساتذه و الطلاب. اتضافت للمناهج
مواد جديده زى الأخلاق و الحساب و الجبر و الهندسه و التاريخ الاسلامى، و تقويم
البلدان. و فى سنة 1911 صدر قانون ينظم الدراسه فى مراحل، لكل منها نظام، و مواد
تعليميه خاصه بيها. فى سنة 1930، وقت الشيخ المراغى، صدر قانون مهم حول الازهر
لجامعه اسلاميه. و اتطورت الدراسه فيه بقوانين 1936 و 1937 و 1938 وكان الازهر مسجد
شيعي علشان كان معمول ايام اهر ملك فاطمي و الفاطميين شيعه ولكن لما صلاح الدين
شاله بقا الازهر مسجد لنشر المذهب السني بدل الذهب الشيعي.

الازهر، زائد انه جامعه، مؤسسه دينيه مهمه، وشيخ الازهر منصب مهم جدا فى الحكومه
المصريه و بيعينه رئيس الدوله المصريه. فى الوقت الحالى، شيخ الازهر هو فضيلة
الإمام الأكبر احمد محمد الطيب. الازهر كجامع بيتبع وزارة الأوقاف مش مشيخة الازهر،
و مقر الجامعه فى مدينة نصر و الدراسه.

حسونة بن عبد الله النواوى، (1909)، و محمد مصطفى المراغى (1928 - 1930) و (1935 -
1945)، و مصطفى عبد الرازق (1945 - 1947)، و محمود شلتوت (1958 - 1963)، و محمد سيد
طنطاوى (1996-2010). شيخ الازهر الحالى هو الدكتور احمد محمد الطيب.



https://arz.wikipedia.org/wiki/%D8%A7%D8%B3%D9%8A%D8%A7_%D8%A7%D9%84%D8%B5%D8%BA%D8%B1%D9%89

اسيا الصغرى Asia Minor - بتتسمى كمان " الأناضول " Anatolia - شبه جزيره فى أقصى
غرب قارة اسيا ، بيحدها البحر الاسود من الشرق و البحر المتوسط من الجنوب و بحر
ايجه من الغرب . بحر مرمره و مضايق البسفور و الدرنيل بيوصلوا البحر الاسود ببحر
ايجه. اسيا الصغرى بتحتلها هضبة الاناضول و هى هضبه عاليه حواليها جبال منها جبال
طوروس فى الجنوب.

اسيا الصغرى كانت ملتقى الحضارات القديمه لان انهار دجله و الفرات بيربطوها بـ بلاد
بين النهرين و سواحلها بتربطها باليونان. بعد تدهور الحيثيين ظهرت مستعمرات يونانيه
على سواحلها و بكده اتصل اليونانيين بـ ليديا و فريجيا و طرواده. لما غزا الفرس
اسيا الصغرى قامت الحروب اللى اتعرفت باسم الحروب الفارسيه. اسكندر الاكبر قدر يدمج
اسيا الصغرى فى امبراطوريته لكن بعد ما مات اتقسمت على ولايات صغيره و كان جزء من
ساحلها الجنوبى ضمن الامبراطوريه البطلميه المصريه ، لغاية ما وحدوها من تانى. فى
العصور الوسطى قامت عليها ممالك زى سلطنة السلاجقه و مملكة كيليكيا ( أرمينيه
الصغرى ). فى زمن البيزنطيين فضلت هدف لهجمات عسكريه بطريقه مستمره لغاية ما استولى
عليها الاتراك العثمانليه ما بين القرنين 13 و 15. المؤرخين العرب سموا سكان اسيا
الصغرى " روم " سواء البيزنطيين او الأتراك العثمانيه.



https://arz.wikipedia.org/wiki/%D8%A7%D8%B1%D9%85%D8%A7%D9%86%D8%AF%D9%88_%D8%A8%D9%88

اتولد ارماندو بو يوم 3 مايو 1914 فى بوينوس ايريس عاصمة الارجنتين ، وظهر لأول مرة
على شاشة السينما فى الفيلم الأرجنتينى Ambicion سنة 1939 .

وفى سنة 1956 دخل ارماندو بو فى مجال البورنوجرافى لأول مرة من خلال دوره فى الفيلم
الأرجنتينى El Trueno entre las hojas سنة 1956 ، وبعد كده مثل وأخرج أكتر من 50
فيلم بورنوجرافى اشهرهم فيلم La Leona سنة 1964 .

ارماندو بو اتجوز مرتين ، اول مرة كانت فى سنة 1942 من واحدة ست من برة الوسط الفنى
وخلف منها ابنه الوحيد الممثل فيكتور بو (Victor Bo) ، والمرة التانية كانت سنة
1956 من الممثلة البورنوجرافية الكبيرة ايزابيل سارلى (Isabel Sarli) واللى كون
معاها ثنائى ناجح فى مجال البورنوجرافى وأخرج لها ومثل معاها افلام بورنوجرافية
كتيرة منها El Trueno entre las hojas و La Burrerita de Ypacarai و La Diosa
impura و La Leona و Fuego وهى اللى فضلت عايشة معاه لغاية اخر يوم فى عمره .

فى يوم 8 اكتوبر 1981 مات ارماندو بو فى بيته بمدينة بوينوس ايريس نتيجة مضاعفات
مرض سرطان المخ .



https://arz.wikipedia.org/wiki/%D9%8A%D9%88%D8%B3%D9%81_%D8%A7%D9%84%D8%B3%D8%A8%D8%A7%D8%B9%D9%89

يوسف محمد محمد عبد الوهاب السباعي ( القاهرة، 17 يونيه 1917 - قبرص، 18 فبراير
1978)، وزير ثقافة مصر و اديب و مفكر و مؤلف روايات مصرى كبير، مع انه كان اديب و
مش سياسى ، قتلوه ارهابيين فلسطينيين فى قبرص و هو بيحضر مؤتمر منظمة التضامن
الأفرو-اسيوي اللى كان أمينها العام لإنه أيد السلام و وقف الحرب و نزيف الدم بين
بلده مصر و اسرائيل.

من اشهر رواياته "إني راحلة" ، و "رد قلبى" ، و "بين الأطلال" ، و "نحن لا نزرع
الشوك". اتحولت روايات ليه لأفلام مشهوره انتجتها السينما المصريه و منها "رد قلبى"
، و "السقا مات" ، و "ناديه ، و " بين الأطلال".

اتولد يوسف السباعى فى حى الدرب الاحمر فى القاهره فى 10 يونيه سنة 1917. دخل
الكليه الحربيه سنة 1935 و اترقى لدرجة جاويش و هو لسه فى سنه تالته. بعد مااتخرج
دخل سلاح الصوارى و بقى قائد لفرقه من فرق الفرسان. يوسف السباعى كان ليه فضل فى
تأسيس سلاح المدرعات فى مصر.

لما سافر الرئيس السادات القدس فى نوفمبر سنة 1977 أخد معاه عدد من المثقفين
المصريين عشان يظهر قدام العالم حضارة مصر و ازاى ان السلام اللى بيطالب بيه تعبير
عن الحضاره دى. يوسف السباعى كان من اللى راحوا مع السادات بوصفه اديب مصرى و وزير
للثقافه و بصفته الصحفيه كرئيس تحرير جورنال الاهرام، لكن انقلبت الدنيا فى المنطقه
العربيه اللى شافوا ان مصر مش من حقها تخرج من الحروب و لازم تفضل للأبد تستنزف
طاقتها و ارواح شعبها فى حروب ضخمه ضد قوى كبرى. بعد زيارة القدس بتلت تشهر سافر
قبرص لحضور مؤتمر التضامن الافرو-أسيوى و هناك استناه الفلسطينيين بالسلاح عشان
يقتلوه.



https://arz.wikipedia.org/wiki/%D9%86%D9%8A%D9%83%D9%88%D9%84%D8%A7%D9%89_%D8%AA%D8%B4%D8%A7%D9%88%D8%B4%D9%8A%D8%B3%D9%83%D9%88

نيكولاي تشاوشيسكو (بالرومانى Nicolae Ceauşescu) ( اتولد26 يناير ،1918 – 25
ديسمبر ، 1989) كان ديكتاتور شيوعي حكم رومانيا من سنة 1965 لحد سنة 1989 لما قامت
ثورة انهت حكمة و اعدمته هو و مراته ايلينا بالرصاص قدام التليفزيون بعد ما عملو له
محاكمة عسكرية استمرت ساعتين بس و اتحكم عليه ساعتها بالاعدام بتهم ارتكاب جرايم ضد
الدولة، الابادة الجماعية و تدمير الاقتصاد الروماني.

ولد نيكولاي فى قريه فى اولتينيا فى جنوب رومانيا و لما بلغ من العمر احدى عشره سنه
ذهب الى العاصمه بوخارست وعمل هناك بتنظيف الاحذيه ثم بعد ذلك انضم للحزب الشيوعي
الروماني و قبض عليه اكثر من مره لان هذا الحزب كان ممنوع فى تلك الفتره .
تشاوشيسكو التقى بزوجته ايلينا بيتريسكو و تزوجوا سنة 1946 و كان لها تاثير كبير
على حياته السياسه و على رومانيا . بعد الحرب العالمية الثانيه بقيت رومانيا تحت
تأثير الاتحاد السوفييتى و وصل نيكولاي فى هذا الوقت لمنصب سكرتير اتحاد الشباب
الشيوعى. بعدها لما وصل الشيوعيين للحكم سنة 1947. اشتغل نيكولاى فى منصب فى وزارة
الزراعه وبعدها اصبح نائب وزير الدفاع و استمر ترقياته الى ان اصبح الرجل الثاني فى
الجزب الشيوعي الروماني بعد جيورجيو-ديج.

جيورجيو-ديج مات فى مارس 1965 و بعديها بيومين وصل تشاوشيسكو لمنصب السيكريتير
الاول لحزب العمال الروماني و من اول الحاجات اللى عملها انه غير اسم الحزب لـ
الحزب الشيوعي الروماني و غير اسم الدولة الرسمي لـ جمهورية رومانيا
الاشتراكية.نيكولاي على الرغم من انه شيوعي الا انه كان على خلاف مع الاتحاد
السوفييتي واشتغل من دماغه و حاول يعمل استقلال للسياسة الخارجة بتاعة رومانيا بعيد
عن القبضة الحديدية بتاعة موسكو. فى سنة 1960 طلع رومانيا بره حلف وارسو وعارض بشدة
و ع المكشوف الغزو السوفييتي لتشيكوسلوفاكيا سنة 1968. الخلاف دا بينه و بين
السوفييت خلا موقف رومانيا غريب فلا هيا حتة من الغرب و لا هى تابع مخلص لسياسات
الستار الحديدي.سنة 1974 القاب تشاوشيسكو زادت واحد لما ضاف ليهم لقب رئيس رومانيا
و سيطر على كل مفاصل الدولة بمساعدة البوليس السري اللى كان بيراقب كل حاجة فى
البلد و بيتحكم فى الازاعة و الصحافة و بيتعامل بقسوة شديدة مع اى معارضة.

من اشهر المشاريع اللى عملها نيكولاي مشروع التنظيم (Sistematizare) و اللى بيتضمن
هد و اعادة بناء ونقل السكان على مزاجه و عمل محاولة لتغيير معالم العاصمة بوخارست
بالكامل لدرجة انه فى التمانينات هد خمس بوخارست بما فيها من كنايس و مباني اثرية و
بنى مكانها عمارات عالية و شوراع واسعة و ميادين كبيرة. بيت الشعب اللى بناه فى وسط
بوخارست بيعتبر تاني اكبر مبنى إداري فى العالم كله بعد البنتاجون.

فى العشر سنين الاخيره من فترة حكم تشاوشيسكو ، علاقاته بالاتحاد السوفييتى الحليف
الاكبر لرومانيا باظت وبقت وحشه وكمان علاقات رومانيا الخارجيه بالغرب و بالعالم
بشكل عام بقت وحشه. وصل الشعب لدرجه محصلتش قبل كده من الفقر الشديد و فى ديسمبر
1989 قامت ثوره شعبيه فى مدينة تيميشوارا فى غرب رومانيا و منها انتشرت لمدن اخرى
مثل كلوج و بوخاريست. حاول تشاويسكو فى الاول أنه يوقف المظاهرات دى لكن لما انضمت
حبة وحدات من الجيش للشعب حاول يهرب هو و مراته فى طياره هليوكوبتر. الثوار قبضوا
عليهم وعملولهم محاكمه عسكريه سريعه خدت ساعتين بس!! و اتحكم عليهم بالاعدام
بالرصاص فى يوم عيد الميلاد 25 ديسمبر 1989. ربطوا ايديهم زى ما هو متعارف عليه فى
حالات الاعدام بالرصاص، اتذاعت عملية الاعدام فى التليفزيون فى نفس اليوم عشان يصدق
الشعب ان تشاوسيكو مات.



https://arz.wikipedia.org/wiki/%D9%86%D8%A7%D8%B2%D9%8A%D9%87

النازيه Nazism (ألمانى: Nationalsozialismus اشتراكيه قوميه ) هى حركة سياسيه ظهرت
بعد الحرب العالميه الاولى, اسسها ادولف هيتلر و نشرها جامد فى المانيا, اللى حولها
بعد كدا لالمانيا النازيه بعد ما مسك الحكم فى سنة 1933. النازيه شكل من اشكال
الحكم الديكتاتورى زى الفاشيه بس واخدا شكل متطرف اكتر. النازيين شايفيين ان فيه
عرق بشرى واحد هو النقى و ان بقيه الاعراق ملوثه و ملهاش لازمه او على الاقل اقل فى
الاهميه وقسمهوم درجات. النازيه عملت مصايب فى حق البشريه و خصوصا فى اليهود و
الغجر و عملوا الهولوكوست. مع ان قوة النازيه الجامده تقريبا اختفت بعد ما خلصت
الحرب العالميه التانيه و انتحار هيتلر بس لسه افكار النازيه موجوده لحد دلوقتى و
فى حركات متطرفه معتمده فى الايديولوجيا بتاعتها عن شويه افكار نازيه, فى احزاب
اقصى اليمين بتتقال انها نازيه. النازيه دلوقتى اتطورت و اتسمت Neonazismus او
النازيه الجديده. دلوقتى فى المانيا و النمسا وبلاد تانيه مجرد الدعايه او الكلام
الكويس على النازيه ممنوعه من القانون و مع ان الدول دى بتئيد حرية التعبير بس
بيعملوا كدا من كتر ما النازيه عنصريه و اتسببت فى موت الملايين. من اسباب ظهور
النازيه كان الكساد الكبير و خسارة المانيا الحرب العالميه الاولى و معاهدة فيرساى
دا خلى ناس تقول ان الليبراليين و الاشتراكيين, الاشتراكيين الديموقراطيين خصوصا,
باعوا المانيا و وفقوا على معاهدة فرساى و وفقوا على شروط الحلفا, اللى كانوا
شايفينها ذل لالمانيا و اهلها. فدا خلى حركات زى النازيه و الفاشيه تظهر وقتها.
منهم مجموعه كانت شايفه ان الحل ان يكون فيه حزب جامد بيجمع و يوحد العمال و يحسن
الاقتصاد و يرفع الروح المعنويه للالمان بعد خسارتهم الحرب, ودا حصل فعلا فى 5
يناير 1919 لما اسس انتون دريكسلر والصحفى كارل هارير حزب العمل الالمانى فى ميونخ.
فى اجتماعات و مناقشات للحزب فى سبتمبر 1919 كان فيه جدل و نقاش جامد شارك فيه
هيتلر, و حسب كلام هيتلر فى كتابى كفاحى انه فى الاجتماع دا دريكسلر جاله و اداله
كتاب " يقظتى السياسيه" و حسب كلام هيتلر برضه ان الكتاب دا اثر فيه جامد, بعد كدا
فى نفس اليوم اتبعت لهيتلر جواب بيدعوه فيها انه ينضم للحزب معاهم. فى سنة 1920 قام
دريكسلر بتغيير اسم الحزب حسب اقتراح هيتلر و غير اسمه من حزب العمل الألمانى لحزب
العمل القومى الاشتراكى الألمانى (NSDAP).فى سنة 1921 بقى هيتلر من قواد الحزب, و
حصل خلاف بين هيتلر و دريكسلر و فى الاخر كسب هيتلر و خلى دريكسلر رئيس شرفى للحزب
بس ديريكسلر ساب الحزب بعد كدا فى سنة 1923 فى نفس السنة يوم 8 نوفمبر قاد الحزب
النازى بقيادة هيتلر محاولة انقلاب على السلطه بس فشلت و اتعرفت المحاولة بـ انقلاب
بير هول. من سنة 1924 بدى الحزب ينضم ليه ناس كتيره و تنتشر افكاره جامد و بدى
هيتلر يحلم انه يكون المانيا عظمى بتقوم على سيده الجنس الآرى (الالمانى) على كل
العروق والاجناس فى الدنيا و الافكار النازيه. فى سنة 1929 كسب الحزب النازى
انتخابات البرلمان و كسب 276 من اصل 387 كرسى فى البرلمان وبقى هو حزب الاغلبيه و
حزب الحاكم.

بتقوم ايديولوجيا النازيه على العنصريه والتشدد ضد الأعراق التانيه على اساس ان فيه
اجناس بشريه معينة اعلى من اجناس تانيه. النازيه بتؤمن بالتسلط و المنع و حتى ابادة
الاعراق التانيه الضعيفه و الملوثه عشان تحافظ على طهرة الاعراق التانيه. هيتلر كان
شايف ان الساميين (اليهود من اقل العروق نقاء, و خصوصا اليهود اللى كان شايفهم من
اسباب خراب الدنيا.



https://arz.wikipedia.org/wiki/%D9%85%D9%86%D8%B7%D9%82%D8%A9_%D8%A8%D9%8A%D9%86_%D8%A7%D9%84%D9%86%D9%87%D8%B1%D9%8A%D9%86

منطقة بين النهرين او ميسوپوتاميا (انجليزى:‏ Mesopotamia; ‏فرنساوى:‏
Mésopotamie;‏ ‏جايه من اليونانى:‏ Μεσοποταμία (ارض) بين الانهار; عربى: بلاد
الرافدين)‏ هى المنطقه التى بجرى بها نهرين دجله و الفرات و التى قامت فيها واحده
من اقدم الحضارات فى العالم القديم. منطقة بين النهرين بتشكل دلوقتى الجزء الاكبر
من دولة العراق و اماكن صغيره من تركيا و سوريا. و منطقة بين النهرين طلعت منها
الحضاره السومريه و البابليه و الاكاديه و الاشوريه و بعدين اتضمت للامبراطوريه
الاخمينيه (الفارسيه) و تنتها تحت الحكم الفارسى لحد القرن السابع الميلادى لما
غزاها العرب و قضو ع الامبراطوريه الساسانيه و سميت المنطقه باسم العراق و هوه
الاسم المعروفه به حتى دلوقتى. استولى المغول على معظم المنطقه و اتعرفت دولتهم
بإيلخانية فارس.



https://arz.wikipedia.org/wiki/%D9%85%D8%B1%D9%8A%D8%AE

المريخ (رمزه :) هو كوكب من كواكب المجموعه الشمسيه و ترتيبه الرابع من ناحية
الشمس.المريخ كمان مشهور باسم الكوكب الاحمر بسبب لونه المايل للحمار، اللون دا
سببه اوكسيد الحديد (الصدا).اسم المريخ فى اللغات الاوروبيه هو (Mars) و دا هوه اسم
الاه الحرب عن الرومان القدام (مارس) لان لون المريخ الاحمر هوه نفسه لون الدم و
الحرب. المريخ بيدور حواليه قمرين صغيرين هما فوبوس و ديموس. الغلاف الجوى بتاع
المريخ رفيع خالص و متكون اساسا من تانى اوكسيد الكاربون (CO2). درجة حراره المريخ
اقل من الارض ودا عشان المريخ ابعدعن الشمس من كوكب الارض. فى تلج فى القطبين
الشمالى و الجنوبى بتوع المريخ بس ما فيهوش اى مايه مع ان العلما بيعتقدو انه كان
فيه مايه و انهار قبل ملايين السنين.



https://arz.wikipedia.org/wiki/%D9%84%D9%8A%D9%88%D9%86%D8%A7%D8%B1%D8%AF%D9%88_%D8%AF%D8%A7%D9%81%D9%8A%D9%86%D8%B4%D9%89

ليوناردو دى سير پييرو داڤينشى (طليانى: Leonardo di ser Piero da Vinci
(مساعده·معلومات) نطق: [leoˈnɑrdo di ser ˈpiːro dæ ˈvintʃi]; إتولد بإسم: Leonardo
di Ser Piero)‏ (ڤينشى، جنب فلورينسا، ايطاليا، 15 ابريل 1452 - 2 مايو 1519) يعتبر
من افضل فنانين النهضة الطلاينه وهو مشهور كرسام، نحات، معماري، عالم. ه للمعرفة و
للبحث العلمى، ليه آثار كتير فى مدارس الفن فى ايطاليا امتدت لأكتر من قرن بعد
موته. ابحاثه العلميه فى مجال علم التشريح و الحركة و الميه موجوده وسط الكتير من
اختراعات العصر. اتقال عنه ان ريشته مكانتش بتعبر عن افكاره، حتى إن كاستيلون قال
عنه إن غريب إن الرسام الاول فى العالم كان بيكره الفن، و راح يدرس فلسفه. الفلسفه
كونت عنده مفاهيم غريبة و تصورات حديثة، معرفش يعبر عنها فى رسوماته.



https://arz.wikipedia.org/wiki/%D9%83%D8%A7%D8%B2%D8%A7%D8%AE%D8%B3%D8%AA%D8%A7%D9%86

كازاخستان (كازاخستانى: Қазақстан,‏ Qazaqstan نطق: [qɑzɑqstɑ́n]; روسى: Казахстан‏
[kəzɐxˈstan]; رسمى: جمهورية كازخساتن, Қазақстан Республикасы)‏ هى دوله تقع اكبر
مناطقها فى اسيا وهناك جزء صغير منها فى اوروبا ولذلك فإنها تعتبر من الدول العابرة
للقارات كانت كازاخستان تتبع الامبراطوريه الروسيه و بعد ذلك انضمت لاتحادالسوفييتى
حتي نالت استقلالها سنة 1991 اللغات الرسميه الكازاخستانى و الروسى. العاصمة:
استانا اكبر مدنيه : الماتى نظام الحكم جمهورى رئاسى العمله : تينج. الدستور
الكازاخستانى اعتمد فى استفتاء يوم 30 اغسطس 1995. كازاخستان مقسمةلاربعة عشر منطقه
او اقليم وتلات مدن لهم طبيعه خاصه. التلات مدن هما الماتى اسمها الاديم كان الما
اتا وكانت العاصمه الاديمه. استانا وهيا العاصمه الجديده بايكونو.

الكازاخ هم أكبر مجموعه ضمن 131 جنسية فى كازاخستان بما فيهم، روسيا ، أوكرانيا ،
الأوزبك و التتر . عدد سكان كازاخستان 16.2 مليون نسمة ، منهم حوالي 63 ٪ سته و
تلاتين فى الميه كازاخ .



https://arz.wikipedia.org/wiki/%D9%83%D8%A7%D8%B1%D9%85%D9%84_%D9%85%D9%88%D8%B1

كارمل مور (Carmel Moore) ممثلة بورنوجرافية بريطانية من اصل إيرانى اتولدت يوم 19
يونيو 1985 فى مدينة إيستبورن بمقاطعة إيست ساسكس فى انجلترا ، واسمها الحقيقى
نسرين علوى (Nasrin Alavi).

كارمل مور اشتغلت الاول فى المملكه المتحده كموديل عريان وممثلة ، وفى سنة 2005
سافرت لامريكا وهناك دخلت فى مجال البورنوجرافى .

كارمل مور دلوقتى بقت ممثلة بورنوجرافية صاحبة شعبية كبيرة فى المملكه المتحده وفى
امريكا ، وهى بتشتغل لحساب شركات Bang Bros و Brazzer و Reality Kings و Digital
Playground . ومن أهم الافلام اللى مثلتها Hug a Hoodie و Swallowed 2 و Virtual
Sex with Carmel Moore و Dangerous Dykes و Bad Girls 4

كارمل مور كسبت جايزة UK Adult Film and Television Award 2007 كأفضل ممثلة عن
دورها فى الفيلم البورنوجرافى Hug a Hoodie.



https://arz.wikipedia.org/wiki/%D8%B9%D9%84%D9%85

العلم معناه باللاتينى Scientia المعرفه. دلوقتى لفظ علم بيستخدم بمعنى المعرفه
لدراسة ظاهره طبيعيه بالاسلوب العلمى بمعنى وجود مشكله بيتفرض ليها فرض مااتعملتش
ليه تجربه تثبت صحته ، اذا اتعملتله تجربه و ثبتت صحته بيتحول الفرض لنظريه و الا
بيتعدل الفرض و بيختبر عمليا و تستمر العمليه لغاية التوصل لقانون طبيعى. العلم عند
اليونانيين القدام كان مجرد فكر و عند المصريين القدام كان تطبيق عملى. العرب شافو
العلم وسيله لتحقيق مكاسب و خلطو الغيبيات بالكيميا زى تحويل المعادن الخسيسه لدهب
او لصنع إكسير الحياه اللى بيعيش الانسان للأبد فعملو تجارب فاشله ماجابتلهمش لا
دهب يكنزوه و لا اكسير حياه يعيشهم للأبد لكن فى تجاربهم قدرو يتوصلو لنتايج
كيماويه بالصدفه كان ليها قيمه علميه مهمه. اسلوب استخدام التجربه اللى وصل لمعرفه
جديده كان هو المهم فى الفتره دى . العلما المسلمين و خاصة الفرس كانت ليهم مساهمات
معتبره فى تطور العلم. مع بداية عصر النهضه الاوروبيه ابتدى الاوروبيين يدركو
العلوم و المعارف ماهماش بس لخدمة الدين و ان العلم لازم يكون نزيه و مستقل عن
الدين و انه لازم يقوم على التجربه مش على التخمين الفلسفى و القياس المنطقى. ممكن
القول ان العلم و التجربه كانو ثوره على التفكير المنطقى الفلسفى. بذور الحركه
العلميه الاوروبيه الحديثه ظهرت على ايدين روجر بيكون ، اللى عاش مابين 1214 و 1294
قبل عصر النهضه الاوروبيه اللى رسمياً بيبدأ سنة 1453 ، و مع انه كان راهب نادى
بإتباع الاسلوب العلمى و التجربه العلميه.الطليانى ليوناردو دافنتشى ( 1452 - 1519
) بيعتبر ممثل مرحلة البحث العلمى القايم على التجربه للوصول لطرق جديده لإستخدام
الطبيعه. بعد دافنتشى، فرانسيس بيكون ( 1516 - 1626 ) مع انه ماكانش عالم لكن سياسى
و رجل قانون بيعتبر مؤسس النزعه التجريبيه فى العلم. فى سنة 1605 الف بيكون كتابين
ناقش فيهم ازاى ممكن المعارف البشريه انها تتقدم ، و نادى فيهم بضرورة الاعتماد على
الطبيعه و على استخدام التجربه بإعتبارها اساس المعرفه و الوصول لنتايج. فرانسيس
بيكون نقل اوروبا من التفكير الفلسفى الاغريقى للتفكير العلمى التجريبى. الفيلسوف
اليونانى كان الاول بيحط المذهب و بعدين يجمع الحقايق اللى توافق المذهب و كان
بيعتقد ان فى الكون اصول و مبادىء لازم التسليم بيها قبل دراسة المواضيع. على عكس
كده التفكير العلمى بيعتمد بس على التجربه و الاختبارات و منها بيستنتج المبادىء و
الاصول. الاسلوب العلمى اتبلور بعد كده فى الفلسفه الماديه بتاعة توماس هوبز ( 1588
- 1679 ).



https://arz.wikipedia.org/wiki/%D8%B3%D8%B1%D8%B7%D8%A7%D9%86_%D8%A7%D9%84%D8%B1%D8%A6%D9%87

سرطان الرئه واحد من امراض الرئه اللى بتتميز بحصولانقسامات خلويه مش منظمه ، و
قدرة الخلايا المنقسمه دى على غزو الانسجه التانيه و الانتشار فيها ، إما عن طريق
نمو مباشر فى اتجاه نسيج جنبها او الإنتقال عن طريق الدم و مسالك الغدد الليمفاويه
و غزو أنسجة بعيده بطريقه اسمها " الانتقال Metastasis ".

سرطان الرئه من أكتر السرطانات الشايعه فى العالم ( بعد سرطان الجلد ) والمسبّب
الاكتر للوفات بعيا السرطان من اسباب ارتفاع نسبة المتوفيين بسرطان الرئه انه بيصيب
فى الغالب كبار السن اللى بيصعب عليهم تحمل العمليات و العلاج الكيماوى و الاشعاعى
بسبب كبر السن و معانتهم من امراض تانيه فى نفس الوقت بتصعب العلاج.

سرطان الرئه فى بداياته عادة مالهوش اعراض ، و عادة بيكتشف بعد مايكبر او ينتشر و
بتظهر اعراضه زى الكحه المتواصله و/او وجع الضهر و/او تف بلغم فيه دم و/او نقص
الوزن و/او اعراض تانيه. سرطان الرئة بيتلاحظ عادة لأول مره بالاشعه السينيه (اشعة
إكس). فى حالة ملاحظة وجود ورم بيتم التشخيص المبدئى عن طريق الاشعه المقطعيه (
سى.تى. سكان CT Scan) ، و/او الاشعه فوق الصوتيه Ultrasound scan ، و/او الاشعه
النوويه (بيت سكان PET Scan ). التشخيص الكامل و معرفة نوعية الخلايا السرطانيه
بيتم بعد أخد عينة من الورم و تحليلها باثولوجياً تحت الميكروسكوب



https://arz.wikipedia.org/wiki/%D8%AD%D9%89_%D8%A7%D9%84%D8%AC%D9%85%D8%A7%D9%84%D9%8A%D9%87

حى الجماليه بيتمتع بشهره تاريخيه و عالميه لإن بيعتبر مجمع تراث القاهره من ساعة
ما اتبنت. فيه الازهر ، و جامع الحاكم بأمر الله ، و الجامع الأقمر و غيرها ، و فيه
اسوار القاهره ، و بواباتها ، و المدارس الأيوبيه و المملوكيه ، و خان الخليلى ، و
الصاغه ، و النحاسين.

بيتقال ان التسميه بتتنسب للامير " جمال الدين محمود الاستادار " من عهد المماليك
البرجيه بعد ما بنى فى الحى مدرسه سنة 1409 و كانت من أعظم مدارس القاهره. مساحة
الحى العريق ده حوالى 2.5 % من مساحة القاهره الحاليه. من الشرق بيحده جبل المقطم
اللى كان فوقه قلعة الجبل مقر إقامة و حكم سلاطين مصر ، و من الشمال حى الوايلى و
الظاهر ، و من الغرب احياء باب الشعريه و الموسكى ، و من الجنوب حى الدرب الاحمر.

بيحد حى الجماليه التاريخي من الشرق شارع المعز لدين الله ومنطقة بين القصرين، ومن
الشمال والغرب ابواب القاهره ، الفتوح و النصر ، وجزء من السور الفاطمى، ومن الجنوب
شارع االازهر، فى العصر الفاطمى المنطقه دى كانت حوالى خمس القاهره و كانت فيها
قصور الخلافه الفاطميه و ملحقاتها و بعد نهاية الدوله الفاطميه سنة 1171 على ايد
صلاح الدين الايوبي اتدهور حال القصر الفاطمى و بقى بيسكن فى اجزاء منه عامة الناس
وأسس الامير جهاركس الخليلى، و ده كان امير من احد امرا الدوله المملوكيه فى عهد
السلطان الظاهر برقوق ، خان الخليلى سنة 1382 على أنقاض ترب الخلفا الفاطميين فى
مصر التي اتعرفت باسم " تربة الزعفران "، وكانت على الجزء الجنوبى من قصر الخلافة
الفاطمى.



https://arz.wikipedia.org/wiki/%D8%AB%D9%82%D8%A7%D9%81%D9%87

الثقافة فى الأنثروبولوجيا ، ما بتتضمنش وسائل الحضاره الحديثه ، لكن بتشير ببساطه
لنمط السلوك السايد فى المجتمع البشرى. و بتشمل كمان المعتقدات ، و المبادئ
الأخلاقيه ، و اللغه ، و المزيكا ، و الفن ، و طرق انتقالها بكونها تراث اجتماعى
للاجيال الجايه . ممكن الثقافه تنمحى او تتكيف عن طريق الحروب و الغزو الخارجى. فى
الغالب بتحصل تغيرات فى الثقافات بسبب تاثير خارجى على الثقافه نفسها ، و كمان
بتسبب التطورات التكنولوجيه تغييرات سريعه فى الثقافه. التطويع الثقافى هو عملية
تقبل و امتصاص عناصر من ثقافه تانيه ، زى ما بيحصل لثقافة مجتمع متأخر لما يتصل
لمده طويله بمجتمع ثقافته متطوره أكتر. عادة الثقافات المتقدمه بتأثر و بتتنقل
للثقافات التانيه الاقل من ناحية التقدم و التطور زى ما انتقلت ثقافات مصر و
اليونان و اوروبا لمناطق تانيه فى العالم. عادة الثقافات اللى ما بتاخدش بالثقافه
المتطوره السايده بتترنح و بتتجمد و بتزول.



https://arz.wikipedia.org/wiki/%D8%A7%D9%8A%D9%85%D9%8A%D9%84

ميل الكترونى (دايما بيختصر ”ايميل“ او ”اى-ميل“; انجليزى: e-mail), هو طريقة
لتبادل الرسايل الرقمية (الديجيتال) يعنى متصمم اساسا لاستعمال البنى ادميين وانظمة
الأيميل مبنية اصلا على موديل خزن وابعت. اللى فيها جهاز الكومبيوتر الايميل سيرفر
يقبل و يبعت ويوصل ويخزن الرسايل بالنيابة عن ال يوزر اللى كل اللى بيعمله انه
يكونكت (او يتصل) بالايميل سيرفر ده عن طريق جهاز كومبيوتر متوصل بالانترنت لمدة
بعت او استلام الرسالة على الألل.

رسالة الميل الالكنرونى بتتكون من حتتين وهما: الهيدر Header (الراس) بتاعة الرسالة
ودى بيكون فيها داتا للتحكم فى الرساله ولازم يكون على الالل من اللى بعت الميل
(ايميل للراسل) وايميل او اكتر للمرسل اليه(المبعوت ليه الميل) وبيكون فيه داتا
تانية زى موضوع الميل مثلا. اما بالنسبة للبودى body بتاع الميل ده اللى هوه
الرسالة فيها المحتويات. الايمل اصلا كان كتابة بس فى الوقت اللى اخترعوه فيه
ويعتبر الايميل سابق للانترنت فى اول الستينات من القرن العشرين وكان اول بروتوكول
اتعمل للايميل فى سنة واحد وستين 1961 والبروتوكول ده سمح لليوزرات انهم يخشوا (Log
In) على IBM7094 من وحدات طرفيه بعيده(Remote Terminals) وكمان كان بيستخدموه عشان
يحفظوه الملفات الديسك. الايميل دلوقتى ممكن يتحط فيه اى حاجة زى ملفات الفيديو او
ملفات الصوت او صور او لينكات لمواقع او اى حاجة.



https://arz.wikipedia.org/wiki/%D8%A7%D9%84%D8%B4%D9%85%D8%B3

الشمس (رمزها ) وهي النجم المركزي للمجموعة الشمسية. وهي تقريباً
مدورة وفيها بلازما حارة متشابكة مع الحقل المغناطيسي. بيبلغ قطرها حوالي 1,392,684
كيلومتر، وهو الي بيعادل 109 أضعاف قطر الأرض و كتلتها 2×1030 كيلوغرام وهو اللي
بيعادل 330,000 ضعف كتلة الأرض وبتشكل نسبة  99.86 % تقريبا من كتلة كل المجموعة
الشمسية.

من الناحية الكيميائية بيشكل الهيدروجين ثلاث أرباع مكونات الكتلة الشمسية، أما الي
بقا فمعظمها هيليوم مع وجود نسبة 1.69% (تقريباً بتعادل 5,628 من كتلة الأرض) من
العناصر الأثقل و بتتضمن الأكسجين والكربون والنيون والحديد وعناصر كتيرة.

بتنتمي الشمس وفق التصنيف النجمي على أساس الطبقات الطيفية إلى الفئة G2V.ومعروف
بأنه قزم أصفر، علشان الأشعة المرئية بتكون أكثر في الطيف الأصفر والأخضر. وبتبين
من على سطح الكرة الأرضية ذات لون أصفر مع انو لونها الأبيض بسبب النشر الإشعاعي
للسماء للون الأزرق.. على أي حال وفق التصنيف النجمي، بيشير الرمز G2 إلى درجة
حرارة السطح واللي بتوصل تقريباً إلى 5778 كلفن، بينما بيشير الرمز V إلى أنو الشمس
هي نجم من النسق الأساسي. وبيعتبره علماء الفلك بأنو نجم صغير وضئيل نسبياً، وبيظن
الناس أنو الشمس ذات لمعان أكثر من 85% من نجوم مجرة درب التبانة، علشان بتشكل
أقزام حمراء معظم نجوم هاي المجرة. بيبلغ القدر المطلق للشمس +4.83، وكنجم أقرب إلى
الأرض فإن الشمس هي أكثر جرم لمعاناً في سماء الأرض مع قدر ظاهري −26.74. بتتمدد
هالة الشمس بشكل مستمر للفضا و بتشكل الرياح الشمسية وهي جسيمات مشحونة بتتمد حافة
الغلاف الشمسي والتي بتوصل إلى حوالي 100 وحدة فلكية، وبيمتلئ الوسط بين النجمي
بالرياح الشمسية. بيشكل الغلاف الشمسي أكبر بنية متصلة في المجموعة الشمسية.

بتتحرك الشمس في السحابة البينجمية المحلية الموجودة في منطقة الفقاعة المحلية ضمن
الحافة الداخلية لذراع الجبار واحد من الأذرعة الحلزونية لمجرة درب التبانة. و
بتحتل الشمس الترتيب الرابع من حيت الكتلة ضمن الـخمسين نجم الأقرب إلى الأرض (نجوم
توجد على مسافة 17 سنة ضوئية من الأرض)، في حين أنو أقرب نجم من الأرض بعد الشمس هو
القنطور الأقرب الذي بيوقع على بعد 4.2 سنة ضوئية.

بتمتد نواة الشمس من مركز الشمس إلى 20-25% من نصف قطر الشمس. وبتزيد كثافتها عن
150 غ/سم3 (حوالي 150 ضعف من كثافة الماء). بتوصل درجة الحرارة في النواة إلى 15.7
مليون كلفن، في حين أنو درجة حرارة سطح الشمس بتوصل إلى 5,800 كلفن. وفق تحليل
المسبار سوهو فإن نواة الشمس بتدور بسرعة أكبر من سرعة دوران المنطقة الإشعاعية.
تنتج الطاقة الشمسية خلال معظم حياة الشمس من خلال الاندماج النووي من خلال سلسلة
من المراحل بتتسمى سلسلة تفاعل بروتون-بروتون، ومن خلال هاي العملية بيتحول
الهيدروجينإلى الهيليوم. بينما بينتج عن طريق دورة كنو فقط 0.8% من طاقة الشمس.



https://arz.wikipedia.org/wiki/%D8%A7%D9%84%D8%AC%D9%8A%D8%B2%D9%87

الجيزه دى مدينه و محافظه مصريه جنوب القاهره وهى من محافظات القاهره الكبرى.
المحافظه من محافظات الصعيد ( الوجه القبلى )، و بتشترك حدودها مع محافاظات القاهره
و بنى سويف و البحيره و المنوفيه و القليوبيه. اتحدثت ايام الفاطميين و اتسمت "
الجيزيه " ، و فى العصر العثمانى اتسمت ولاية الجيزه و بعدين مديرية الجيزه (1889)،
بتمون القاهره بمواد غذائيه كتيره.

مدينة الجيزه فى غرب النيل اتجاه القاهره و هى عاصمة محافظة الجيزه. على بعد 7 كم
منها بتوجد اهرامات خوفو و خفرع و منقرع و ابو الهول. الجيزه مركز تجارى و موجود
فيها أكبر مصانع السجاير فى مصر ، و فيها جامعة القاهرة و جنينة الحيوانات و جنينة
الاورمان اللى فيها مجموعة نباتات قيمه ، و فيها استوديوهات السينما المصريه.

المهندسين - حى العجوزه- الكيت كات - امبابه - الوراق - وراق العرب -نكلا - بشتيل-
البراجيل - كفر حكيم - ابو رواش - المنطقة الصناعية - القطا - المنطقة الأستثمارية
- بنى مجدول - كرداسة - أوسيم - المنصورية - منشأة رضوان - الشيخ زايد - المعتمدية
- ناهيا - صفط - منشأة البكارى - كفر غطاطى - بولاق الدكرور - ميدان لبنان - ميت
عقبة

الدقى - ميدان الجامعة وحديقة الحيوان - ميدان الجيزة - الهرم - فيصل - العمرانيه -
كفر الملكة - كفر طهرمس - مجمع الجيزة ومحطة قطار الجيزة والمحكمة - ام المصريين -
ابو هريرة - المأمون - سوق الاحد - امير الجيش - نادى رابعة - شوكلى -مساكن بنزايون
- 6أكتوبر - ساقية مكى - جزيرة الدهب وكولدير - جزيرة البحرين -القرية الفرعونية
(الساقية)- كولدير (الجزيرة)- اول الدائرى والموقف - ميدان المنيب - المنيب -
القصبجى - عزبة البكباشى - ابو النمرس -شبرامنت -نزلة الأشطر - ترسا- بنى يوسف -
الحرانية - زاوية ابو مسلم - منيل شيحة - ميت قادوس - ابو صير -ميت شماس - المنوات
- طموه -الشيخ عتمان -ام خنان - الحوامدية -العزيزية - عزبة شريف باشا ترك - سقارة
- البدرشين - طرفاية- المرازيق - ابو رجوان - الشوبك - دهشور - الغمازة - كفر
ترك-الصف وتبدا بقرية النيا ثو عرب ابوساعد والشوبك الشرقى والعطيات وطرخان
والاخصاص وغمازة الكبرى وانزلة غليان وابوطماعة والترابين ونجوع العرب وابوعريضة
وغمازة الصغرى والتل والاقواز والجمال وعرب الحصار بحرى وقبللى والنجوع والفهمية
وعزبة حسن عوض والصف المركز والصف البلد واسكر والودى وعرب اسكر



https://arz.wikipedia.org/wiki/%D8%A7%D9%84%D8%A8%D9%88%D8%B0%D9%8A%D8%A9

البوذيه ، دين و نظام فلسفى و اخلاقى اسسه بوذا ( المتنور ) ما بين 563 و 483 ق.م.
البوذيه ليها علاقه بالبراهميه لكن بتركز على الحياه المسالمه الخيره البعيده عن
الشر و أذية الناس و الحيوانات بالفعل او بالقول ، و انكار الذات ، و ظبط العواطف ،
و التحكم فى الرغبه ، اكتر من التركيز على الطقوس و الشعاير المظهريه. بوذا اعلن
مبدأ إن الوجود ألم سببه الرغبه او الشهوه و إن الألم بيزول لما تتوقف الرغبه. و
للتخلص من الرغبه حطت البوذيه تمن نقط بتتعلق بصحة العقيده ، و العزيمه ، و
المسالمه ، و الكلام ، و السلوك ، و الحياه العامه ، و بذل المجهود ، و التأمل و
التعقل. البوذيه بتهدف لتخليص الانسان من الوجود المقيد ، و الوصول للفنا ( نرفانا
). نشئت عن البوذيه مذاهب زى الزن اللى انتشر فى اليابان. البوذيه دين مسالم خير
بيتعايش المؤمنين بيه مع العالم و الناس فى سلام و موده و ما بيعتدوش على حد و لا
بيميلوا لأذية حد من دينهم او مش من دينهم.



https://arz.wikipedia.org/wiki/%D8%A7%D9%84%D8%A8%D8%AD%D8%B1%D9%8A%D9%86

مملكة البحرين دى دوله مملكه فى اسيا بتتكون من جزيرتين كبار فى الخليج الفارسى
,عاصمتها المنامه. اللغه الرسميه العربى و الانجليزى. على الرغم من صغر حجمها لكن
دوله متطوره و لها مكانه تاريخيه مهمه.

مملكة البحرين دوله مسالمه و عريقه بتتكون من 33 جزيره اكبرها جزيرة البحرين و نظام
الحكم فيها ملكى دستورى و بيحكمها حالياً الملك حمد بن عيسى ال خليفة وعمو الشيخ
خليفة بن سلمان هوه رئيس الوزراء من سنة 1968 . المنامه العاصمه و المحرق بتعتبر
اكبر مدن البحرين. مع ان البحرين صغيره لكن لعبت ادوار كبيره فى التاريخ و خصوصا فى
فترة العصور الوسطى.

البحرين موجوده فى مكان استراتيجى ف الخليج الفارسى و سكنها ناس من العصور القديمه.
من القرن السادس للقرن التالت قبل الميلاد البحرين كانت تحت حكم الامبراطورية
الفارسية من ايام حكم سلالة الاخمينيين. مع ان البحرين صغيره لكن لعبت ادوار كبيره
فى التاريخ و خصوصا فى فترة العصور الوسطى. شافت البحرين حركة تطوير ضخمه و نهضه
عمرانيه كبيره و اتوصلت فى تمانينات القرن العشرين بالمملكه السعوديه عن طريق كوبرى
الملك فهد اللى طوله حوالى 45 كم. و بتعتبر مركز مالى واقتصادى مهم ، و بالاضافه
لدخلها من البترول بتعتبر مركز كبير لبنا السفن و انتاج الالمونيوم.

البحرين مملكة رئيسها ملك البحرين .ملك البحرين حمد بن عيسى ال خليفة ملك متعلم و
مثقف و بيهتم بالثقافه و التراث و التاريخ و انشأ مركز لتجميع الوثائق البحرينيه من
كل حته فى العالم.



https://arz.wikipedia.org/wiki/%D8%A7%D9%84%D8%A3%D9%85%D9%85_%D8%A7%D9%84%D9%85%D8%AA%D8%AD%D8%AF%D9%87

الاُمم المتحده (UN) هى منظمه دوليه. إتأسست سنة 1945 بعد الحرب العالميه التانيه
بـ هدف صنع نسخة أقوى من منظمه عصبة الاُمم (League of Nations), التي المفروض كانت
تحد الحروب من إنها تحصل. أغلب الاُمم اعضاء فى الاُمم المتحده, و يرسل ناس للـ مقر
لكي يقيموا إجتماعات و يصدرو قرارات على القضايا العالميه. المبنا الرئيسى للـ اُمم
المتحده موجود فى مدينة نيو يورك فى الولايات المتحده الامريكيه. مقر الاُمم
المتحده فى نيويورك هدف الاُمم المتحده هو إنها تجعل السلام العالمى, و تحسين أحوال
المعيشه العالميه عامةً, لكي تجعل العالم مكان أحسن للـ عيش اللغات عربى, صينى,
إنجليزى, فرنساوى, روسى, اسبانى.



https://arz.wikipedia.org/wiki/%D8%A7%D9%82%D8%A8%D8%A7%D8%B7

القبطى (لغه قبطى: ⲟⲩⲢⲉⲙ̀ⲛⲭⲏⲙⲓ ̀ⲛ̀Ⲭⲣⲏⲥⲧⲓ̀ⲁⲛⲟⲥ‏ , المعنى الحرفى: المصرى المسيحى ),
معناها الاساسى مصرى و بقت بتستعمل عشان توصف الشخص بإنه مصرى مسيحى, اللى جدوده
المصريين اعتنقو المسيحية فى القرن الاول.

كلمة "الأقباط" كانت بتستخدم فى العربى (الكلاسيكى) للإشارة للمصريين بصوره عامه,
لكن دلالة كلمة "الأقباط" اتحولت على مر القرون و بقى المعنى, خصوصا فى اللغات
التانيه, المسيحين المصريين و المسيحية المصريه, و تحديدا بعد اعتناق الجزء الأكبر
من السكان فى مصر الاسلام. و دلوقتى الاستخدام, كتير ينطبق على اعضاء الكنيسة
الأرثوذكسية القبطية المصرية بغض النظر عن الاصل العرقى. علشان كده الكنيسة
الاثيوبية و الاريترية من المسيحيين (والنوبيين قبل اعتناق الاسلام) كان بيتقال
عليهم عادة الاقباط.

تاريخ الاقباط (بمعناه الدينى) بيرجع لبدايات ظهور المسيحيه اللى اسسها فى مصر
القديس مرقس تلميذ المسيح و عشان كده بيتلقب بكاروز مصر و كرازته اسمها "الكرازه
المرقسيه". مرقس حط فى الكرازه اول اسقف "أنيانوس" (62-82) فبنى اول كنيسه فى
اسكندريه و اشتهرت فى التلت قرون الاولى بإسم "مدرسة اسكندريه اللاهوتيه" و طلع
منها علما كبار زى بنتينوس السكندرى (القرن التانى) اللى هذب اللغه القبطيه, و
الفيلسوف اوريجن. الكنيسه القبطيه المصريه بيرجع ليها الفضل كمان فى تأسيس الرهبنه
و نشرها و روادها كانو انطونيوس ابو الرهبنه و مكاريوس المصرى و باخوميوس ابو
الشركه و شنوده ابو المتوحدين. و فى عهد اثناسيوس الاول دخلت المسيحيه رسمياً بلاد
الحبشه و عينت الكنيسه المصريه هناك أسقف. عانى الاقباط اضطهادات جامده من الاباطره
كان اهمها اضطهادات نيرون و تراجان و دقلديانوس و استشهدت اعداد كبيره من المصريين
كان منهم مينا العجائبى و تادرس الشطبى و القديسه دميانه. و بيعتبر القرن التالت هو
عصر الكنيسه المصريه القبطيه اللى ظهر فيه ابطال كتار. و فى القرن الخامس انشقت
الكنيسه القبطيه المصريه عن الكنيسه الكاتوليكيه و البيزنطيه بسبب خلاف على طبيعة
المسيح و عانى الاقباط من اضطهادات البيزنطيين. اتعرض الاقباط لإضطهادات كتيره ايام
الامويين اللى ابتدعو مكوس و ضرايب لنهب مصر و المصريين و الفاطميين و بالذات فى
عهد الحاكم بأمر الله اللى طاح فى المصريين, لكن فى العصر المملوكى المعروف بتفتحه
قل الاضطهاد بوجه عام و ماكانش فيه اضطهاد منظم برغم الصراعات و الحروب مع
المسيحيين الاوروبيين (الحروب الصليبيه) اللى الاقباط ما كانش لهم دخل فيها و عانو
مع بقية المصريين و عامل سلاطين الدوله المملوكيه ابهات الكنيسه المصريه بكل احترام
و توقير, و ظهر من الاقباط مؤرخين و علما و رجال دوله كبار و طبقات من المثقفين كان
من اشهرهم علما و ادبا من عيله كامله اسمها عيلة "ولاد العسال", شهد تأسيس الدوله
المملوكيه فى مصر تعيين اول وزير قبطى من فترة دخول العرب مصر هو شرف الدين ابو
سعيد هبة الله صاعد الفائزى اللى اتنصب وزير للسلطان عز الدين ايبك. لكن فى العصر
العثمانلى اللى اتنكبت بيه مصر من سنة 1517 و اللى اتعرف بإضمحلاله اتهدمت اديره
كتيره فى مصر و اشتد اضطهاد الاقباط لكن بالرغم من كده و بسبب تفوقهم و امانتهم
اتعين منهم ناس كتيره فى وظايف مهمه زى ابراهيم الجوهرى و الياس بقطر و المعلم غالى
وزير مالية محمد على. فى القرن 18 فيه منهم بقو كاتوليك و بقى ليهم بطريرك خاص و
فيه عدد انضم للمذهب الپروتستانتى.

الاقباط بيمثلو جزء اصيل فى المجتمع و الثقافه المصريه و الفن القبطى بيعتبر امتداد
للفن المصرى القديم مع شوية عناصر من التراث المسيحى.

القبطى حرفيا بعنى المصرى و تاريخيا يعنى المصرى. الكلمة الانجليزى Coptic (قبطى)
من اللاتينى Coptus, و هى مشتقة من العربية qubṭi قبطى (رر: qubṭ قبط الأقباط
وأقباط), و التعريب من الأقباط kubti كلمة (Bohairic) و / او Αἰγύπτιος, aiguptios:
"مصرى", من Αἴγυπτος, aiguptos: "Egypt". دى بدورها كلمة مشتقة من كلمة يونانية
Αἰγύπτιος, aiguptios: "المصرى", من Αἴγυπτος, aiguptos: "مصر".



https://arz.wikipedia.org/wiki/%D8%A7%D8%AD%D9%85%D8%AF_%D8%B4%D9%88%D9%82%D9%89

احمد شوقى (نطق مصرى : احمد شوئى) ، اسمه و لقبه بالكامل : ‏ على احمد شوقى بك
(القاهره، مصر، 1868 - الجيزه، 23 اكتوبر 1932). اتلقب "امير الشعرا". بيعتبر من
اشهر الشعرا المصريين و شاعر من احسن الشعرا فى كل العصور.

اتولد احمد شوقى فى القاهره سنة1869 لأب شركسي وأم من اصول يونانية ودخل مدرسة
"المبتديان" ولما خلص الثانوية دخل مدرسة الحقوق (كلية الحقوق دلوقتى) وبعدين دخل
مدرسة الترجمة. سافر فرنسا فى بعثه على حساب الخديوى توفيق و قعد هناك تلات سنين
لغاية ما اخد الشهاده النهائيه و رجع مصر فى 18 يوليو 1893. نفاه الانجليز على
اسبانيا سنة 1914 عشان مواقفه الوطنية و شعره اللى كان بيهاجم بيه الانجليز ويدافع
عن حقوق المصريين فى الحرية والاستقلال. فضل فى المنفى لحد سنة 1920 و رجع مصر و
اتلقب بأمير الشعراء فى سنة 1927.كان يحب الشعر وبدا و سنه 12 مع فتاة ساندته كثيرا
و كان اسمها كوتر

إتأثر احمد شوقى بالكتاب الفرنساويين وبالذات موليير و راسين. احمد شوقى كان شعره
يعبر عن الاحساس فى اى موضوع , مدح مصر و مدح الرسول و فى السياسة (اللى تسببت فى
نفيه) و عن اهمية التعليم و اتكلم عن مشاكل عصره عموما و التاريخ و الرثاء و الغزل
و كتب كمان للاطفال و غنت ام كلثوم قصايد دينيه كتبها. ومن اشعاره:

بعد رجوعه مصر من المنفى، احمد شوقى بنى بيت جديد فى الجيزه سماه "كرمة ابن هانىء"
البيت ده اتحول فى 17 يونيه 1977 لمتحف احمد شوقى و موجود فى جنينته تمثال كبير من
البرونز عمله الفنان المصرى جمال السجينى اتزاح الستار عنه فى الذكرى الخمسين لوفاة
الشاعر الكبير.

فى سنة 1962 امرت الحكومه الايطاليه بعمل تمثال لأحمد شوقى اتحط فى جناين فيلا
بورجيزى فى روما بإعتباره شاعر عالمى كبير و اترفع الستار عنه فى احتفال حضره ادبا
و فنانين كتار.



https://arz.wikipedia.org/wiki/%D9%86%D9%88%D8%A7%D8%B6%D8%B1_%D8%A7%D9%84%D8%A7%D9%8A%D9%83_%D9%81%D9%89_%D9%85%D8%B9%D8%B1%D9%81%D8%A9_%D8%A7%D9%84%D9%86%D9%8A%D9%83

نواضر الأيك فى معرفة النيك ، كتاب للإمام و المؤرخ الكبير جلال الدين عبد الرحمن
السيوطى (1445 - 911) اتكلم فيه عن الجنس و الاوضاع الجنسيه و ازاى الراجل و الست
يغروا و يهنوا بعضهم. الكتاب اضافة لقيمته التاريخيه و اللغويه بيوضح ان مصر فى
العصور الوسطى ما كانتش منغلقه و مكبوته و بتعانى من التابوهات زى ماحد ممكن يتصور
، و دليل كده ان شيخ و فقيه وامام كبير بيعتبر عند العامه ولى كتب ببساطه عن الجنس
و استخدم لغه مفتوحه و واضحه من غير تعقيدات و ان التثقيف الجنسى كان حاجه طبيعيه
فى المجتمع و ماهواش عيبه و بيدل على كده ان مفيش حد انتقده فى عصره. من ناحيه
تانيه، رغم ان الكتاب عمره اكتر من 500 سنه لكن بيتكلم عن الرجاله و الستات بطريقه
متكافئه و بيصور المتعه الجنسيه على انها حاجه متبادله بين الطرفين مش لطرف على
حساب طرف و ما بيصورش الراجل فى مكانه اعلى من الست. ده بيعكس مكانة الست فى مصر فى
العصور الوسطى. الست المصريه فى العصور دى ، و هى عصور حكمت فيها مصر واحده ست هى
شجرة الدر ، ماكانتش منغلقه او منزويه لكن كانت ليها مكانه محترمه فى المجتمع
المصرى و كانت هى المسئوله عن بيتها و بتديره من غير تدخل الراجل. من اسماء الستات
اللى كانت منتشره أياميها أسامى زى " ست الكل " و " ست الناس " و " ست الخلق "
والست المصريه كانت بتخرج تتفسح و تشترى احتياجاتها من الاسواق و كانت بتكلم
البياعين الرجاله و تهذر معاهم و تساومهم بطريقه عاديه ، و ساعات جوزها كان بيروح
معاها و يسيبها تتسوق براحتها و يروح هو يشترى احتياجاته ، و العاده ان الست
المصريه هى اللى كانت بتشترى لجوزها هدومه. و عادة الراجل ما كانش بيقدر يمنع مراته
من الخروج للتسوق و لو حصل " لوقع التشويش بينهما، وقد يئول الامر الى الفراق " زى
ما كتب المؤرخ ابن الحاج.



https://arz.wikipedia.org/wiki/%D9%85%D9%88%D8%B3%D9%89

موسى (عبرى: מֹשֶׁה حديث Moshe طبرى Mōšé; يونانى: Mωϋσῆς ‏Mōüsēs)‏ شخصيه دينيه
توراتيه و قائد عسكري و مشرع قانوني و نبي بيتنسب له كتابة التوراه. موسى هوه اهم
نبي فى الديانه اليهودية و واحد من الانبيا المهمين فى المسيحيه و الاسلام و
البهائية. مافيش اى دليل معاصر لحياة موسى عشان يثبت وجوده التاريخي و ماوردش اسمه
او قصة الخروج مثلا فى اى وثيقه مصريه قديمه او اى اثار تانيه فى الشرق القديم (زي
مملكة آشور). و عشان كدا ف المصدر الاساسي للمعلومات المتوفره عنه هى التوراه و
اللى بتزكر انه اتولد فى مصر (سفر الخروج) لأم يهوديه اسمها يوهافيد اللى اضطرت
تخبيه لان الفرعون فى الوقت دا امر بقتل كل الولاد اليهود. يوهافيد حطته فى سبت و
رمته فى النيل عشان تلاقيه امرأة الفرعون اسيا بنت مزاحم و تتبناه و يتربى فى القصر
الملكي {وَقَالَتِ امْرَأَتُ فِرْعَوْنَ قُرَّتُ عَيْنٍ لِي وَلَكَ ۖ لَا
تَقْتُلُوهُ عَسَىٰ أَنْ يَنْفَعَنَا أَوْ نَتَّخِذَهُ وَلَدًا وَهُمْ لَا
يَشْعُرُونَ}القصص 9. بعد ما بيكبر موسى بيرتكب جريمة قتل ضد واحد مصري و بيضطر
يهرب بس بيجيله امر من الرب انه يرجع مصر عشان يخلص الشعب اليهودي من العبوديه و
بتحصلهم معجزه لما بينشق البحر الاحمر عشان يعدي اليهود و بعدين بيقفل تاني و
بيتدمر جيش الفرعون المصري اللى بيموت غرقان.

فرويد قال فى كتابه (موسي والتوحيد) ان موسي مصري الجنسيه و انه ليس من بنى اسرائيل
و لكنه واحد من اتباع اخناتون - اول فرعون للتوحيد - بس بعد ذلك قاد بنى اسرائيل
بديانه التوحيد . فرويد اصله يهودى و لهذا فإن اليهود عارضوه و بشدة علي كتابه و
نظريته.



https://arz.wikipedia.org/wiki/%D9%83%D8%A7%D8%A8%D9%88_%D9%81%D9%8A%D8%B1%D8%AF%D8%A7

Coordinates: 15°06′40″N 23°37′00″W﻿ / ﻿15.11111°N 23.61667°W﻿ / 15.11111;
-23.61667

كابو ڤيردا Cabo Verde ، الراس الخضرا ، ( بالعربى: الرأس الاخضر ، بالانجليزى كاب
فيردى Cape Verde ). جمهورية كابو فيردا República de Cabo Verde هى دوله افريقيه
عباره عن أرخبيل بتتكون منه مجموعة جزر فى شرق المحيط الاطلنطى ، قدام ساحل افريقيا
الغربى قدام موريتانيا و السينيجال. كابو ڤيردا مساحتها حوالى 4،000 كيلومترا مربع
(1،500 ميل مربع) , عدد السكان حوالى 500،000 . عاصمة كابو ڤيردا هى مدينة برايا
Praia. اللغه الرسميه برتغالى. عملتها: إسكودو كابو فيردى Escudo do Cabo Verde ،
رئيسها الحالى هو بيدرو بيريس Pedro Pires . ديانة معظم السكان: مسيحيه كاتوليكيه.
الإقتصاد بيعتمد على السياحه و صيد الأسماك و تصدير الملح الطبيعى. فى سنة 2010 زار
الجزر حوالى 380.000 سايح. فيه اعداد كبيره من الكابوفيرديين عايشين فى البرتغال و
اعداد من البرتغاليين عايشين فى كابو فيردا بسبب الارتباط التاريخى بين البلدين حيث
ان كابو فيردا كانت زمان مستعمره برتغاليه ، و غير البرتغاليين فيه كمان اوروبيين
بيعيشو فى الجزر و بالذات الطليانه اللى بيتركزو فى جزيرة بوا فيستا بسبب امتلاكهم
اعداد من الاوتيلات و الرستورانات. معدل الجريمه فى كابو فيردا منخفض الجزر مافيهاش
حيوانات خطره زى الوحوش و التعابين لكن فيها طيور و حشرات و حيوانات أليفه و نسانيس
( فى شمال جزيرة سانتياجو ) ، ومافيهاش امراض وبائيه مستوطنه لكن حالات حمى الدينجو
بتظهر ساعات فى المناطق الغابيه بسبب الناموس لكن عادة مابتمثلش وباء ضخم لدرجه
تهدد السياحه و نادر ظهورها فى الجزر اللى مافيهاش غابات زى جزر سال او بوا فيستا.

اهم جزرها : سانتياجو Santiago اللى فيها العاصمه برايا ، و جزيرة سال Sal اللى
بتعتبر اهم جزر كابو فيردا السياحيه بسبب بلاچاتها الجميله و فيها اعداد كبيره من
الأوتيلات. كلمة " سال " برتغاليه معناها " ملح " اللى اتسمت الجزيره على اسمه بسبب
انتشار ملاحات الملح الطبيعى فيها ، و جزر برافا Brava ، و ساو فيسينتا Sao Vicente
، و بوا فيستا Boa Vista القريبه من جزيرة سال و مشهوره ببلاچاتها الصالحه للغطس و
الويند سورفينج ، و مايو Maio ، و ساونيكولاو Sao Nicolau ، و سانتو انتاو Santo
Antao اللى جنب جزيرة ساو فيسينتا و فيها مناظر طبيعيه خلابه ، و فوجو Fogo اللى من
معالمها بركان قمته بيكو دو فوجو Pico do Fogo هى اعلى قمه فى الأرخبيل. كابو فيردا
عندها شركة طيران اسمها TACV- Cabo Verde Airlines بتربطها باوروبا و افريقيا عن
طريق مطارين دوليين واحد فى جزيرة سال ( مطار اميلكار كابرال الدولى Amílcar Cabral
International Airport ) و التانى مطار احدث فى جزيرة برايا ( مطار برايا الدولى
Praia International Airport ) ، غير المطارين دول فيه مطارات صغيره فى غالبية
الجزر بتستخدم فى النقل الداخلى و النقل الدولى ، و فيه باخره ركاب كبيره بتنقل
المسافرين و السياح يوماتى مابين جزيرة ساو فيسينتا و سانتو انتاو القريبين من بعض.



https://arz.wikipedia.org/wiki/%D8%B9%D9%8A%D8%AF_%D8%A7%D9%84%D8%AD%D8%A8

يوم القديس فالنتين او عيد الحب هو تقليد غربي اتعود عليه المصريين انهم يحتفلوا
بعيد الحب يومي 14 فبراير و4 نوفمبر بشراء الهدايا والورود .

أفتى الدكتور عبد العظيم المطعني عضو المجلس الاعلى للشؤون الاسلامية فى القاهرة
وأستاذ الدراسات العليا فى جامعه الازهر بانها ليس حرام طالما مفيش ايام بعينها
للاحتفال و ان مفيهاش حاجه من الي ربنا حرمها من رقص و اختلاط و بدع وحاجات محرمة و
محظوره ، فى حدود ما ربنا حلل.

الفنان عزت العلايلى بيقول ان عيد الحب من أجمل الايام فى حياته وأنه بيتمنى يسود
الحب وينتشر بين كل المصريين وأوصى بحب مصر فهى بلد الرقى والفن والحضارة .

اما الفنانة دلال عبد العزيز بتقول أن يوم عيد الحب أحلى شيء فى حياتها وأنها فى كل
سنة بتشتري الهدايا لزوجها الفنان سمير غانم

اماالفنانة ميرفت امين فقالت إنها تشعر بالسعادة طوال السنة بس يوم عيد الحب اجمل
يوم بالنسبة لها عشان بيفكرها بالافلام الرومانسية اللى مثلتها على شاشة السينما .

اما الفنان احمد قمر فيقول انه اجمل يوم علي الاطلاق عندما يكون بصحبة زوجته وولده
سليم ويقضيان اليوم اي مكان طالما مع من يحب ويدعو الجميع الي اظهار المعني الحقيقي
للحب في كل ايام السنه .



https://arz.wikipedia.org/wiki/%D8%B9%D9%85%D8%B1%D9%88_%D8%B7%D9%84%D8%A8%D9%87

عمرو طلبه جاسوس مصرى زرعته المخابرات العامه المصريه فى اسرائيل سنة 1969 فى
الفتره اللى اتعرفت بحرب الاستنزاف كان معروف للمخابرات المصريه برقم كودى هو 1001
و كان متخرج من الكليه الحربيه . فضل جاسوس نشيط و بعت معلومات عسكريه مهمه لمصر
لحد ما بدت حرب اكتوبر.عمرو طلبه راح اسرئيل بصفته يهودى مصرى اسمه موشى زكى رافى.
دخل الجيش فى اسرائيل كضابط اتصالات و بعتوه الاسرائليين على خط بارليف ف سينا اللى
كانت محتلاها من ايام حرب 67.استشهد وهو بيأدى خدمه لوطنه برصاص مصرى بالغلط و هو
فى موقعه على الجبهة الاسرائيليه بعد ما مراضش يسيب موقعه -زى ما الاوامر جتله من
مصر عشان ضرب الطيران المصرى للمكان اللى هو فيه- و فضل يبعت معلومات عسكريه لبلده,
رجعت جثته لمصر و اترقى لرتبة رائد. اتعملت قصة حياته مسلسل بنفس الرقم الكودى
بتاعه 1001 و اتسمى المسلسل العميل 1001 و كان بطولة الممثل المصرى مصطفى شعبان.



https://arz.wikipedia.org/wiki/%D8%B5%D9%86%D8%AF%D9%88%D9%82_%D8%A7%D9%84%D9%86%D9%82%D8%AF_%D8%A7%D9%84%D8%AF%D9%88%D9%84%D9%89

صندوق النقد الدولى - International Monetary Fund - هو وكاله متخصصه اتأسست فى 27
ديسمبر 1945 بموجب معاهده دوليه اتعملت سنة 1945 عشان تعزيز سلامة الاقتصاد
العالمى. مقر الصندوق موجود فى واشنطن فى امريكا و بيديروه اعضاءه اللى بيشملو كل
بلاد العالم تقريباً ( 185 بلد ). اتأسس البنك مع نهاية الحرب العالميه التانيه
لبنا نظام اقتصادى دولى جديد مستقر اكتر. اتشكل على خلفية تداعيات الحرب العالميه
التانيه و الانهيارات الاقتصاديه اللى حصلت وقتها. فى يوليه 1944 اجتمعت وفود اربعه
و اربعين بلد فى بريتون وودز فى ولاية نيوهامبشاير فى امريكا عشان ينشئو مؤسستين
يديرو العلاقات الاقتصاديه الدوليه بعد الحرب العالميه التانيه. التركيز كان على
تجنب الاخفاقات اللى اتصاب بيها مؤتمر باريس للسلام اللى انهى الحرب العالميه
الاولى. الدول شافت ان تأسيس بنك دولى للانشاء و التعمير ممكن يرجع النشاط
الاقتصادى و يرجع قابلية تحويل العملات و النشاط التجارى متعدد الاطراف. المبدأ
الحافز لإنشاء الصندوق كان تحقيق النمو الاقتصادى بعد الحرب العالميه التانيه و مش
بس لتجنب تكرر " الكساد الكبير ".



https://arz.wikipedia.org/wiki/%D8%B4%D9%87%D8%B1_%D8%B1%D9%85%D8%B6%D8%A7%D9%86

رمضان (نطق: /rɑmɑˈdɑːn/) هو الشهر التاسع فى التقويم الهجرى الإسلامى. و الشهر ده
متميز عند المسلمين, لإن المسلمين بيصومو فيه (من الفجر لحد غروب الشمس). شهر رمضان
مهم أوي عند المسلمين لإنهم بيؤمنوا بإن القرآن نزل فيه على نبى الاسلام محمد فى
ليلة القَدر سنة 610 م. إتذكر فى سورة البقرة الآية رقم 185: (شهر رمضان الذي انزل
فيه القرآن هدى للناس وبينات من الهدى والفرقان فمن شهد منكم الشهر فليصمه ومن كان
مريضاً او على سفر فعدة من ايام اخر يريد الله بكم اليسر ولا يريد بكم العسر
ولتكملوا العدة ولتكبروا الله على ماهداكم ولعلكم تتقون).

شهر رمضان بيبتدى لما المسلمين يشوفو هلال الشهر الجديد فى اخر شهر شعبان (الشهر
اللى قبل رمضان). لو شافو الهلال, يبقى رمضان تانى يوم, و لو ماشافوهوش, يبقى رمضان
مش تانى يوم.

بعد ما بيخلص رمضان و بيبدأ شهر شوال بيكون عيد الفطر, الوقت اللى المسلمين لازم
يفطرو فيه و ينهوا صيامهم بعد ما بيعرفو إن رمضان خلص بعد (رؤية الهلال), المسلمين
لازم يفطرو على الاقل اول يوم من عيد الفطر.

لرمضان فى مصر مظاهر خاصه بيها بترجع لعصر الدوله المملوكيه زى الفوانيس و الشمع
الملون ازدهر استخدامهم بشكل فنى فى العصر المملوكى و كانت بتستخدم فى رمضان و فى
اعياد المصريين مسلمين و مسيحيين اللى كانت كتيره, و الاتنين كانو بينوروها فى
اعياد بعض.

كان فيه احتفال بمناسبة استطلاع هلال رمضان و كانو الفقها بيجتمعوا و يطلعو على حته
عاليه بره القاهره و يرجعو و هما شايلين الفوانيس و الشموع و تعلق الدكاكين
الفوانيس و الشموع. و الرحاله اللى زارو مصر فى العصر المملوكى اشارو لإن القاهره
كانت بتعوم فى انوار الشموع و الفوانيس فى شهر رمضان و كانت اسواق القاهره و نواحى
مصر بتفتح فى ليالى شهر رمضان. اياميها المصريين ما كانوش بيطبخو فى بيوتهم لكن
كانو بياكلو فى المطاعم و بيخلو اكلهم يطبخ فى محلات مخصصه للطبخ كان اسمها
"المطابخ".

فيه اسواق فى القاهره كانت مرتبطه بشهر رمضان زى سوق الحلاويين و سوق الشماعين, و
كانت الاسواق فى مصر بتبيع الحلويات اللى كان منها فى مصر فى العصر المملوكى اكتر
من 50 صنف. سوق الشماعين كانت الشموع و الفوانيس بتنوره, و كان التجار بيبيعو انواع
كتيره من الشموع الملونه و كان منها الشموع الموكبيه (يعنى الشموع اللى كانت
بتستخدم فى المواكب). المؤرخ المقريزى وصف مواكب الشموع المملوكيه دى بقوله "يعجز
البليغ عن حكاية وصفه", و كان الاطفال بيمشو مع الموكب و هما بيغنو اغانى مصريه
جميله. فى وقت السحور كان بيطوف المسحراتيه و معاهم طبل فى شوارع القاهره, و فى
اسكندريه كانو بيدقو على الابواب و يقولو "قوموا كلو..".



https://arz.wikipedia.org/wiki/%D8%B2%D8%A7%D9%87%D9%89_%D8%AD%D9%88%D8%A7%D8%B3

زاهي حواس اتولد فى قرية العبيديه جنب دمياط فى فى شمال مصر فى 28 مايو 1947 .
بيعتبر اشهر الاثريين المصريين المعاصرين و بيحظى بتقدير عالمي فى مجال علم
الاجيبتولوجي ( المصرولوجيا ). حاول انه يحسس المصريين بأهمية تاريخ مصر و بأمجادها
القديمه و يحيى فى نفوسهم العزه و الفخر بتاريخ مصر و اثارها فى فتره مضلمه ضاع من
كتير من المصريين فيها احساسهم القومى و صلتهم بتاريخ مصر و انتشرت فيها الجهالات و
قلة الإهتمام بالعلم و النهضه.

زاهي حواس كان بيترأس المجلس المصرى الاعلى للأثار و بعد ثورة مصر سنة 2011 بقى
وزير الدوله لشئون الاثار لغاية ما استقالت وزارة احمد شفيق فى 3 مارس 2011. وقت
الثوره دى و بعدها اتنهبت و اتدمرت اثارات مصريه فأعلن انه هيسيب الشغل فى الاثار
لإنه مبقاش قادر يحمى اثار مصر.

زاهي حواس فى بداية حياته كان ناوي يبقى محامي بس بعدين غير رأيه و درس فى قسم
الاثار الرومانيه - اليونانيه فى كلية الاداب - جامعة اسكندرية - ، و بعد ما اخد
البكالوريوس فى الاثار الرومانيه-اليونانيه ، عمل ديبلوما فى الاثار من جامعة
القاهرة ، و خد منحه تعليميه فى امريكا فكمل كمل تعليمه العالى هناك ، وخد شهادة
الدكتوراه من جامعة بنسيلفانيا سنة 1987 ، و من هناك بدأ يدرس و يحاضر فى جامعات
كاليفورنيا و الجامعه الامريكيه فى القاهره . فى سنة 2002 اتعين امين عام للمجلس
الاعلى للأثار فى مصر و لحد دلوقت هو فى المنصب ده.

بدات شهرة زاهى حواس لما ظهر فى قناة ديسكفرى فى افلام تسجيليه عن مصر و المصريين
القدام و كمان سجل حلقات عرضها التلفزيون الامريكي فى برنامج ( البحث عن الحقيقة)و
اللى ناقش فيها مواضيع بتهم المشاهدين زى المومياوات و الاهرام و توت عنخ امون و
كليوباترا و رمسيس التاني. اشتهر زاهى حواس ببرنيطة انديانا جونز اللى بيلبسها طول
الوقت.

من اكتر المواضيع السخنة اللى دافع فيها عن تاريخ مصر هو موضوع مين اللى بنى
اهرامات الجيزة و رد فيه بشكل علمى على اللى بيقولو ان اليهود هم اللى بنو
الاهرامات و غيرهم اللى بيقولو ان سكان الفضاء هم اللى بنو الهرم او حتى سكان
اتلانتس.

فى سنة 1990 اكتشف زاهى حواس اهم اكشافاته الاثرية: المقابر بتاعة العمال المصريين
اللى بنو الاهرام [1] فى سنة 2007 اعلن الدكتور حواس عن اكتشاف مقبرة حتبشوت فى
وادي الملوك فى الاقصر و اللى اتوصف بانه واحد من اهم الاكتشفات الاثرية فى المية
سنة اللى فاتوا. الدكتور زاهي الف كتب كتيرة فى مجال علم المصريات و العلم الاثار.

زاهى حواس كتب مقالة بعنوان ( توت عنخ امون ما كنش اسود) و صرح فيها تصريح فى غاية
الاهمية دا نصه ( المصريين ما هماش عرب و كمان ما هماش افارقة على الرغم من وقوع
مصر حغرافيا فى قارة افريقيا )[2]. و بكدا بيكون لخص وجهة نظرة فى موضوع هوية مصر.

زاهى حواس عمل جهد كبير للمحافظه على اثار مصر و طالب بإسترداد التحف المصريه
المعروضه فى متاحف بره مصر و منها تمثال نفرتيتى المعروض فى متحف برلين فى المانيا
و حاول تنظيم عمليات التنقيب على الاثار عشان ما تتنهبش. لكن فى 25 يناير 2011 بدئت
ثوره شعبيه فى مصر ضد نظام حكم حسنى مبارك و اتجمع المتظاهرين فى ميدان التحرير
الموجود فيه المتحف المصرى اكبر متحف فى العالم للأثار الفرعونيه و اللى بيضم كنوز
توت عنخ امون. اتصاب زاهى حواس بالرعب من خوفه على المتحف انه يتحرق او يتنهب فتبقى
كارثه لتاريخ مصر و سمعتها الدوليه. و فعلاً فى جو الجهالات و قلة الوعى بقيمة
تاريخ مصر و الاثار عند المصريين فى بدايات القرن واحد و عشرين اعتدى مصريين على
المتحف و اتسرقت قطع اثريه من الفاترينات و اتكسرت اثارات. عملية السرقه ما اتوقفتش
و امتدت لمواقع تانيه و اتنهبت اثارات كتيره و لدرجة ان حصلت عمليات نهب مسلحه.
الغربيين اللى زاهى حواس كان عمال يطالبهم برد اثارات مصر بلغوه انه لازم يبطل
المطالبه بالأثارات دى لإن المصريين اللى فى مصر مش قادرين يحموا الاثارات اللى فى
مصر. زاهى حواس كان قال فى روبرتاج فى النيويورك تايمز انه بيفكر فى الاستقاله لإنه
مبقاش قادر يحمى اثار مصر و تحفها و أشار لحيل و الاعيب بيعملها ناس من سكان مصر
المعاصرين و هى انهم بيستولوا على الاراضى الاثريه و بيبنوا فوقيها بيوت و بالليل
بيحفروا تحتها ، و ان الموضوع بقى بالنسبه له بقى زى كابوس حقيقى و ما بقاش عارف
يعمل ايه. فى 3 مارس 2011 اتغيرت وزارة احمد شفيق و خرج زاهى حواس من منصب وزير
الدوله لشئون الاثار و اعلن انه كان ناوى يستقيل و مش ناوى يرجع للمنصب ده تانى
بسبب الظروف الحاليه لمصر خاصة انه مبقاش قادر يحمى الاثار من السرقه و النهب و
التدمير و صرح بإنه خلاص مش هيشتغل فى الاثار تانى و قال : "أنا مش هكون راجل وطنى
لو فضلت فى مكانى والآثار بتتسرق بالشكل ده فى ظل غياب الامن".

بعد ثورة 25 يناير 2011 اتقبض على اعداد كبيره من المسئولين و رجال الاعمال و
الصناعيين فى مصر و فى 17 ابريل 2011 طال الموضوع العالم زاهى حواس و حكمت عليه
محكمة جنح العجوزه بعزله من وظيفته و سجنه لمدة سنه وكفالة 500 جنيه، وإلزامه بدفع
غرامة 10 الاف جنيه بحجة انه مانفذش حكم محكمة القضاء الإدارى بخصوص تمليك مواطن
قطعة ارض.



https://arz.wikipedia.org/wiki/%D8%B1%D9%8A%D8%A8%D9%8A%D9%83%D8%A7_%D9%84%D9%8A%D9%86%D8%A7%D8%B1%D9%8A%D8%B3

ريبيكا ليناريس (Rebeca Linares) ممثلة بورنوجرافية إسبانية اتولدت يوم 13 يونيو
1983 فى مدينة سان سباستيان باقليم الباسك فى اسبانيا ، واسمها الحقيقى ڤيرونيكا
ليناريس (Veronica Linares) .

فى سنة 2005 دخلت ريبيكا ليناريس فى مجال البورنوجرافى عن طريق الممثل والمخرج
البورنوجرافى الإسبانى ناشو فيدال (Nacho Vidal) ، ولما كان الشغل والفلوس قليلين
فى اسبانيا بدأت تشتغل فى دول أوروبية تانية زى المانيا و فرنسا .

فى شهر مارس 2006 سافرت ريبيكا ليناريس لمدينة لوس انجليس بولاية كاليفورنيا فى
امريكا لأنها كانت عايزة تستقر فى مكان واحد وتشتغل كل يوم ، وكل ده موجود فى لوس
انجليس .

فى شهر يوليو 2008 مثلت ريبيكا ليناريس الفيلم البورنوجرافى Homo Erectus ، وفى شهر
سبتمبر 2008 وقفت على خشبة المسرح جنب زمايلها فى الفيلم الممثل البورنوجرافى رون
جيريمى (Ron Jeremy) والممثلة البورنوجرافية جاكلين ليك (Jacklyn Lick) واتنشرت
صورها فى مجلة Maxim.‏

فى سنة 2009 أنتجت قناة +Canal الإسبانية الفيلم الوثائقى Vente a Las Vegas, nena
وكان بيحكى عن ريبيكا ليناريس وحياتها وشغلها فى امريكا .



https://arz.wikipedia.org/wiki/%D8%AD%D9%89_%D8%AC%D8%A7%D8%B1%D8%AF%D9%86_%D8%B3%D9%8A%D8%AA%D9%89

Coordinates: 30°02′07″N 31°13′52″E﻿ / ﻿30.03528°N 31.23111°E﻿ / 30.03528;
31.23111

حى جاردن سيتى ، فى الاصل المنطقه دى كانت مغطياها ماية النيل و كانت برك و
مستنقعات. لكن السلطان الناصر محمد بن قلاوون ( 1285 - 1341 )، تاسع سلاطين الدولة
المملوكيه البحريه ، حولها لميدان كبير اتعرف بإسم الميدان الناصرى ( نسبه للسلطان
الناصر ) و حط فيها أشجار و ورود و حولها لمنتزه للناس . فى الميدان ده كانت بتتعمل
عروض ضخمه راقيه و سباقات الخيل ، و كل يوم سبت و لمدة شهرين بعد يوم وفاء النيل
كان الناصر بيركب حصانه من قلعة الجبل و حواليه فرسان كتار فى أجمل هدوم و يروحوا
على الميدان و سط هتافات الحب من المصريين اللى كانوا بيحبوا الملك الناصر جداً.
لما الملك الناصر عاز يبنى مبنى هناك و جابوا الطين من مكان بقى حفره اتحولت لبركه
اتسمت البركه الناصريه.

الموقع اللى فيه حى جاردن سيتى كان ضمن جناين بتتعرف باسم بساتين الخشاب ، و الحى
القديم كان فى المنطقه المحصوره بين شارع المبتديان و شوارع الخشاب و البرجاس و
النيل و مستشفى القصر العينى و شارع بستان الفاضل و بعد كده شارع الخليج و كان
متقسم نصين ، القسم الشرقى بين شارع المنيره و الخليج و كان اسمه " المريس " ، و
القسم الغربى كان بين شارع المنيره و شط النيل الشرقى ، و كان معروف باسم " الميدان
الناصرى " و مكانه القصر العالى اللى اسمه دلوقتى " جاردن سيتى.

اتخطط الحى فى اوائل القرن العشرين ، لكن اللى خططوه و اللى أشرفوا على الحى نسيوا
إن المنطقه دى بيرجع الفضل فى تأسيسها لواحد من أعظم حكام مصر على مر التاريخ الملك
الناصر محمد بن قلاوون ، فلا سموا شارع بإسمه و لا حطوا حاجه تفكر الناس بعظمة مصر
ايام السلطان ده و عصر الدوله المملوكيه بوجه عام.



https://arz.wikipedia.org/wiki/%D8%AD%D9%85%D8%B6_%D9%86%D9%88%D9%88%D9%89

الحمض النووى (انجليزى:‏ Deoxyribonucleic acid, ‏نطق:‏
/diːˌɒksɨˌraɪbɵ.n(j)uːˈkleɪ.ɪk ˈæsɪd/‏ (مساعده·معلومات), ديوكسى ريبو نوكليك
أسيد; معروفه اكتر بإسم: D.N.A. \دى إن ايه\) هو الحمض النووى اللى بيحتوى على
التعليمات الجينية اللى بتمثل صفات كل الكائنات الحية و بعض الفيروسات,مهمة الحمض
النووى الاساسية هى أنه يخزن المعلومات اللى بيحتاجها الجسم لبُنا الخلايا, زى
الشفرة/كود او الخريطة, اجزاء الحمض النووى اللى بتشيل المعلومات دى اسمها(الجينات
genes) ,اما باقى اجزاء الحمض النووى فليها اغراض فى بناء سلسلة الحمض النووى و
تنظيم أستعمال المعلومات اللى فيه.

من الناحية الكيماويه, الحمض النووى بيتكون من حاجة اسمها (البوليمرات polymers)
ودى عبارة عن تجمع لمجموعة من الجزيئات الكيميائية زى تركيب البلاستيك, وبيتكون من
بوليمرين طوال من وحدات بسيطة اسمها (النوكليدات nucleotides) معمول لهم اساس من
السكر و الفوسفات, البوليمرين دول بيمشوا فى أتجاهين عكس بعض,لازق فى كل جزىء سكر 4
انواع من الجزيئات اسمها (القواعد النووية nucleobases) وهى دى اللى بتحتوى على
المعلومات الجينية,وبتبقى متشفرة علشان كده بتستعمل حاجة اسمها نفكها,وجوه النواه
بتاعة الخلية بيبقى الحمض النووى متقسم لحاجة اسمها (الكروموسومات chromosomes)
والخلايا علشان تتكاثر سواء فى الانسان او اى كائن حى لازم الخلايا تنقسم وفى
العملية دى الكروموسومات بتتصور او بتنقسم جوه النواة علشان لما الخلية تنقسم
النواة بتاعتها بتنقسم والنواة الجديدة تاخد الحمض النووى المنسوخ و يبقى فى خليتين
متشابهتين تماما فى كل الصفات.



https://arz.wikipedia.org/wiki/%D8%AD%D8%A7%D8%B1%D8%A9_%D8%A7%D9%84%D9%8A%D9%87%D9%88%D8%AF

حارة اليهود حى موجوده جنب شارع الموسكى فى القاهره و هى دلوقتى تبع حى الجماليه. و
حارة اليهود مش حاره صغيره زى ما بيوحى اسمها لكن حى كامل بيضم حوالى 360 زقاق و
حاره. الحى كان منقسم بطريقه طائفيه على شياختين ، واحده لليهود الربانيين و واحده
لليهود القرائين.

و بيقول د. محمد ابو الغار مؤلف كتاب " يهود مصر من الازدهار الى الشتات " ان حارة
اليهود ماكانتش مقصوره ع اليهود بس لكن سكنها كمان اعداد كبيره من المسلمين و
المسيحيين و ماكانتش حى بيعيش فيه اليهود بالاجبار ، و ان سكان الحاره كانو مرتبطين
بالحاره لسببين هما الدخل المحدود و القرب من من مصادر اكل العيش بالنسبه للحرفيين
اللى كانو بيشتغلو فى الصاغه. و لما كانت حالة اليهود بتتحسن كانو بيسبو الحاره و
يعزلو على عابدين او باب اللوق او باب الشعريه و اللى يتغنى كان بيعزل على العباسيه
او مصر الجديده ,الزمالك



https://arz.wikipedia.org/wiki/%D8%AC%D9%8A%D8%B4_%D9%85%D8%B5%D8%B1_%D9%81%D9%89_%D8%A7%D9%84%D8%B9%D8%B5%D8%B1_%D8%A7%D9%84%D9%85%D9%85%D9%84%D9%88%D9%83%D9%89

استمرت الدوله المملوكيه فى مصر حوالى قرنين و نص من الزمن من سنة 1250 لما قعدت
شجر الدر على عرش مصر لسنة 1517 لما الاتراك العثمانليه غزوا مصر و احتلوها. الفتره
دى حصلت فيها حروب كتيره و ضخمه بسبب محاولات غزو مصر و المنطقه العربيه عن طريق
قوى كبرى زى الصليبيين و المغول. من معارك الفتره دى كانت معارك المنصوره و فارسكور
، و معركة عين جالوت ، و الأبلستين ، و معركة فتح عكا و وادى الخزندار ، و مرج
الصفر وغيرها.

السلطان كان اهم سلطه فى الدوله المملوكيه و هو اللى كان بيصدر الأوامر و بيمضى على
المستندات بعلامته السلطانيه. تحت السلطان كان فيه منصبين مهمين هما " نايب السلطان
" و " أتابك العسكر ". نايب السلطان و هو النايب المباشر المقيم مع السلطان فى
القاهره كان اهم شخصيه بعد السلطان و كان بيتلقب بلقب طويل بيوضح علو مركزه هو "
كافل الممالك الشريفة الإسلامية الأمير الأمرى ". نايب السلطان كانت صلاحيته
تقريباً زى صلاحيات السلطان و كان فى مقدوره إنه يأمر بتحرك الجيوش. فى حالة صغر سن
السلطان أو ضعف شخصيته كان نايب السلطان هو الحاكم الفعلى لمصر. أتابك العسكر كان
القائد الاعلى للجيوش المصريه و كان بيحتل المنصب ده عادة أمير كبير ، لكن صلاحيات
الأتابك كانت أقل من صلاحيات نايب السلطنه و ماكانش يقدر يحرك الجيوش من غير أوامر
من السلطان أو نايب السلطان.

فى حالة خروج السلطان و نايب السلطان من مصر لخوض معركه عسكريه كان بيتعين فى
القاهره نايب مؤقت للسلطان بيتسمى " نايب الغيبه " عشان يحافظ على البلد وقت غيبة
السلطان و نايبه.

أهم الأمرا الكبار كانوا أمرا المئين مقدمى الألوف ، و دول كانوا اقوى الأمرا و و
أعلى طبقه فيهم و كانوا و كان منهم النواب و رؤساء الوظايف ، و كانوا عايشين زى
سلاطين مصغرين و كان تحت امرة كل واحد منهم حوالى 100 فارس و كان الواحد منهم على
الأقل نظرياً من صلاحياته قيادة ألف عسكرى. بطبيعة الحال الأمرا دول كان فى حوزتهم
اكبر الإقطاعات. و بعدهم فى الاهميه كان أمرا الطبلخاناه و كان تحت ايد كل واحد
منهم حوالى 40 فارس. و بعدين أمرا العشرات اللى كان تحت ايد كل واحد منهم مابين 10
و 20 من الفرسان و فى الأخر أمرا الخمسات و تحت ايد كل واحد منهم حوالى 5 فرسان ،
أمرا الخمسات ما كانوش كتير و كانت رتبتهم مساويه تقريباً لكبار العسكر .

تعداد المماليك كان عادة بيتراوح ما بين 6000 و 10.000 مملوك متمركزين فى القاهره و
نواحيها بوجه خاص. المماليك دول كانوا بيتجابوا فى عصر الدوله المملوكيه و هما
اطفال أو شبان صغيريين بعكس فى العصور اللى قبل كده لما كانوا بيتجابوا كبار و
متدربين جاهز على شيل السلاح و خوض الحروب فكانوا اشبه بالمرتزقه. المماليك كانوا
لما بييجوا مصر كانوا بيعيشوا فى قلعة الجبل فى اجنحه مخصصه اسمها " الطباق " و
كانوا بياخدوا دروس فى اللغه و الدين و بعد ما يكبروا كان بيبدأوا يتدربوا تدريب
عسكرى و بالذات الفروسيه ، و اللى كان بيتفوق منهم كان بيترقى و يبقى أمير و يفضل
يترقى لغاية ما يوصل لمنصب كبير.

العسكر النظامى كانوا بوجه عام طبقتين. المماليك السلطانيه و أجناد الحلقه .
المماليك السلطانيه كانوا مماليك السلطان المميزين اللى ولائهم ليه جامد فكان منهم
فئة المقربين ليه و خاصكيته. المماليك السلطانيه كانوا فى المتوسط حوالى 1000 و
كانوا هم خلاصة العسكر و حراس السلطان و بمفاهيم دلوقتى كانوا حاجه زى الحرس الوطنى
و القوات الخاصه. المماليك السلطانيه كانوا عادة بيعيشوا جنب السلطان فى القلعه أو
جنبها و ما كانوش بيطلعوا مع الجيش إلا فى المهمات الصعبه. الأمير المشرف على
المماليك السلطانيه كان اسمه " رأس نوبة " . المماليك العاديين كانوا عادة بيعيشوا
فى معسكرات فى القاهره ، و بطبيعة الحال مش كل المماليك كانوا عسكر فكان فيه منهم
موظفين بيشتغلوا فى الدواوين الحكوميه و البيمارستان و اماكن تانيه. ولاد المماليك
اللى اتولدوا فى مصر بصفه عامه ما كانوش بيشتغلوا فى الجيش لكن فى الدواوين و كانوا
بيكونوا طبقه ارستقراطيه متمصره ( زى مثلاً المصريين اللى من اصول تركيه فى مصر
دلوقتى ) و بيتسموا " ولاد الناس " و منهم خرج كتاب و مؤرخين كبار زى ابن سودون و
ابن تغرى و ابن إياس وغيرهم. مع ظهور كل جيل جديد من ولاد و أحفاد المماليك كانت
بتزيد درجة انصهارهم و تمصيرهم فى المجتمع المصرى.

عشان كده كان الجيش المصرى فيه فئه تانيه من العسكر هما " أجناد الحلقه ". أجناد
الحلقه دول كان عددهم ضخم و كانوا بوجه عام مصريين و عناصر تانيه مش مماليك و كانوا
بيخدموا فى مختلف الفروع و بيعتبروا قلب الجيش المصرى و عموده الفقرى مش المماليك .

و كان فيه فئه تالته بتنضم للجيش وقت الحروب و هى فئه ممكن تتسمى " عساكر الإستدعاء
" ( الرديف : زى عساكر الإحتياط دلوقتى ) و دول كانوا عامة مصريين بيعيشوا فى قرى
فى نواحى مصر بيتم استدعائهم للإنضمام للجيش وقت الحرب و من ضمنهم كان عسكر بينتموا
لفئة أجناد الحلقه.

الفئه الرابعه اللى كانت بتنضم للجيش خاصة وقت الغزو الخارجى أو قبل نشوب معارك
كبيره زى معركة عين جالوت أو فتح عكا كانت فئة المتطوعين " المتطوعه " و دول اللى
كانت بتتوجه لهم دعاية " الجهاد فى سبيل الله " وقت الشده ، فكانوا بيخرجوا بالآلاف
من ريف و قرى و مدن مصر للتطوع فى الجيش للدفاع عن مصر. بتقول المصادر ان عدد
المتطوعين فى معركة فتح عكا بقيادة الأشرف خليل كان اكبر بكتير من عدد الجيش
النظامى.

كان فيه طايفه خامسه و هى طبعاً عسكر الأسطول البحرى أو القوات البحريه. المماليك
كانوا فرسان و محاربين على الأرض و ما كانوش بيهووا ركوب الشوانى و السفن و الحرب
فى البحر. الاسطول البحرى المصرى فى العصر المملوكى كان اقوى اسطول فى تاريخ مصر فى
العصور الوسطى و كان عساكره و بحارته عامة مصريين ، و كانت مهمة الاسطول وقت الحروب
الصليبيه بالذات الدفاع عن سواحل مصر و وقت المعارك العسكريه كان بيحاصر ساحل العدو
و بيمنع وصول الامدادات ليه ، و فى اوقات تانيه كان بيتكلف بعمل تجريدات على جزيرة
قبرص. من اشهر قادة الاساطيل البحريه المصريه كان الريس ابراهيم التازى و الريس ابن
حسون .

عدد عساكر الجيش النظامى الثابت فى مصر وصل فى عهد السلطان الناصر محمد بن قلاوون
لعدد كبير ، فكانوا حوالى 24,000 ، و كان عدد جنود الحلقه حوالى 11.000. الحروب
اللى خاضتها مصر ضد المغول فى عهد السلطان الناصر شاركت فيها جيوش من مصر تعدادها
مش اقل من 100.000. مماليك الامرا ما كانوش جزء من الجيش المصرى لكن انضمت ليه
اعداد فى مراحل متأخره من عصر الدوله المملوكيه.

الحصنه بطبيعة الحال كانت مهمه جداً بالنسبه للجيش إكمنها كانت ركيبة الفرسان. و
عشان كده كان بيهتم بالحصنه فى مصر و ما كانش مسموح انها تتركب عن طريق عامة الناس
لإنها من جهه مش مناسبه ليهم بسبب سرعتها اذا رمحت فى شوارع المدن و بتسبب حوادث
على عكس الحمير و البغال ، و من جهه تانيه انها ركيبة الفرسان و لازم العنايه بيها
و تدريبها بطرق معينه عشان تقدر تشارك فى المعارك من غير ما تتخض لإنها لو اتخضت فى
المعركه كانت بتدلق الفارس و الفارس اللى على الأرض بيبقى زى السمكه بره المايه. من
الخدع اللى استخدمها الجيش المصرى فى المعارك عشان يخض حصنة العدو كانت الطبل و
الخدعه التانيه كانت اطلاق نتايات الحصنه عشان تجرى وراها دكور حصنة العدو و تحصل
فركشه فى صفوف فرسان العدو. مصر فى العصر المملوكى واجهت جيوش فيها فرسان الصليبيين
و فرسان المغول و دول كانوا فرسان مهره جداً كان لازم لهم تدريبات و استعدادات
كبيره و حصنه على مستوى عالى. الفرسان المماليك كانوا متفوقين و كانت من تكتيكاتهم
محاصرة فرسان الاعادى فى دايره عشان يقضوا عليهم.

المسئول عن الإسطبل السلطانى كان بيتسمى " أمير آخور " و ده كان أمير كبير من مقدمى
الألوف. السروج و الألجمه و كل ادوات الحصنه كان بيحتفظ بيها فى مخازن اسمها " بيت
الركاب " و المسئول عنها كان بيتسمى " مهتار الركاب خاناه ".

الجمال كان لها دور فى الحروب كوسيله لنقل معدات الحرب و الأكل وقدر المايه. كانت
بتطلع مع الجيش أعداد كبيره من الجمال وصلت ساعات لألف كانت بتتوزع على المماليك و
العسكر قبل الخروج من مصر و عادة كان كل مملوك بياخد جملين و العساكر اللى مش
مماليك كل اتنين بياخدوا تلت جمال. الجمال كانت كمان بتشارك فى المعارك فكانت بتتحط
عليها طبول كبيره بيطبل " الدبنداريه " عليها بقوه وقت الحصارات او وقت المعركه
للتاثير على العدو معنوياً و تخويف حصنته و ارباكها لإنها عادة ما كانتش متدربه أو
متعوده على سماع دقات الطبول . فى حصار عكا سنة 1291 استخدم الأشرف خليل 300 جمل
متركبه على ضهورهم طبول عشان يصيب المقاومين جوه عكا برعب .

فى وقت السلم الطبول و الأبواق و الصنوج و غيرها كان بيحتفظ بيها فى مخازن اسمها "
الطبلخاناه " و كان بيشرف على الأدوات دى أمير بيتسمى " أمير علم " و كان أمير من
أمرا العشرات و اللى بيشرف على المخازن كان بيتسمى " مهتار الطبلخاناه ".

الحمام الزاجل كان كمان من حيوانات الجيش المصرى و كان بيتسمى " البريد الجوى " و
كان بينقل الرسايل عن تحركات جيوش الأعداء بسرعه لمراكز القياده و الأوامر للقواد ،
و بشاير النصر للمصريين جوه مصر ، فكان لما الجيش بينتصر كان بيتبعت الحمام طوالى
على قلعة الجبل فى القاهره فتدق القلعه البشاير و يفرح الناس و يزينوا القاهره و
يستنوا رجوع جيش مصر المنتصر بالاسرى. الظاهر بيبرس كان اول سلطان يهتم بموضوع
الحمام الزاجل و بنى محطات كتيره فى مصر و الشام.

اذا اعتبرنا ان جيش مصر اللى خاض معركة عين جالوت كان حوالى من 40 ألف ل 50 ألف فى
أدنى الحدود فده معناه ان كان فيه حوالى 30 أو 40 ألف عسكرى مش مماليك. معركة عين
جالوت كانت من المعارك المهمه اللى اثرت على مجرى التاريخ و فيها شاركت اعداد كبيره
من " عسكر الإستدعاء " و " المتطوعه " بالإضافه طبعاً لجنود الحلقه. فكان طبيعى إن
مؤرخ المغول رشيد الدين الهمذاني يوصف الجيش المصرى اللى خاض معركة عين جالوت
بالمصريين بقوله : " فقذف المغول سهامهم و حملوا على المصريين، فتراجع قطز و لحقت
بجنوده الهزيمه و هنا تشجع المغول و تعقبوه، و قتلوا كثيراً من المصريين، و لكن
عندما بلغوا الكمين، إنشق عليهم من ثلاث جهات، وأغار المصريون على جنود المغول و
قاتلوهم قتالاً مستميتاً من الفجر حتى منتصف النهار، ثم تعذرت المقاومه على جيش
المغول ، و لحقت به الهزيمه آخر الأمر " و من الطبيعى ان السلطان قطز هتف وقت
المعركه عشان يشجع عساكر جيشه بالعربى " وا إسلاماه .. يا الله ! أنصر عبدك قطز على
التتار ". و ده معناه ان اللغه دى هى اللى كان بيفهمها كويس العسكر اللى خاض معركة
عين جالوت. العربى كانت اللغه اللى بتصدر بيها المستندات و الأوامر السلطانيه و
الحكوميه و التوجيهات العسكريه.

قبل تكوين الجيش المصرى اللى طالع يحارب المغول " نودى فى القاهرة ومصر، وسائر
اقاليم مصر، بالخروج إلى الجهاد فى سبيل الله " ، و " تقدم الملك المظفر لسائر
الولاة بإزعاج الأجناد فى الخروج للسفر، و من وجد منهم قد اختفى يضرب بالمقارع " .
الكلام ده عن طايفتين من العسكر اللى انضموا لجيش عين جالوت : المتطوعين المصريين و
عسكر الاستدعاء. فمن جهه، عسكر الجيش من المماليك بوجه عام كانوا عايشين فى معسكرات
فى نواحى القاهره مش فى أقاليم مصر ، و من جهه تانيه استدعاء المماليك ، لإنهم عسكر
نظامى دايم وظيفتهم خوض الحروب ، ما كانش بيحتاج ان يتنادى عليهم فى قرى و مدن مصر
بالخروج " للجهاد فى سبيل الله " ، و لا كان المماليك بيحتاجوا ان ولاة المدن و
الأقاليم " يزعجوهم فى الخروج للسفر " و القبض عليهم وضربهم لو استخبوا. المماليك
كانوا عسكر نظامى تحت أمرة السلطان و الأمرا و هما اللى كانوا بيأمروهم بالخروج من
معسكرات الجيش فى نواحى القاهره مش من المدن و الأقاليم. و بتذكر المصادر التاريخيه
ان لما اعلن قطز النفير العام و فتح باب التطوع و اتضح ان مصر مقبله على حرب هربت
طوالى الطوايف المش مصريه اللى كانت عايشه وقتها فى القاهره على مناطقهم فى شمال
افريقيا و اليمن ، العناصر المش مصريه اللى من المحتمل انها انضمت للجيش المصرى
كانوا اتباع الناصر يوسف اللى هربوا على مصر معاه بعد اجتياح المغول للشام و سابوه
فى الصحرا و دخلوا احتموا فى مصر و دول غالبيتهم كانوا اكراد. فيه مصادر قالت ان
جيش المغول كان حوالى عشرين الف عسكرى. وقايع معركة عين جالوت و تطوراتها و أعداد
العناصر الغير مغوليه فى جيش المغول من عرب و أرمن و غيرهم بتوضح ان العدد ده اقل
بكتير من العدد الحقيقى و لو كان العدد صحيح 20 ألف ما كانش عسكر الشام إضطر يهرب و
ماكانتش الهزيمه مفجعه بالنسبه للمغول لدرجة انهم ما قادروش يحاولوا يردوا لكذا سنه
، الواضح ان الضربه اللى اتلقاها المغول فى عين جالوت و حمص قسمت ضهر جيشهم اللى
وصفه هولاكو فى جواب تهديده لمصر بإنه فى عدد النمل أو الرمال . من ناحيه تانيه
معركة عين جالوت ما اتحاربتش فى عين جالوت بس ، فبعد معركة عين جالوت حارب الجيش
المصرى فى حمص معركه تانيه هزم فيها بقايا الجيش المغولى الهربان مع جيش اضافى بعته
هولاكو كمدد .

للأسف مفيش ارقام ممكن يعتمد عليها اعتماد كافى و السبب فى كده ان الدوله اياميها
ما كانتش بتسجل عدد القتلى و الجرحى من غير الامرا و المماليك الكبار و ده مش لعدم
اهمية بقية المشاركين لكن لإن النظام المملوكى كان نظام اقطاعى بيتعيش فيه الأمرا و
المماليك على الإقطاعات اللى كان بينعم عليهم بيها السلطان فكان مهم جداً معرفة عدد
و اسامى المماليك و الأمرا اللى بيتقتلوا فى المعارك لإن كان بيترتب عليه ترجيع
اقطاعاتهم عن طريق " ديوان المرتجع " و اعادة توزيعها. لكن ممكن تخمين عدد الجيش
المصرى من ضخامة المعركه و طبعاً من حجم الجيش المعادى ، فمش من المتصور ان جيش
مغولى حجمه 100.000 محارب بيضم آلاف من أقوى و أمهر فرسان العالم فى عصره كان
بينهزم من 10.000 فارس مملوكى لكن من المتصور ان الجيش المصرى كان عدد محاربينه
مساوى او قريب من العدد. و نفس الكلام بينطبق على معارك المنصوره و فارسكور وقت
الحمله الصليبيه السابعه حيث كان عدد الجيش الصليبى حوالى 40 ألف فى اقل تقدير و هو
كمان كان بيتكون من فرسان و مشاه.

فى معارك الحمله الصليبيه السابعه اللى غزت مصر قبل معركة عين جالوت بعشر سنين حصل
تقريباً نفس الكلام اللى سبق عين جالوت ، اتعلن " النفير العام " فى مصر ( يعنى
حالة الطوارىء ) و اتنادى فى نواحى مصر : {انفِرُواْ خِفَافًا وَثِقَالاً
وَجَاهِدُواْ بِأَمْوَالِكُمْ وَأَنفُسِكُمْ فِي سَبِيلِ اللَّهِ ذَلِكُمْ خَيْرٌ
لَّكُمْ إِن كُنتُمْ تَعْلَمُونَ} ، فإتدفق المصريين بأعداد ضخمه من كل نواحى مصر
على جبهة القتال فى المنصوره. ، و لما اقتحم الصليبيين مدينة المنصوره خرج عليهم
المماليك و معاهم المصريين بالرماح و المقاليع و هما لابسين طاسات نحاس أبيض بدل
خوذات العسكر النظامى .

جيش المغول فى معركة مرج الصفر اللى انتصر فيها الجيش المصرى قرب حمص سنة 1303 كان
عدد عساكره حوالى 80.000 . و كان بيضم فرق فرسان كل فرقه تعدادها 10.000 فارس (
توامين ) ، فبطبيعة الحال مش من المتصور ان جيش مصر كان تعداده اقل من الجيش
المغولى ( الرقم اللى ذكره ابن إياس هو 200.000 .) و مش متصور ان المماليك اللى
عددهم كان بيعادل حوالى فرقه واحده أو فرقتين من فرق المغول خاضوا المعركه لوحدهم.
لو عدد المماليك كان 10.000 أو حتى 20.000 بسبب زياده افتراضيه فى عددهم فى ايام
الناصر محمد بن قلاوون يبقى عدد غير المماليك فى الجيش المصرى كان على الأقل 60.000
، و لو رقم ابن إياس صح يبقى عددهم كان 180.000 على الأقل. قبل المعركه هتف الخليفه
العباسى القاهرى عشان يشجع جيش مصر و قال زى قطز بالعربى : " يا مجاهدون لا تنظروا
لسلطانكم، قاتلوا عن حريمكم وعلى دين نبيكم عليه الصلاة والسلام " . قبل معركة مرج
الصفر حصلت استعدادات كبيره فى مصر و اتجمعت الحصنه و اتصنعت الاسلحه و اتجمعت من
كل نواحيها و " نودى بحضور الأجناد البطالين، فحضر خلق كثير من الصنائعيه " .
الأجناد البطالين دول يعنى اللى ما كانوش فى الخدمه العسكريه وقتها و كانوا وقت
الإستدعاء بيشتغلوا فى أشغال تانيه غير الجيش و كانوا بطبيعة الحال مش مماليك لكن
عسكر الإستدعاء و أجناد الحلقه المصريين اللى كانوا بيعيشوا فى مدنهم و قراهم وقت
السلم.



https://arz.wikipedia.org/wiki/%D8%AC%D9%88%D9%86_%D9%84%D9%88%D9%83

چون لوك (1632 - 1704) - John Locke - هو فيلسوف تجريبى و مفكر سياسى .اتولد
سنة1632 فى رينجيتون و اتعلم فى مدرسة وستمنستر، و بعدين فى كلية كنيسة المسيح فى
جامعة اوكسفورد، و فيها انتخبوه طالب مدى الحياه، لكن اللقب اتسحب منه سنة 1684
بأمر من الملك وقتها. وبسبب كرهه لعدم التسامح الپيورتيانى عند اللاهوتيين فى
الكليه دى مابقاش رجل دين وبقى يدرس الطب لغاية مااتعرف بإسم عرف باسم (دكتور لوك).

لوك كتب اشهر مقالتين سياسيتين فى عصره . وكانو اتنشرو سنة 1690 بعنوان "مقالتين عن
الحكومه" (Two Treatises on Government) . هاجر لوك على هولندا سنة 1683 بعد ما
البوليس كان بيطارده فى انجلترا عشان افكاره الليبراليه و السياسيه و كان معارض
للقصر الملكى و فضل فى هولندا لحد سنة 1689. فى هولندا كتب لوك اكتر من مقاله منها:
مقاله بخصوص بالفهم الانسانى (Essay Concerning Human Understanding) وافكار تانيه
عن التربيه و تانيه عن التسامح. و لما قامت الثوره الكبرى على نظام الملك رجع لوك
انجلترا تانى. الجامعات القديمه رفضت تدريس فلسفته الحسيه وآراءَه الليبرالية
وقتها. لكن برغم كده انتشرت افكاره فى كل العالم و بتتدرس لحد دلوقتى. چون لوك عاش
لغاية ما شاف كلامه وافكاره بتنتشر وبتدرس فى الجامعه. ومات سنة 1704. بيعتبر چون
لوك من اشهر مؤسسين الليبراليه و من اهم مفكريين الليبرالين عموما فى العالم.

"الافكار الجديده دايما الناس بتشك فيها و يقفوا ضدها إكمنهم مش فاهمينها و مش
منتشره وقتها"



https://arz.wikipedia.org/wiki/%D8%AC%D9%85%D9%87%D9%88%D8%B1%D9%8A%D8%A9_%D8%A7%D9%84%D8%B5%D9%8A%D9%86

جمهورية الصين (ماندارين قياسى  بالخط الصينى التقليدى:‏ 中華民國 ‏<Zhōnghuá Mínguó>)
او تايوان, زى ما بتسمى نفسها. بتتكون من مجموعه من الجزر فى بحر الصين فى اسيا.
اسم تايوان متاخد من اكبر جزر الدوله, جزيرة تايوان. اصلا اتأسست تايوان فى الصين
فى سنة 1911 بعد انهاء الملكيه و خلع اخر امبراطور للصين. بعد انتصار الحركه
الشيوعيه الصينيه فى الحرب الاهليه الصينيه اللى خلصت فى سنة و 1949 و اقامة
جمهورية الصين الشعبيه اللى اخدت تتوسع على حساب تايوان اللى راحت ارضيها كلها و ما
فضلش غير شوية الجزر اللى بيكونوا جزيرة تايوان دلوقتى. علاقة الجمهوريتيين
الصينتيين معقده و بايظه خالص فكل جمهوريه مش معترفه بالتانيه و بتطالب بالسياده
على كل اراضى بلاد الصين. فيه علاقه اقتصاديه مش رسميه بين الجمهوريتين بس الحكومة
الصينيه الشعبيه بتقاطع اى دولة بتعترف بجمهورية الصين او تايوان.



https://arz.wikipedia.org/wiki/%D8%AC%D8%B2%D8%B1_%D9%81%D8%A7%D8%B1%D9%88

جزر فارو (فاروى:‏ Føroyar;‏ دنماركى:‏ Færøerne;‏ انجليزى:‏ Faroe Islands و
Faeroes و Faroe)‏ مجموعة جزر موجوده بين بحر النرويج و شمال المحيط الاطلنطى،
تقريباً فى نص السكه مابين اسكوتلاندا و ايسلاندا. عاصمتها تروسهافن Tórshavn، و
لغاتها الرسميه ال فاروئى و الدنماركى. مساحتها 1399 كم مربع،

تعداد سكان جزر فارو حوالى 49000، 92% من منهم فارويين و 6% دنماركيين و فيه نسبه
بسيطه من النرويجيين و الايسلانديين و البولنديين. حوالى 91% بينتمو لكنيسة الدوله
المعروفه بإسم كنيسة الشعب الفاروئى Fólkakirkjan و هى فرع من الكنيسه اللوثريه.

نظام الحكم برلمانى ديموقراطى فى حكم ملكى دستورى، جزر فارو بتتمتع بإستقلال ذاتى
لكنها تابعه لمملكة الدنمارك زى جرينلاند. من 1 ابريل 1948 و هى مقاطعه دنماركيه
بتتمتع بالحكم الذاتى، و مع مرور الوقت بقت تقريباً مستقله عن الدنمارك ماعادا فى
الشئون العسكريه و القانونيه و الخارجيه، و مش عضو فى الاتحاد الاوروبى بس عضو ف
مجلس شمال اوروبا.



https://arz.wikipedia.org/wiki/%D8%AC%D8%A7%D9%83_%D8%B4%D9%8A%D8%B1%D8%A7%D9%83

چاك شيراك (فرنساوى:‏ Jacques Chirac,‏ نطق:‏ [ʒak ʃiʁak])‏ اتولد يوم 29 نوفمبر
1932 فى ضواحى پاريس, سياسى فرنساوى مسك مناصب مهمه كتير فى الجمهوريه الفرنساويه
الخامسه, و كان الوزير الاول -رئيس الوزرا- ايام الرئيس ڤاليرى چيسكار Valéry
Giscard ‏من 1974 ل1976. چاك شيراك كان الرئيس الخامس للجمهوريه الخامسه, و الرئيس
الاتنين و عشرين فى تاريخ فرنسا. مسك الحكم فى فرنسا من 17 مايو 1995 لغاية 16 مايو
2007. وكان قبل كده عمدة پاريس من سنة 1977 لسنة 1995.

چاك شيراك كان وحيد -اخته الكبيره چاكلين Jacqueline ماتت و هيا صغيره قبل ما هوا
يتولد- إبتدا دراسته فى مدرسة سانت فيريول Sainte-Féréole بعدها كمل دراسته فى
مدرسة ليسيه كارنو Lycée Carnot, بعد كده دخل مدرسة لويس لو جرا Lycée
Louis-le-Grand, و فى سنة 1951 دخل معهد الدراسات السياسيه فى پاريس و اتخرج منه
1954. الرئيس چورچ پومپيدو Georges Pompidou كان بيسميه mon bulldozer يعنى انه
البولدوزر بتاعه.

چاك شيراك كان الوزير الاول -رئيس الوزرا- ايام الرئيس ڤاليرى چيسكار ديستان ‏من
سنة 1974 لسنة 1976. و ايام الرئيس فرانسوا ميتيران ‏من 20 مارس 1986 لغاية 10 مايو
1988

چاك شيراك كان الرئيس الاتنين و عشرين فى تاريخ فرنسا و الرئيس الخامس للجمهوريه
الخامسه من يوم 17 مايو سنة 1995 لغاية 16 مايو سنة 2007.



https://arz.wikipedia.org/wiki/%D8%AA%D9%88%D8%AC%D9%88_%D9%85%D8%B2%D8%B1%D8%A7%D8%AD%D9%89

توجو مزراحى ( اسكندريه، 2 يونيه 1901 - روما،5 يونيه 1986 ) كان احد رواد فن
السينيما فى مصر. مارس مزراحي كل الفنون السينمائية من التمثيل والانتاج والاخراج و
حتى كتابة السيناريو، و ظهر فى دور ممثل فى فيلم "الكوكايين" سنة 1930 ، و فيلم
"خمسة الاف و واحد (5001)" سنة 1932.توجو مزراحى فى بداياته كان بيظهر باسم مستعار
هو "احمد مشرقى" لخوفه من غضب عائلته وكان اخر افلام اللى انتجها "مزراحي" فيلم
"سلامه" سنة 1947 بطولة ام كلثوم و كان فيلما تاريخيا عن ايام الدوله الامويه.

ولد توجو مزراحى فى اسكندرية لعائله يهودية. وتعلم فى مدارس الاسكندريه , حصل على
دبلوم التجاره الفرنسيه و سافر ايطاليا سنة 1921 ليكمل تعليمه فى دراسة التجاره و
عاش فى فرنسا، وفى سنة 1928 عاد الاسكندريه. وبعد رجوعه اسس شركة "الافلام المصرية"
فى اسكندريه، و فى سنة 1929 اسس استوديو سينمائى كان مكانه سينما ليلى فى حى باكوس
وجهزه بمعدات التحميض والطبع و أود الممثلين، وفى بداية رحلته مع السينما ظهر بإسم
"احمد المشرقى" لخوفه من عائلته. و فى نهاية مشواره السنيمائي نقل نشاطه للقاهرة
وأخرج 19 فيلم، وأنتج بعض الافلام ، و فى سنة 1948 غادر مصر و رحل الى ايطاليا و
عاش هناك و هجر النشاط السينمائى.

توجو عمل مع ليلى مراد و وانتجوا مجموعه من اروع الافلام فى تاريخ السينما المصريه
اهمهم: ليله ممطره و ليلى بنت الريف و ليلى بنت الفقرا و ليلى بنت المدارس و ليلى
فى الظلام.

افلام توجو مزراحى كانت انعكاس للثقافه المصريه المتسامحه فى التلاتينات و التى
كانت معظمها تم تمثيليها فى مدينة اسكندريه اللى كانت بتعيش فيها جنسيات و اديان
مختلفه و الكل بيحترم الكل و بيعيشو مع بعض فى هارمونيه و من اكبر الافلام اللى
ظهرت فيها التوليرانسيه دى كان فيلم المندوبان و فيلم الساعه 7.

"توجو مزراحى" ترك مصر سنة 1948 عند تأسيس دولة اسرائيل بعد ما اتهمه البعض
بالصهيونيه و فضل انه يهاجر على ايطاليا البلد اللى جه منها اجداده زى كتير من
اليهود المصريين اللى اضطروا يتركوا مصر لكن رفضوا انهم يهاجروا لاسرائيل.



https://arz.wikipedia.org/wiki/%D8%AA%D8%B7%D9%88%D8%B1

التطور( فى البيولوجيا-علم الحياة) هو العملية التي يتغير فيها صفات الكائنات الحية
بمرور الزمن . ويقصد بالتطور ايضا التغييرات البسيطة التي تحصل فى الچينات من جيل
لآخر و التغييرات الكبيرة التي تظهر بسببها كائنات حية جديدة من جد مشترك على مدى
اجيال طويلة.التطور هو نظرية فى علم البيولوچيا .بتفرض ان كل اشكال الحياة على
الارضمثل الانسان و الحيوانات و النباتات تطوروا من اشكال بسيطة كانت موجودة قبليهم
و ان الاختلافات الكبيرة بين الانواع دي هى عبارة عن اختلافات صغيرة فى الچينات
الخاصة باجدادهم و التي تراكمت على مدى مليارات السنين و بقت اختلافات كبيرة كالتي
نراها الآن. نظرية التطور بتعتبر الآن من اهم الاساسيات التي بنيت عليها علوم
بيولوچية اخرى فى العصر الحديث. التنوع فى اشكال الكائنات الحية كبير جدا و الآن
يوجد 2 مليون نوع موصوف و مسمى و يعتقد العلماء ان هناك انواع كثيرة جدا لم تدرس
بعد ووقد يصل عددها لحوالي 20- 30 مليون نوع. الغريب فى الأمرليس عدد الانواع وحسب
، إنما ايضا التنوع الكبير فى الاشكال و الاحجام وطريقة الحياة للانواع المختلفة-
من اول الباكتيريا طولها واحد على الف من المللميتر الى الاشجار الضخمة التي قد تصل
طولها لـ 100 متر ووزنها لـ الاف الاطنان. و من الباكتريا اللى بتعيش فى درجات
حرارة قريبة من درجة الغليان (100 د.م.) لحد الفطريات و الطحالب اللى عايشة فى
القطب الجنوبي فى درجة حرارة 23 تحت الصفر.

كل الاختلافات دي ممكن تتفسر بإنها نتيجة لعملية التطور و كل اشكال الحياة جت من جد
واحد مشترك. فى القرن التسعتاشر الف العالم الانجليزي تشارلز داروين كتاب اسمه
(حوالين اصل الانواع) ونشر فيه عن نظرية التطور الحديثة و قدم تفسير علمي (صحيح بس
مش كامل) لعملية التطور و ازاي و ليه بتحصل زي مثلا ليه فى حيوانات عندها جناحات و
عيون و كلاوي و الاعضاء دي متهندسة بشكل محكم علشان تقوم بوظيفة معينة.الانتخاب
الطبيعي كان هو الاساس اللى بنى داروين عليه تفسيره العلمي للتطور. الانتخاب
الطبيعي بيحصل لما يكون فى افراد معينين عندهم صفات احسن من بقية المجموعة (زي
السرعة فى الجري او بعد النظر) الافراد دول بيكون عندهم قدرة احسن على مواجهة
تحديات الطبيعة و بيقدرو يفوزو فى الصراع على الاناث مثلا و بكدة بينجحو ينقلو
الصفات الكويسة دي للاجيال الجديدة. علم الچينات اللى اتولد فى القرن العشرين بين
بالتفاصيل ازاي الانتخاب الطبيعي بيحصل و وخلا العلما يوصلو لبلورة نظرية كاملة عن
التطور الحديث. من اول الستينات ظهر علم جديد تاني اسمه البيولوچيا الجزيئية و دا
كان الثورة الحقيقية اللى بينت و لاول مرة بادق التفاصيل ازاي الچينات بتلعب دور فى
عملية التطور يعنى مثلا ازاي الچينات بتاعة الانسان و القرد متطابقين تقريبا فى كل
حاجة و نسبة الاختلاف بينهم ما بتعديش 1 او 2% بس.

(فكرة إن نوع معين من الحيوانات ممكن ينشأ من حيوان من نوع تانى) كانت موجوده من
ايام الفلاسفة اليونانيين اللى قبل سقراط، زي اناكسيماندر وامبيدوكليس. بعد كده جيه
ارسطو وخالف الافكار الماديه دي وقال إن كل الأ شياء فى الطبيعه سواء كانت حية او
مش حية هيا عباره عن اشكال ناقصه لاحتمالات طبيعيه كتيره، وسماها ارسطو "اشكال" او
"افكار" او (حسب الترجمه اللاتينيه) "انواع". ورأيه ده كان جزء من فهمه الاجمالى
للطبيعه ان ليها غايه وسبب بيرجع لإله حدد لكل الاشياء دورها اللى بتقوم بيه فى
النظام الإلهى للكون. لكن ما اشترطش ان الانواع الحقيقيه من الحيوانات لازم يقابلها
اشكال ميتافيزيقية زيها بالظبط، وإدا أمثله محدده لإزاى بتنشأ الانواع الجديده من
الحيوانات.

فى القرن السبعتاشر رفض المنهج العلمى الحديث منهج ارسطو ، وقال ان الظواهر
الطبيعيه ممكن تتفسر بقوانين الطبيعه اللى بتسرى على كل الأشياء اللى بنشوفها فى
الكون والموضوع مش محتاج افتراض اى انواع طبيعيه ثابته ولا اى نظام الهى كونى. لكن
المنهج الجديد ده ما انتشرش بسرعه فى البيولوجيا اللى كانت اخر معقل لفكرة الانواع
الطبيعية الثابتة. جون راى استخدم مفهوم أعم للانواع الطبيعيه الثابته (الانواع)
وطبق المفهوم ده على انواع الحيوانات والنباتات، لكن عكس ارسطو حدد كل شكل من
الكائنات الحيه بدقه (كنوع) واقترح إن ممكن تعريف كل نوع من الصفات اللى بتظهر
باستمرار فى كل جيل. وقال ان الانواع كلها صممها الإله لكن الاختلافات اللى بينها
بتحصل بسبب اختلاف الظروف اللى بيعيش فيها كل نوع. سنة 1735 كارولوس لينيوس عمل
تصنيف بيولوجى اعتبر فيه بردو ان الانواع ثابته حسب خطة إلهيه.

تشارلز داروين فى القرن التسعتاشر اعتمد فى استدلاله على التطور على دراسات مقارنة
بين الكائنات الحية و توزيعها الجغرافي و على الحفريات بتاعة الكائنات المنقرضة.
بمرور الوقت اكتشف العلما ادلة اكتر و اكتر من التلات مصادر دول و كلها بتأكد و
بتقوي النظرية بتاعة داروين. ولقى العلما أدلة اكتر و اعمق و تأكيدات بالتفاصيل مع
ظهور علوم بيولوچية جديدة ماكنتش موجودة على ايام داروين زي علم الجينات و
البيوكيميا و الفسيولوچيا و الأيكولوچيا و الايثولوچيا(سلوك الحيوان). لدرجة ان
العلما دلوقتي ما بقوش مهتمين انهم يدورو على أدلة جديدة على التطور و بيركزو
دلوقتي على اكتشاف اليات التطور اللى بقى حقيقة علمية فى البيولوچيا زي دوران الارض
حوالين الشمس فى علم الفلك .

الحفرية هى عبارة عن بقايا نادرة جدا لكائن حي كان يعيش على الارض منذ القدم، عندما
مات لم يتحلل بعوامل الطبيعة او أكل بحيوانات اخرى و احتفظت اجزاء من جسمه (و خصوصا
الأجزاءالصلبة مثل الأسنان و العظم) و دفن فى الطمي الذي تحجر بعد ذلك و بقى صخور
يحتفظ بمعلومات عن شكل الحيوان والذي هو ممكن تحديد عمره عن طريق الراديوميتير و
نعلم بالظبط متى مات .العلماء يدرسون حفريات لالاف الكائنات الحية التي ماتت من
ملايين او حتى بلايين السنين و الدراسة هذه تبين:

تحديد العمر بالراديوميتر, مثلا ان الارض عمرها 4.5 بليون(مليار) سنة و ان اقدم
حفرية لكائن حي مثل الباكتيريا مثلا عمرها 3.5 بليون(مليار) سنة.و اقدم حفرية
لحيوان عمرها 700 مليون سنة و اول حيوان لديه عمود فقري ظهر على الارض من 400 مليون
سنة و اول حيوان ثديي عمره 200 مليون سنة و اقدم حفرية للانسان العاقل لا يزيد
عمرها عن مليون سنة. تاريخ الحياة المترتب و التي تعرف من الحفريات كان اقوى دليل
على ان التطور نظرية صحيحة. لبسجل بتاع الحفريات صحيح, ولكن ليس كامل للاسف لأن عدد
صغير جدا من الحيوانات و النباتات بقت حفريات و عدد محدود منهم هو الذي اكتشفه و
درسه العلماء وأيضا ليس كل جسم كائن الحي التي تتحول لحفرية، فقط عظمه او أسنانه.
مع ذلك ففي حيوانات قدر العلماء بإعادة بناية التاريخ التطوري بالكامل مثل الحصان
الذي ممكن تتبع تطوره على مر الزمان منذ أن كان حيوان حجمه مثل حجم الكلب وارتفاعه
40 سم عن الارض و عنده أصابع فى رجليه و أسنان حيوان رعي لحد الحصان الحالي.

و دي من العلوم الحديثة اللى ماكنتش لسة طلعت ايام داروين و مع ذلك فهي دلوقتي
بتعتبر اقوى الادلة على صحة نظرية التطور لانها اثبتت ان كل اشكال الحياة من
الباكتيريا للانسان جايين من جد واحد مشترك. فى تشابه كبير جدا فى الجزيئات اللى
بيتكون منها اى كائن جي و فى الطريقة اللى بتشتغل بيها الجزيئات دي. كل الكائنات
الحية( من الباكتريا للطحالب للنباتات و للطيور و الانسان) ليها دي ان اية(الحمض
النووي) اللى بتترجم لنفس البروتينات فى كل اشكال الحياة. و دا ممكن نشبهه بتلات
كلمات موجودين فى تلات كتب و ليهم نفس المعنى يبقى طبيعي ان اللغات اللى اتكتبت
بيها الكتب دي من اصل واحد.

من زمان و كل مجتمع بشري ابتدع نسخته الخاصة و تفسيره الميثولوجي عن اصل الحياة و
اصل الكون . الديانات الابراهيمية فسرت دا على انه من صنع اله كلي -القدرة، فلاسفة
اليونان القدام كان عندهم اساطيرهم بتاعة بداية الخلق و الهة جبل الاوليمب،
انيكسيماندر قال ان الحيوانات ممكن تتحول من شكل للتاني و القديس اوجوستين كانت
عنده افكار قريبة من نظرية التطور و اللى دفعه لكدا اسباب دينية مش علمية، لانه كان
شايف انه مستحيل يكون النبي نوح خد عينات من كل انواع الكائنات الحية فى سفينته
المشهورة علشان ينقذهم من الطوفان و اقترح اوجوستين امكانية الانواع دي ظهرت بعد
طوفان نوح و ماكانش شايف اى تعارض بين التطور و الخلق المنفصل بتاع سفر التكوين.
فكرة التطور اتبلورت بشكل علمي من اول عصر النهضة و من العلماءاللي كان ليهم نظريات
فى الموضوع دا فبل داروين العالم الفرنساوي لا مارك اللى اعتقد بصحة التطور و الاصل
المشترك لكل مضاهر الحياة و على راسها الانسان بس وقع فى الغلط بتاع الية التطور و
قال ان الصفات المكتسبة بتتورث (مبدأ اللاماركية) يعنى اذا زرافة اتمرنت على اكل
ورق الشجر العالي و رقبتها طولت شوية بسبب محاولاتها دي فالصفة المكتسبة دي بتاعة
طول الرقبة ح تتورث للجيل التاني من اولادها و دا طبعا مش صحيح. نظرية التطور
الحديثة اتأسست على إيد تشارلز دارون اللى عمل جولة حوالين العالم على السفينة
المشهورة بيجيل و استمرت خمس سنين ( من 1831 لحد 1836 ) و نشر اول كتاب ليه سنة
1859 و كان اسمه (حوالين اصل الانواع بطريقة الانتخاب الطبيعي )و اللى لأول مرة حدد
الدور المهم بتاع الانتخاب الطبيعي فى تحديد مسار التطور و بعديها نشر كتب تانية
كتيرة زي (سنة 1871) اصل الانسان و اللى مد فيه نظريته على البشر و خلاهم يخضعو
لنفس المبدأ بتاع الانتخاب الطبيعي و شوية شوية قدر العلما يعيدو بناية التاريخ
التطوري للانسان.



https://arz.wikipedia.org/wiki/%D8%A8%D9%86%D9%83

البنك هو مؤسسه ماليه هدفها تسهيل المعاملات الماليه للعملا و تشغيل و حفظ الفلوس،
والمكان اللى ممكن تستلف منه وقت ما تعوز عشان أى هدف , غالبا بيكون عشان تشترى
حاجه او ناقصك فلوس عشان تعمل مشروع تجارى, و بياخد ضمان عشان يضمن ان اللى اخد
السلفه و بقى المديون يرجع الفلوس تانى للبنك.البنوك الحديثه بشكلها دلوقتى ابتدت
فى مدينة ڤينيسيا ايام عصر النهضه الاوروبيه, البنوك فى ليها اهميه كبيره فى
الاقتصاد و ليها مهمتين اساسيتين اللى هما تسليف الناس او الشركات او الحكومات
فلوس, فيه انواع من البنوك متخصصه فى تسليف واحد او اتنين او كلهم التلات جهات دول,
المهمة التانيه هى حفظ الفلوس , و البنك بيدفع ارباح بحسب فايده معينه كل فتره على
الفلوس للى فاتحين عنده حساب بعد تشغيل الفلوس دى. البنك بيبقى ليه نظام معين و
محدد و ليه كمان اجازات معينه مختلفه عن بقيه الجهات اللى فى البلد. للبنوك انواع
اشهرها البنك المركزى بيتمسى بنك البنوك او بنك الحكومه.



https://arz.wikipedia.org/wiki/%D8%A8%D8%B1%D9%88%D9%84%D9%8A%D8%AA%D8%A7%D8%B1%D9%8A%D8%A7

الپروليتاريا (Proletariat), مشتقه من الكلمة اللاتينى ( proletarius) اللى معناها:
مواطن الطبقه الاقل. هو مصطلح طلع لاول مره فى البيان الشيوعى اللى كتبه كارل ماركس
و فريدريك انجلز. طبقة الپروليتاريا حسب كلام ماركس هى طبقه اللى حتسيطر على وسائل
الانتاج من الطبقة البورجوازيه و حتظهر بعد تحول اقتصاد العالم من اقتصاد تنافسى
راسمالى لاقتصاد احتكارى , بيقصد ماركس بطبقة بالپروليتاريا اللى هما الناس اللى مش
بيمتلكوا او بيتحكموا بوسائل الانتاج و بيعيشوا من بيعهم لمجهودهم العضلى او
الفكرى. ماركس كان كمان شايف ان الطبقه دى هى اللى حتحرر المجتمع و تبنى دوله
اشتراكيه و تتطور لحد ما تبقى شيوعيه عالميه.



https://arz.wikipedia.org/wiki/%D8%A8%D8%A7%D8%B1%D9%81%D8%A7%D9%86

پارفان (النطق: /bαrˈfα:n/,‏ /pαrˈfæ:n/;‏ من اصل فرنساوى: Parfum‏, /paʁfœ̃/;‏  او
ريحه)‏ هو خلطه من ريحة زيوت بارفان و مركّبات أروما, مثبّتات, و مدوّبات بتستعمل
عشان تدّى جسم الانسان, و الحيوانات, و الحاجات, و المساحات اللى بنعيش فيها, ريحه
”حلوه“.

فن صنع الپارفانات إبتدا فى بلاد بين النهرين القديمه و مصر القديمه و كان بيتصفّا
أكتر من الرومان و الفُرس. مع ان البارفان و صنعهُ كانو موجودين بردو فى الهند,
كتير من روايحه كانت من اساس بخور. اول تقطير لـ زيت الورد كان مذكور فى النَص
الهندى الأيورڤيدى, ”تشاراكا سامهيتا“ <Charaka Samhita>.‏ الهارشاتشاريتا
<Harshacharita>‏, مكتوبه فى القرن السابع ق.م. فى شمال الهند بتذكر إستعمال بارفان
زيت أجار (العود الهندى)‏.

اول كيميائيه متسجله فى التاريخ هى ست اسمها تاپوتى <Tapputi>‏, كانت صانعة بارفان
و إتذكرت فى لوح حجاره مكتوب عليه بـ خط مسمارى, من الالفيه التانيه ق.م. فى بلاد
بين النهرين.‏ كانت بتقطر الزهور, و الزيت, و كالاموس‏ مع مواد أروماتيّه تانيه
بعدين بتتفلتر و بتكرر العمليه دى كزا مره.‏

من فتره قريبه, علما الاثار كشفو اللى بيعتقدو انهم اقدم بارفانات فى العالم فى
بيرجوس, قبرص‏. البارفانات بترجع لأكتر من 4,000 سنة. البارفانات اكتشفو فى مصنع
بارفانات قديم. عـ الاقل 60 اجهزة تقطير, و احواض خلط, و مداخل و أزايز بارفانات
كانو موجودين فى مصنع 4,000 متر مربع.‏ فى العصور القديمه الناس كانو بيستعملو
اعشاب و توابل, زى اللوز, و الكُزبَره, و الميرتيل, و صنوبرية الراتنج (پـينوفيتا),
و البيرجاموت, و الزهور.‏ الكِندى <Al-Kindi>‏, الكيميائى البغدادى, كتب فى القرن
التاسع كتاب عن البارفانات, و سمّاه ”كتاب الكيميا بتاعة البارفان و التقطيرات“.
كان فيه أكتر من ميت وصفه لـ زيوت البارفان, و مراهم, و مايّات بـ ريحه و بدايل او
تقليدات لأدويه غاليه. الكتاب بردو وصف 107 طرق و وصفات لـ صنع البارفان, و حتى
ادوات صنع البارفان, زى الأليمبيك.‏ الكيميائى الفارسى ابن سينا قدم عملية تخريج
الزيوت من الزهور عن طريق التقطير, و ده أكتر إجراء بيستعمل دلوقتى. ابن سينا فى
الاول اختبر الورد, لحد ما عمل إختراعه, قبل كده البارفانات السايله كانت خلطات من
زيت و اعشاب مفتفته او بيتالات (petals)‏, اللى عملو خلطه قويه. الماوَرد كان أرَق,
و بقى شايع بسرعه. المكونات الصافيه و تكنولوجيا التقطير اثرو جامد على صنع
البارفانات فى الغرب و التقدم العلمى, بالذات فى الكيميا.

معرفة صنع البارفانات وصلت لـ اوروبا فى القرن ال14 جزءياً بسبب إنتشار الاسلام. بس
فى النهايه المجريين هما اللى قدمو اول بارفان حديث. معمول من زيوت ليها ريحه
مخلوطه فى محلول كحول, اول بارفان حديث إتعمل فى 1370 بأمر من الملكه ”إليزابيث“
بتاعة المجر‏ و كان معروف فى اوروبا بـ ماية المجر‏ فن صنع البارفانات إزدهر فى
الرينيسانس بتاعة ايطاليا, و فى القرن ال16, تحسينات طاليانيه إتاخدت لـ فرنسا عن
طريق ”رينى لى فلورينتين“ (Rene le Florentin) البارفانجى الشخصى بتاع ”كاترين دى
ميديتسى“ (Catherine de' Medici)‏‏. المعمل بتاعه كان متوصل بـ شقته عن طريق ممر
سرى, عشان مافيش وصفات تتسرق عـ الماشى. فرنسا فى السريع بقت مركز اوروبا للبارفان
و تصنيع ادوات التجميل. زراعة الزهور عشان يتاخد منها ”اسانس البارفان“(parfum
essence)‏, اللى إبتدت فى القرن ال14, بقت صناعه كبيره فى شمال فرنسا. زراعة الزهور
عشان الأسانس بتاعهم, اللى كان إبتدا فى القرن ال14, كبر لـ صناعه عظيمه فى غرب
فرنسا. خلال فترة النهضه, البارفانات كانت بتستعمل اساساً من الاغنيا عشان تغطى
روايح الجسم اللى بتنتج عن الحما المش متكرر. جزءياً عشان الدعمها فى شيل الروايح
من الجسم, صناعة البارفان الغربيه إتخلقت. مع نهاية القرن ال18, النباتات
الأروماتيه كانو بيتزرعو فى منطقة جراس <‏Grasse> فى فرنسا عشان يقدمو لـ صناعة
البارفان, اللى بتكبر, مواد خام. عشان كده, النهارده فرنسا لسه المركز بتاع صناعة و
تجارة البارفانات فى اوروبا.

انواع البارفان بتعكس تركيز المركبات الأروماتيه فى السايل المدوّب, اللى فى سايل
البارفانات الكويس بيبقى ايثانول او خلطه من مايه و ايثانول. مصادر مختلفه بتفرق
جداً فى التعريفات بتاعة انواع البارفانات. التركيز بـ النسبه/الحجم بتاع زيت
البارفان هو:



https://arz.wikipedia.org/wiki/%D8%A7%D9%84%D9%85%D8%AE%D8%A7%D8%A8%D8%B1%D8%A7%D8%AA_%D8%A7%D9%84%D8%B9%D8%A7%D9%85%D9%87_%D8%A7%D9%84%D9%85%D8%B5%D8%B1%D9%8A%D9%87

المخابرات المصريه او الاسم الرسمى بتاعها المخابرات العامه المصريه هى جهاز
المخابرات بتاع مصر. شعارها بيتكون من عين حورس فوق و تحتيها نسر بيقتل تعبان سام و
بيشيلها من الارض.

الشعار بيرمز لقوة الجهاز بشعار عين حورس و النسر , و انه مش بيتهاون فى مواجهة
الخطر اللى بيتواجه مصر من اعدائها اللى بتمثلهم بالتعبان السام فى الشعار. جهاز
المخابرات اتعمل فى سنة 1954 بقرار رسمى من الرئيس المصرى جمال عبد الناصر وقتها
عشان يبقى فيه جهاز مخابرات قوى متطور و يقدر يحمى الامن القومى بتاع البلد.رئيس
المخبارات المصريه دلوقتى هو محمد رافت.

اتعمل جهاز المخابرات العامه المصريه بعد ثورة 23 يوليه بقرار رسمى من الرئيس
المصرى جمال عبد الناصر فى سنة 1954 عشان يبقى فيه جهاز مخابرات قوى متطور و يقدر
يحمى الامن القومى بتاع البلد و ادا امر عمله لزكريا محيى الدين. فى سنة 1957
المخابرات المصريه اتنقلت نقله كبيره قدام و قت ما مسك صلاح نصر رئاسة
المخابرات.المخابرات المصريه قامت بدوار كبيره و مهمه فى تاريخ مصر قبل و بعد نكسة
67 و كان ليه دور كبير فى انتصار مصر فى حرب 6 اكتوبر بزرعه جواسيس فى اسرائيل زى
رأفت الهجان و عمرو طلبه و غيرهم كتير من اللى ضحوا بحياتهم عشان وطنهم



https://arz.wikipedia.org/wiki/%D8%A7%D9%84%D9%84%D9%87

الله هو اسم لعلم مفرد. و هو الاسم العربي اللى بيدل على "المعبود" "الخالق" فى
الديانات الديانات التوحيدية و الاديان الابراهيمية (اليهوديه ، المسيحيه ،
الاسلام). بيتوصف الله على انه الخالق الكلي القدرة والمشرف على الكون.فى سنة 2000
كانت نسبة اللى بيعتقدوا بوجود الله 53% من سكان العالم. فى صغات كتير اتنسبت
لالله. اهمها هى المعرفةالمطلقة (العالم بكل شيء)، والقدرة المطلقة (القادر على كل
شيء)، و باللا محدودية (حاضر فى كل مكان)، وفي ديانات تامية بالتنزيه عن المكان،
والكمال (الكمال لله)، وأزلية الوجود الأبدية الدايمة.

جدر الكلمة إيل فى الكنعانية او الاها ܐܰܠܳܗܳܐ بالسريانية وאֱלָהָא بالآرامية.
وذكرت فى التوراة بالجمع "ألوهيم". وكان واحد من أصنام العرب اسمه "اللات" من نفس
الجدر. اما لفظ اسم (الله) العربية فاستعملها العرب قبل الاسلام. وبالعربية دخلت
"ال" التعريف مع كلمة "إله" عشان تبقى على الله، الإله الواحد. واستعملها اتباع كل
الديانات الابراهيمية العرب زي المسلمين واليهود الشرقيين ومسيحيي الكنائس
الكاثوليكية الشرقية.



https://arz.wikipedia.org/wiki/%D8%A7%D9%84%D8%AD%D8%B1%D8%A8_%D8%A7%D9%84%D8%A7%D9%87%D9%84%D9%8A%D8%A9_%D8%A7%D9%84%D8%A7%D9%85%D8%B1%D9%8A%D9%83%D9%8A%D9%87

الحرب الاهلية الامريكية كانت حرب قامت بين مجموعة من ولايات الشمال وولات الجنوب
الامريكي لاختلافهم علي قضايا كتيرة منها قضية العبودية ، الحرب استمرت اربع سنين
وكان من نتايجها ان العبودية انتهت فى امريكا تماما ، بعد الحرب امريكا دخلت فى
مرحلة اعادة البناء . من قبل ما تنطلق الرصاصة الاولي فى فورت سومتر كان الكل متوقع
ان الولايات الشمالية هتكسب ببساطة لانها اغني ومتطورة اكتر من الولايات الجنوبية
خصوصا فى التصنيع و خطوط السكك الحديد واكتر كمان فى عدد السكان . رئيس الولايات
الشمالية كان ابراهام لينكولن والجنوبيين بقي اختارو جيفرسون دايفز عشان يكون
رئيسهم .

اشهر القاده العسكريين فى الجنوب كان روبرت اى لي وتقريبا كان هو العامل الرئيسي فى
ان الحرب طولت اربع سنين بسبب تكتيكاته العسكرية الجبارة. من القاده الجنوبيين كمان
كان فى ناثان بدفورت فوررست وده كان ظابط فى الخيالة الجنوبية وعامل رعب فى صفوف
الشماليين . من ناحية الشماليين بقي كان فى القائد جرانت وده الوحيد اللى قدر يفهم
لي ويتغلب عليه ، وكمان كان فيه القائد شيرمان اللى اخترق ولاية جورجيا ومشي لحد
البحر وهو بيفك اسر العبيد فى حدث مشهور اسمه مشية شيرمان للبحر.



https://arz.wikipedia.org/wiki/%D8%A7%D9%84%D8%A7%D9%8A%D9%88%D8%A8%D9%8A%D9%8A%D9%86

الايوبيين ، الايوبيه ، بنى ايوب (1169 - 1260 ) ، اسره كرديه او عربيه حكمت الشرق
الاوسط فى العصور الوسطى. اسسها صلاح الدين الايوبى بعد ما وحد مصر و سوريا و
المنطقه لمحاربة الصليبيين. قضو على المذهب الفاطمى. قامت قوتهم الحربيه على جيوش
من الترك و التركمان و الأكراد و العربان و سكان البلاد اللى حكموها. بنو اسوار و
جوامع و مدارس و قلاع و حصون اهمها قلعة الجبل فى القاهره. قضو تاريخهم فى حروب
متواصله مع الصليبيين و قدرو يخرجوهم من اماكن كتيره. الصالح نجم الدين ايوب بيعتبر
اخر حاكم فعلى منهم لمصر. بعد وفاته قامت دولة المماليك البحريه فى مصر ( 1250 ) ،
و بعد الانتصار على المغول فى معركة عين جالوت سيطر المماليك على الشام و انتهى حكم
دولة بنى ايوب ( 1260 )



https://arz.wikipedia.org/wiki/%D8%A7%D8%B9%D8%AF%D8%A7%D9%85

الاعدام هو عقوبة تنفذها دولة للمجرمين كعقوبه لهم على شيء يعتبر جريمه ارتكبوها.
منذ زمن و الاعدام كان يمارس فى كل المجتمعات تقريبا اكي يعاقب المجرمين و
المعارضين السياسيين او التنكيل و الإنتقام و التخلص من المناؤين. من اشهر الجرايم
اللى بتتعاقب فى وقتنا هذا بالاعدام هى القتل ( مع سبق الاصرار) و الجاسوسية و
الخيانة العظمى و كمان فى دول بتطبق العقوبة دى على الجرايم الجنسيه زي الزنا و
الاغتصاب و المثلية الجنسية (اللواط-السحاق).

فوق كده، فيه دول قليله بتنفذ العقوبة على اللى غيروا دينهم او اللى بيتسموا مرتدين
، او لتهريب المخدرات ، او للفساد (زى الصين). الاعدام اتلغى خالص من نظم العقوبات
اللى بتتطبق فى دول الاتحاد الاوروبي، استراليا، نيوزيلاندا ، كندا، معظم دول
امريكا اللاتينية و ولايات فى امريكا ، و الهند ، و اليابان ، و جمهورية جنوب
افريقيا.

فى يناير 2008 وصل عدد الدول التي ألغت أحكام الاعدام ل 92 دولة و عدد الدول التى
ما زالت تطبقه بانتظام هو 60 دولة و بقية دول العالم ما بين بينين يعني انه موجود
فى قوانينها اكنها لا تطبقه او تطبقه ولكن فى حالات خاصة جداً او حسب مزاج الدولة.
فى ابريل 2008 نشرت منظمة العفو الدولية ، و هى منظمه من أكتر المنظمات التي تعارض
الاعدام ، تقريراً قالت فيه ان اكثر ست دول فى العالم نفذت حكم الاعدام سنة 2007
هى:



https://arz.wikipedia.org/wiki/%D9%82%D9%86%D8%A7%D8%A9_mtv_%D8%A7%D9%84%D9%84%D8%A8%D9%86%D8%A7%D9%86%D9%8A%D9%87

قناة mtv او تليفزيون المُر (Murr Television) هى قناة لبنانية ابتدت من سنة 1991
صاحبها جبريال المر |Gabriel| السياسي ومقرها فى نقاش (ضاحية من ضواحي بيروت
العاصمة فى لبنان). مخرج القناة هو ميشيل المر ابن غبريل المر. القناة تبقى واحدة
من 3 تليفزيونات مسيحية فى لبنان، الاتنين التانيين يبقوا LBC وOtv اللبنانية.‏
ودلوقتي القناة من اكتر القنوات شعبية فى لبنان, و ممكن تتشاف ببلاش من على السايت
الرسمى بتاعها على الإنترنت.

اتوقفت عن البث فى 4 سبتمبر سنة 2002 عشان اتقفلت بقرار من المحكمة هى ومحطة اذاعة
جبل لبنان لما المحكمة ادانتها بان القناة خالفت قانون الانتخابات رقم 68 واللي هو
بيمنع الدعايات الانتخابية على التليفزيونات. القناة ومحطة الراديو كانوا ساعتها
ملك لجبريال المر السياسى اللى ضد سوريا. البوليس راح لمبنى القناة عشان ينفذوا حكم
المحكمة وقالوا للمسئولين عن القناة انهم لازم يطلعوا من على الهوا. نديم الجميل
ابن بشير الجميل كان فى مقدمة مظاهرة ضد قفل القناة وفتحها تاني وكان هيتقبض عليه
من قوات الامن. الحركة اللى كانت ضد القناة اللى هى متشافة بشكل واسع على انها
تهديد لحرية الاعلام فى لبنان كانت بسبب قرار من الحكومة اللى اتهم الشبكة باذاعة
دعاية انتخابية لصاحبها جبريال المر، واللي هو فاز فى الانتخابات فى 2 يونيو عن
منطقة المتن.

جبريال قال لقناة الجزيرة ان البوليس اقتحم مكتبه الشخصي بعد ما المحطه اتقفلت
وطلبوا منه اخلا الاماكن، بس هو قال للظابط انه بيرفض دة على انه مش دستوري وبينتهك
حصانته كنايب فى البرلمان. المر قال بردو قال ان ممثلين محطات الراديو والتليفزيون
والجرانين الكبيرة فى لبنان كانوا فى مؤتمر فى مكتبه عشان يقرروا انهم يتحدوا ضد
قرار القفل.

القناة اتفتحت تاني بعد 7 سنين فى 31 مارس 2009 بتردد 12130 vertical على النايل
سات, و بدر-4 (Badr-4) بتردد 11823 vertical و على بدر-6 (Badr-6)‏ 12073
horizontal‏.‏ الرئيس التنفيذي للقناة ميشيل جبريال المر قال ان القناة هتبقى
محايدة سياسيا.



https://arz.wikipedia.org/wiki/%D9%81%D9%88%D9%84%D8%AA%D9%8A%D8%B1

فرانسوا مارى أرويه ( François-Marie Arouet ) اسمه المستعار : ڤولتير ( Voltaire )
( شاتنيى مالابرى، أو فى باريس، 21 نوفمبر / أو 20 فبراير 1694 – باريس 30 مايو
1778 )، مفكر و فيلسوف فرنساوى كتب فى مجالات كتيره منها الشعر و المسرح و الروايه
و التاريخ. من أكبر كتاب عصر التنوير ، حارب الجهل و الطغيان و دافع عن الحقوق
المدنيه و حرية العقيده. اشتهر بعدائه لتسلط الكنيسه الكاتوليكيه. اتسجن اكتر من
مره فى سجن الباستيل بسبب انتقاده للنبلا. ساب فرنسا و عاش فى انجلترا فتره كتب
فيها " رسائل عن الأمة الإنجليزية " (1734) ولما رجع فرنسا كتب مسرحيات منها "
بروتس " (1730) و الف كتاب عن جان جاك روسو. اتعين مؤرخ فى البلاط الفرنساوى و بقى
عضو فى الاكاديميه الفرنساويه و شارك فى كتابة الانسيكلوبيديا الفرنسيه و كتب
روايات فلسفيه بإسلوب ساخر منها " كانديد " (1759) ، و فى السياسه نادى بالإصلاح
لكن كان بيخاف من الثوره. كتابته المنشوره وصلت ل 70 مجلد. ڤولتير كان بيكره التعصب
الدينى و بيحاربه ، و رغم انه عادى المسيحيه و الكنيسه الكاتوليكيه بالذات و الدين
بوجه عام لكن كان بيؤمن بحق كل انسان انه يؤمن باللى هو عايزه و يمارس الطقوس
المتعلقه بدينه بشرط انه يحترم ديانات و عقايد و فلسفات غيره من الناس و مايعتديش
على حريتهم و أفكارهم حيث ان الدين لما بيبقى وسيله لخلق الخلافات اللى بتورث
الأحقاد و الإضطهادات بيتحول لمصيبه عميه. ڤولتير رمز عالمى من رموز الحريه
والتنوير و بيعتبر من أعظم المفكرين اللى دافعوا عن حقوق الإنسان و كرامته، لعبت
كتاباته دور كبير فى قيام الثوره الفرنسيه ضد القهر و الطغيان و دخول فرنسا فى عصور
التحضر والتقدم.



https://arz.wikipedia.org/wiki/%D9%81%D8%A7%D8%B3%D9%83%D9%88_%D8%AF%D8%A7_%D8%AC%D8%A7%D9%85%D8%A7

Coordinates: 3°13′25″S 40°7′47.8″E﻿ / ﻿3.22361°S 40.129944°E﻿ / -3.22361;
40.129944

ڤاسكو دا جاما كان ملاح و مستكشف بورتوجالى و واحد من أنجح المستكشفين فى عصر
الاكتشافات و قائد اول السفن اللى قدرت تبحر مباشرة من أوروبا للهند . و كان لفترة
قصيرة سنة 1524 حاكم الهند البرتغالية.

فاسكو دا جاما هو اول اوروبى يوصل الهند بعد ما لف حوالين افريقيا عن طريق راس
الرجا الصالح. و صل سواحل الهند الغربيه سنة 1498 بعد ما كان المستكشف البرتغالى
بارتولومو دياس Bartolomeu Dias اكتشف راس رجا الصالح سنة 1487 و بالطريقه دى قدر
البرتغاليين انهم يسيطروا على طريق التجاره الهنديه و بنا مستعمرات على سواحل الهند
و السيطره على كل المحيط الهندى ، و هو طريق التجاره اللى كانت مصر متحكمه فيه فى
عصر الدوله المملوكيه.



https://arz.wikipedia.org/wiki/%D9%81%D8%A7%D8%B1%D8%AF%D9%8A%D9%86%D8%A7%D9%81%D9%8A%D9%84

ڤاردينافيل Vardenafil (الاسم التجاري: ليفترا) واحد من كابتات الانزيم PDE5 لعلاج
الضعف الجنسي من شركه باير Bayer.

تسويق ليفترا كان مشترك بين الشركتين باير Bayer وجلاكسو GsK وشيرنج بلف
Schering-Plough لكن فى سنه 2005 تركت جلاكسو لباير الحقوق فى الترويج له بره
امريكا, اما جلاكسو فبتبيعه فى امريكا باسم فيفانزا Vivanza لكن بسبب قوانيين
الاتحاد الاوروبي بدات فيفانزا هيا كمان يستوردوها فى الاتحاد الاوروبي وتتباع مع
ليفترا. ليفترا تاني دوا توافق عليه اداره الاغذيه والادويه الامريكيه FDA بعد
فياجرا وقبل سيالس والموافقه دي كانت فى 19 اغسطس 2003.

زي فياجرا وسيالس بتعالج الضعف الجنسي (ضعف الانتصاب) بس مده شغل ليفترا اقل شويه
من فياجرا.

اثارها الجانبيه زي باقي كابتات الانزيم PDE5 (فياجرا - سيالس) لكن العرض اللى
بيتكرر معاها بشكل خصوصي هوا غمامان النفس اما باقي الاعراض اللى مش متكرره زي مغص
فى البطن, وجع الضهر, حساسيه للنور وزغلله ووجع فى العين, نفخه فى الوش, علو الضغط
وبلبطه فى القلب, زياده سرعه ضربات القلب, هرش ووجع فى العضلات وممكن يحصل انتصاب
مستمر(Periapism). مصدر (Rossi, 2004) العرض الخطير بأه - لكنه نادر - واللي بيحصل
مع ليفترا هوا السكته القلبيه.وكمان فى بعض الحالات النادره ممكن يدمر انسجه العضو
الذكري (Health Canada (2006).(محتاجه مصدر)

فى 18 اكتوبر 2007 نوهت FDA انه ممكن يحصل طرش فجائي وانها هتحط استيكر جوه كل
المنتجات دي تحذر الناس من مشكلة السمع دي.

زي باقي المجموعه مينفعش وكمان خطر جدا انها تتاخد مع ادويه النيترات (من ادويه
الذبحه) لانها ممكن تؤدي لوطيان الضغط بشكل يموت.

2.5 و 5 و 10 و 20 ملي جرام (بيختلف توفر التركيزات دي من بلد لبلد). حبايه برتقاني
مدوره. العشره ملي من ليفترا بيساوي 50 ملي من فياجرا.



https://arz.wikipedia.org/wiki/%D8%B9%D9%8A%D8%AF_%D8%A7%D9%84%D8%A3%D9%85

عيد الام ، عيد سنوى بيحتفل بيه فى مصر و اوروبا و امريكا و بلاد كتيره فى العالم.
فى مصر بيحتفل بيه فى يوم 21 مارس لتكريم الأمهات بدأ الاحتفال بيه سنة 1956. اول
دعوه لعيد الام فى مصر قام بيها الصحفى و الكاتب المصرى مصطفى امين سنة 1943 فى
كتابه "امريكا الضاحكه" لكن ما حدش وقتها اخد باله من الفكره لكن بعدها بعشر سنين
راحت واحده ست لمصطفى امين فى مكتبه فى "اخبار اليوم" و حكت له عن قصة كفاحها فى
تربية ولادها بعد ما اتوفى جوزها و ما اتجوزتش و كرست حياتها لتربية عيالها. و بقى
ابنها دكتور و بعد ما خطب واحده دفعت له المهر و فرشت له الشقه لكن للأسف لما عزل
لبيت الزوجيه مشى من بيت امه من غير حتى ما يقولها ميرسى.

اتاثر مصطفى امين بالقصه و فكر فى جحود الاولاد فإبتدا ينادى تانى بفكرة الاحتفال
بعيد الام لتكريم الأمهات. اياميها كانت افكار العروبه لسه مسيطره فى مصر عن طريق
الپروپاجاندا اللى النظام الناصرى كان مدورها وقتها و مالى بيها روس المصريين ،
فهاجمت الجرانيل مصطفى امين و اتهمته بإنه بيشغل المصريين عن موضوع غزو تركيا
لسوريا، و جمال عبد الناصر نفسه اللى كان وقتها ملهى و لاهى المصريين فى مشاكل
العرب بدل ما يشوف مشاكل مصر و ينهض بيها اعتبر فكرة الاحتفال بالام و تكريمها فكره
سخيفه، لكن مصطفى امين استمر فى دعوته و راح لكمال الدين حسين اللى كان وقتها وزير
التعليم و عرض عليه الفكره. كمال الدين حسين كان بيحب امه قوى فقبل الفكره و رحب
بيها و اتكلم مع جمال عبد الناصر فى الموضوع و قدر يقنعه لإن عبد الناصر كان بيحبه.

فى عيد الام بيهنى الاطفال و الكبار امهاتهم و بيهدوهم هدايا و ساعات بيتعمل احتفال
اسرى صغير مليان بجو الحب و بتنتشر فى هوا مصر اغانى بتمجد الام و من اشهر الأغانى
دى اغنية " ست الحبايب " من ألحان الموسيقار المصرى محمد عبد الوهاب.



https://arz.wikipedia.org/wiki/%D8%B9%D8%B1%D8%A8

العرب ، شعوب و قبايل ساميه سكنو اليمن و الحجاز و الحيره و الشام و منهم قبايل بنو
قحطان و بنو عدنان . الايام دى العرب معرووفين كمان بإسم الشعوب العربية او الشعوب
الللى بتتكلم عربى هما مجموعه اثنيه لغويه كبيره . عايشين ف الاساس ف غرب اسيا ،
شمال افريقيا ، وأجزاء من القرن الافريقى ، مجمعة تحت مصطلح جغرافى بيتسما العالم
العربى. مش كل الشعوب الللى لغتهاالرسمى عربى بيعتبرو عرب و فيه كلام كتير عن
الاختلافات دى.

فى اليمن كانت قاعدتهم فى صنعاء و ملوكهم هناك كانو من أقيال حمير ، فى الشام كان
الغسانيين و دول كانو من قحطان. ملوك غسان اتعاقبو على حكم الشام. فى الحجاز كانت
رياستهم لقريش .

تاريخ العرب القديم عند العرب بيختلط بيه التاريخ الخرافى او التاريخ القايم على
قصص مش مثبوته عن طريق العلم. العرب قسمو سكان جزيرتهم على طايفتين اساسيتين :
العرب البائده ( أو العرب العاربه ) و العرب الباقيه ( او العرب المتعربه او العرب
المستعربه ) ، فالعرب عندهم بيتقسمو على تلت فروع هى العاربه و المتعربه و
المستعربه. العرب البائده عندهم هى القبايل اللى اتلاشت و اندثرت اخبارها قبل ظهور
الاسلام و هما تسعه : عاد و ثمود و اميم و عبيل و جديس و عمليق و جرهم و جاسم و
سكنو فى مناطق متفرقه فى الجزيره العربيه و نواحيها. العرب بيعتقدو ان العرب
البائده من نسل سام و فيهم بيرجعو قبايل منها لاود بن سام اللى بيسموه لاوذ و غيرهم
لآرام ابن سام . بنو قحطان عندهم عرب متعربه من نسل يقطان اللى بينتهى نسبه
لأرفكشاد ابن سام و فيه بيعتبروهم عرب مستعربه. العرب المستعربه بيسموهم العرب
التابعه للعرب و بيعتبروهم اسماعيليين بينتهى نسبهم عند اسماعيل ابن ابراهيم و
مراته بنت مضض الجرهميه من بنى قحطان و بيسموهم العدنانيه نسبه لعدنان من نسل
اسماعيل . العرب فى تاريخهم ده بيقولوا إن العرب " المستعربة " أخذوا لغتهم من
العرب " العاربة " عن طريق أبوهم إسماعيل بعد ماراح مع أبوه إبراهيم على الحجاز و
ان دى نشأة لغتهم اللى بتتسمى لغه عربيه .

بالنسبه لهم العرب قبل الاسلام كانو قسمين ، الساميين و الحاميين. الساميين قسموهم
على تلت اقسام ، اللاوذيه ( بنو لود ) و دول اكتر العرب البائده او العاربه ، و
القحطانيه و دول بنو قحطان اللى بيتصل نسبهم بارفكشاد بن سام ، و الاسماعيليين و
دول بنى اسماعيل و بيسموهم العدنانيين .

اشتهر العرب بالشعر و الخطابه لغاية ما اتعلموا الكتابه من الشعوب المجاوره ، عرب
الحجاز كانو اخر اللى وصلهم الخط . بيعتبر العرب اشهر اللى سكنو الخيام و رعو
الجمال فى التاريخ . العرب ما عرفوش من الفن غير الشعر اللى اتسم بالمنظور البدائى
الصحراوى و كان زى الصور الفوتوغرافيه للحياه البدويه و المراعى الجافه المحدوده و
خيامهم و جمالهم و اطلالهم المهدمه ، و بيقول جرجى زيدان " كانت العرب فى الجاهلية
اهل ماشية وجمال وخيام فلم ينتبهوا الى شىء من الفنون الجميلة غير الشعر " ، لكن
بعد توسعهم فى البلاد المتحضره اللى حواليهم زى مصر و فارس و بيزنطه اتعلمو الفنون
و منها الموسيقا ( شوف : الموسيقا عند العرب ) لكن فى مجال الفنون البصريه ما
كانلهمش باع ، بيقول المفكر عباس العقاد ان العرب قدمو زخارف هندسيه لكن ما قدموش
حاجه تقريباً فى فنون العماره و البنا، و فى رأيه إن الفن البصرى عند العرب بيتسم
بالزخرفه لمجرد الزخرفه اللى مالهاش صله بالحياه .

علما مسلمين كتار اكمن اساميهم عربى بيتاخدو ساعات على انهم عرب لكن فى الواقع هما
عادة مش عرب و اغلبهم فرس زى ابن سينا و البيرونى و الخوارزمى و الرازى و الطوسى و
غيرهم.

فى العصر الحديث مالهمش دور يذكر فى الحضاره الانسانيه و العلوم و الاداب ، و الفن
عندهم لسه بيعتبر خطابى لكن باستخدام طرق حديثه زى الجرانيل و المجلات و الفضائيات
و الانترنت اللى بيستخدموهم ساعات لإختلاق عالم افتراضى virtual world خيالى بعيد
عن حقيقتهم و واقعهم و مكانتهم فى العالم و فيه منهم بيحرموا الفن اساساً ، لكن
اهتم المستشرقين و الانثروبولجيين بدراسة ثقافتهم و مجتمعاتهم وبتهتم الجامعات
الغربيه بالدراسات الأنثروبولوجيه عن مجتمعاتهم. المستشرق الانجليزى تشارلز دوتى
Charles Doughty عمل عنهم دراسه مهمه ، و المؤرخ و المستشرق الفرنساوى إرنست رينان
Ernest Renan كتب عنهم انهم بيفتقدو الابداع كجنس متخلف بتنعدم فيهم روح الابداع و
الاستناره و بينتشر فيهم التعصب و اللاعقلانيه و الغوغائيه. غير إرتباطهم فى ذهنية
العالم الحديث بالجهل والتخلف ارتبط اسمهم كمان بالإرهاب . العرب بقو بيتكنو فى
امريكا عند الفئات العنصريه باسم " زنوج الرمال sandniggers " و " رووس الفوطه
towelheads ".

العروبه هيا ايديولوجيا بتنادي بالوحده بين الدول العربيه و ضمها فى دوله واحده من
المحيط الاطلنطي لغاية الخليج الفارسى , و هيا ايديولوجيا وثيقة الصله بفكرة
القوميه العربيه اللى بتنادي بالاعتزاز بالمكون العربي ف ثقافات الشعوب العربيه , و
السعي للوحده السياسه و التكامل الاقتصادي بين الدول العربيه , و مقاومة التأثير
الغربي على الثقافه و السياسه العربيه. فكرة الوحده العربيه انتشرت فى الخمسينات و
الستينات , و عادة ما كان انصارها من الاشتراكيين و المناهضين للتدخل الغربي فى
سياسات الدول العربيه. الوحده العربيه اتحولت مع الوقت من مجرد فكره لعدد من
المشروعات السياسيه بهدف توحيد الدول العربيه فى دوله واحده, لكن اغلبها فشل.

البدو بيشكلو مجموعة فرعية اصليه من المجموعة الإثنية اللغوية "العرب" . كان اسم
عربى زمان تاريخيا مرادف لاسم بدوى . عدد البدو ب 20 مليون بيشكلو الايام دى حوالى
5٪ من الشعوب الللى لغتهاالرسمى عربى. القبائل البدويه هيا الأكتر انتشارا ف شبه
جزيرة العرب، لكنهم موجودين كمان ف سوريا و بلاد ما بين النهرين، و بلاد الشام و
سينا ( بدو النقب ، بدو الترابين )، و كمان شمال افريقيا ومنطقة السودان.

العرب بالمعنى الضيق للكلمه هما القبائل العربيه و نسلهم ف بلاد الشام وشمال
افريقيا. العرب صنفو سكان جزيرتهم على طايفتين اساسيتين : العرب البائده ( او العرب
العاربه ) و العرب الباقيه ( او العرب المتعربه او العرب المستعربه )

تصنيف العرب من شبه جزيرة العرب يمكن حصل ايام الحروب الداخليه خلال الخلافة
الأموية . من القبائل العربية اللى إتفاعلت مع محمد ، كان أكبرهم بنى قريش عشان
عشيرتهم بنى هاشم كانت عشيرة محمد. خلال فترة الغزوات المسلمه و العصر الدهبى
للاسلام ، كان حكام الاسلام السياسي حصرا اعضاء من قبيلة بنى قريش.

العرب من بلاد الشام بتتصنف إما قبايل قيس او قبايل اليمن . التصنيف القبلي حصل
خلال الخلافة الأموية. قبايل اليمن مصدرها الجزيرة العربية او اليمن ؛ و تشمل بنى
كلب ، كنده ، الغساسنه ، ومن بعد الثورة العربية ف فلسطين 1834 ، السكان اللى لغتهم
الرسمى عربى ف فلسطين سابو تسلط البنية القبلية و إتحدو و كونو الشعب الفلسطينى .

الشعب اللبنانى من الشعوب التمعربه، لكن غالبية اللبنانيين مش بيعتبرو نفسهم عرب،
مفضلين ربط أنفسهم كجزء من ثقافة "البحر المتوسط" او "الثقافه الشاميه".

العرب الإيرانيين بيشكلو اقليه 2٪ ف إيران. أكبر مجموعه هيا عرب الأهواز من خوزستان

البدو ف غرب مصر و شرق ليبيا بتتصنف قبايل السعادى و قبايل المرابطين . قبايل
السعادى مجموعة ليها صفة اجتماعية اعلى تستمد من النظام الإقطاعي التاريخية التي
كانت ايامه المرابطين خدم للسعادى. تجارة العبيد عند العرب [['المصريين كتير منهم
مش من اصل عربى عشان هما المجموعه العرقيه (البحر متوسطية) اللى دخلت منطقة وادى
النيل فى العصور القديمه و استقرت فيها ، و دلوقتى عددهم حوالى 81,7 مليون نسمة(
حسب تقدير يوليو 2008) و هما اصحاب الحضارة المصريه القديمه (الحضاره الفرعونيه),
تاريخ المصريين تاريخ طويل جداً بيرجع لحوالى سنة 13,000 ق.ع.ح و هما من اقدم
الأجناس البشريه. الهوية المصرية بترتبط ارتباط جامد بجغرافية مصر اللى اهم مافيها
وادى النيل و شريط صغير من الارض الصالحة للزراعه بتمتد من الشلال الاول لحد البحر
المتوسط و بتحوطهم الصحرا من الشرق و الغرب. الجغرافيا دى فريدة من نوعها و هى اساس
تطور المجتمع المصري و الثقافه المصريه من العصور القديمه. هوية المصريين الوطنية
اتطورت بصوره اكبر فى القرن التسعتاشر و القرن العشرين و فيه تداخل او تضارب
الأيديولوجيات بين العلمانية القومية المصرية الحديثة ,القومية العربية (بما
فيهاالعروبة) و الإسلاموية.



https://arz.wikipedia.org/wiki/%D8%B4%D9%85_%D8%A7%D9%84%D9%86%D8%B3%D9%8A%D9%85

شم النسيم ‏ او عيد شم النسيم عيد مصرى قديم من حوالى 2700 قبل الميلاد، يعنى عيد
عمره اكتر من 4700 سنه. اسم شم النسيم جاى من كلمة شمو وهيا كلمه هيروجليفي.

عيد شم النسيم عند المصريين القدام بيعلن بداية الحياه لإن المصريين القدام شافو ان
الربيع بداية الحياه (لان الزهور بتتفتح فى الربيع و كمان الزرع بيخرج من الارض).

المصريين القدام كانو بيحتفلوا بشم النسيم بنفس الطريقه اللى لسه موجوده لغاية
النهارده ، فكانو بياكلو البيض الملون والفسيخ و السردين والبصل والخس، وكل حاجه
منهم بترمز لرمز. زى البيض اللى هوا رمز خروج الحياه، لإن الكتكوت بيخرج من جماد. و
الفسيخ او السمك المملح عموما كان تعبير من المصرى القديم عن حبه للنيل (لان السمك
بييجى من النيل). و البصل اللى كان رمز للحياه عند المصريين القدام، وكانو بيعلقوه
على الجدران بتاعة بيوتهم (زى ما بيحصل لغاية دلوقتى ).والخس اللى كان اسمه (عيب)
بالهيروجليفى كان بيعتبر من النباتات المقدسه، وكان معروف من الاسره الرابعه.

الإحتفال بشم النسيم عند المصرى القديم كان مهرجان شعبى بيبتدى مع طلوع شمس اليوم ،
و كان بيقضيه المصريين فى الفسح فى الجناين و على شط النيل و الاماكن اللى فيها
زرع. وبيكون شم النسيم يوم الاتنين اللى بعد عيد الفصح و اللى بيكون يوم حد.

شم النسيم، اقدم عيد شعبى فى الدنيا، بيفتخر بيه المصريين بإعتباره عيد خاص بيهم و
بمصر بغض النظر عن عقائدهم الدينيه. اتنقلت مظاهر كتيره من احتفال المصريين بعيد شم
النسيم لمناطق تانيه فى العالم و حتى أوروبا.

شم النسيم مالهوش علاقه بعيد النيروز المصرى اللى هو عيد السنه القبطيه فى اول شهر
توت و اللى كان بيتعمل فيه كرنفال فى القاهره.



https://arz.wikipedia.org/wiki/%D8%B3%D9%8A%D8%AF_%D8%A7%D9%84%D9%82%D9%85%D9%86%D9%89

سيد محمود القمنى (13 مارس سنة 1947) Sayyid Al-Qemany هو مفكر مصرى سيكولارى
(عالمانى) اتولد فى بلد اسمها قمن تبع مركز الواسطى فى محافظة بنى سويف ، واتخرج من
كلية الاداب.

اول كتاب كتبه كان اسمه رب الثورة ، وبعد كدة بدا يكتب كتب كتيرة زي الحزب الهاشمى
و تأسيس الدولة الاسلاميه ، و الاسطورة والتراث ، و الفاشيون ، و الوطن ، و قصة
الخلق ، و حروب الدولة الاسلاميه ، و النسخ فى القرأن. وله عمل جامد اسمه النبي
موسى و اخر ايام الفراعنة ده غير كتابه المشهور شكرا بن لادن.

فى 2 يناير 2012 عملت قناة " الأزهرى " برنامج مناقشه مابين إسلامويين و الدكتور
القمنى. فى نهاية الحلقه اعتدوا على الدكتور القمنى بالضرب و شتموه بألفاظ وضيعه و
هددوه بالقتل و اتنقل و هو متصاب لمستشفى 6 اكتوبر العام للعلاج.



https://arz.wikipedia.org/wiki/%D8%B3%D9%86%D9%87

السنه هى المده اللى بتاخدها الارض عشان تلف لفه كامله حوالين الشمس. السنه بحسب
التعريف دا ممكن تتطبق على الكواكب التانيه زى مثلا المريخ السنه بتاعته هى المده
اللى بياخدها عشان يلف حوالين الشمس (سنة المريخ بتبقا اطول من سنة الارض عشان
المريخ ابعد عن الشمس م الارض.) السنه بتاعة الارض بتساوى بالظبط 365¼ يوم و عشان
التسهيل ف السنين بتتقسم لسنين بسيطه طول الواحده منهم 365 يوم و لسنين كبيسه طول
الواحده منهم 366 يوم (اليوم الزياده بيتراكم كل اربع سنين).

السنه القمريه و دى طولها 354 يوم لانها بتعمتد على دوران القمر حوالين نفسه و
حوالين الارض عكس السنه الشمسيه (اللى فوق) و اللى بتعتمد على دوران الارض حوالين
الشمس. السنه القمريه بتتقسم لاتناشر شهر قمرى طول كل واحد منهم 29 يوم و 12 ساعه و
44 دقيقه.



https://arz.wikipedia.org/wiki/%D8%B3%D8%B1%D8%B7%D8%A7%D9%86

السرطان هو مرض بيحصل لما مجموعه من الخلايا تبتدى تنمو فى الحجم و تزيد فى العدد و
تفقد قدرتها على اداء وظيفتها.خلايا الجسم العاديه بتنقسم و بتنمو و بتموت بطريقه
منظمه و بتعتمد على السن:سرعة انقسام الخلايا فى الاطفال بتبقا اعلى من البالغين
عشان تسمحلهم بالنمو السريع.الخلايا السرطانيه على العكس من الخلايا الطبيعيه
بتنقسم و تنمو بس ما بتموتش يعنى بتنيها تنقسم و تزيد فى العدد من غير حد معين و
بتتميز كمان بقدرتها على الغزو يعنى انها تصيب الانسجه اللى حواليها و الصفه
الاخيره اللى بتميزها هى الانتقال يعنى قدرتها على الانتقال من عضو ل عضو تانى خالص
ممكن يكون بعيد عنها لو وصلت للاوعيه الدمويه او للاوعيه الليمفاويه.

الخليه السليمه بتتحول لخليه سرطانيه نتيجة خلل فى الحمض النووى (DNA) فى الحالات
الطبيعيه اى خلل فى ال DNA بيتصلح اوتوماتيكى و لو ما اتصلحش فـ الخليه دى بتموت.فى
الخلايا السرطانيه بيحصل خلل فى ال DNA , بتفشل الخليه فى تصليحه و بدل ما بتموت
بتستمر فى الانقسام و انتاج خلايا مشابهه ليه بتعانى من نفس الخلل دا. الخلل اللى
بيحصل فى ال DNA ليه اسباب وراثيه (يعنى الواحد بيورث ال DNA اللى فيه خلل من ابوه
و امه )و اسباب بيئيه (زى التدخين و التعرض للاشعاع) بس فى اغلب الحالات بيبقا
السبب مش واضح او مش معروف.

السرطان بيسموه كمان الورم الخبيث مع ان مش كل انواع السرطان بيتعمل اورام (زى
اللوكيميا-سرطان الدم مثلا اللى بيحصل لما يزيد عدد و حجم خلايا الدم البيضا مع
فقدانها لوظيفتها).

كمان مش كل الاورام بتتحول لسرطانات:الورم اللى مش سرطانى (الورم الحميد) و الورم
السرطانى ممكن يتفرق بينهم بان الورم الحميد بيبقا محدود فى مكانهو بيبطل ينمو
لوحده و ما بيقدرش يغزو الانسجه المحيطه بيه و ما بيقدرش ينتقل من عضو
للتانى.الاورام الحميده ممكن توصل لحجم كبير يضغط على الاعضاء المحيطه بيها بس
الورم عمره ما بيتسبب فى الموت. السرطان ممكن يصيب الحيوانات و ممكن يصيب الانسان
فى كل مراحل عمره حتى الاجنه ممكن يجيلها بس بشكل عام بتزيد خطورة الاصابه بيه مع
التقدم فى العمر. السرطان هو نمره اتنين فى اسباب الموت الرئيسيه فى الولايات
المتحده و بييجى قبيله الموت بسبب امراض القلب.كمان فى امريكا حوالى نص الرجاله و
اكتر من تلت الستات بحسب الاحصاءات بيجيلهم سرطان فى وقت ما من حياتهم. انهارده فى
ملايين البشر عايشين و هما عندهم او كان عندهم سرطان و الواحد ممكن يقلل فرص اصابته
بالمرض دا اذا عمل شوية تغييرات فى نظام حياته زى تبطيل السجاير و انه ياكل اكل
صحىو يقلل شرب الكحوليات و يخفف وزنه و يلعب رياضه .بشكل عام كل ما الواحد يكتشف
المرض بدرى و يبتدى العلاج فبتزيد فرصه فى السيطره عليه و بيقدر يعيش عدد اطول من
السنين بعد اول تشخيص للمرض.

من فجر التاريخ و البشر بيجيلها سرطان و طبيعى كان يتكتب عنه فى الازمان القديمه،
اقدم الادله على وجود السرطان اتلقت فى الحفريات البشريه و فى المومياوات المصريه
القديمه و فى الكتابات التاريخيه.فى بعض المومياوات المتحنطه اللى الهيكل العظمى
بتاعها كبير بشكل بيؤكد اصابة صاحبها ببعض انواع سرطان العضم (اوستيوساركوما).بردية
ادوين سميث (ح. 1600 ق.م.) بتوصف تمان حالات من انواع سرطان الصدر و علاجها
بالكوى.اول مره تستعمل كلمة السرطان فى وصف المرض كانت على ايد ابو الطب فى اليونان
القديمه هيبوكراتيس (460-370 ق.م.)اللى استعمل كلمة كارسينوس اللى معناها باليونانى
السرطان[نسبة إلى برج السرطان] حيث كان في الماضي تنسب جميع الأمراض إلى اقتران
الكواكب،والسرطان هو المرض الوحيد الذي احتفظ باسمه الفلكي (الكابوريا).

مرض السرطان بيتدى بخليه واحده و بعدين بينتشر لحد ما فى الاخر يوصل للمراحل
النهائيه من الانتشار(me

فى عوامل و اسباب بتزود خطورة الاصابه بالسرطان و بحسب دراسه اتعملت سنة 2005 فى هى
دى اكتر العوامل اللى بتساهم فى زيادة احتمالية الاصابه:

الهدف من علاج السرطان هو القضاء على المرض و تطويل حياة المريض و تحسين نوعية
الحياه بتاعته.فى نسبه كبيره من انواع السرطان اللى بتستجيب للعلاج (سرطان الثدى و
و سرطان عنق الرحم و سرطان المستقيم-القولون من اكتر الانواع اللى بتستجيب للعلاج
لو اكتشفوها بدرى) .حوالى 30% من حالات الموت اللى بيسببها السرطان ممكن تتمنع لو
اتعالجت. ممكن تقسيم العلاج دا لكذا نوع على حسب نوع السرطان و العضو المصاب و درجة
الاصابه و فى احيان كتيره العلاج بيتم بطريقتين او اكتر من الطرق دى:



https://arz.wikipedia.org/wiki/%D8%AF%D9%8A%D9%85%D9%88%D9%82%D8%B1%D8%A7%D8%B7%D9%8A%D9%87

الديموقراطيه ( يونانى: δημοκρατία ، انجليزى: Democracy )، مفهوم سياسى قديم بدا
ايام المدينه-الدوله فى اتينا القديمه. وكان ده فى القرن الخامس قبل الميلاد ، و
الكلمه دى بتتكون من كلمتين يونانيين وهما: " ديموس δῆμος " و " كراتوس κράτος ".
كلمة ديموس معناها الشعب ، وكلمة كراتوس معناها سلطه ، فيبقى معنى كلمة
ديموقراطيه : سلطة الشعب و بكده هى عكس استبداد فرد او جماعه معينه دينيه او عرقيه
او غيرها بالسلطه.

بطبيعة الحال النظام الديمقراطى مضاد للنظام الديكتاتورى القايم على حكم استبدادى
بيقوم بيه فرد او جماعه زى ما كان فى نظام النازى فى المانيا و فى النظام الناصرى
فى مصر و النظم الدينيه فى العصور الوسطى و العصر الحديث.



https://arz.wikipedia.org/wiki/%D8%AF%D9%87%D8%A8

الدهب ده فلز وعنصر كيماوي بيرمزوله بالرمز Au وعدده الذري فى الجدول الدوري 79.
وقبل الضرب بيسموه التبر وده لما بيبقي فى حالته الطبيعية. الدهب لين ولونه اصفر
ومشهور بلمعانه، والحضارات القديمة استعملوه علي إنه فلوس، وبنستخدمه لحد النهارده
فى صناعة الزينة والجواهر اللى بتستخدمها فى الغالب الستات. والدهب بيتم استخراجه
فى أغلب الأوقات من قاع الأنهار ومن جوه الصخور علي شكل حبايات صغيرة، وكمان من تحت
الارض، كمان الدهب بيبقي موجود فى أكتر المرات مع معادن تانية زي الرصاص والنحاس،
اللى بيميز الدهب كمان عن غيره من المعادن انه ناعم ومش بيتتاكل بسرعة دا غير
المعروف عنه بإنه أكتر العناصر الكيماوية فى الكثافة.

والفراعنة اتشهروا باستخدامه عن الشعوب والحضارات التانية، فمثلا صنعوا منه توابيت
الملوك بتوعهم وكمان عربياتهم، دا طبعاً غير تماثيل كتير مشهورة واللي منها اشهر
قناع من الدهب فى العالم واللي كان معمول للفرعون المشهور توت عنخ آمون وكان مصنوع
من الدهب الصافي.

وأهمية الدهب بتزيد مع الوقت مش بس فى التاريخ، والنهارده صندوق النقد الدولي
بيستخدم الدهب علي انه قاعدة نقدية، وكمان بيستخدموه دكاترة السنان وكمان بيستعملوه
فى صناعة الاجهزة الالكترونية.

الدهب كمان بيتميز بإنه مبيدوبش فى الأحماض لكنه بيدوب فى الميه الملكية، دا غير
انه معدن نادر ومش سهل حد يلاقيه بالرغم من انه موجود فى اماكن كتيرة ومختلفة إلا
انه فى أغلب الأوقات بتكون كمياته صغيرة قوي، والدهب له اسامي كتيرة بتختلف من
تكوينه فمثلاً الدهب المخلوط بنسبة كبيرة من الفضة من 20% لغاية 40% بيتسمي
الاليكتروم، والدهب عموما بيبقي موجود فى شكلين اساسيين:

الدهب من اشهر المعادن اللى بيستخدمها الناس للزينة خصوصاً الستات، وبيتم خلط الدهب
بالفضة والنحاس والخارصين بنسب مختلفة وده اللى بيحدد عيار الدهب ونقاوته ولونه،
ودرجة النقاوة دي بتتحسب (بجزء من الالف) فمثلا الدهب عيار 24 بتقابله درجة نقاوة
1000 وبيبقي لونه بيلمع، والعيار 21 درجة نقاوته 875، والعيار 18 نقاوته 750، ولون
الدهب بيبهت وبيبقي شاحب أكتر كل ما العيار كان اقل ونقاوته اقل وده لأن نسبة الدهب
بتقل فى السبيكة، لكن فى نفس الوقت بيبقي أرخص وأمتن. اما بقي الدهب الابيض بيبقي
دهب عادي لكن مخلوط بالبلاديوم والقصدير عشان يدوله اللون الابيض.

بيستخدم دكاترة السنان الدهب وده عشان مش بيجراله حاجه فى بق الناس غير معادن تانية
كتير اللى بتتفاعل وبتتاكل، دا غير ان محلول الدهب بيستخدمه الدكاترة فى علاج
الروماتيزم، وكمان دلوقتي الدكاترة بقوا بيستخدموا الدهب المشع عشان يعالجوا بيه
انواع من مرض السرطان.

1- الأونصة بتساوي 31،1 جرام من الدهب ودي الوحدة اللى بنقيس بيها المعادن الكريمة
زي الدهب واسمها بالانجليزي Troy Ounce وهي أكتر شوية من الأونصة العادية واللي
بتساوي 28،3495 جرام بس.

9- كل الدهب اللى اكتشفناه لغاية النهارده ممكن نجمعه مع بعضه عشان يعمل مكعب يكون
وزنه 103.000 طن متري ويكون طول ضلعه 59 قدم.



https://arz.wikipedia.org/wiki/%D8%AD%D8%B1%D8%A8_%D9%81%D9%8A%D9%8A%D8%AA%D9%86%D8%A7%D9%85

حرب ڤييتنام (انجليزى:‏ Vietnam war;‏ ڤييتنامى:‏ Chiến tranh Việt Nam)‏ كانت جزء
من الحرب البارده و ظهرت على هيئة صراع مسلح حصل فى جنوب شرق اسيا (فييتنام و لاوس
و كامبوديا) ما بين سنة 1959 و 30 ابريل 1975. القوى اللى شاركت فى الحرب بشكل
مباشر او غير مباشر كانت كانت متقسمه لمعسكرين:المعسكر الاول كان بيضم فييتنام
الشماليه و الفييت كونج ( من فييتنام الجنوبيه) و الباتيت لاو (من لاوس) و الخمير
الحمر (من كامبوديا) مدعومين بشكل مش مباشر ببعض الدول الشيوعيه زى الصين و الاتحاد
السوفييتى و كوريا الشماليه و حلف وارسو.

المعسكر التانى كان بتقوده امريكا و جنبها فييتنام الجنوبيه و كوريا الجنوبيه و
اوستراليا و الفيليبين و نيوزيلاندا و جمهورية الخمير ( كامبوديا) و تايلاندا و
مملكة لاوس.

انتهت الحرب بانتصار هوتشى منه من فييتنام الشماليه (المعسكر الشيوعى ) و اترتب على
الانتصادر دا سيطرة الشيوعيين على سايجون عاصمة فييتنام الجنوبيه و توحيدها مع
فييتنام الشماليه و كمان سيطرة الشيوعيين على الحكم فى لاوس و كامبوديا.



https://arz.wikipedia.org/wiki/%D8%AC%D8%A7%D9%85%D8%B9_%D8%B9%D9%85%D8%B1%D9%88_%D8%A8%D9%86_%D8%A7%D9%84%D8%B9%D8%A7%D8%B5

Coordinates: 30°0′36.50″N 31°13′59.38″E﻿ / ﻿30.0101389°N 31.2331611°E﻿ /
30.0101389; 31.2331611

جامع عمرو بن العاص او جامع عمرو هو اول جامع يتنبى فى مصر و فى افريقيا كلها سنة
642.الجامع اتبنى فى مدينة الفسطاط ، العاصمه الجديده لمصر فى نفس المكان اللى نصب
فيه عمرو بن العاص خيمته. الجامع لسه بيعتبر لحد انهارده من اهم الجوامع فى منطقة
مصر القديمه فى القاهره و بتتقام فى الصلوات الخمسه و بينهم بيتفتح الجامع للسياح و
الزوار. الجامع الاصلى كان بسيط و من غير عواميد مسلحه و لا مدن و سقفه كان عباره
عن جريد نخل و خشب و طوله كان 29 متر و عرضه 17 متر.الجامع اتهد و اتدمر و اتعاد
بنايته كام مره على مدى التاريخ لدرجة انه من الصعب دلوقتى تحديد شكل و مواصفات
الجامع الاصلى.

سنة 673 امر الخليفه معاويه بن ابى سفيان انه يتعاد بنايته بالكامل من تانى و كان
اول مره يتعمل له 4 مدنات فى اركان الجامع الاربعه و زود مساحة الجامع الكليه
للضعف. الخليفه عبد العزيز بن مروان هده و عاد بنايته بالكامل مره تانيه سنة 698 و
فى سنة 837 اتعاد بنايته على ايد العباسيين و ضاعفو مساحته. بعد ما اتحرقت مدينة
الفسطاط على ايد الصليبيين ، صلاح الدين الايوبى عمل له ترميم شامل سنة 1172.الجامع
دخل فى دورات هدم و اعادة بنا و اتساب فى الاخر و اتدهورت حالته خالص لحد زمن وصول
نابوليون بونابارت لمصر سنة 1798.



https://arz.wikipedia.org/wiki/%D8%AC%D8%A7%D9%85%D8%B9_%D8%A7%D9%84%D8%B3%D9%84%D8%B7%D8%A7%D9%86_%D8%AD%D8%B3%D9%86

جامع السلطان حسن او مدرسة السلطان حسن ، جامع مدرسه فى ميدان صلاح الدين فى حى
القلعه فى القاهرة، مصر. اتبنى فى عصر الدوله المملوكيه ، أزهى عصور مصر فى العصور
الوسطى ، وبدا بناه فى عهد السلطان الملك الناصر حسن بن محمد بن قلاوون. بيعتبر
تحفه معماريه و من أعظم الجوامع فى مصر و على مستوى العالم كله ، و بتجمع مبانيه
بين قوة البنا و عظمته و دقة الزخارف البديعه. مدحه المقريزى و مؤرخين غيره ، و
بترودى لافييه ، و جومار ، و الرسام لينوار و غيرهم كتير ، و اتوصف بإنه مالهوش
مثيل فى الشرق كله و فخر لمصر. قال عنه المستشرق العلامه جاستون فييت : " ده ابدع
اثار القاهره و اكترها تجانس و تماسك و كمال و وحده ، و أجدرها انه يكون مع الاثار
الروعه اللى بنتها حضارة مصر الفرعونيه " و انه " اهم و أعظم من قصر الحمرا فى
جرانادا ".

بدأ بنا جامع السلطان حسن فى مارس سنة 1357 فى مكان كان اسمه سوق الخيل على ارض
سراية الامير يلبغا اليحياوى نايب السلطنه المملوكيه فى الشام فى عصور السلاطين سيف
الدين شعبان و سيف الدين حاجى ، و استمر البنا لمدة تلت سنين من غير توقف. و اتوفى
السلطان الناصر حسن قبل ما ينتهى البنا فكمله الامير بشير أغا و تم البنا سنة 1363.

المهندس العبقرى شاد العماير اللى بنى الجامع ما كانش معروف - زى العاده فى تاريخ
مصر - لغاية ما اكتشفه العلامه المصرى حسن عبد الوهاب سنة 1944 اللى لقى نص فى طراز
المدرسه الحنفيه مكتوب فيه اسمه محمد بن بليك المحسنى. بليك المحسنى مش معروف عنه
حاجه غير انه كان بينتمى لأسره قديمه من ايام السلطان قلاوون ، و اللى قاله
المؤرخين عنه هو انه وقف مع السلطان حسن فى محنته مع الامير يلبغا.

بيقول العلامه حسن عبد الوهاب فى كتابه " تاريخ المساجد الاثرية فى القاهرة " : "
يوم 14 نوفمبر 1944 وانا بأراجع كتابات الجامع عشان انشرها مع استاذى الجليل مسيو
فييت ضمن مجموعة الكتابات التاريخيه الجارى نشرها ، لقيت فى المدرسه الحنفيه اسم
المهنس مكتوب فى طرازها الجصى و نصه : " بسم الله الرحمن الرحيم، إن المتقين فى
جنات ونعيم ادخلوها بسلام آمنين ونزعنا ما فى صدورهم - الى قوله تعالى: وما هم منها
بمخرجين. اللهم يا دائم لا يفنى من نعمه لا تحصى، ادم العز والتمكين والنصر والفتح
المبين ببقاء من أيدت به الاسلام والمسلمين وأحييت... حسن ابن مولانا السلطان
الـ.......، عنه على ما وليته وخلده فى ذريته كتبة تحمد دولته، وشاد عمارته محمد بن
بليك المحسنى".

محمد بن بليك المحسنى كان امير كبير اتولد فى مصر و كانت ليه مكانه وظيفيه كبيره فى
عهد السلطان الناصر محمد بن قلاوون و اتعين والى للمنوفيه و بعدين بقى والى القاهره
سنة 1330 و بقى وزير سنة 1353 و فى سنة 1354 اشرف على ترميم سد كان اتكسر و اتسبب
فى فيضان فى الفيوم. فى فترة حكم السلطان حسن التانيه اترقى لأمير الف و دى اعلى
درجات الإماره و وقف فى صف السلطان حسن فى اخر معاركه ضد يلبغا العمارى. وقت ما
اتعين مشرف على بنا الجامع كانت ليه خبره فى البنا و الهندسه المعماريه و فى الامور
الماليه. تعيين امير كبير زى بليك المحسنى و حط اسمه جنب اسم السلطان بيبين اهتمام
السلطان حسن الكبير بالمشروع و اتسجن فى اسكندريه. بليك المحسنى اتقبض عليه سنة
1361 و اتسجن فى اسكندريه لكن تاريخ وفاته مش معروف.

فى سنة 1361 اختفى السلطان حسن بعد المدرسه ما كانت كملت و ما فضلش منها غير شويه
تشطيبات محتاجه تتعمل زى اعمال الرخام فى الارضيات و القبه الخشب اللى فوق الفسقيه
و القبه الكبيره و مصراعين الباب الرئيسى. المهمه دى قام بيها الطواشى بشير الجمدار
و اتكتب فوق الباب ( اللى سطى عليه السلطان المؤيد شيخ ) : " امر بإنشاء هذا الباب
المبارك العبد الفقير الى الله تعالى مولانا السلطان الشهيد ابو المعالى حسن ابن
مولانا السلطان الشهيد الناصر محمد بن قلاوون وذلك فى سنة اربعة وستين وسبعمائة..".

مساحة الجامع 7906 م بطول 150 م و عرض 68م و علو 37.70 م. بابه البحرى اللى هو
مدخله الرئيسى بيعتبر من أعظم المداخل فى العماير اللى اتبنت فى مصر فى فترة العصور
الوسطى. الداخل من الباب ده بيلقى قدامه مدخل مربع الشكل بيتكون من تلت ايوانات و
صحن شكله زى ما يكون جامع صغير ، و بيلقى على شماله طريق مستطيل له سلم بسبع سلمات.
فى جهة الجامع الشرقيه موجود صحن الجامع اللى فى وسطه حوض كبير للوضوء فوقيه قبه
متشاله على تمن عواميد رخام ، على جوانب الصحن اتبنت اربع ايوانات مخصصه للشعاير
الدينيه ، و فى اركانه الاربعه فيه اربع ابواب بتوصل للمدارس الاربعه اللى كل واحده
فيهم كانت مخصصه لمذهب من المذاهب الاربعه ( الشافعى و الحنفى و و المالكى و
الحنبلى ) و تدريس المذاهب الاربعه و التعامل بيهم فى نفس الوقت نظام عمله السلطان
الظاهر بيبرس فى مصر و بيدل على تولورانسية و تفتح مصر فى العصر المملوكى. أكبر
المدارس فى الجامع هى المدرسه المخصصه لتدريس المذهب الحنفى. على ابواب المدارس
المطله على صحن الجامع فيه نص بيقول إن المدرسه امر ببناها مولانا السلطان الشهيد
المرحوم الملك الناصر حسن ابن مولانا السلطان الشهيد الملك الناصر محمد بن قلاوون.

السلطان حسن كان ناوى يبنى اربع مآذن للجامع لكن بعد ما اتبنت تلت مآذن وقعت واحده
على العمال فاكتفى بمآذنتين . بسبب قرب الجامع من القلعه كان ساعات الامرا
المتمردين بيستخدموه لضرب القلعه و التحرش بسكانها ، فأمر السلطان الظاهر برقوق
بهدم السلم اللى بيوصل لسطح الجامع و بقى الأذان بيتعمل على سلم الباب.السلطان
المؤيد شيخ اشترى الباب النحاسى اللى كان فى الجامع و ركبه فى بوابة الجامع اللى
بناه قرب باب زويله.

الرئيس الأمريكى باراك اوباما فى زيارته للقاهره سنة 2009 اختار زيارة جامع السلطان
حسن من بين كل اثارات و متاحف و مبانى القاهره.



https://arz.wikipedia.org/wiki/%D8%AA%D9%88%D9%82%D9%8A%D8%AA_%D8%B5%D9%8A%D9%81%D9%89

التوقيت الصيفى (انجليزى: daylight saving time; فرنساوى: heure d’été)‏ هو تغيير
التوقيت الرسمي فى بلد او محافظة مرتين فى السنة ولمدة كذا اشهر من كل سنة. بيتم
اعادة ضبت الساعات الرسمية فى بداية الربيع, وبتتقدم عقارب الساعة ستين دقيقة.
والرجوع للتوقيت العادي، يعني التوقيت الشتوي, بيحصل فى فصل الخريف. الهدف من زيادة
ساعة للتوقيت الرسمي هو تبكير أوقات الشغل والفعاليات العامة التانية، عشان يكون
وقت النهار اكتر واللي بتزداد من بداية الربية لذروة فصل الصيف, وبتقل من المعاد ده
لحد ذروة الشتا. حط تكست مش معمول‍له فورمات هنا بتزيد ساعات النهار فى الصيف
والربيع وبتقل فى الشتا علشان ميل محور دوران الارض بنسبة 23.4 درجة مقارنة بمستوى
مساره حول الشمس. وبيكبر الفرق بين طول النَّهار فى الصيف وطوله فى الشتا تدريجياً،
بحيث انه بيتلاحظ زيادة ساعات النهار فى البلاد الاستوائية بشكل بسيط فمبتكونش
محتاجة التوقيت الصيفي، لاكن بتزيد فايدته كل ما تبعد عن خط الاستوا.

كان الامريكي بنجامين فرانكلين اول واحد يقترح فكرة التوقيت الصيفي فى سنة 1784, بس
الفكرة مكانتش مهمة لحاد اوائل القرن العشرين, فاقترحها تاني البريطاني وليام ويلت
اللى عمل مجهود كبير فى نشرها. وانتهى جهده لما ناقش الفكرة البرلمان البريطاني سنة
1909 ورفضه. اتحقَّقت فكرة التوقيت الصيفي لأول مرة فى الحرب العالمية الأولى،
علشان الظروف اجبرت الدول اللى بتحارب انه يكون فى طرق جديدة علشان يحافظوا على
الطاقة. فكانت ألمانيا اول بلدٍ أعلنت التوقيت الصيفي، وبعدها بريطانيا بعد فترة
قصيرة.



https://arz.wikipedia.org/wiki/%D8%AA%D9%82%D9%88%D9%8A%D9%85_%D9%87%D8%AC%D8%B1%D9%89

التقويم الهجري او التقويم الاسلامي هو تقويم قمري بيعتمد على دورة القمر لتحديد
الشهور، وبيستخدمه المسلمين فى كل مكان خصوصاً فى تحديد المناسبات الدينية. انشأه
الخليفة عمر بن الخطاب و خلى هجرة الرسول من مكة الى المدينة مرجع لأول سنة فيه،
وده سبب تسميته بالتقويم الهجري. رغم أن التقويم اتعمل فى عهد المسلمين لكن اسامي
الشهور والتقويم القمري كات بتستخدم من ايام الجاهليه.

فيه بلاد عربيه بتتخذ التقويم الهجري كتقويم رسمي لتوثيق المكاتبات الرسميه بين
دواير الدوله الرسميه لكن عامّة الشعوب العربية بتألف وبتتعامل بالتقويم الميلادي
اكتر من التقويم الهجري ما عادا المملكة العربية السعودية الي بتتعامل بالتقويم
الهجري على المستويين، الرسمي والشعبي.

بيتكون التقويم الهجري من 12 شهر قمري، يعني السنه الهجريه بتساوي 354 يوم تقريباً،
بالتحديد 354.367056 يوم، والشهر فى التقويم الهجري إما إنه بيكون 29 او 30 يوم
(لإن دورة القمر الظاهرية بتساوي 29.530588 يوم). ولإن هناك فرق 11 يوم بين
بالتقويم الميلادي الشايع والتقويم الهجري فالتقويمين ما بيتزامنوش، فده بيخلي
التحويل بين التقوميين صعب.



https://arz.wikipedia.org/wiki/%D8%AA%D8%B9%D8%B5%D8%A8_%D8%AF%D9%8A%D9%86%D9%89

التعصب الدينى هو تعصب شخص او جماعه لدين معين او حتى لمذهب فى دين معين ، ممكن
يتسمى كمان تطرف دينى او الهوس بأفكار دينيه متطرفه بتسيطر على الشخص او الجماعه
اللى بتعانى منه. المتعصب الدينى عادة بيعتقد ان الدين او المذهب اللى هو بيؤمن بيه
هو اللى صح و الأديان او المذاهب التانيه غلط و انه هو و اتباع الدين او المذهب
اللى بيتبعه هما بس اللى صح و الباقيين بيتبعوا ديانات غلط. التعصب ممكن يوصل
لدرجات عاليه من التطرف لدرجة ان المتعصب بيبقى مش بس بيعتقد انه هو اللى صح لكن
كمان بيكره اتباع الأديان او المذاهب التانيه و بتسيطر عليه مشاعر عدوانيه ممكن
تخليه يعتدى عليهم بالكلمه او بالفعل. التعصب و الهوس الدينى ممكن يوصلوا لأعمال
اجراميه حيث ان المتعصب ممكن يتخيل ان من حقه محاربة اتباع الديانات او المذاهب
التانيه مش بس بالأعتداء اللفظى لكن كمان بالإعتداء البدنى او على اماكن عبادتهم.

التعصب الدينى موجود فى كل الديانات لكن بالذات فى الديانات الابراهيميه و بالذات
فى المسيحيه و الاسلام و خد أشكال عنيفه جداً عبر التاريخ و فى العصر الحديث بقى
موجود بالذات بشكل عدوانى فى الاخير. فى العصور الوسطى قامت الحروب الصليبيه اللى
لعب فيها التعصب الدينى دور كبير ، المسيحيين هاجموا المجتمعات اليهوديه فى اوروبا
و عملوا مدابح فظيعه بإسم المسيحيه زى ما حصل فى مدابح اليهود فى الراين و فى مدبحة
يورك. وقت الحروب دى انتشر التعصب بطريقه مريعه و المسيحيين سموا المسلمين كفار و
المسلمين سموا المسيحيين كفار و اتعملت فظايع بإسم الدينين. بعد ظهور
البروتيستانتيه انتشر التعصب المذهبى بين المسيحيين الكاتوليك و المسيحيين
البروتيستانت و قامت حروب دمويه واستمرت فى العصر الحديث زى ما حصل فى الحرب
الاهليه فى ايرلندا. التعصب المذهبى بين المسيحيين ما ظهرش بعد المذهب البروتستانتى
و لا بعد نشوب الحروب الصليبيه ، فقبل كده بقرون سادت حاله من التعصب الدينى
المذهبى ما بين اتباع الكنايس البيزنطيه و الكاتوليكيه من جهه و اتباع الكنيسه
المصريه المونوفيزييه من جهه تانيه و ارتكب المسيحيين البيزنطيين مدابح رهيبه ضد
المسيحيين فى مصر. ده كان فى العصور القديمه قبل ما تطور البشريه و تشع عصور
التنوير و تظهر مبادىء حقوق الانسان ، لكن مع نهايات القرن العشرين انتشر التعصب
الدينى فى المجتمعات الاسلاميه و سادت افكار متطرفه و استجدت صراعات مذهبيه ما بين
السنه و الشيعه فى شرق المنطقه العربيه و حصلت اعتداءات على المسيحيين عن طريق
افراد و جماعات متعصبه. الصراع السنى الشيعى و التعصب المذهبى اللى نتج عنه ماهواش
هو التانى حاجه جديده ، فحتى قبل سقوط بغداد فى ايد المغول سنة 1258 كان فيه صراع
داير ما بين السنيين و الشيعه فى المنطقه دى ، و فى العصر الفاطمى كانت فيه حالة من
التعصب سايده مابين اتباع الخلافه العباسيه السنيه فى بغداد و اتباع الخلافه
الفاطميه الشيعيه فى مصر.

فى المجتمعات الغربيه ظهرت كمان احزاب و جماعات يمينيه متطرفه اختلطت فى مفاهيمها
الافكار العنصريه و الدينيه و السياسيه و بقت بتستغل تطرف الإسلامويين و اعمالهم
الإرهابيه للترويج لأفكارها و تحقيق مكاسب سياسيه.

التعصب الدينى زى التعصب العنصرى بيخلق جو من الكراهيه بين البشر ساعات بتوصل
لنتايج كارثيه و حصول جرايم بشعه ضد الغير زى فى حالات الإرهاب و الإعتداء على
الناس المنتمين لدين او عنصر او افكار مخالفه للمتعصب. التعصب الدينى مش شرط انه
يتجسد على شكل اعتداءات جسمانيه ففى الاغلب بياخد شكل اعتداء كلامى ضد اصحاب
الديانات و المذاهب التانيه و حتى كمان ضد نفس الناس اللى بينتموا لنفس الدين و
المذهب لكن ليهم وجهات نظر و تفسيرات مخالفه لأفكار المتعصب اللى بيعانى فى الغالب
من احادية التفكير. فى الاعتداءات الكلاميه بيوضح المتعصب انه هو اللى صح و
المخالفين لدينه او مذهبه او افكاره غلط و بيستخدم عبارات دينيه و نصوص من كتابه
المقدس ، و ممكن يستخدم احداث تاريخيه قديمه بطريقه سطحيه وساذجه زى مثلاً حروب
الصليبيين اللى خلصت من قرون فيسمى الغرب الحديث " الغرب الصليبى " او إن المسلمين
اضطهدوا المسيحيين و دفعوهم جزيه وده لشحن المتلقى بمشاعر الكراهيه ، و ساعات بيتجه
للتهكم و السخريه او حتى الوعيد و التهديد. المتعصب بطبيعة الحال بيبنى أطروحته على
اساس حاجه بيؤمن بيها او مصدقها لكن مش فى مقدوره انه يثبتها فبيستعين بكل
الكليشيهات و الحيل لغاية ما بينتهى بالتهديد و الوعيد بالعقاب فى الاخره او حتى فى
الدنيا عن طريق المتعصب نفسه لإرهاب المتلقى من مغبة رفضه افكاره. تجسيد تالت من
اشكال التعصب الدينى هو الاعتداء الصامت بمعنى ان المتعصب ما بيتعاملش مع اصحاب
الديانات او المذاهب التانيه لا بالفعل و لا بالقول و بيعتبرهم مش موجودين و لا بشر
عايشين حواليه و ده شكل موجود فى العنصريه كمان. وقت الحروب الصليبيه كان بيحصل ان
ملك او امير صليبى يعمل اتفاق مع الملك المسلم لكن الكنيسه كانت بتخلصه من اتفاقه
بحجة ان المسلم كافر ماتنفعش تتعمل معاه اتفاقات و ان اتفاقه لاغى من الاصل.

على المستوى الفردى ، الشخص المتعصب اللى بتتملكه احاسيس بالكراهيه ضد اتباع
الأديان و المذاهب و الفلسفات التانيه ما بيسألش نفسه ايه اللى هو شخصياً ممكن
يستفيده من خروج شخص من دين او مذهب تانى و الانضمام لدينه او لمذهبه. بطبيعة الحال
بتلعب الامراض النفسيه المرتبطه بالكبت و العدوانيه و غيرها أدوار فى تكوين مزاج
الشخص المتعصب اللى ما بيدركش لاعقلانية الافكار اللى مسيطره عليه. فى 22 يوليه
2011 ارتكب نرويجى متعصب مجزره رهيبه ضد اطفال و شبان نرويجيين بسبب كرهه للمسلمين
و الاشتراكيين.

مفكريين تنويريين اوروبيين حاربوا التعصب و من اشهرهم " فولتير " ( 1694 1778 ) و
قدرت اوروبا انها تتطور و تخرج من ظلمات الغيبيات و تأسس الدوله السيكولاريه اللى
فصلت الدين عن الدوله و بقى المواطنين رعايا للدوله المدنيه الحاكمه بغض النظر عن
دياناتهم او مذاهبهم فخفت حدة التعصب الدينى بدرجه كبيره. فى العصر الحديث استمرت
الصراعات الدينيه و المذهبيه فى منطقة الشرق الاوسط و انتشر فيها المتعصبين
الدينيين و الوعاظ المتعصبين ، و من وقت للتانى بقت بتحصل اعتداءات على اتباع
الديانات و المذاهب التانيه و حتى على دور عبادتهم بحيث ان المنطقه بقت اكتر منطقه
مرتبطه فى اذهان الناس فى العالم بالتعصب الدينى.



https://arz.wikipedia.org/wiki/%D8%AA%D8%AD%D9%84%D9%8A%D9%84_%D9%86%D9%81%D8%B3%D9%89

التحليل النفسى (انجليزى:‏ psychoanalysis او Freudian psychology; ‏ فرنساوى:‏
psychanalyse;‏ ألمانى:‏ Psychoanalyse), نظريه فى السايكولوجيا (علم النفس) و
العيا النفسى و العقلى, و طريقة علاج نفسى بداها سيجموند فرويد و اتبعه فيها علما
نفس كتير بتعديل و من غير تعديل. بتقوم نظرية التحليل النفسى على مفاهيم اساسيه هى:
الدوافع اللاشعوريه اللى الانسان ما بيعيهاش مع انها بتأثر على سلوكه و اهمها
الليبيدو (الطاقه الجنسيه), و الصراع اللى بينشأ بين دوافع الانسان و القيود و
التابوهات المفروضه عليه (شوف كمان تابو), و الرمزيه اللى هى عباره عن تعبير السلوك
عن رغبات لاشعوريه, و ميكانيزمات الدفاع و دى اساليب بيلجأ ليها الفرد للدفاع ضد
القلق زى النقل و التبرير و الاسقاط.

بتتضمن نظرية التحليل النفسى تطور النمو الجنسى السيكولوجى اللى بيمر فيه الليبيدو
بكذا مرحله لغاية ما بيوصل الفرد لمرحلة النضج الجنسى السيكولوجى. بيأدى حصول ثبوت
او ارتداد لظهور الوسواس القهرى (عصاب) و الذهان.

بتقوم طريقة التحليل النفسى فى العلاج على اساس الانسياب الحر للافكار و التداعى
اللى بتسمح للعيان استرجاع شوية ذكريات منسيه, و التفريغ الانفعالى, و تحليل
الاحلام عن طريق تفسير رموزها و صورها لمساعدة العيان على الاستبصار و التحويل.
بيستخدم التحليل النفسى فى علاج الهيستيريا و القلق و المخاوف المرضيه و الوسواس
القهرى و الامراض السايكوسوماتيه (نفسيه - جسميه).

فرويد بيعتبر اعراض الهيستيريا تعبيرات عضويه عن صدمات مكبوته و صراعات نفسيه
لاشعوريه بترجع لايام طفولة العيان, و ان دوافعها جنسيه و استخدم التنويم فى
علاجها.

أثرت نظرية التحليل النفسى على مختلف العلوم الانسانيه زى التربيه و الطب و
السوسيولوجيا و علم الاجرام و الادب و الفن.



https://arz.wikipedia.org/wiki/%D8%A8%D9%84%D9%88%D8%AA%D9%88%D8%AB

بلوتوث (انجليزى: Bluetooth)‏ هيا تكنولوجيا لاسلكيه مفتوحه علشان تبادل البيانات
فى مسافات قصيره عن طريق استخدام موجات راديو طولها قصير عملتها شركة اريكسون
للاتصالات سنة 1994. بروتوكول اتصالات بلوتوث متصمم إنه يستهلك كميات كهربا قليله.

الاسم فى مصر ممكن يتنطق بلوتوس. الاسم بلوتوث متسمى على اسم هارالد بلوتوث ملك
الدنمارك لأنه وحد القبايل الدنماركيه فى مملكه واحده و بروتوكول بلوتوث متصمم إنه
يعمل نفس الشىء مع بروتوكولات الاتصالات، و يوحدهم فى معيار واحد للكل.

شعار بلوتوث هو رون بايند بيدمج  (Hagall) (ᚼ) و  (Bjarkan) (ᛒ) يعنى (H) و (B)
هارالد بلوتوث بالحروف الاولى من الاسم.

بلوتوث بتستخدم تكنولوجيا لاسلكيه اسمها طيف إنتشار نط التردد (انجليزى:
Frequency-hopping spread spectrum)‏ اللى بتقطع حتى البيانات المبعوته و بتنقل حتت
منها على حوالى 79 موجه كل واحده ترددها 1 ميجاهيرتز ما بين ترددات 2402-2480
ميجاهيرتز. المجموعه دى من الترددات هيا نطاق ترددى من موجات الراديو قصيرة المدى
مش مترخص عالميا و بيستعمل فى الصناعه و الطب.



https://arz.wikipedia.org/wiki/%D8%A8%D8%B7%D9%84%D9%8A%D9%85%D9%88%D8%B3_%D8%A7%D9%84%D8%A7%D9%88%D9%84

بطليموس الاول سوتر (المنقذ) - باليوناني: Πτολεμαῖος Σωτήρ -، (اتولد فى مقدونيا ح
366 قبل الميلاد - إتوفى فى مصر 285 قبل الميلاد). قائد مقدونى اتعرف قبل ما يتنصب
ملك على مصر باسامى بطليموس ابن لاجوس و بطليموس لاجوس و بطليموس المقدونى. من أكبر
قواد الاسكندر الأكبر و مؤسس الدولة البطلمية فى مصر. ابن ارسينوى عشيقة فيليب
التانى ملك مقدونيا ابو الاسكندر الأكبر، و بيعتقد ان فيليب كان ابو بطليموس كمان.
فيليب رقى بطليموس اللى كان اكبر من الاسكندر لرتبه عسكريه عاليه.

بطليموس ابن لاجوس انضم لجنرالات حرس الاسكندر الاكبر (سوماتوفيلاكس σωματοφύλαξ)
سنة 330 ق.م. السوماتوفيلاكس ماكانوش بس مجرد حراس لكن كانوا مقربين للاسكندر و
المستشارين بتوعه فى شئون إدارة الدوله. نتيجه لنجاحات بطليموس فى اسيا، اللى كان
منها القبض على بيسوس Bessos قاتل داريوس و حملاته الناجحه ضد سكان الجبال فى
المنطقه المعروفه دلوقتى بباكستان، الاسكندر كان بيقدره و بيحترمه مش بس لانه كان
قائد محنك فى التكتيكات العسكريه لكن كمان لانه كان له باع فى الكتابه و التأريخ.

بعد انتصار الاسكندر على الفرس اللى كان بيقودهم داريوش التالت فى معركة اسوس
التاريخيه فى نوفمبر 333 ق.م راح على مصر بدل ما يروح يطارد الفرس فى الشرق، مصر
بموقعها الجغرافى و الثقافى و الاقتصادى و كونها مركز تصدير القمح كانت فى المرحله
دى بالنسبه لاسكندر اهم من مطاردة الفرس. الاسكندر دخل مصر و كان وياه بطليموس ابن
لاجوس، اللى وصف الرحله فى كتابه عن سيرة الاسكندر، و بعد ما زاروا معبد الوحى فى
سيوه فى بداية 331 ق.م و قال لهم الاله امون، اللى كان بيقابل زيوس عند اليونانيين،
على لسان الكهنه ان اسكندر ابنه، قعدوا شويه فى مصر و بعدين مع بداية ربيع 331 ق.م
طلعوا على الشرق يطاردوا الفرس. بعدها بتمن سنين فى 10 يونيه 323 ق.م اتوفى
الاسكندر فجاءه فى بابل و وصى قبل ما يموت بانه يتدفن فى معبد " ابوه " امون فى
سيوه. بموت الاسكندر المفاجىء بقت امبراطوريته من غير حاكم فاجتمع جنرالات جيشه و
اتفقوا فى " اتفاق بابل " على تنصيب اخوه اريديوس Arridæus خليفه ليه. اريديوس كان
اخ مش شقيق للاسكندر و كان شاب بيعانى من نقص فى الذكاء و الطموحات، لكن الجنرالات
فضلوه عن أى جنرال كبير بسبب رابطة الدم اللى بتجمعه بالاسكندر. الاسكندر كان اتجوز
فى سنة 327 ق.م بنت راجل نبيل من سوجديانا اسمها روكسانا Roxana، و لما مات كانت
روكسانا حبله فنصب الجنرالات اريديوس و اتلقب بلقب فيليب كحل مؤقت لغاية ما يشوفوا
روكسانا حا تخلف بنت ولا ولد ينفع يورث عرش ابوه. و من جهه تانيه بسبب طموحاتهم
الشخصيه فى التحكم فى فيليب و الاستقلال فى الوقت المناسب بالمناطق اللى كانوا
متعينين حكام عليها. بطليموس ابن لاجوس، اللى ما كانش طمعان فى حكم الامبراطوريه او
فى تعينه نايب لفيليب و كان من رأيه مع كذا جنرال ان الامبراطوريه احسن تتقسم على
الجنرالات بدل ما يحكمها كلها شخص واحد، حسبها بحكمه بعد ما اتفق الجنرالات على
تنصيب فيليب، فساب نيابة الامبراطوريه للجنرال برديكاس Perdiccas اللى كان نفسه
يحكم كل الامبراطوريه باسم فيليب، و اختار الولايه على مصر اللى موقعها و امكانيتها
بتتفوق على كل ولايات الامبراطوريه التانيه و ممكن تحويلها لمملكه مستقله تقدر تصمد
ضد برديكاس و طموحاته. نجح بطليموس فى اخد موافقة الجنرالات على تعينه حاكم على مصر
اللى كان بيحكمها فى الوقت ده كليومينس Cleomenes مكاس الاسكندر الاكبر فى مصر و ده
كان بكل تأكيد نصيب السبع. بعدها بكام شهر خلفت روكسانا ولد سموه الكسندر و نصبوه
ملك مشارك. فى سجل فراعنة مصر المتدون فى المعابد الفرعونيه و برديات المستندات
المصريه فيه ملكين عمرهم ما لبسوا تاج مصر و هما الفرعون فيليب التالت من 323 ل 316
ق.م، و الكسندر الرابع من 316 ل 304 ق.م (الفرعون الكسندروس Alexandros من 316
ق.م).

بعد ما بطليموس وصل ممفيس بدأ يقوى مركزه و قدر بسبب قدراته العسكريه الشخصيه و
تعينه حاكم على بلد غنيه بإمكانيات ضخمه هى مصر، قدر انه يضم لصفه اعداد كبيره من
ظباط جيش الاسكندر الاكبر. جيش الاسكندر كان اسمه جيش المقدونيين و كان الظباط و
العسكر و حتى المرتزقه بيفتخروا بالاسم ده، و كانوا مبسوطين ان الامبراطوريه اللى
كونوها اتماسكت و اتنصب عليها فيليب اخو الاسكندر.

اول حاجه عملها بطليموس ابن لاجوس فى مصر هى انه اتخلص من كليومينيس عن طريق اعدامه
بتهمة الفساد. الاسكندر كان عين كليومينيس مكاس عام على مصر عشان يلم له الضرايب و
بعد ما الجنرالات عينوا بطليموس حاكم على مصر عينوه حاكم مساعد او حاكم تانى. تانى
حاجه عملها انه وسع منطقة نفوذه و ضم قورينه (برقه فى ليبيا دلوقتى) و ملحقاتها
لمصر سنة 322 ق.م، بعد ما استغل صراع قام هناك بين طرفين و لما طلب طرف النبلا
مساعدته ما اترددش و بعت العسكر طوالى و بقت قيرنه جايزته. فى السنه التانيه بعد
موت الاسكندر بدأت عملية نقل جسمه من بابل لمقبرته، المسئول عن عملية النقل كان
الجنرال اريديوس Arridæus. بيرديكاس نايب الامبراطوريه كان اصدر اوامره بنقل
الجثمان ل ايجا Æga فى مقدونيا اللى مدفون فيها فيليب ابو الاسكندر و اجدادهم. لكن
بطليموس كان ليه رأى تانى، و لما وصل الجثمان عند سوريا استقبله بطليموس هناك على
راس جيش طلع بيه من مصر و قال لايريديوس ان الاسكندر حا يتدفن فى مصر فى واحة امون
فى معبد الاله اللى اعلن ان الاسكندر ابنه واخد بطليموس جثمان الاسكندر على ممفيس و
سابه هناك لغاية ما بنا مدينة اسكندريه يخلص عشان تقدر تستقبله. الاسكندر قبل ما
يموت كان وصى بدفنه فى فى معبد امون فى سيوه، لكن طبعاً بطليموس بأخدان جثمان
الاسكندر على مصر ما كانش بينفذ الوصيه بقدر ما كان عايز ان الاسكندر يتدفن فى مصر
عشان يعضد نفوذه و شرعيته فى حكم مصر.

اعدام كليومينيس، و أخدان جسم الاسكندر على مصر، و التحالفات اللى بطليموس كان عمال
يعملها مع ملوك قبرص، اثبتوا لنايب الامبراطوريه برديكاس ان بطليموس ابن لاجوس اللى
مع انه ما نصبش نفسه ملك بقى فى الحقيقه ملك مش متوج خارج على اوامره فقرر انه يقوم
بحمله على مصر عشان يعاقبه على تمرده و يورى له مين الملك.

بطليموس قوى دفاعات المدن فى مصر و حط تحصينات و حاميات و طلع يواجه برديكاس فى
بيلوسيوم (فى اقصى شرق الدلتا قرب البحر المتوسط، اسمها المصرى بيريمون و بالقبطى
بارامون، دلوقتى تل الفارما)، و اجبره على التراجع لمعسكره، لكن فى ضلام الليل
اتسحب برديكاس بهدؤ و راح بقواته على ممفيس مباشرة بدل ما يهاجم المدن. شخصيات
برديكاس و بطليموس كانت مختلفه. برديكاس كان راجل جاف طبعه خشن، بيحب يصدر الاوامر
و ماكانش بيحب يستشير جنرلاته و كان بيعمل اللى يطلع فى دماغه و على هواه و ماكانش
بيهمه جنرلاته يحبوه و لا لاء، لكن بطليموس كان شخصيه تانيه، كان لطيف و متواضع مع
قوداه و كان بيحب يستشيرهم و يسمع ارأهم كواحد منهم من غير تعالى، و عشان كده كان
الظباط و العساكر بيحبوه. لما حاول برديكاس يعدى النيل عند ممفيس لقى ان اعداد
كبيره من قواده و عساكره انضموا لجيش بطليموس. و كان من ضمن القواد الكبار اللى
انضموا للجيش المصرى بيثون Python اللى كان طهق من اوامر برديكاس المتعاليه مع انه
كان فى رتبته العسكريه ايام الاسكندر. انضمام قوات كتيره من جيش برديكاس لبطليموس
اربك برديكاس و شتت جيشه، و انتهت محاولة دخول ممفيس بقتل برديكاس على ايد عسكرى من
عساكره.

بقتل برديكاس اتوقفت الحرب و بعت بطليموس اكل لمعسكر الجيش الغازى اللى طلب قواده
اوامر من بطليموس. الملوك فيليب أريديوس و الكسندر ايجوس وقعوا فى ايد بطليموس و
كان ممكن انه عن طريقهم يصدر اوامر لكل امبراطورية أبوهم لكن بطليموس كان عاقل و
حكيم و كان عارف انه لو عمل كده حا يألب قواد كتير عليه، فبدل ما يتهور و يعمل كده
نصح بتنصيب بايثون اللى اتمرد على برديكاس و كان السبب الرئيسى لهزيمته و قتله، و
اريديوس اللى جابله جثمان الاسكندر الاكبر فى مصر، اوصيا على فيليب أريديوس و
الكسندر ايجوس، و اخد الجيش المقدونى بالنصيحه و بكده رد بطليموس لاريديوس و بايثون
جمايلهم عليه. فى الواقع بايثون و اريديوس ما بقوش الحكام الفعليين على امبراطورية
الاسكندر كلها لكن على مملكة مقدونيا بس.

بكده، بقتل برديكاس و كراتيروس حكام الامبراطوريه، الطريق بقى مفتوح و ممهد قدام
بطليموس عشان يستولى على سوريا الجوفاء Cœlo Syria و فينيقيا اللى ما بقالهمش حارس
يحرسهم و تقريباً ماعادش ليهم حكام. بطليموس بعت جيش بقيادة نيكانور Nicanor عشان
يستولى عليهم، وقدر يستولى عليهم هما و اورشليم اللى قاومت كام يوم و ضمهم لمصر.

قبل كده كانت مصر منعزله عن طريق البحر و الصحرا عن البلاد فى الشرق، و كانت
التجاره المصريه داخليه عن طريق مراكب النيل. الملوك الاقباط فى طيبه كانوا اياميها
اغنيا من التجاره الداخليه مع منطقة الدلتا، و كانت ثروة مصر متمركزه فى صعيد مصر،
لكن من ايام بطليموس الوضع اتعكس و بقت الدلتا و شمال مصر هى الغنيه بفضل تحول مصر
لدوله بحريه ليها موانى فى الدلتا بتستقبل البضايع المنقوله على المراكب اللى جايه
عن طريق البحر المتوسط. مصر بعد ما كانت مملكه داخليه مغلقه بقت مملكه على ساحل
البحر، و بضم بطليموس لسوريا الجوفاء و فينيقيا بقى أرز لبنان المطلوب لبنا السفن و
الشوانى فى ايده، و بقى الساحل اللى بيسيطر عليه بيمتد من قيرنه (برقه فى ليبيا
دلوقتى) لغاية انطاكيه، و دى مسافه طولها حوالى 1400 كم.

سياسة بطليموس كانت قايمه على تقوية حكمه فى مصر و حمايته و بضمه لقيرنه و بعدين
لسوريا الجوفاء و فينيقيا قدر انه يوسع المنطقة العازله اللى حوالين مصر. جوه مصر
نفسها بطليموس اتبع خطة الاسكندر الاكبر لحكمها ايام ما كانت ولايه مقدونيه.
العساكر المقدونيين عاشوا فى معسكراتهم او فى اسكندريه تحت القانون اليونانى،
المصريين عاشوا تحت القوانين المصريه اللى بيشرف عليها الكهنه و القضاه و الموظفين
المصريين. بطليموس ما فرضش ضرايب على الاراضى التابعه للمعابد المصريه، و فوق كده
معابد بتاح و امون-رع و غيرها فضلت حره و مفتوحه و اترممت و اتبنت على حساب الدوله
اللى اتكفلت كمان بطقوس دفن العجل ابيس المقدس. دين المصريين، مش دين اليونانيين و
المقدونيين، كان الدين الرسمى فى مصر.

بطليموس كمل جزء كبير من بنا اسكندريه اللى كان بدأ قبل موت الاسكندر. معظم المبانى
العامه اتبنت على البحر قدام المينا و كان من ضمنها الحوض الملكى الل كانت بتتبنى
فيه السفن الحربيه، و معبد البوسيدون اللى كان بيزوروه البحاره اليونانيين لطلب
البركه و السلامه، و مدافن لملوك مصر البطالمه اللى اتسمت سوما لان بيتقال ان " جسم
" الاسكندر الاكبر اتدفن فيها. جوه اسكندريه و على اطرافها الخارجيه كان فيه احواض
لبنا السفن، و قناه ملاحيه بتوصل لبحيرة مريوط، و مدافن عامه، و مسرح، و مسرح
مكشوف، و استاد رياضى كانت بتتعمل فيه دورة العاب رياضيه كل خمس سنين، و محكمة عدل،
و جناين و هيبودروم لسباقات عربيات الخيل. فى فتره حكم بطليموس يونانيين كتير
هاجروا لمصر، معظمهم استقروا فى شمال مصر. اسكندريه و المدن المقدونيه كانت بتسرى
عليها القوانين اليونانيه. اسكندريه كان عايش فيها مصريين كتير و ما كانتش مدينه
مغلقه على المقدونيين. معظم المصريين الاسكندرانيه كانوا موظفين و اصحاب محلات و
تجار و بياعين فى الاسواق، و كان فيه اختلاط و جواز مختلط بين المصريين و
اليونانيين. المصريين كانوا ساعات بيتسموا مقدونيين، و الخطب اللى كانت بتتوجه
للمصريين كانت بتبدأ بجملة " يا رجالة مقدونيا ".

اهم مبانى اسكندريه اللى اتبنت فى عهد بطليموس الاول كان الموسيون او مدرسة الفلسفه
اللى اتعرفت باسم مكتبة اسكندريه و حولت اسكندريه لأهم مركز ثقافى فى البحر المتوسط
من غير منازع. مصر ادت اليونانيين حاجه مهمه جداً ما كانوش بيعرفوها او ما كانوش
بيستخدموها و هى ورق البردى. قبل ما بطليموس يحكم مصر اليونانيين كانوا بيكتبوا على
اقمشة الكتان و الشمع و الحجاره و ورق الشجر. بالنسبه لليونانيين اكتشاف الكتابه
على ورق البردى زى المصريين كان بيعادل اختراع المطبعه فى العصر الحديث فى اوروبا.
بطليموس نفسه كان كاتب و له كتاب تاريخى قيم عن حروب الاسكندر الاكبر و كان بيحب
الفن و الثقافه و كان بيهتم بالعلما و الكتاب و الفنانين و كان دايماً بيحرص على
انه يجذبهم لمصر، و نجح فعلاً فى كده و قدر يجيب رسامين و نحاتين و شعرا و مؤرخين و
علما كتار لاسكندريه و دول حولوا مكتبة اسكندريه لاكبر مركز ثقافى فى العالم
المعروف وقتها.

فى عهد بطليموس اتدفقت اعداد كبيره من المقدونيين و اليونانيين على مصر و استقروا
فى شمالها بوجه خاص. بطليموس كان مهتم بتوحيد المصريين بالمقدونيين ثقافياً و
دينياً تبعاً لتعاليم الاسكندر نفسه و لانه كان مدرك انه مش ممكن يقدر يسيطر على
رعاياه المصريين (الاغلبيه) و اليونانيين (الاقليه) من غير خلق الفه دينيه و ثقافيه
بينهم. مصر بتراثها الحضارى الضخم و المتفوق ما هيش بلد بتدوب فى ثقافة الاجانب لكن
طول تاريخها على مر العصور الاجانب بيدوبوا فى ثقافتها و الاجنبى اللى بيدخل مصر و
يقعد فيها بينتهى بالتمصير و بيطلع عياله و احفاده مصريين زى ما حصل للماليك فى
فتره لاحقه. ما كانش ممكن للمقدونيين انهم يفرضوا ثقافتهم اليونانيه و ديانة
اليونان على المصريين. اليونانيين كانوا بيعرفوا مصر من ايام هيرودوتوس اللى زار
شمال مصر، لكن بعد الاسكندر الاكبر اتعرفوا على مصر و ثقافتها فى الشمال و الجنوب
عن قرب، فى فترة الاسكندر الاكبر و بطليموس الاول جه مصر مؤرخين و مفكرين كبار زى
هيكاتيوس اللى انبهر بثقافة مصر فى الصعيد و الف كتابه المهم عن تاريخ مصر او
بالاحرى كتاب وصف مصر اللى نقل عنه ديودوروس و غيره من كبار مؤرخين اليونان. من ضمن
هدايا مصر لليونان و كتابها كان ورق البردى اللى قامت عليه صناعة الكتب و مكتبة
اسكندريه.

سيراپيس Serapis، اله اخترعه الكهنه فى عهد بطليموس فى مصر للتوفيق بين المصريين و
اليونانيين عن طريق الدين. الكاهن المصرى مانيتون اللى اشتهر بتأريخ تاريخ فراعنة
مصر باليونانى كان مستشار بطليموس فى الشئون الدينيه و لعب دور كبير فى خلق توليفة
الاله سيرابيس. سيراپيس كانت مراته ايزيس Isis و ابنه هاربوكراتس Harpocrates، وكان
بيتمثل للمصريين على شكل العجل المقدس ابيس و لليونانيين على شكل الاله زيوس Zeus.
بيختلف العلما و الباحثين فى اصله و شخصيته، و ان كان ما بيخرجش عن كونه الاله
المصرى أوزوريس-أبيس Osiris-Apis اللى اشتق منه اسم سيراپيس، يعنى العجل المقدس
أبيس-بعد وفاته. اتبنى معبد كبير لسيراپيس فى منطقة ابو قير فى شرق اسكندريه و فضل
قايم لغاية ما اتدمر بعد دخول المسيحيه مصر و معاه اتدمر جزء كبير من اللى اتبقى من
ثقافة و ديانة مصر و دخلت مصر فى عصر التوهان الثقافى اللى استمر لغاية النهارده. و
من الالهه التانيه اللى ضافها البطالمه كان الاله ماقيدون اللى قالت قصته انه ابن
اوزيريس و منه خرج نسل الملوك البطالمه.

بطليموس الاول حط فى مصر حجر الاساس لنهضه ثقافيه كبيره اتبلورت فى عهد ابنه
بطليموس التانى فيلاديلفيوس. و فى الوقت اللى كان بطليموس الاول بيأسس نهضه عظيمه
فى مصر كانت ولايات امبراطورية الاسكندر التانيه مشغوله فى حروب بين القواد
المتصارعين (حرب الوراثه التانيه 319 -315 ق.م).

قواد الاسكندر ورثة امبراطوريته كانوا بيتسموا " ديادوخوى " (باليونانى: Διάδοχοι)
و عشان كده حروبهم على ورث الاسكندر اتعرفت بإسم " حروب الديادوخوى ".

فى سنة 317 ق.م فيليب التالت اريديوس اخو الاسكندر الاكبر المش شقيق و اللى كانت
ولايات الامبراطوريه بتتحكم باسمه اتأسر هو و مراته اوريديك Eurydike و اتقتل بأمر
من اوليمبياس Olympias ام الاسكندر الاكبر اللى كانت بتكرهه، و بقى انتيجونوس
مونوفثالموس (انتيجونوس الاعور) Antigonos Monophthalmos حاكم على اسيا الصغرى، و
كساندر Cassander بقى مستشار ل الكسندر ايجوس وريث عرش ابوه اسكندر الاكبر، و
بالتالى بقى حاكم على مقدونيا، و قواد زى ليسيماخوس Lysimachus وسيليوقوس Seleucus
كانوا بيحاولوا يكونوا ممالك لنفسهم. بطليموس فى مصر ما كانش بيتدخل فى الصراعات
الدايره و كان منهمك فى تثبيت اقدامه فى مصر و تاسيس نهضه علميه و ثقافيه و ابعاد
مصر عن الحروب. مصر بإمكانيتها الهايله و تراثها التاريخى و موقعها الجغرافى ادت
بطليموس اللى كان عايزه. سيلوقوس استولى على بابل لكن انتيجونوس قدر يغلبه و ياخد
منه بابل سنة 315 ق.م فهرب سيلوقوس على مصر و احتمى فيها و اقنع بطليموس ان
انتيجونوس طمعان فى كل الامبراطوريه و انه حا يهاجم مصر عن قريب فبعت بطليموس ل
كساندر و ليسيماخوس و اتفقوا انهم يتعانوا ضد العدو المشترك انتيجونوس. استولى
انتيجونوس على معظم سوريا و عمل تحالفات مع ملوك فى قبرص، و لسؤ حظ بطليموس فى
الوقت ده حصل تمرد فى قيرنه فى غرب مصر خلاه يسيب جبهة سوريا مؤقتان و يروح على
قيرنه، و بعد ما قضى على التمرد و اخد قائد التمرد على اسكندريه و هو مربوط
بالسلاسل قرر انه يوجه ضربه لانتيجونوس عن طريق مهاجمة قبرص اللى ملوك من ملوكها
اتحالف مع انتيجونوس. قبرص على مر التاريخ و حتى بعد كده بسنين فى العصور الوسطى
وقت الحروب الصليبيه كانت زى ما وصفها الاسكندر الاكبر مفتاح مصر. بالنسبه لبطليموس
و هو فى مصر، قبرص كانت مفتاح فينيقيا فطوالى هاجمها و استولى عليها و عين حليفه
القبرصى نيكوكريون Nicocreon ملك سالاميس حاكم عليها، و بعد ما استولى على قبرص نزل
بقواته فى شمال سوريا و استولى على بوسيديون و بوتامى كارون و من هناك طلع على اسيا
الصغرى و استولى على مالوس و كيليكيا و من هناك ركب البحر و رجع على مصر. هدف
بطليموس من العمليه دى كان ابعاد انتيجونوس و ابنه ديميتريوس Demetrius عن سوريا
الجوفاء (جنوب سوريا) و فعلا نجح فى خطته و خلا ديميتريوس يروح على كيليكيا عشان
يواجهه هناك لكن على ما وصل كان بطليموس راح على مصر.

بعد ما بطليموس رجع مصر نظم قواته البريه و ضم ليها اعداد كبيره من المصريين و راح
بيهم على غزه و فى خريف 313 ق.م قامت معركه هناك بينه و بين جيش ديميتريوس اللى كان
بيضم اربعه و تلاتين فيل و قدر بطليموس انه يهزم جيش ديميتريوس و يدخل غزه و هرب
ديميتريوس و بالانتصار ده بقت كل فينيقيا جزء من مصر من تانى. لما انتيجونوس سمع
باللى حصل اتوجه بقواته على شمال سوريا عشان يساعد ابنه. بطليموس اللى كان قائد
محنك و بيحسب كل حاجه بدقه كان عارف انه ممكن يدخل فى معركه عاديه و ينهزم فيها لكن
مش ممكن يسمح لنفسه بدخول معركه مصيريه خسرانه ممكن تقضى على طموحاته، ففضل انه ما
يدخلش معركه كبيره ضد جيش انتيجونوس الضخم فانسحب بجيشه على مصر ورا الصحرا اللى
صعب على جيش انتيجونوس انه يعديها. و الاحداث دى شغاله قدر سسلوقس فى اغسطس 311 ق.م
انه يرجع ميسوبوتاميا (منطقة ما بين النهرين) و يسترد بابل و بكده الخريطه السياسيه
فى اسيا اتغيرت من جديد.

عشان انتيجونوس يقدر يعدى سينا و الصحرا و يوصل لبطليموس جوه مصر كان لازم يا اما
يتحالف مع العرب النبطيين فى شمال الجزيره العربيه او يهاجمهم و يسيطر عليهم لإن ده
كان يسمح له انه يعدى پيترا عاصمة النبطيين و سينا و ساحل البحر الاحمر من غير ما
يحمل هم نقص فى المايه. النبطيين كانوا على الحياد لكن كانوا بيميلوا لبطليموس بسبب
حسن معاملته ليهم. انتيجونوس اختار العنف و بعت جيش استولى على پيترا فى غيبة
النبطيين، لكن لما النبطيين عرفوا بااللى عمله هجموا على معسكر جيشه فى پيترا
بالليل و قضوا عليه و لما حاول يهاجمهم بجيش بيقوده ابنه ديميتريوس كمان مره كانوا
مستعدين له و قضوا كمان مره على قواته. و لإن انتيجونوس ما كانش بيملك تفوق بحرى ضد
مصر مالاقاش طريقه يوصل بيها مصر فانسحب على الشرق و شال فكرة مهاجمتها من دماغه.

بعد ما انتهى الموضوع على كده اتفق جنرالات الاسكندر فى خريف 311 على توقيع اتفاقية
سلام ادت الحق لكل واحد منهم فى امتلاك الولايه اللى بيسيطر عليها، كاساندر فى
مقدونيا لغاية ما يكبر الكسندر الرابع ايجوس ابن الاسكندر الاكبر، و ليسيماخوس فى
تراقيا، و انتيجونوس الأعور فى اسيا الصغرى، و بطليموس ابن لاجوس فى مصر. و بكده،
بعد تلتاشر سنه من موت الاسكندر الاكبر بقى بطليموس سيد مصر من غير منازع. فى
التلتاشر سنه دول بطليموس بقى بحكمته و عدله محبوب المصريين و بقوته و قدراته
العسكريه بقى صعب على حد ينافسه او يهوب ناحية مصر. بعد اتفاقية السلام بين القواد
الاربعه كاساندار قتل روكسانا Roxana مرات الاسكندر و ابنها الملك الكسندر الرابع
ايجوس اللى كان عنده وقتها تلتاشر سنه، و اللى باسمه الجنرالات الاربعه حكموا
الامبراطوريه اللى كونها ابوه. بقتل الكسندر ايجوس ما بقاش حد فاضل من عيلة
الاسكندر الاكبر غير اخته كليوباترا اللى الاربع قواد عرضوا عليها الجواز و قبلت
كليوباترا عرض بطليموس لكن و هى فى سكتها لمصر قتلها انتيجونوس و انتهت عيلة
الاسكندر الاكبر بكده.

فى اواخر شهر اكتوبر 306 ق.م جمع انتيجونوس جيشه فى سوريا الجوفاء و انضم ليه اسطول
بحرى بيقوده ابنه ديميتروس و راحوا يغزو مصر من غير حوجه للعرب النبطيين بعد ما
اتدمر الاسطول المصرى فى سالاميس و بقى ممكن مهاجمتها من البحر. لكن لسؤ بخت
انتيجونوس دمرت الريح مراكب اسطول ابنه قدام ساحل مصر و زقت منها مراكب كتيره جوه
النيل فوقعت فى ايد بطليموس. حاول انتيجونوس مهاجمة المدن المصريه بقواته البريه
لكن لقى دفاعاتها عفيه وقدرت تتصدى له فانسحب فى اواخر نوفمبر 306 ق.م على سوريا، و
بعت ديميتروس على جزيرة رودس حليفة مصر و اهم مراكزها التجاريه فى البحر المتوسط
عشان يستولى عليها، لكن رودس صمدت قدام الحصار ديميتروس (305/304 ق.م)، و قدرت مصر
تخترق الحصار و تدخل اكل و امدادات، و ما قدرش ديميتروس انه يستولى عليها فانسحب
بعد ما حاصرها اكتر من سنه و ساب وراه الات الحصار، و من فرحة اهل رودس هتفوا باسم
بطليموس اللى ساعدهم و نادوا: " سوتر.. سوتر " اللى معناها " المنقذ "، و ده اللقب
اللى احتفظ بيه بطليموس، و بعد ما كان معروف باسم " بطليموس ابن لاجوس " او "
بطليموس لاجوس " او " بطليموس المقدونى " بقى اسمه بطليموس سوتر يعنى بطليموس
المنقذ، و دخل التاريخ بالاسم ده.

بطليموس الاول سوتر اتنصب فرعون على مصر فى احتفال اتعمل فى يوم ذكرى وفاة الاسكندر
الاكبر اللى كانت بتوافق فى التقويم الجريجورى 12 يناير 304 ق.م.

فى سنة 301 ق.م اتحالف تلت ملوك مقدونيين ضد انتيجونوس و ابنه ديميتريوس و هزموهم
فى معركة ابسوس و اتقتل انتيجونوس فى المعركه (حرب الوراثه الرابعه 303 - 301 ق.م)
لكن ديميتريوس قدر يهرب و بفضل اسطوله قدر يسيطر على قبرص و على مكانته فى اليونان
ففضل مصدر تهديد فى البحر المتوسط. بطليموس ما اشتركش فى معركة ابسوس و لكن استفاد
بنتيجتها لتحقيق طموحاته القديمه فى شرق مصر و قدر يضم سوريا الجوفاء و بيبلوس و من
المحتمل دمشق. صيدا و صور فضلوا فى ايد ديميتريوس. امبراطورية انتيجونوس اتقسمت على
التلت ملوك اللى غلبوه فى ابسوس، ليسيماخوس اخد اناتوليا لغاية توروس ما عدا الساحل
اللى كان فى ايد بطليموس و كليكيا اللى اخدها بليستارخوس اخو كاساندر. سيلوقس كان
ممكن ياخد كل سوريا من الفرات لغاية البحر المتوسط لكن ما رضاش يدخل فى نزاع مع
حليفه و صاحبه بطليموس، لكن فى نفس الوقت ما اتنازلهوش عنها و اتأجل موضوعها لحروب
و صراعات تانيه بين مصر البطلميه و السلوقيين قامت فى القرن التالت و التانى ق.م
اتعرفت بإسم " حروب سوريا ".

بعد ما بطليموس نصب نفسه فرعون على مصر شخصيته ما اتغيرتش و فضل زى ما كان راجل
بسيط فى هدومه و سكنه و كان بيتعامل مع قواده و عساكره و شعبه بسلاسه و بطريقه
مفيهاش ديكتاتوريه. بطليموس فى الاول اتجوز غانيه اسمها تاييس Thais و خلف منها كذا
عيل كان اكبرهم ليونتيسكوس Leontiscus اللى شارك ببطوله فى الحرب ضد ديميتريوس، و
الابن التانى كان اسمه لاجوس على اسم جده ابو بطليموس المفترض. و بعدين اتجوز
يوريديسا Eurydice بنت انتيباتر Antipater و برضه خلف منها كذا عيل، اكبرهم كان
اسمه بطليموس كيراونوس Ceraunus (الصاعق) اللى نفاه بطليموس من اسكندريه فهرب عند
سيليوكوس و عاش عنده و حارب ديميتريوس و غلبه و سيطر على مقدونيا لفتره و سك عملات
مقدونيه باسمه بطليموس كيراونوس و اتجوز اخته المش شقيقه ارسينوى (ارسينوى التانيه)
Arsinoe و قتل عيالها و فى الاخر اتقتل. اريسنوى قبل كده كانت متجوزه ليسيماخوس و
هو كبير فى السن، و قلبته على ابنه اجاثوليس Agatheoles جوز اختها ليساندرا
Lysandra، و اتجوزت بعد كده اخوها بطليموس التانى فيلاديلفوس. بطليموس سوتر خلف
كمان من يوريديسا ابن قتله ابنه التانى بطليموس التانى فيلادلفيوس اللى بقا ملك
بسبب تآمره على عرشه. بنت بطليموس و يوريديسا " ليساندرا " اتجوزت اجاثوليس ابن
ليسيماخوس و لما قتله ابوه خدت عيالها و هربت على مصر و اتحامت فى ابوها. بطليموس
اتجوز كمان برينيكى (برينيكى الأولى) Berenice اللى كانت جت مصر مع يروديسا، و كانت
ارملة راجل اسمه فيليب خلفت منه ابن اسمه ماجاس Magas عينه بطليموس حاكم على قيرنه.
قضى بطليموس اخر ايام حياته مع برينيكى و خلف منها بطليموس التانى فيلادلفيوس اللى
اختاره يكون وريث عرشه بدل ابنه الاكبر بطليموس كيراونوس اللى ما كانش بيثق فيه.
بطليموس كان ليه بنت اسمها فيلوتيرا Philotera مش معروف عنها حاجه غير ان اخوها
بطليموس التانى فيلادلفيوس سمى مدينه على اسمها فى اثيوبيا.

بعد ما انتصر بطليموس سوتر على ديميتريوس و سيطر تانى على سوريا الجوفاء (جنوب
سوريا) و قبرص، اختار فى السنه التامنه و التلاتين من حكمه ان ابنه بطليموس
فيلادلفيوس (محب أخته) يحل محله و يبقا ملك على مصر فى حياته، فاتنازل له عن العرش
و اتعملت احتفالات ضخمه بمناسبة تنصيب بطليموس التانى فيلادلفيوس ملك مشارك على مصر
حضرها ابوه بطليموس سوتر و امه برينيكى الأولى.

Holbl, Gunther, A History of The Patolemaic Empire , Routledge, London & New
York 2007, ISBN 978-0-415-23489-4



https://arz.wikipedia.org/wiki/%D8%A7%D9%85%D8%B1%D9%8A%D9%83%D8%A7_%D8%A7%D9%84%D8%AC%D9%86%D9%88%D8%A8%D9%8A%D9%87

امريكا الجنوبيه هيا قارة موجودة فى النص الغربى من الكورة الارضية و بيحدها من
الغرب المحيط الهندى و من الشرق المحيط الاطلنطى و من الشمال امريكا الشمالية و
البحر الكاريبى.

مساحة امريكا الجنوبية 17840000 كم مربع (6890000 ميل مربع) ، او 3.5 ٪ تقريبا من
سطح الارض . عدد السكان سنة 2005 كان اكثر من 371090000. امريكا الجنوبية تحتل
المركز الرابع فى المساحة (بعد اسيا ، افريقيا ، وامريكا الشمالية) والخامسة فى عدد
السكان (بعد اسيا ، افريقيا ، أوروبا ، وأمريكا الشمالية).

تحتل امريكا الجنوبية الجزء الجنوبى من رقعة الارض بتاعة للعالم الجديد ، نص الكرة
الغربى ، و الامريكتين (اللى فى بعض الاحيان تعتبر قارة واحدة جنوب و شمال امريكا)
امريكا الجنوبية تعتبر شبه القارة).



https://arz.wikipedia.org/wiki/%D8%A7%D9%84%D9%86%D8%B8%D8%A7%D9%85_%D8%A7%D9%84%D8%AF%D9%88%D9%84%D9%89_%D9%84%D9%84%D9%88%D8%AD%D8%AF%D8%A7%D8%AA

النظام الدولى للوحدات (International System of Units) وإختصاره (SI) هو الشكل
الجديد من النظام المترى وهو اوسع نظام قياس منتشر فى العالم , يستخدم كل يوم سواء
فى المعاملات التجارية او المجال العلمي. و يتكون من نظام متماسك من الوحدات مبني
على سبع قواعد اساسية, 22 وحدة اتسمت و عدد غير محدد من وحدات مشتقة , ومجموعة من
البادئات التى تمثل مضاعفات القاعدة العشرية. ويعتبر النظام الدولى للوحدات جزء من
[النظام الدولى للكميات].

ونتيجة لمبادرة بدأت سنة 1948 المعايير اتنشرت سنة 1960 , وكانت مبنية على نظام
المتر - الكيلوجرام - الثانية او نظام ( مكث ) (metre–kilogram–second (MKS)
system) , ودا بدل من نظام السنتى - الجرام - الثانية او نظام ( سجث ) (the
centimetre–gram–second (CGS) system) والى كان بالعكس عنده متغيرات اكتر. النظام
الدولى للوحدات اتعمل كنظام متطور؛ و بالتالى البادئات والوحدات اتعملت وتعريفات
الوحدات بتتغير ودا من خلال إتفاق دولى , ودا علشان تكنولوجيا القياس بتتقدم ودقة
القياس بتتحسن. الإجتماع الخامس والعشرين فى اخر ربع من سنة 2014 هيتغير فيه
تعريفات شوية وحدات اساسية زى الكيلوجرام.



https://arz.wikipedia.org/wiki/%D8%A7%D9%84%D9%86%D8%A7%D8%AF%D9%89_%D8%A7%D9%84%D9%85%D8%B5%D8%B1%D9%89

النادى المصري هو كيان رياضي مصري بيعتبر من الانديه صاحبة الشعبيه فى مصر وصاحب
الشعبيه الاكبر فى مدينة بور سعيد. نادي عريق اتعمل سنة 1920, بقاله اكتر من 90
سنة. النادي بيسموه "زعيم القناه" لانه اول نادي للمصريين اتعمل فى منطقة القناه
وكمان لانه اكتر نادي كسب دوري منطقة القناه, وبيلقبوه كمان بالنسور الخضر علشان
شعاره النسر الاخضر.

المصري طلع لاعيبه موهوبه كتير زى عبد الرحمن فوزي صاحب اول جولين لمصر فى كاس
العالم والسيد الضظوي اول هداف فى تاريخ الدوري المصري وواحد من القليلين اللى
جابوا اكتر من 100 جول فى الدوري ومسعد نور النجم الاشهر فى تاريخ النادي وجمال
جوده وطارق سليمان وابراهيم المصري وغيرهم من اللاعيبه المهمين اللى لعبت فى المصري
زي التوأم حسام حسن و ابراهيم حسن .



https://arz.wikipedia.org/wiki/%D8%A7%D9%84%D9%85%D8%B3%D8%AC%D8%AF_%D8%A7%D9%84%D8%A7%D9%82%D8%B5%D9%89

المسجد الأقصى واحد من تلات مساجد بتتشد ليها الرحال زى ما قال الرسول فى حديثه
((لا تشد الرحال الا لتلات مساجد : المسجد الحرام والمسجد الأقصى ومسجدى هذا)) ووده
وصفه عند المسلمين.

والمسجد الأقصى ليه اربع مأذن مئذنة باب المغاربة اللى موجودة فى الجزء الجنوبى
الغربي، مئذنة باب السلسلة اللى موجودة فى الجهة الغربية قريب من باب السلسلة،
مئذنة باب الغوانمة اللى موجودة فى الشمال الغربي، ومئذنة باب الأسباط اللى موجودة
فى الجهة الشمالية. المساحة

مساحة المسجد الأقصى ييجى 144000 متر مربع والمسجد الأقصى واخد شكل مستطيل قدسية
المسجد عند المسلمين : ربناذكر فى القرآن وهو بيوصفالإسراء والمعراج: بسم الله
الرحمن الرحيم:{سبحان الذي أسرى بعبده ليلاً من المسجد الحرام الى المسجد الأقصى
الذي باركنا حوله لنريه من آياتنا إنه هو السميع البصير} المساجد اللى جواه:



https://arz.wikipedia.org/wiki/%D8%A7%D9%84%D9%85%D8%A7%D9%86%D9%8A%D8%A7_%D8%A7%D9%84%D8%B4%D8%B1%D9%82%D9%8A%D9%87

المانيا الشرقيه (المانى :|Deutsche Demokratische Republik) رسمى الجمهورية
الألمانية الديمقراطية. كانت عباره عن الاجزاء من المانيا اللى سيطر عليها السوفييت
بعد الحرب العالميه التانيه. فضلت البلد تحت سيطرة السوفييت لحد ما سابوا حكم و
السيطره على البلد لحكومة المانيا الشرقيه فى 7 اكتوبر من سنة 1949. جمهورية
المانيا الشرقيه كانت من اهم الدول اللى فى صف الاتحاد السوفييتى فى الحرب البارده
ضد امريكا. الدولة ابدت تنهار لما وقع سور برلين و انهارت اكتر بعد ما فتحوا بوابة
براندينبورج لالمانيا الغربيه و بعدين اتحدت فى سنة 1990 مع المانيا الغربيه و
كونوا مع بعض المانيا , اللى موجوده دلوقتى.



https://arz.wikipedia.org/wiki/%D8%A7%D9%84%D8%A8%D8%B7%D8%A7%D9%84%D9%85%D9%87

البطالمه ، او البطالسه. فى نوفمبر سنة 332 قبل الميلاد و صل الاسكندر الأكبر مصر
على راس جيشه الذى خرج به من مقدونيا لكى يحارب الفرس و يقضي عليهم. فرحوا المصريون
بقدوم الاسكندر و استقبلوه إستقبال الابطال كمحرر لهم من الفرس الذى أفسدوا المعيشة
فى مصر و خربوا المعابد و اعتدوا على العقائد و التقاليد المصريه العريقه. الاسكندر
ابن الحضاره الإغريقيه بين احترام كبير للديانه و التقاليد المصريه، زار هليوبوليس
مدينة رع و ممفيس ( منف ) عاصمة مصر اللى قدم فيها قرابين لألهة مصر وعلى راسهم
الإله الملكى ابيس فى معبد بتاح . و توجوه المصريين بتاج الفراعنه المزدوج، وزار
معبد الوحي الخاص بامون فى سيوه، و اعلن من هناك إنه ابن الإله المصري امون.

قضى الاسكندر الشتاء فى مصر يرتب امورها و عين حكام مصريين على الأقاليم وأمر ببناء
المدينة اللى سميت على اسمه " اسكندريه" بين البحر المتوسط و بحيرة مريوط. و بعد ما
إطمن على مصر ساب القائد بتاعه بطليموس حاكم على مصر و سافر هو على الشرق ل يحارب
الفرس

يوم 13 يونيو سنة 323 ق.م استمر اسكندر وهو يستكمل فتوحاته بنهر السند ب العراق ذهب
اللى مدينه بابل ف العراق وهناك توفى ودفن ف الاسكندريه تكست صغيرو هو عنده تلاته و
تلاتين سنه. فنقل بطليموس جسمه فى تابوت دهب لمصر اللى احبها و احبته و دفن فيها.

الاسكندر قبل ما يموت لم يكن لديه اولاد كي يكون ولى العهد فعندما مات تصارع قوداه
على امبراطوريته و اتقسمت عليهم، و كانت مصر من نصيب حاكمها بطليموس الذى قام
بصدهجوم عمله انطيوخوس ( اللى سوريا و ميسوبوتاميا كانوا من نصيبه ). و فى 305 ق.م
نصب بطليموس نفسه فرعون على مصر بإسم بطليموس الاول سوتر ( المنقذ ). و من يوميها
بدا عصر مصر البطلميه الذي استردت مصر فيه مركزها الحضاري واصبحت أكبر مركز ثقافي و
علمي فى العالم.

فى عصر بطليموس الاول سوتر اتحولت عاصمة مصر اسكندرية لعاصمة الحضاره الإغريقيه و
مركز للثقافه الهيلينستيه فى البحر المتوسط من غير منازع. اسس بطليموس جامعة
الاسكندريه اللى كات بتضم مكتبة اسكندرية المشهوره. و انشأ مدينة بطولومايس فى
الصعيد و كات بتتمتع بنظام الحكم الذاتي. علشان يوجد المصريين و اليونانيين ابتدع
بطليموس الاول ديانه جديده بتجمع ما بين الديانه المصريه و الديانه اليونانيه، و
عمل إلاه اسمه " سيرابيس " اللى كان توليفه مصريه-يونانيه وكان له معبد ضخم فى
منطقة ابو قير. بطليموس الاول سوتر كان محبوب من المصريين و بعد ما إتوفى حكم بعده
ابنه بطليموس التاني فيلادلفيوس ( محب أخته ).

بطليموس التاني فيلادلفيوس ( محب أخته ) عمل إصلاحات كتيره و قدر يمد نفوذه بالطرق
الدبلوماسيه ، و لإنه ما قدرش يحقق طموحاته السياسيه عن طريق الحروب اعتمد على
المفاوضات و التحالفات و المصاهرات. مشى بطليموس التانى على درب أبوه فطور الزراعه
و التجاره فى مصر و فى عهده إزدهرت الثقافه و العلوم فى مصر و احتلت جامعة
الاسكندريه و مكتبتها المشهوره دور ريادي فى نشر المعارف و العلوم و الفنون فى
نواحي البحر المتوسط. و اسس مدينة برينيكى (على اسم امه ) فى الصعيد ع البحر الاحمر
و وصلها بطريق ممهد ل قفط فبقت مينا تجارى مهم بيربط بين مصر و الهند. فى عهده
اترجم كتاب " العهد القديم " للغه اليونانيه. و اتبنى فنار اسكندريه اللى بقى من
عجايب الدنيا السبعه .بعد ما اتوفى بطليموس فيلادلفيوس قعد مكانه بطليموس التالت
يورجيتس ( الخير ) على عرش مصر.

بطليموس التالت يورجيتس ( الخير ) حاول دايماً انه يجنب مصر الحروب لكن اضطر يهاجم
سوريا و يتوغل فى ميسوبوتاميا و عن طريق اتفاقية سلام قدر يضم جزء من سوريا من ضمنه
انطاكيه و مناطق فى اسيا الصغرى و منطقة كليكيا للمملكة المصرية البطلمية. بطليموس
التالت كان همه إنه يحافظ على مملكته و يخلي مصر قويه و مستقره و متقدمه، فكان
بيعتمد على الدبلوماسيه فى تسيير علاقات مصر بالعالم الخارجي. جوه مصر استمر
بطليموس التالت فى تطوير منطقة الفيوم اللى بدأها أبوه، و عدل التقويم و خلاه يبدأ
من سنة 311 ق.م بإعتبارها السنة اللى اتأسست فيها الدوله البطلميه فى مصر، و بكده
بدل السنه المقدونيه بالسنه الشمسيه المصريه و خلا السنة الحقيقيه مدتها 365 و ربع
يوم مع اضافة يوم زياده كل اربع سنين. و من اعماله المشهوره إنه صلح التماثيل و
المعابد المصريه اللى كان الفرس خربوها لما غزوا مصر قبل الاسكندر الأكبر و اتبرع
للمعابد المصريه و بكده كسب حب المصريين ، و كمان بدأ يبني معبد ادفو فى الصعيد
اللى بقى تحفه من تحف العصر البطلمي. استمرالنمو الثقافي و النشاط العلمى فى
اسكندريه اللى بقت عاصمة العلم و النور فى العالم ، و فى عهده عاش عالم اللغات
اريسطوفانس اللى درس فى مدارس اسكندريه و بقى رئيس مكتبة اسكندريه، و عاش
اراتوسثينس مخترع الجغرافيا الفلكيه و اللى كان رئيس مدرسة الرياضيات السكندريه ، و
الشاعر ابولونيوس ، و كاتب التراجيديات ليكوفورن. لما اتوفى بطليموس يورجيتس بعد ما
حكم مصر 25 سنه كانت مصر قوه كبيره وبلد غنيه و مستقره. مصر فى عهده وصلت ذروة
قوتها و غناها و سابها لابنه مملكه عظيمه مالهاش مثيل فى الدنيا وقتها. بعد ما
اتوفى بطليموس يورجيتس قعد مكانه ابنه بطليموس الرابع فيلوباتور (محب أبوه)

Holbl, Gunther, A History of The Patolemaic Empire , Routledge, London & New
York 2007, ISBN 978-0-415-23489-4



https://arz.wikipedia.org/wiki/%D9%87%D8%B1%D9%85_%D8%AE%D9%88%D9%81%D9%88

Coordinates: 29°58′45.03″N 31°08′03.69″E﻿ / ﻿29.9791750°N 31.1343583°E﻿ /
29.9791750; 31.1343583

هرم خوفو او الهرم الكبير ، واحد من اهم الاثار المصريه ، و عجيبه من عجايب الدنيا
السبعه القديمه ، و الوحيد اللى لسه موجود من العجايب القديمه كامل , وبقاله دلوئتى
اكتر من 4500 سنه , وبيعتبر هرم خوفو تطوير للهرم اللى بناه سنيفرو -ابو خوفو وابن
هونى اللى اسس الاسره الرابعه - واللى موجود فى دهشور ,وهوا موجود فى محافظة الجيزه
اللى هيا واحده من محافظات العاصمه موجوده غرب نهر النيل و كانت حته مهمه جدا ايام
المصريين القدام و بالزات ايام الدوله القديمه . اتبنى فى عهد الملك خوفو و هوا من
ملوك الاسره الرابعه . و اتبنى فى حوالى عشرين سنه . واول لما اتبنى الهرم كان
ارتفاعه حوالى 146,5 متر و لكن دلوئتى حوالى 137 متر . المحيط بتاع القاعده بتاعته
922 متر . مساحته 53056 م2. الحجم بتاعه 2592341م3. الوزن بتاعه 5000000 طن ,خمسه
مليون طن .



https://arz.wikipedia.org/wiki/%D9%87%D8%A7%D9%86%D8%A7_%D9%87%D8%A7%D8%B1%D8%A8%D8%B1

هانا هاربر (Hannah Harper) ممثلة ومخرجة بورنوجرافية بريطانية اتولدت يوم 4 يوليو
1982 فى مدينة بريكسهام بمقاطعة ديڤون فى انجلترا .

هانا هاربر كانت طالبة متفوقة فى المدرسة ، و لما خلصت دراستها الثانوية دخلت كلية
جنوب ديڤون ودرست فيها علم النفس وفنون المسرح والإعلام والرقص واشتغلت بعد كده
بياعة سمك لغاية لما راحت لفندق من فنادق مقاطعة ديڤون اشتغلت فيه موظفة استقبال
وعاملة بار وجرسونة . وفى سنة 2001 سافرت لمدينة لندن واشتغلت موديل عريان بعدما
أقنعها جوزها بكده .

فى سنة 2002 اتطلقت هانا هاربر وسافرت لمدينة لوس انجليس بولاية كاليفورنيا
الامريكية وهناك دخلت فى مجال البورنوجرافى لما مثلت على سبيل الهواية عدد قليل من
الافلام البورنوجرافية لحساب شركة TM Video Production اللى أنتجت اول فيلم ليها
كممثلة بورنوجرافية محترفة قدام الممثل البورنوجرافى بن دوفر (Ben Dover) ، بعد كده
مضت عقد احتكار مع شركة Legend Entertainment وعقد احتكار تانى فى نفس الوقت مع
شركة Sin City Video وده اللى خلاها تشارك فى فعاليات وكالة LA Direct Models مع
عشيقها فى الوقت ده الممثل البورنوجرافى بن إنجليش (Ben English) قبل مايسيبوا بعض
فى سنة 2004 .

هانا هاربر مثلت أكتر من 150 فيلم بورنوجرافى أهمهم Private Performance 171 و On
The Set With Hannah Harper و Hannah Harper aka Filthy Whore و Hottest Bitches in
Porn و Hannah Goes To Hell و Big Wet Tits 4 و Hannah: Erotique و Hannah Harper
Anthology و Sexual Freak 5 و Jack's POV 11 و !Busty Cops: Protect and Serve و
Dementia 1 و Dementia 2 و Dementia 4 .

هانا هاربر كانت ظهرت أكتر من مرة فى مجلات High Society و Club International ،
وظهرت على غلاف عدد شهر ابريل 2002 من مجلة Penthouse وكسبت جايزة Penthouse Pet
April 2002 ، وكمان ظهرت على غلاف عدد شهر مايو 2002 من مجلة Hustler .

هانا هاربر اشتغلت رقاصة استربتيز فى الكباريه الخاص بالممثلة البورنوجرافية فليك
شاجويل (Flick Shagwell) ، لكنها بعد مدة قصيرة بطلت المهنة دى لأنها مااستمتعتش
بيها .

فى أواخر سنة 2006 فسخت هانا هاربر العقد اللى كان بينها وبين شركة Sin City Video
لأنها كانت عايزة تصور مشاهد السكس غير الصريح ده غير أنها كانت عايزة تكمل دراستها
الجامعية فى تخصص علم النفس ، وفعلا ظهرت فى مسلسل Co-Ed Confidential اللى أنتجته
قناة Cinemax وكمان ظهرت مع الممثلة البورنوجرافية نيكى نوفا (Nikki Nova) فى فيلم
Busty Cops 2 من انتاج شركة Digital Entertainment .



https://arz.wikipedia.org/wiki/%D9%85%D9%88%D8%B3%D9%89_%D8%A8%D9%86_%D9%85%D9%8A%D9%85%D9%88%D9%86

موسى بن ميمون بن عبد الله القرطبى الاسرائيلى - الراب (الحاخام) موشيه بن ميمون
بالعبرى רבי משה בן מימון -، اتلقب بـ ابو عمران، (قرطبه، الاندلس، 30 مارس 1135 -
القاهره، مصر، 13 ديسمبر 1204)، بيترمز لاسمه بالعبرى "راب موشيه" بالحروف الاولى
"رم بم" רמב"ם.

كان عالم موسوعى يهودى اتبحر فى علوم الدنيا و الدين زى الفلسفه و الطب و
الرياضيات، لدرجة ان اليهود بيقولو " ما ظهرش راجل زى موسى من ايام موسى غير موسى "
يعنى ما اتولدش زى النبى موسى فى المكانه و العلم غير موسى بن ميمون.

اضطر موسى بن ميمون انه يسيب قرطبه فى الاندلس و يروح على فلسطين و بعد ما قعد هناك
شويه راح على مصر و اشتغل حكيم طب خاص للامير نور الدين على أكبر أولاد السلطان
صلاح الدين الايوبى، و فى القاهره الف كتب فى الطب و الفلسفه و اللاهوت من اشهرها "
مشناة توراة " و " دلالة الحائرين " و الكتاب ده كتبه بالعربى و بعدين اترجم للعبرى
و ناقش فيه فكرة الوحدانيه و دحض فيه فكرة اللى بيقولو بأزلية الكون.

لموسى بن ميمون معبد معروف بإسم "معبد موسى بن ميمون" و موجود فى شارع درب محمود فى
حارة اليهود فى القاهره القديمه كانت بتتعمل فيه الشعاير الدينيه لغاية سنة 1960، و
فى سنة 1986 اتسجل كأثر بسبب اهميته التاريخيه و الدينيه و المعماريه. موسى بن
ميمون كان مدفون فى مدفن مخصوص جنب المعبد ده لكن اتنقل لطبريه.



https://arz.wikipedia.org/wiki/%D9%85%D8%AF%D8%B1%D8%B3%D8%A9_%D8%A7%D9%84%D9%85%D8%B4%D8%A7%D8%BA%D8%A8%D9%8A%D9%86

مدرسة المشاغبين دى مسرحيه مصريه مشهوره , و بتتكلم عن الاخلاق الوحشه و البوظان
اللى بقت موجوده ف المدارس فى مصر , بعد نكسة 67 اللى مصر اتورطت فيها و بعد
الانفتاح الاقتصادى اللى السادات عمله , بطريقه كوميديه . المسرحيه نجحت جدا و
بتعتبر سبب الشهرة الرئيسى لممثلين كبار دلوقتى زى عادل امام و سعيد صالح و احمد
زكى و يونس شلبى ،كتبها الكاتب المسرحى على سالم.

1- شخصية " بهجت الأباصيرى " : القائد بتاع الفصل و زعيم الشله ، مع إنه بيلاقي
نفسه فى كتير من الاحيان " زعيم أونطه " ، عنده كاريزما و بيئثر تأثير جامد على
اللى معاه فى المدرسه ، أبوه من اغنى اغنيا صاحب سلسلة أكزخانات (صيدليات) معروفة ،
و عاوزه يتخرج من المدرسه و يدخل كلية الصيدله و يمسك إدارة ألاكزخانات بتاعة
العيله ، بس " بهجت " مش راضى ، و لعب الدور دا " عادل إمام " .

2- شخصية " مرسى الزناتى " : صاحب بهجت و الدراع اليمين بتاعه ، بس نسوانجى و قليل
الادب ، يعني لا حياء يلجمه و لا أخلاق تردعه ، دايماً ينط على مدرسة البنات اللى
جمب مدرستهم و (بيدّي دروس خصوصية على ئد قوله ) أبوه كمان زي ابو " بهجت " غنى و
عنده املاك و عمارات و عربيات ، و عايزه يسيب المدرسه و التعليم و يساعده ف شغله ,
بس مرسى مش راضى. ولعب هذا الدور "سعيد صالح"

3- شخصية " منصور ابن الناظر " : صحيح هوه يبقى ابن الناظر ، لكنه على طول مع و فى
صف صحابه , اللى مجنينين النظار (ابوه) ، ماحدش بيفهم هو عايز يقول ايه فى اغلب
الاوقات و على طول زى ما بقوله عليه مابيجمعش ، و لعب الدور دا " يونس شلبى " .

5- شخصية "الناظر" : قام بدورها حسن مصطفى و اللى بيعانى من الولاد اللى عنده ف
المدرسه و مش عارف يعمل فيهم ايه و بيعانى من تصرفات ابنه العجيبه كمان.

6- "شخصية الانسه عفت" : قامت بدورها سهير البابلى مدرسه الفلسفه الجديده اللى
بتعتها الوزاره للمدرسه بيعجب بيها الولاد كلهم و بيذاكروا و بيجتهدوا و بينجحوا
مخصوص عشانها

7- "شخصية لطفى" قام بدورها هادى الجيار , غاوى غنا و شاطر ف المزيكا و بيعزف
جيتار..



https://arz.wikipedia.org/wiki/%D9%85%D8%AD%D9%85%D8%AF_%D9%86%D8%AC%D9%8A%D8%A8

اللوا محمد نجيب يوسف قطب القشلان ( الخرطوم، السودان ، 19 فبراير 1901 (تاريخ
ميلاد بالتسنين) – القاهره، مصر 29 اغسطس 1984 )كان لوا فى الجيش المصرى ، إتولد فى
السودان من اب مصرى وأم سودانيه المنشأ مصريه الاصل، و اشترك فى حرب 48 واتصاب فيها
اكتر من مره، ولما رجع من الحرب وبسبب الاداء بتاعه فى الحرب خد لقب بيك ومن وقتها
بقى اسمه محمد بيه نجيب .

بعد الحرب العالميه التانيه لما انتهت، مصطفى باشا النحاس اللى كان رئيس وزرا كان
عاوز يعدل شروط معاهدة 1936 والانجليز كانو مش عايزين يعدلوها , فمصطفى النحاس
لغاها من طرف واحد واعلن الكفاح المسلح , والقرار ده كان معناه ان مصر كدوله وحكومه
حتكون مسئوله عن اى حاجه ممكن تحصل ضد افراد الجيش الانجليزى اللى كانو موجودين
وقتها فى مصر , والقرار اللى خده النحاس طبعا بوظ اى حوار رسمى ممكن يحصل بين
بريطانيا و مصر لان بريطانيا كانت عاوزه تطلع من مصر سنة 56 زى مامعاهدة 36 كانت
بتنص الا ان مصطفى النحاس كان من رايه ان الجيش الانجليزى ماعادش فيه لازمه لوجوده
فى مصر بعد لما انتهت الحرب العالميه التانيه خلاص , فلما حصل هجوم من مصريين على
مناطق عسكريه بريطانيه فى مصر , ردت بريطانيا وبدا العنف يزيد من الناحيتين.



https://arz.wikipedia.org/wiki/%D9%85%D8%A7%D8%B1%D9%89_%D9%83%D9%88%D8%B1%D9%89

فتون كوري Marie Curie اسمها الاصلى قبل الجواز ماريا سكلودوفسكا Maria Skłodowska
( وارسو ، بولاندا دلوقتى ، 7 نوفمبر 1867 - باسى ، فرنسا ، 4 يوليه [[1934من جامعة
السوربون و اول سيدة تحاضر فى السوربون ، و هى الشخص الوحيد اللى أخذ جائزة نوبل
مرتين مره فى الفيزياء و مره فى الكيمياء.

مارى كانت بنت مدرس فى وارسو فى بولاندا التى كانت وقتها جزء من الامبراطوريه
الروسيه و اظهرت نبوغها و هى مازالت صغيره ، و التحقت بعمل لكى تساعد اسرتها ، لكن
بالرغم من تميزها فى الدراسه الجامعه لم تقبلها بسبب التفرقه الجنسيه و السياسيه ضد
البولنديين وقتها فإضطرت انها تكمل تعليمها عن طريق دروس سريه فى وارسو كانت اسمها
" الجامعه الطائره ".

حلم مارى كان انها تدرس فى جامعة السوربون فى باريس فذهبت الى باريس و أدّت
امتحانات القبول و نجحت و درست هناك و كانت اول سيدة فى تاريخ جامعة السوربون تاخد
دبلوم فى الفيزياء وكان ذلك فى عام ١٩٢٢م. بدأت تعمل ابحاثها و تجاربها على معادن
تحتوى على عناصر اليورانيوم و الثوريوم فإكتشفت ان فيه معادن تتميز بخواص نشاط
الاشعاع اكتر من المتوقع و هذا وصل لاكتشاف عنصر كيماوى جديد اتسمى " بولونيوم " ،
ثم اكتشفت عنصر كيماوى ثانى له خواص اشعاعيه كبيره سمى " راديوم ".

مارى كورى اكتشفت عنصر الراديوم سنة 1898 مع زوجها بيير كورى عندما لاحظت ان النشاط
الاشعاعى الصادر من معدن اسمه يورانينايت (Uraninite) اكبر بخمس مرات من المفترض ان
يخرج من عنصر اليورانيوم او عنصر البولونيوم . بعد ابحاث و تجارب طويله استطاع
العالمان ان يحضروا ملح الراديوم كلوريد فى سنة 1902 .احتاج العالمان ان يعملوا
تنقيه لعدد من الاطنان معدن اليورانينايت حتى يتمكنوا من تحضير عشر (10/1) جرام من
الملح .وفي سنة 1910 استطاعت كورى و عالم اخر اسمه اندريه لويس ديبرين ان يفصلوا
لأول مره فى التاريخ عنصر الراديوم لوحده.



https://arz.wikipedia.org/wiki/%D9%85%D8%A4%D8%B1%D8%AE%D9%8A%D9%86_%D9%85%D8%B5%D8%B1_%D9%81%D9%89_%D8%A7%D9%84%D8%B9%D8%B5%D9%88%D8%B1_%D8%A7%D9%84%D9%88%D8%B3%D8%B7%D9%89

مؤرخين مصر فى العصور الوسطى - Historians of Egypt in the Middle Ages - ، فى عصر
الدوله المملوكيه (1250 - 1517 ) شافت مصر ازدهار ثقافى كبير شمل حركة تأريخ مش
مسبوقه و لا اتكررت بعد كده ، و ظهر فى مصر مؤرخين فطاحل كتبوا مؤلفات تأريخيه ضخمه
ساعدت الباحثين و المؤرخين فى العصر الحديث على التعرف على أحوال مصر و منطقة جنوب
البحر المتوسط فى العصور الوسطى ، و اهتم الأوربيين بمؤلفات المؤرخين المصريين و
ترجموها من المخطوطات القيمه المحتفظ بيها فى المكتبات و المتاحف فى مصر و تركيا و
فرنسا و انجلترا و روسيا و المانيا و غيرها و بقت مصدر رئيسى للمعلومات للمؤرخين و
الباحثين الغربيين و الشرقيين فى العصر الحديث. المؤرخين المصريين اتميزوا
بالموسوعيه و الدقه فى كتاباتهم ، و لانهم فى أحوال كتيره كانوا مقربين لرجال و
امرا الدوله المصريه ، و كان فيهم رجال دوله زى الامير المؤرخ بيبرس الدوادار ،
فكانت معلوماتهم عن الأحداث و خلفياتها متكامله ، و كانوا بيستعينوا بأعمال بعض لما
يستعصى عليهم معرفة او فهم حدث ، و كانوا حريصين على توضيح ده للقارىء عشان ما
يتحملوش المسئوليه ، و لما كانوا بيقولوا حاجه مش متأكدين منها او مش مقتنعين بيها
كانوا بيقولوا فى بداية النص عشان ينبهوا القارئ. و بكده كانوا مؤرخين موضوعيين و
بيكتبوا على اسس تأريخيه سليمه. حركة التأريخ اللى نشطت فى العصر المملوكى اتعرفت
باسم المدرسه التأريخيه المصريه.

جد ابن إياس كان امير كبير فى عهد السلطان الظاهر برقوق ، و أبوه كان على إتصال
بالامرا و موظفين الدوله المصريه. إبن إياس كان بيحب الشعر و كان مع التأريخ بيألف
أشعار كمان و كان بيعبى كتبه التأريخيه بالأشعار ، و كان بيكتب بإسلوب جميل و بسيط
و بيستخدم المصرى اللى بيتكلمه المصريين. اهم كتب ابن إياس اللى فضلت كتاب " بدائع
الزهور فى وقائع الدهور " اللى بيعتبر أهم كتاب تأريخى اتكتب عن نهايات الدوله
المملوكيه المصريه المستقله و بدايات الإستعمار التركى العثمانلى. و ابن إياس كتب
عن الفتره دى بطريقة الحوليات ، و بين قدراته التأريخيه المميزه ، و ده كان من
اسباب اهتمام الباحثين و المستشرقيين الغربيين بكتاب بدائع الزهور فعملوا عنه
دراسات كتيره ، و كلفت جمعية المستشرقين الألمانيه باحثين مصريين بتحقيق الكتاب و
نشرته فى 6 اجزاء ضخمه. و حتى فى الادب المصرى الحديث استلهم الاديب جمال الغيطانى
شخصيه حقيقيه من الكتاب و الف رواية " الزينى بركات " اللى لاقت نجاح عالمى و
اترجمت للغات كتيره. العصر العثمانلى أرخ له كمان ابن ابو السرور البكرى ( 1596 -
1650 ) اللى بيعتبر اخر مؤرخين مصر العظام بتوع العصر المملوكى مع انه عاش و كتب
بعد زوال الدوله المملوكيه.

جمعية المستشرقين الألمانيه اللى نشرت بدائع الزهور لإبن إياس بتهتم بالتراث
التاريخى المصرى و نشرت كمان كتاب زبدة الفكرة فى تاريخ الهجرة للمؤرخ الامير بيبرس
الدوادار ( ح1247 - 1325 ).



https://arz.wikipedia.org/wiki/%D9%83%D9%8A%D8%B1%D8%AC%D9%8A%D8%B2%D8%B3%D8%AA%D8%A7%D9%86

كيرجيزستان او كرجيزستان او قيرغيزستان او كيرجيزيا او بلاد الكرج ( كرجستان ) (
بالكيرجيزى : Кыргызстан, ‏ اسمها الرسمى جمهورية كيرجيزستان : كيرجيز
ريسپوبليكاس : Кыргыз Республикасы دوله من دول اسيا الوسطانيه.

كيرجيزستان متحوّطه و جبليّه, ليها حدود مع كازاخستان من الشمال, اوزبيكيستان من
الغرب, تاچيكيستان من الجنوب الغربى, و مع الصين من الشرق.

كيرجيزستان كانت جمهوريه من الجمهوريات اللى بيتكون منها الاتحاد السوڤييتى. و اللى
استقلت لما اتفك الاتحاد السوڤييتى سنة 1991. اللغه الرسميه كيرجيزى و روسى.
العاصمه بيشكيك. نظام الحكم جمهورى. العمله بتاعتها اسمها سوم. دستور 1993 بيعرف
النظام السياسي للدوله بانه جمهورى ديموقراطى. السلطه التنفيزيه فى ايد رئيس الدوله
و رئيس الحكومه.

اسم السلاله العرقيه ”Кыргыз“‏ (كيرجيز او كرج), اللى الدوله متسمّيه عليه, بيعتقد
انه فى الاساس معناه ”اربعين قبيله“, بيفترض انهم بيشيرو لـ بطل القصه ماناس اللى,
زى ما بتقول الاسطوره, وحّد اربعين قبيله ضد الناس بتوع خِتَن  (فى مونجوليا و حتت
من الصين و روسيا). ال40 شعاع بتوع الشمس على العلم بتاع الدوله بيرمز لـ40 قبيله
بتوع ماناس..

كيرغيزستان متقسمه لـ سبع اقاليم ( اقليم : اوبلاستى ، أقاليم : اوبلاستار) و
بيديرها محافظين متعينين. عاصمتها بيشكيك, و تانى أكبر مدينه هى اوش و هما مدن
مستقله فى الإداره (|shaar|)‏ بـ حاله بتساوى الإقليم.

فى 6 ابريل 2010, حصلت مظاهره فى تالاس من زعما معارضه بيحتجّو ضد الحكومه الفاسده
و غلو اسعار العيشه. الإحتجاجات بقت عنيفه و إنتشرت فى كل قيرغيزستان. كان فيه
ريپورتات/تقارير متعارضه عن وزير الداخليه ”مولدوموسا كونجانتييڤ‏“ انه اتقتل فى
الحدث ده. فى 7 ابريل 2010, ريّس كيرجيزستان ”كورمانبيك باكييڤ“‏ فرض حالة الطوارئ.
البوليس و الخدمات الخاصه قبضو على زعما معارضه كتير. المتظاهرين ردّو على كده
بإنهم سيطرو على مقرات الامن الداخلى و تليڤزيون للدوله فى العاصمه, بيشكيك.‏
تقارير من مسئولين حكومة كيرجيزستان بيبيّن ان ع الاقل 75 شخص إتقتلو و 458 فى
المستشفى فى استباكات مع البوليس فى العاصمه.‏

ريّس الوزرا ”دانيار اوسينوڤ“‏ إتّهم روسيا بمساعدتها للإحتجاجات دى; فى نفس الوقت
ريّس الوزرا الروسى ڤلاديمير پوتين نكر ده. اعضاء المعارضه بردو طلبو بإن قاعدة
ماناس الجويه, اللى امريكا بتسيطر عليها, تتقفل.‏ فى 15 ابريل 2010 باكييڤ ساب
البلد و طار على كازاخستان, مع مراته و عياله الاتنين. الزعما بتوع الدوله
الموقّتين علنو ان باكييڤ مَضا رساله رسميه للإستقاله قبل ما يسافر.‏ ريّس روسيا
ديميترى ميدڤيديف امر بمعايير علشان يأكد على سلامة الروسيين البيض و يشدد الامن
حوالين المواقع الروسيه فى كيرجيزستان علشان يحميهم من هجمات محتمله. الغرفه العامه
الروسيه عبّرت عن قلق عميق على الشغب المستمر فى كيرجيزستان و شبّهته بشغل
البلطجيّه المسلحين بعصايات مطلوقين فى مواجهة الهيجان فى بيسكيك. مجموعات من
محرومين غضبانين متعادلين فى المعارضه انهم يطردو النظام السابق و حاولو يستَولو
على أراضى و ضواحى, اللى عايش فيها روسيين بيض كتير, بيكسّرو و يسرقو كل حاجه جت فى
طريقهم و بيولّعو نار فى عربيات.



https://arz.wikipedia.org/wiki/%D9%81%D9%8A%D8%AF%D9%84_%D9%83%D8%A7%D8%B3%D8%AA%D8%B1%D9%88

فيدل أليهاندرو كاسترو (Fidel Alejandro Castro Ruz,‏ نطق:‏ [fiˈðɛl ˈkastɾɔ
ˈrus])‏ (13 اغسطس 1926 - 26 نوفمبر 2016) كان رئيس كوبا و رئيس الوزاره و امين
الحزب الشيوعى فى كوبا وقائد الاعلى للقوات العسكريه, بقى رئيس كوبا من سنة 1959
لما قام بثوره عسكريه, مع صاحبه جيفارا و اخوه راؤول كاسترو ضد حكومه فولغينسيو
باتيستا, و حول البلاد لنظام شيوعى و نظام الحزب الواحد.بيعتبر من اكتر الشخصيات
اللى اتعرضت لمحاولات اغتيال, و فى 19 فبراير سنة 2008 و قبل خمس ايام فقط من نهايه
فتره حكمه اعلن انه لن يرشح نفسه فى مده جديده كرئيس لكوبا او رئيس وزاره او اركان
و مسك منصبه لاخوه راؤول كاسترو.

اتولد لعيله كانت من فلاحين مهاجرين من اسبانيا لكوبا , و فى سنة 1945 دخل كليه
الحقوق فى جامعه هافانا و تخرج سنة 1950 ثم اشتغل لفتره فى مكتب محاماه صغير و كان
عنده طموح كبير ان يبقى عضو فى البرلمان الكوبى, لكن الانقلاب العسكرى الذي قاده
فولغينسيو باتيستا و الذي لغاه انتخابات البرلمان و البرلمان, فكون كاسترو مجموعه
عسكريه و هاجموا قاعده عسكريه تابعه للحكومه بقياده باتيستا, وفشل الهجوم وقتل 80
شخصا من الذين كانوا معه وقبض عليه و حكموا عليه ب15 سنه سجن, لكنهم تركوه فى مايو
1955 و نفوه للمكسيك , وفى المكسيك كان اخوه راؤول كاسترو يجهز لقياده ثوره من هناك
, وتعرف هناك على صاحبه جيفارا الذى جاءه ليساعدهم فى الثوره.

رجع كاسترو و اخوه و جيفارا و بقيه الثوار من المنفى لكوبا فى قارب شراعى و سموا
نفسهم حركة ال26 يولو, و بدأ فى ثوره عسكريه ضد الحكومه و سيطروا على مناطق فى كوبا
, بالرغم ان كاسترو محددش خطته السياسيه بوضوح للناس مع انه قام بتأميم اراضى فى
المناطق اللى سيطروا عليها. الناس فى كوبا خصوصا الفلاحين و العمال كانوا معجابين
جدا بالثوار و انضم ليهم عدد كبير عشان يخلصوهم من ظلم حكومه باتيستا, و انضم
للثوار عساكر من الجيش الكوبى و عملوا ضد الحكومه حرب عصابات من الجبال و فى
الغابات , دعاه كاسترو لاضراب عام و عصيان مدنى فى كوبا و استجاب ليه عدد كبير من
الناس. كل الظروف دى خلت رئيس الجمهوريه و رئيس الوزراه باتيستا انه يهرب من البلد
فى 1 يناير 1959 , بعد اضراب عام و عصيان مدنى فى البلد جاه بعد دعوه كاسترو و
الثوار و قرب الثوار من العاصمه. دخل العاصمه و سيطر عليها جيفارا و معاه 300 من
الثوار و بعدين جاه كاسترو و بكدا نجحت الثوره العسكريه. كاسترو قام بتأميم البنوك
و المصانع و كل الصناعات المحليه و الاراضى , خصوصا اللى كانت مملوكه للامريكان, و
وزع اللى اتبقى من الاراضى على الفلاحيين, دا زود شعبيته عند عامه الناس. فى ابريل
من سنة 1961 حصل تدخل عسكرى فى خليج الخنازير بدعم من مخابرات امريكا CIA.عشان
يعزلوا كاسترو من الحكم, بس المحاوله دى فشلت و زاودت التوتر بين كوبا و امريكا
جامد.

استقال فيدل كاسترو من رئاسة كوبا ومن قيادة الجيش فى 19 فبراير 2008 بسبب عياه و
مسك الحكم مكانه اخوه راؤول كاسترو.



https://arz.wikipedia.org/wiki/%D9%81%D8%B1%D9%86%D8%B3%D8%A7_%D9%81%D9%8A%D8%B4%D9%89

فرنسا فيشي واسمها الرسمى الدولة الفرنسية (فرنساوى: État Français). كانت دولة
دمية لالمانيا النازيه فضلت ما بين يولو 1940 وسبتمبر 1944، و مسكت الحكم بعد
الجمهوريه الفرنسيه التالته بعد ما المانيا النازيه فى الحرب العالميه التانيه هجمت
واحتلت جزء من فرنسا واعلنت قيامها بعد هدنه بين فرنسا و المانيا النازيه و اتشكلت
حكومه بقياده المارشال فيليب بيتان ،الجمعية الوطنية الفرنسية انتخب الحكومه دى فى
يوم 10 يوليو 1940 وادى للمراشل فيليب بيتان صلاحيات كتيره مبالغ فيها و بقى حكم زى
ديكتاتورى كدا, ودا كان برضى المانيا النازيه دا خلى فرنساويين كتير يرفضوا الحكومه
و يكونوا حركات مقاومه للالمان و ضد حكومة فيشى و علموا حكومة فرنسا الحرة , وبكدا
بقى لفرنسا حكومتين فى نفس الوقت.

فضلت حكومة اربع سنين من غير ما تغير الدستور و كانت سياسيتها بتتغير مع تغيرات
الحرب و ماكنتش سياسه ثابته او واضحه. فى 13 ديمسبر 1940 طلع بيير لافال من السلطه
بعد ما حصلت مؤامره عليه و مسك منصب رئيس الوزاره بعده بيير ايتيان فلاندين. بدلت
كومه فرنسا فيشى شعار الجمهوريه الفرنسيه من ايام الثوره الفرنسيه من ) "حرية .
مساواة . أخوة" بشعار جديد : "العمل . الاسرة . الوطن" ,دا زود كره الفرنساويين
لحكومه فيشى كمان, وسمت الايديولوجيا اللى ماشيا عليها بالثوره الوطنيه

فى 18 ابريل من سنة 1942 رجع لافال للسلطه تانى بعد ما قدر يقنع الالمان انه
حيساعدهم و يتعاون معاهم اكتر من المسؤليين فى حكومة فيشى. فى الفتره دى كانت
المانيا النازيه مشغوله بحروبها الدمويه مع الاتحاد السوفيتى و امريكا و مش فاضين
لمشاكل فرنسا فيشى فوافقوا و ساعدوه عشان يخلصوا و كمان يضمنوا استقرار و ولاء
الاجزاء اللى مسيطرين عليها فى فرنسا. بس بعد ست اشهر الدنيا اتغيرت و نزلت قوات
امريكيه و بريطانيا زياده فى شمال افريقيا و قاوم الفرانسويين جامد و لما لقوا انهم
حيتهزموا غرقوا سفنهم الحربيه فى تولون عشان ما تقعش فى ايد الالمان. فى 11 نوفمبر
من سنة 1942 احتلت المانيا النازيه كل فرنسا بما فيها منطقة نفوذ حكومة فيشى و دا
لغى الهدنة اللى كانت مواقعا حكومة فيشى مع المانيا. فى الست اشهر دى كمان ومن
بعدها زاد عدد المقاومه الفرنسيه جامد و عملوا عمليات فدائيه كتيره ضد الالمان و
الجيستابو و حكومة فيشى المواليه ليهم و كانوا بيستخبوا فى الريف و فى الجبال
وكانوا منظمين من حكومة فرنسا الحرة المؤقته اللى مقرها كان فى لندن و برئاسه شارل
ديجول و قوات الحلفا. وفى سبتمبر 1944 بعد تحرير باريس اعلنت حكومة فرنسا الحرة
برسائة ديجول الغاء حكومة فيشى رسمى مع كل قوانينها و تشريعتها و اتقبض على معظم
وزرائها و قوادها و السياسيين بتوعها و اتحكموا بتهمة الخيانه و اتعدموا.



https://arz.wikipedia.org/wiki/%D8%B9%D9%85%D8%B1_%D8%A8%D9%86_%D8%A7%D9%84%D8%AE%D8%B7%D8%A7%D8%A8

عمر بن الخطاب (40 ق.هـ / 584م - 23 هـ / 644 م) الملقب بـ "الفاروق" و كنيته "ابو
حفص". هو ثاني الخلفاء الراشدين و اول من اتسمى بامير المؤمنين ومن أكابر اصحاب
الرسول محمد و واحد من العشرة المبشرين بالجنة، اوّل من عمل بالتقويم الهجري. بقى
خليفة المسلمين بعد وفاة الخليفة الاول ابو بكر الصديق و فى عهده فتحت العراق ومصر
, ليبيا و الشام و فلسطين و بقت القدس , اللى لها مكانة كبيرة عند المسلمين , تحت
سيطرتهم لاول مرة , بلاد فارس و خرسان و شرق الأناضول وجنوب أرمينيا و أفغانستان.
فى عهده اتقضى على الامبراطوريه الفارسيه اللى كانت واحده من القوى العظمى فى الوقت
ده , و خلى القوى العظمى التانيه الامبراطوريه البيزنطيه تفقد بلاد بتدخل
للامبراطوريه دخل كبير زى مصر والشام. اشتهر بالعدل و كان له اسهامات كتيره فى
سياسية و بناء الدولة و الدين و اللى طلع القانون و الوثيقة اللى اتعرفت بالعهدة
العمرية لتئمين اهل الكتاب على اماكن عبادتهم و ممتلكاتهم. فى سنة 23 هـ الموافق
644 م , اغتاله واحد فارسى اسمه فيروز المعروف باسم ابو لؤلؤة فى الجامع وقت
الصلاة. ازيك يا استاذ محمود سليمان

اتولد فى 40 ق.هـ / 584م ,بعد سنة من السنة اللى اتسمت ب عام الفيل و بعد مولد
النبى محمد بتلاتشر سنة, فى مكة ف قبيلة قريش لبنى عدى اللى كان لها شان كبير .وهو
صغير اتعلم القراءة و الكتابة , وده كان شىء نادر فى الوقت ده , و كان غاوى مصارعه
و فروسيه و مهتم بالشعر. لما كبر شوية ابتدى يشتغل ف التجارة , اللى بقى كويس فيها
و بقى من اغنياء قريش. كان له مكانة كبيرة و سط قبيلة قريش و كان من اشرافها و خلوه
يقوم بدور السفير و كان من صلحياته انه يتكلم باسم قريش مع القبايل و البلاد
التانيه و حل خلافتهم لما تحصل مشاكل. كان مشهور بالعدل و الشدة و بشجاعته و قوته.

فى يوم قرر انه ينهى الصراع الداخلى اللى جوه ده و ان المشكلة كلها بسبب النبى فقرر
انه حيقتله و يحل الموضوع , و طلع من بيته رافع سيفه و بيدور على النبى فشافه راجل
يعرفه , كان مسلم و مش معلن اسلامه بسبب الاضطهاد و التعذيب , فاعلن له على نيته,
فالراجل اتفزع و شاف ان مفيش وقت انه يروح يحذر الرسول و المسلمين و انه لازم يعطل
عمر بأي شكل فحاول انه يخوفه من ان اهل النبى حينتقموه منه ف اصر انه حيقتل النبى
فاضطهر عشان يعطله انه يقوله ان اخته فاطمة بن الخطاب و جوزها سعيد بن زيد اسلموا,
و ان يشوف اهله الاول احسن, فسمع الخبر ده و اتغاظ اكثر و راح على بيت اخته. فى نفس
الوقت كان اخته فاطمة بن الخطاب و جوزها سعيد بن زيد فى بيتهم مع الصحابى خباب بن
الأرت اللى كان بيعلمهم الدين و بيقروا القران , لما وصل عمر للبيت سمع همهمة غريبه
جوه و دق الباب فهرب خباب بن الأرت و استخبى فى اوضه ف البيت و لما فتح له سعيد بن
زيد الباب و لما سئله عمر اذا كان خبر انه اسلم هو و اخته صح ولا لا , فلما قاله
انه صحيح ضربه و حاولت اخته انها تحوش اخوها عن جوزها فخبطها برضه و ده ممنعهاش
انها تقف قدامه فرق قلبه و هدأ فطلب انه يشوف الورقة اللى فيه قرآن مكتوب ,اللى ف
ايدها فقالت " يا اخي، إنك نجسٌ على شركك، وإنه لا يمسها إلا الطاهر" و اصرت انه
يتوضى و لما اتوضى فعلا و قرأ الورقة كان المكتوب فيها جزء من سورة طه, {طه * مَا
أَنْزَلْنَا عَلَيْكَ الْقُرْآَنَ لِتَشْقَى * إِلاَّ تَذْكِرَةً لِمَنْ يَخْشَى *
تَنْزِيلاً مِمَّنْ خَلَقَ الأَرْضَ وَالسَّمَاوَاتِ الْعُلاَ * الرَّحْمَنُ عَلَى
الْعَرْشِ اسْتَوَى * لَهُ مَا فِي السَّمَاوَاتِ وَمَا فِي الأَرْضِ وَمَا
بَيْنَهُمَا وَمَا تَحْتَ الثَّرَى * وَإِنْ تَجْهَرْ بِالْقَوْلِ فَإِنَّهُ
يَعْلَمُ السِّرَّ وَأَخْفَى * اللَّهُ لاَ إِلَهَ إِلاَّ هُوَ لَهُ الأَسْمَاءُ
الْحُسْنَى}.

لما خلص قرأءة قرر انه يسلم فطلع خباب بن الأرت من مخبئه و ارشده عن مكان النبى مع
صحابته فى دار الأرقم بن الأرقم. لما وصل لحد مكان النبى كان خبر نية عمر انه يقتل
الرسول وصل , و احتشد عدد من المسلمين يدافعوا عن النبى , فلما دخل مسكه حمزة بن
عبد المطلب عم النبى , فامره النبى انه يسيبه و اعلن عمر اسلامه ففرح باسلامه النبى
و الصحابة كلهم , بعد ما اسلم على طول قال للنبى " يا رسول الله، ألسنا على الحق؟ ,
فقال الرسول " نعم" , فرد عمر " ففيمَ الاختفاء؟! , فخرج المسلمين كلهم لاول مرة و
اعلنوا اسلامهم و صلوا صلاة علانية قدام الناس كلها و محدش قدر يتعرض لهم ولا يئذوا
و كان عدده الاربعين ف اللى اسلموا. بعد كده اتحول عمر للدفاع عن المسلمين اللى
بيتعذبوا و ابتدى يوقف اضطهادهم و كان بيشترى عبيد مسلمين و بيحررهم.

لما احس الخليفه ابو بكر انه قارب موته , جمع الصحابه من المهاجرين و الأنصار و
استشارهم عن رأيهم ف تولى عمر الخلافه من بعده , فقالوا انه مناسب و احسن واحد
يتولى المنصب ده , بس كان فيه ناس متخوفين من ان عمر يبقى خليفه عشان شدة و غلظة و
القوة اللى عمر بن خطاب كان معروف بها , بس اقتنعوا انه مناسب للمنصب , لما وصل
الكلام ده لعمر قال للناس «"بلغني أن الناس هابوا شدتي، وخافوا غلظتي او قالوا قد
كان عمر يشتد علينا ورسول الله بين أظهرنا، ثم اشتد علينا وأبو بكر والينا دونه؛
فكيف وقد صارت الامور إليه؟ أيها الناس إني قد وُليت اموركم، أيها الناس فاعلموا أن
تلك الشدة قد أُضعفت ولكنها إنما تكون على اهل الظلم">>. و لما توفى ابو بكر اتولى
عمر الخلافه.

عهد عمر بن الخطاب كان فيه انجازات اداريه و حضاريه و توسع لدولة الخفا الراشدين ,
فهو اول من استخدم التقويم الهجرى بعد مشوره للصحابى على بن ابى طالب , و اول من
عمل الدواوين زى بيت المال ( وزارة الماليه دلوقتى) و دار الدقيق ( وزارة التموين
دلوقتى) للدولة و اهتم بعمل مدن جديده زى الكوفه و البصره و وسع الجامع النبوى و
خلى الجزيه , الضريبه اللى بيدفعها اهل الكتاب عشان ميدخلوش الجيش فى مقابل حمايتهم
, بتتطبق على حسب المستوى المعيشى و الاجتماعى و كان بيعفى منها اللى مكنش يقدر
يدفعها. من اشهر الحاجات اللى عملها عمر بن الخطاب هو القانون و الوثيقة اللى
اتعرفت بالعهدة العمرية لما المسلمين فتحوا القدس , و امن المسيحين على كنايسهم و
ممتلكاتهم و انهم لهم كل الحقوق و الواجبات و منع و جرم اى تعرض لهم. و عمل قوانين
جديده للجيش زى فترة للتجنيد الاجباري للشباب , حرس الحدود , و حدد خدمة العساكر فى
الجيش ( و حددها 4 شهور) , و قسم الجيش لقوات احتياطيه نظاميه و عمل ديوان للجيش
لكتابة تقراير و كلف مترجمين و قضاه و اطباء انهم يرافقوا الجيش.

فى عهده المسلمين دخلوا بلاد الشام و العراق و فارس و مصر , ليبيا , أذربيجان و
نهاوند و جرجان و افغنستان.

فى يوم الاربع 26 ذي الحجة سنة 23 هـ/ الموافق 644 م فى صلاة الفجر و هو بيؤم الناس
فى الجامع و لما سجد فى الصلاة , طعنه بخنجر مسموم تلات طعنات واحد فارسى اسمه
فيروز و معروف باسم ابو لؤلؤة , اللى حاول يهرب و ضرب تلاتشر واحد (مات منهم سبعة)
و هو بيحاول يهرب وفى الاخر انتحر قبل ما يتمسك. الناس شالت الخليفه اللى كان لسه
عايش لبيته و كلف عبد الرحمن بن عوف انه يكمل الصلاة بالناس. قبل ما يموت اختار ستة
من الصحابة الكبار و هم عثمان بن عفان ، على بن ابى طالب ، طلحة بن عبيدالله ،
الزبير بن العوام، عبد الرحمن بن عوف، سعد بن ابى وقاص و كلفهم انهم يختاروا واحد
منهم انه يبقى خليفة و ادلهم تلات ايام عشان يختاروا و فى الاخر اختاروا عثمان بن
عفان عشان يبقى خليفة للمسلمين.

المسلمين من من أتباع المذهب السنى مؤمنين أن افضل الناس بعد النبى محمد هم
بالترتيب ابو بكر الصديق، عمر بن الخطاب. و بعدين عثمان بن عفان و بعدين على بن ابى
طالب , اللى هم الخلفا الراشدين بالترتيب



https://arz.wikipedia.org/wiki/%D8%B9%D9%84%D9%8A%D8%A7%D8%A1_%D8%A7%D9%84%D9%85%D9%87%D8%AF%D9%89

علياء ماجده المهدى هى شابه مصريه اتولدت يوم 16 نوفمبر 1991 من نشطا الانترنت قررت
انها تحتج بطريقه سلميه على التحقير و المعامله الوحشه اللى البنات و الستات
بيتعرضو ليها فى المجتمع المصرى و تعرضهم للتحرش و الإغتصاب بحط فى 23 اكتوبر 2011
صورتها عريانه على الفيسبوك و التويتر و على مدونتها اللى عنوانها " مذكرات ثائرة
". كتبت علياء على الفيسبوك ان حركتها عباره عن " صرخه ضد مجتمع العنف ، و العنصريه
، و التمييز الجنسى ، و التحرش الجنسى ، و النفاق ".

وفى شهر ديسمبر 2012 راحت علياء المهدى مع زميلاتها فى منظمة فيمن (FEMEN) عند
السفارة المصرية فى ستوكهولم عاصمة السويد علشان تعبر عن رفضها للدستور المصرى
الجديد ، ووقفت وهى عريانة ملط هى وزميلاتها دول ورفعت علم مصر بإيديها فوق راسها
وكانت كاتبة على جسمها عبارة (SHARIA IS NOT A CONSTITUTION) يعنى (الشريعة مش
دستور) .

علياء المهدى تبقى صاحبة كريم عامر اللى كان اتقبض عليه قبل كده فى سنة 2006 و
اتسجن 4 سنين بسبب تحديه للسلطات فى مصر و انتقاده للاسلام. علياء فى الاصل كانت
طالبه فى كلية الاعلام فى الجامعه الامريكيه فى القاهره ، و بتعرف نفسها بإنها لا
تؤمن بدين.

شرحت علياء لمحطة سى.ان.ان C.N.N الامريكيه انها بتحب تظهر كشخصيه مختلفه و انها
بتحب الحياه و الفن و التصوير و التعبير عن افكارها عن طريق الكتابه و ان ده سبب
دخولها كلية الاعلام و بتتمنى انها فى المستقبل تشتغل فى عالم التلفزيون عشان تقدر
تعرض الحقايق اللى بتخفيها الأكاذيب اللى بنعانى منها يوماتى فى العالم. و وضحت
انها مابتعتقدش ان الناس لازم ماتخلفش عيال غير عن طريق الجواز بس ، حيث ان كل
الموضوع متعلق بالحب. و عن رد فعل ابوها و امها على نشر صورتها بالمنظر ده وضحت
انهم بيحاولو يساعدوها لكن بيعتقدو ان صاحبها كريم عامر بيستخدمها و انها سابت
الدراسه بعد مالاحظت انهم بيحاولو يتحكمو فى حياتها بالتهديد بإنهم مش هيدفعو
مصاريف الكليه.

عن دورها فى ثورة 25 يناير 2011 شرحت علياء انها عمرها ماكانت فى السياسه و انها
انضمت للإحتجاجات لاول مره فى 27 مايو اكمنها حست انها المفروض تشارك و انها ممكن
يكون ليها دور فى تغيير مستقبل مصر. بخصوص اشاعة انها كانت عضوه فى حركة 6 ابريل
وضحت علياء انها ماكانتش عضوه فى الحركة ، لكن رغم كده اللى صدمها كان تصريح حركة 6
ابريل بإنها مش عضوه فى الحركه و انهم مابيقبلوش فيها " كفار ". و اتسائلت علياء
فين بقى الديموقراطيه و الليبراليه اللى بينادو بيها ؟

مراسل ال سى.ان.ان سأل علياء عن رأيها فى موضوع " كشف البكاره " اللى عمله
العسكريين على اعداد كبيره من البنات فى ميدان التحرير ، و ردت علياء بإنها بتعتبر
اللى حصل عباره عن اغتصاب و ان الرجاله العسكريين اللى عملو الكشوفات دى لازم
يتعاقبو على سماحهم بعمل حاجه زى دى من غير موافقة البنات اللى صابهم خجل و معظمهم
اجبرو على السكوت.

عن مكانة الست فى مصر الجديده بعد الثوره و اذا كان ممكن انها تسيب مصر لو فشلت
الثوره ، وضحت علياء انها مش متفائله خالص الا بقى فى حالة ان تقوم ثوره اجتماعيه
حيث ان الست فى الاسلام هتفضل دايماً مجرد اداه لللإستعمال المنزلى و التمييز
الجنسى ضد الستات فى مصر حاجه مش طبيعيه ، لكن مش هتسيب مصر و هتحارب للنهايه. و
قالت ان ستات كتيره بيتنقبو بس عشان يقدرو يهربو من التحرش بيهم و يقدرو يمشو فى
الشارع. و عن المثليين و السحاقيات وضحت علياء انها بتكره نظرة المجتمع ليهم على
انهم شواذ حيث ان الاختلاف مامعنهوش شذوذ.

فى مصر اللى الحريات الشخصيه و حق الانسان فى التعبير و التفكير مهدرين فيها ، و مع
استفحال التيارات المتطرفه و مشى مصر على خطى تحويلها لدوله دينيه متعصبه و متطرفه
و مستبده ، اتقلبت الدنيا و بطبيعة الحال ظهر الإسلامويين على الساحه و قدمت مجموعة
محاميين اسمها " اعضاء الائتلاف العام لخريجى الحقوق والشريعة " بلاغ للمدعى العام
اتهمو فيه علياء المهدى و صاحبها كريم عامر بتهمة "التحريض على الفسق والفجور
وازدراء الأديان" و طالبو بمعاقبتهم حسب الشريعه الاسلاميه بتطبيق الحد الشرعى
عليهم " ليكونا عبرة لغيرهما ".

مقدم البلاغ قال إن كريم عامر اشترك مع علياء المهدى و إن عنده " صور فاضحه " ليهم
، و استنكر وصف كريم عامر لشهر رمضان بإنه شهر النفاق و طالب بتحويل أوراق القضيه
للمفتى لتطبيق الحد الشرعى عليهم. فى نفس الوقت محاميه متحجبه قدمت هى كمان بلاغ
للمدعى العام اتهمت فيه علياء و كريم بإنهم ارتكبو " جرايم " خدش الحياء العام ،
والمجاهرة بالفسق و الفجور ونشر الرذيلة و قالت لليوم السابع: " إذا كانت علياء قد
خالفت القانون الإلهى، وأشاعت الفاحشة بنشر تلك الصور، إلا أنها بنشر تلك الصور
لنفسها ولآخرين والتصريح بأنها تقيم مع شريكها كريم عامر، وتشجيعه لها على كل ذلك،
تكون قد ارتكبت وتشاركت معه فى جرائم خدش الحياء العام، والمجاهرة بالفسق والفجور".
المحاميه اتهمت علياء كمان بازدراء الأديان لاعتراف علياء بأنها مابتؤمنش بالحياة
بعد الموت ، ولكتابة المدون معادله على حسابه نصها: إقصاء + تخلف + ظلم + جهل +
خرافات + ردة حضارية = اسلام.

عبد المنعم الشحات المتحدث الرسمى باسم الدعوة السلفيه شن فى خطبه ألقاها على منصة
النور السلفى والدعوه السلفيه هجوم عنيف ضد الاحزاب والتيارات المدنيه واتهمهم
بالتآمر لفرض دولة علمانية فى مصر و قال إن " المبادئ التى يسعون لفرضها فى الدستور
ستكفل لأمثال علياء المهدى أن تفعل ما فعلته ".

سيد القمنى اللى من فتره قبل كده كان هو نفسه هدده الاسلامويين بسبب كتاباته اللى
ماعجبتهومش هاجم اللى عملته علياء و وصفها بإنها مختله عقلياً لكن علياء ردت عليه
بإنه عباره عن شخص جبان اتخلى عن مبادئه اللى كان بيقول انها ليبراليه بعد ماهدده
المتطرفين الاسلامويين.



https://arz.wikipedia.org/wiki/%D8%B9%D9%84%D9%85_%D9%85%D8%B5%D8%B1

علم مصر اتعلن عنه فى يوم 4 اكتوبر سنة 1984 بيتكون من تلات مستطيلات بالعرض
متساويين وطوله اد عرضه مرتين و بترتيب الالوان دا.

الاحمر (فوق): بيعتبر من اقوى الالوان, و بيعبر عن القوة والامل و دم الشهداء
المصريين اللى ضحوا عشان مصر و اللى مستعديين يفدوها بدمهم.

اسود (تحت): بيعبر عن عصور الجهل والاستبداد و الاحتلال اللى عدت على مصر وبيفكر
المصريين بيها

العقاب المصري فى نص المستطيل الابيض موجود شعار العقاب المصرى وتحته مكتوب جمهورية
مصر العربية, ودا بيعبر عن قوة مصر و دا الشعار اللى كان بيستخدمه صلاح الدين
الايوبى ايام الدولة الايوبية بتاعته , عشان الطائر دا قوي اوي ومش بياكل الجثث
الميتة والطائر ده كان مقدس عند الفراعنة اوي وبيعتبروه الطائر بتاع الفرعون[عايز
مصدر]

على الرغم من ان الدوله المملوكيه قضى عليها الاتراك العثمانيين اللى غزو واحتلو
مصر سنة 1517 لكن العثمانيين حطوا بقايا المماليك تحت سيطرتهم وبقى المماليك الكبار
بكوات و اتعملت لهم امتيازات خاصه و ادوهم حق الترقى لدرجة باشا، و بالطريقه دى قدر
العثمانليه يحطو بقايا المماليك تحت سيطرتهم وفضل الوضع على كده لغاية ماء نفسى
الإمبراطور محمد علي باشا عن العثمانيين وكون حكم مصري امبراطوريه مصريه قويه
وانتصر على العثمانيين وضم اراضي تركيه لمصر معركة الاهرامات (شوف: مماليك العصر
العثمانلى). كُتُب الأعلام التاريخيه بتبين ان ان المنطقه المصريه من الدوله
العثمانيه كان بيتحط عليها علم مخطط اخضر-اصفر-اخضر و ده العلم اللى بيرجع للدوله
المملوكيه.

العلم لونه احمر فيه هلال ابيض فيه نجمة سباعيه و النجمه السباعيه زودها محمد علي
على علم الدوله العثمانيه (اللى كان احمر وفيه هلال ابيض بس)لانه كان عايز ينفصل
بمصر عن الدوله العثمانيه.

اتمتعت مصر باستقلال صوري على شكل خديويه علشان تبين استفلالها عن السلطه العثمانيه
و اعلن محمد علي العلم الجديد لمصر بقى علم احمر فيه تلات هلالات لونهم ابيض و قدام
كل هلال نجمة. بيتقال ان التلات نجوم دول بيعبروا عن انتصرات الجيش المصر فى عهد
محمد على فى القارات التلاته (افريقيا - أوروبا - اسيا) او بيعبروا عن سيطرة محمد
علي على مصر و السودان و الحجاز والشبه بينه و بين العلم العثماني كان لأن محمد علي
كان نفسه يقضي على الاسره العثمانيه و يحكم هو الامبراطوريه كلها.

العلم اخضر فيه هلال ابيض و تلات نجوم لونهم ابيض به هلال ابيض. واعلن عنه فى سنة
1923 بعد اعتراف بريطانيا باستقلال مصر مع ان الانجليز كانوا بيتدخلوا لسه فى
سياسات مصر. والنجوم التلاته بيتقال انها بترمز للاجزاء التلاته اللى بتتكون منها
المملكة المصرية وهي مصر والنوبه والسودان، او ديانات المصريين التلاته وهما
الاسلام والمسيحية واليهودية. فضل العلم دا مستخدم لحد ما قامت ثورة 23 يوليو

اتعلنت الوحده الفيدرالية بين مصر و سوريا واتغير اسم " جمهورية مصر " ل الجمهورية
العربية المتحدة وبقى الاقليم الجنوبي (مصر) و الشمالي (سوريا) و اتشال النسر وحطه
مكانه نجمتين خضر بيمثلوا مصر و سوريا. خلصت الوحده بعد ما حصل انقلاب فى سوريا سنة
1961, بس فضل العلم زى ما هو و فضل اسم مصر هو الجهورية العربيه المتحده و اتشال
اسم مصر لاول مرة فى التاريخ.

السادات مسك الحكم و حصلت وحده تانيه باسم اتحاد الجمهوريات العربية مع ليبيا
وسوريا و شالوا النجمتين من العلم المصري وحطه صقر كشعار للاتحاد و بعد ما الاتحاد
فشل. فضلت مصر بنفس العلم لحد ما فى سنه 1984 رجع العقاب تاني



https://arz.wikipedia.org/wiki/%D8%B9%D8%A8%D9%88%D8%AF%D9%8A%D9%87

العبوديه هى شغل متعب وشاق بيسوه العبيد غصبن عنهم وكانت الصين والهند زمان
بيستعملو العبيد فى الخدمات العسكريه والمنزليه والانشائيه.

العبوديه كانت موجوده بكثره فى روما ايام الامبراطوريه الرومانيه. فالعبيد جات على
اكتافهم اوابد وبنايات الحضارات الكبيره فى العالم القديم. فالعبوديه كانت متاصله
فى الشعوب القديمه

واشهر ثورة للعبيد فى التاريخ الاسلامى هى ثورة الزنج فى العصر العباسى فى (القرن
9). وفى القرن 15 عملو الاوروبيين تجارة العبيد الافارقه وكانو يرسلوهم للعالم
الجديد عشان يفلحو الضياع الامريكيه. وفى عام 1444م كان البرتغاليين يعملو النخاسه
ويرسلون للبرتغال سنويا ما بين 700 – 800 عبد من مراكز تجميع العبيد على الساحل
الغربى لافريقيا وكانو يخطفون من بين ذويهم فى اواسط افريقيا. وفى القرن 16 عملت
اسبانيا تجارة العبيد الى كانت بتدفع فيهم غصبن عنهم من افريقيا لمستعمراتها فى
المناطق الاستوائيه فامريكا اللاتينيه عشان يشتغلو فى الزراعهبالسخره



https://arz.wikipedia.org/wiki/%D8%B7%D9%8A%D8%B1

الطيور نوع من الحيوانات اللى ليها فقرات ليها جناحات و رجلين و دمها دافى و بتبيض
. فيه حوالى 10،000 نوع من الطيور بيسكنو النظم الإيكولوجية فى العالم ، من القطب
الشمالى لحد القطب الجنوبى.

سجل الحفريات بيدل على ان الطيور تطورت من الديناصورات اللى ليها رجلين ثيروبود
خلال الفترة الجوراسية من حوالى 150-200 مليون سنة ، و اقدم الطيور المعروفه هو من
أواخر العصر الجوراسى الأركيوبتركس من حوالى 150-145 مليون سنة .

الاختلافات بين انواع العصافير ممكن تكون مش باينة . و العصافير عموما فى الاساس
بتاكل بذور ، رغم أنها ممكن تاكل الحشرات الصغيرة .

الناس بتهتم بتربية انواع الطيور مثل البط والوز والحمام لكي يكسبوا او يتغذوا علي
لحمها , ولذلك تنتشر فى مصر وفي العالم عموما مشاريع صغيرة وكبيرة لتربية الطيور
والبط



https://arz.wikipedia.org/wiki/%D8%B4%D8%A7%D9%87%D9%86%D8%A7%D9%85%D9%87_%D9%81%D8%B1%D8%AF%D9%88%D8%B3%D9%89

شاهنامه فردوسى ( شاهنامة الفردوسى - شاهنامه بالفارسى معناها كتاب الملوك ) هى
ملحمه ايرانيه ضخمه بتتكون من 60.000 بيت شعرى كتبها الشاعر الفارسى الفردوسى
(932-1020) و بتعتبر عمل أدبى لغوى فنى متكامل و اعظم عمل ادبى فارسى و من أعظم
الاعمال الادبيه على مستوى الادب العالمى واترجمت للغات كتيره. بالشاهنامه رجع
الفردوسى للإيرانيين ايمانهم بنفسهم و بتاريخهم و لغتهم و ثقافتهم اللى حاول الغزاه
العرب بعد احتلالهم لإيران تشويهم و تهميشهم. و بيتقال ان لولا اشعار الفردوسى لكان
تاريخ ايران و لغتها وثقافتها انحصرت فى شوية كتب عربى دخلت ايران بعد الاحتلال
العربى. الشاهنامه وحدت الإيرانيين و عرفتهم بتاريخهم و بملوكهم العظام اللى حاول
العرب تشويه صورتهم فى عقول الايرانيين زى ماعملو فى مصر اللى استكان كتير من اهلها
لتحجيم تاريخها اللى بقى بيبتدى عندهم من 642 بعد الميلاد مش من الاف السنين قبل
الميلاد ، و قوت الشاهنامه مركز اللغه الفارسيه فى مواجهة اللغه العربى اللى حاول
العرب فرضها على الايرانيين . فى رأى الدارسين شاهنامة الفردوسى بينت قدرات
الايرانيين و حسستهم بالكرامه التاريخيه و خلتهم يصمدو قدام الغزو العربى اللى
حاولو تدمير تاريخ ايران العظيم و الثقافه الايرانيه و لغتها لحساب الثقافه العربيه
و اللغه العربى الدخلاء. الفردوسى كان هدفه الاولانى توصيل تاريخ ايران المليان
بالأمجاد للأجيال المتعاقبه عشان تعرف و تفتخر بتاريخ ايران و أمجاد الأجداد. وعمل
الفردوسى كل اللى فى وسعه لطرد الألفاظ و الكلمات العربى من ملحمته و ماسمحش ان
يكون للكلام العربى اللى دخل ايران مع الإحتلال اكتر من 40% من النص ، فرجع للحياه
كلمات ايرانيه بهلويه لتعضيد اللغه الايرانى واستخدم كلمات ايرانيه ماعادتش متداوله
فقدر بكده انه يحجم اللغه العربى فى مواجهة اللغه الايرانيه.

فى بدايات القرن السابع الميلادى اهتم ايرانيين بجمع تاريخ و اساطير ايران، و فى
عهد " يزدجرد " (633-652) فيه ايرانيين دونو التواريخ و الاساطير الفارسيه. بعد
الفتره الساسانيه ، وقت احتلال العرب لإيران ، ظهرت كتب عربيه عن سير ملوك ايران ،
و فيه ايرانيين نقلو من الترجمات دى زى عبد الله ابن المقفع اللى ترجم كتاب اسمه "
خداينامه " عن سير ملوك فارس ، لكن الكتاب ده ضاع و ضاعت و اختفت وياه كتب تانيه
كتيره. الايرانيين شافو ان ضياع الكتب دى ماكانش حاجه طبيعيه و اعتبرو إن العرب و
ديول ليهم من ايران نفسها هما اللى ضيعو الكتب دى عشان يمحو تاريخ ايران والثقافه
الايرانيه من عقول الايرانيين. فمثلا عبد الله بن طاهر امر بتبليل كتاب عن تاريخ
ايران كان فيه نمينمات عشان يرضى الخليفه العربى. و فى العصر الأموى فيه حاولو
يفرضو اللغه العربى بدل الفارسى على الديوان زى ما حاول " مردانشاه بن زاوان " و زى
ما حصل فى مصر لكن الايرانيين قاوموه و هددوه. البيرونى وضح ان العرب كانو بيحاربو
كل ماهو فارسى و قومى و وصلت محاربتهم للثقافه الايرانيه و اللغه الايرانيه لدرجة
قتل اى ايرانى بيتكلم فارسى فى خوارزم. و الأذى اللى اتعرض ليه " يحيى البرمكى "
كان بسبب اتهامه بالزرادشتيه. فى العصر اللى كتب فيه الفردوسى " الشاهنامه " امر
احمد الميمندى اللى عينه العرب وزير و كان بيتقن العربى بتغيير المكاتبات الديوانيه
من الفارسى للعربى ، و قتل الخليفه القائد الايرانى " مراويج " لما شاف انه مهتم
بتاريخ و أمجاد ايران القديمه.

موقف الايرانيين كان مختلف عن موقف المصريين المستكين فى مواجة الغزو الثقافى
الاجنبى اللى سبقه غزو عسكرى للبلدين ، و رغم كل المحاولات و الإضطهادات ماقدرش
الغزاه انهم يحولو لغة ايران للعربى ، ولا قدرو انهم يقضو على فن الرسم الايرانى ،
ولا قدرو إنهم يشوهو صورة حكام ايران القدام فى نفوس الإيرانيين او يمحو تاريخ
ايران من ذاكرتهم و تبديله بتواريخ خرافيه او دخيله زى ما حصل فى مصر. بعد 100 سنة
من قتل العرب لإبن المقفع بكل وحشيه امر " ابو المنصور الطوسى " بإصدار كتاب عن
تواريخ ملوك فارس القدام و ابطالها ، فإتجمعت اول شاهنامه نصيه بالفارسى ، و بعدها
بكام سنه ترجم " البلعمى " جزء من " تاريخ الطبرى " للفارسى و إكمن الترجمه كان
فيها اضافات و تعليقات كتيره للبلعمى اتسمى الكتاب" تاريخ البلعمى ". فى الفتره دى
الفردوسى كان عنده ما بين 20 و 30 سنه و كان مهتم بثقافة ايران و تاريخها.

فى عهد المعتصم العباسى قامت ثورات كتيره فى ايران ضد الإحتلال العربى قمعها
المعتصم بغلمان ترك جابهم من اسيا الصغرى ، واضطهد الخليفه المتوكل الإيرانيين و
قمع حياتهم الفكريه و الدينيه بكل قسوه لكن رغم كده صمد الايرانيين و قدرو انهم
يحققو رقى أدبى و حضارى و قامت دول ايرانيه احيت الامجاد القوميه الفارسيه. و
بعدانتصار " يعقوب الصفارى " على " محمد بن طاهر " القى شاعر قصيده بالعربى كتحيه
للصفارى لكن الصفارى قاطعه ومنعه من تكميلها و قاله ليه بيلقى عليه قصيده مش بلغته
، ولما سمع كاتبه " محمد السخرى" الكلام ده ابتدى يكتب قصايد بالفارسى و اعتبر رائد
الشعر الفارسى. الصفارى امر بترجمة تاريخ ايران للفارسى. الزياريين من ناحيتهم رجعو
طقوس السلطنه و الادب و الفن الايرانى ، و السامانيين شجعو الثقافه و اللغه و الادب
الايرانى و اتحولت مرو و بخارى لمراكز ثقافيه للحضاره الايرانيه. وبعد قتل " ابو
مسلم " بزغ نجم الادب الفارسى على ايدين وزرا الخلفا والعلما والادبا الايرانيين.

المتوكل العباسى اضطهد الايرانيين و قمع بكل قسوه حريتهم الفكريه و الدينيه. لما
اتولى محمود الغزنوى الحكم كان الفردوسى عنده حوالى 60 سنه و عشان كده الإحتمال
الأكبر انه ابتدى يكتب الشهانامه قبل مايحكم محمود الغزنوى بعشرين سنه على الاقل و
خلصها بعد ماحكم الغزنوى بكام سنه. لكن محمودالغزنوى مشى على خطة العرب الاداريه و
الاقتصاديه والسياسيه القايمه على قمع و اضطهاد الحركات القوميه الوطنيه و تدمير
الثقافات و اللغات المحليه لصالح ثقافتهم و لغتهم. محمود الغزنوى اللى كان تركى
ماربطش نفسه بالايرانيين لكن بالخليفه العربى فى بغداد اللى كان وقتها " القادر
بالله " و اعتمد عليه لتثبيت نفوذه فى ايران. القادر بالله شن حرب شرسه على
المعتزله و كفرهم هما و الشيعه ، و على خطاه مشى محمود الغزنوى فحارب الحريه
الفكريه و الدينيه والمذهبيه فى كل ايران و فى خراسان بالذات واتنكب الشيعه و
الزردشتيين نكبه كبيره على ايديه ، و قضى على البويين و على المأمونيين فى خوارزم
وعلى الامرا السامانيين اللى كانت قصورهم صالونات علميه و ادبيه ، و دبح الغزنوى
الالاف و أعدم الميات من العلما والمفكرين و حرق كتبهم ، و هاجم الهند وارتكب فيها
مدابح كتيره.

الشاهنامه اللى كتبها الفردوسى هى اشهر و أجمل شاهنامه اتكتبت. ابتدى الفردوسى
يكتبها بأمر من ابو المنصور حاكم طوس سنة 1009 و لماوصل بيها بلاط محمود الغزنوى
ضاف ليها مقدمه بتمدحه. بتبدأ الشاهنامه بأبيات عن الدوله البيشداديه وبتنتهى بغزو
العرب لإيران. فيه دارسين بيعتقدو ان عُشر ابيات الشاهنامه ابيات مدسوسه ماهياش من
تأليف الفردوسى. اتطبعت الشاهنامه كذا مره و ليها كذا نسخه مخطوطه ، اقدم نسخه منها
موجوده فى المتحف البريطانى فى لندن رقم ADD21103 وبيرجع تاريخها لسنة 1276. لكن
اشهر النسخ و اقيمها هى نسخة بايسنقرى اللى اتجمعت فى القرن التامن الهجرى بأمر
بايسنقر حفيد الامير تيمور ، و كتبلها مقدمه حلوه مدهبه مكتوبه بخط جميل. فى احتفال
ايران بمرور 2500 سنه على الامبراطوريه الايرانيه اتطبعت منها كذا نسخه و اتوزعت
على المتخصصين و اتسمت " شاهنامه ملكيه ".

اترجمت الشاهنامه او اجزاء منها للغات كتيره و اتعملت عليها دراسات مالهاش حصر.
الفقيه قوام الدين الأصفهانى ترجم منها اجزاء بأمر من الملك الأيوبى المعظم ( اتوفى
1226 ) ، و ترجمها للتركى " على أفندى" سنة 1510 ، و للفرنساوى بدأ ترجمتها " جون
موهل " سنة 1838 ، و للطليانى ترجمها بيترى فى القرن 19، و ترجم " جوكوفسكى " قصة "
رستم و سهراب للروسى ". فوق كده، اتعملت دراسات كتيره عنها. فان هامر اللى اعتبر
الفردوسى اعظم شعرا العالم فى الشعر الحماسى عمل دراسه شامله عن الفردوسى سنة 1818.
و عمل " هرمان اته " دراسات دقيقه عنها ضمن كتبه " تاريخ الادب الفارسى " و "
أشعارالفردوسى الغنائيه " ، و عمل المستشرق الانجليزى " ادوارد براون " دراسه عنها
فى كتابه " تاريخ الادب فى ايران " ، و الفرنساوى هنرى ماسه فى "الفردوسى والحماسه
القوميه ". و بتعتبر ابحاث " تثودور نولدكه " فى كتابه " حماسة ايران القوميه " من
أهم و أشمل الابحاث اللى اتعملت عن الفردوسى و الشاهنامه و اترجم الكتاب ده
للإيرانى و اتطبع أكتر من مره. فى الشرق الأوسط اكتر واحد اهتم بالشاهنامه كان
المفكر والأديب المصرى عبد الوهاب عزام اللى عمل رسالة دكتوريته عن الفردوسى
والشاهنامه و كمل الناقص من ترجمة قوام الدين الأصفهانى و ضاف تعليقات و شروحات و
كرمته ايران بنيشان سنة 1935 وعمل بحث قيم سنة 1944 بعنوان " مكانة الشاهنامه فى
الأمم. المصرى " طه ندا " اهتم هو كمان بالشاهنامه وعمل عنها دراسه قيمه سنة 1954
بعنوان " دراسات فى الشاهنامه ".



https://arz.wikipedia.org/wiki/%D8%B4%D8%A7%D8%B1%D9%84%D9%85%D8%A7%D9%86

شارلمان (لاتينى: Carolus Magnus or Karolus Magnus) (النطق: ʃɑrlɨmeɪn بالإنجليزى)
- ( 2 ابريل 742 - 28 يناير 814) كان ملك الفرنكيين و حاكم الامبراطوريه الفرنكيه
اللى اتعرفت بإسم الامبراطوريه الكارولينجيه من سنة 768 لسنة 814, و امبراطور
الامبراطوريه الرومانيه المقدسه من سنة 800 لسنة 814.

شارلمان هو ابن ملك بيبين التالت (القصير) الكبير من سلالة الكارولينجيين. وبيعتبر
بيبين القصير (حكم من سنة 751 لسنة 768) مؤسس حكم سلالة الكارولنجيين ,و بيعتبر
ابنه شارلمان أعظم ملوكها.

فى فترة حكمه غزا شارلمان ايطاليا ووسع مملكة الفرانكيين و قدر يخضع الاسكسون و
الباڤاريين ، و حدود مملكته وصلت لإسبانيا ، و تَوِجُه البابا ليو التالت امبراطور
الامبراطوريه الرومانيه المقدسه يوم 25 ديسمبر ( يوم عيد الميلاد) سنة 800 باعتباره
منافس للامبراطور البيزنطى فى القسطنطينيه.

شارلمان إشتهر بإسم ابو أوروبا امبراطورية شارلمان المتحدة ضمت معظم دول أوروبا
الغربية اول مره من ايام الامبراطورية الرومانية . و واصل شارلمان سياسة والده مع
البابوية ، و إختار إن يكون حاميها، و عزل اللومبارديين من السلطة ف ايطاليا ، و
حاول يخلص إسپانيا من حكم المسلمين .

كمابعث حملة ضد الشعوب ف الشرق و دخلهم المسيحيه خصوصاً الساكسون ، و ف الاخر حكمهم
بعد حرب طويله .حكمه كان عصر النهضة الكارولنجية ، إحياء الفن، والدين، والثقافة من
خلال الكنيسة الكاتوليكيه. و من خلال غزواته الخارجية والإصلاحات الداخلية، شجع
شارلمان تشكيل هوية أوروبية مشتركة . و الفرنساويين و الألمان إعتبرو ملوك ممالكهم
من نسل امبراطورية شارلمان.

شارلمان مات سنة 814 و إتدفن ف عاصمته الامبراطورية آخن و مسك الحكم بعده ابنه لويس
الورع بإسم الامبراطور لويس.وكان رجل قوي



https://arz.wikipedia.org/wiki/%D8%B1%D9%85%D8%B3%D9%8A%D8%B3_%D8%A7%D9%84%D8%AA%D8%A7%D9%86%D9%89

رمسيس التاني (مصرى قديم: *Riʕmīsisu)‏ هو اعظم و اقوى الملوك اللي حكمو مصر على مر
التاريخ الفرعون العظيم دا حكم مصر حكم مصر لفتره طويله من سنة 1279 لسنة 1213 قبل
الميلاد لمده سته و ستين سنه و شهرين و بيييجي ترتيبه التالت في ملوك الاسره
التسع-ت-اشر اللي حكمت مصر في المملكة الحديثه. رمسيس التاني ساب اثار رائعه من
اشهرها معبد ابو سمبل معبد الائصر و معبد الكرنك. رمسيس التاني اتولد سنه 1303 (ق ع
ح) وعينه ابوه (سيتى الاولانى) ولى للعهد وهو عنده 14 سنه يادوب و وصل لمنصب
الفرعون وهو عنده عشرين سنه. ويتقال انه عاش لحد ما وصل عمره 99 سنه بس على الارجح
مات وهو عنده تسعين او واحد و تسعين سنه. واتدفن فى مقبره من مقابر وادى الملوك و
جثته (الموميا بتاعته) معروضه دلوقتى فى المتحف المصرى فى مدينة القاهره.

رمسيس التانى ، إتولا على العرش يوم 31 مايو 1279 قبل الميلاد و بيعتبر أقوى فرعون
عرفته مصر. وركز الجزء الأولانى من حكمه على بنا المدن و المعابد و النصب
التذكارية. و اسس مدينة بى- رمسيس فى دلتا النيل و خللاها عاصمته الجديدة والقاعده
الرئيسيه لحملاته العسكريه فى سوريا. بى- رمسيس إتبنت على بقايا مدينة اواريس ،
عاصمة الهكسوس لما حكمو مصر ، و كانت موقع المعبد الرئيسى لعبادة الاله ست .

رمسيس التاني اتولد حوالى سنة 1303 قبل الميلاد, هو الابن التاني للملك سيتى الاول
و امه هى الملكه تويا و اشهر زوجاته الملكه نفرتارى . وعند سن الاربعتاشر، اتعين
ولى عهد والده سيتى الاول. ويعتقد انه اخد العرش و هو فى اوائل العشرينات من عمره و
حصل على حكم مصر من سنة 1279 قبل الميلاد لسنة 1213 قبل الميلاد ليصبح مجموع مدة
حكمه 66 سنه و شهرين . و بيعتقد كتير من علماء الاجيبتولوجي انه خلف اكتر من 100
ولد و بنت. الفرعون بعت حملات كتير لتأديب اعداء مصر فى الشمال(سوريا و لبنان
وفلسطين) و ليبا و النوبه. و من اشهر المعارك اللى بنيت عبقريته العسكريه معركه
قادش و كمان كان الفرعون العظيم دا مهتم جدا ببنايه المعابد و المدن و بنى عاصمه
جديده لمصر فى دلتا النيل و سماها بي-رمسيس يعني المدينه العظيمه بتاعه رمسيس مات
الملك العظيم سنة 1213 (ئ ع ح) بسبب امراض الشيخوخه و عمره فوق التسعين سنه بعد ما
عاش اطول من كتير من زوجاته و حتى اولاده، و كان بيعاني من تصلب الشرايين و التهاب
المفاصل.مات الفرعون وهو سايب اثار فى كل حته فى مصر زي المقبره الرائعه اللى بناها
لزوجته و محبوبته نفرتاري تسع ملوك من بعده اتسمو على اسمه رمسيس تكريما لذكراه بس
ولا واحد منهم قدر ينافسه فى العظمه و الانجازات. بعد موته ب ميه و خمسين سنه،
انهارت الامبراطوريه المصريه الي حول يحافظ عليها ويوسعها.

الشهره الكبيره اللى نالها رمسيس التاني كانت بسبب معركه قادش بس دي كانت واحده من
المعارك الكتيره اللى انتصر فيها على اعداء مصر و دي لسته باهم انتصاراته العسكريه

القائد العظيم هو اللى بيدرك ان فى حروب مش ممكن الانتصار فيها من دون خساره كل
شيء. رمسيس التاني فى السنه الخمسه و عشرين من حكمه وصل للحئيئيه دي وقبل و قرر
يعمل معاهده سلام مع اعداءه الحيتيينو حرر المعاهده من نسختين واحده باللغه مصريه
القديمة واحده بللغه الاكاديه. النسختين متطابئتين فى معظم النصوص بس بيختلفو فى
حته من طلب السلام: الحيتيين فى نسختهم بيئولو المصريين طلبوا السلام و المصريين فى
نسختهم بيئولو الحيتيين هم اللى طلبو يوقعو المعاهده. المعاهده محفوره بالكامل فى
معبد الكرنك و متكونه من تمن-ت-اشر بند و وقع عليها رمسيس التاني و حاتوسيلي التالت
ملك الحيتيين. المعاهده دي بتعتبر اول معاهد سلام فى التاريخ و هى اللى انهت سنين
طويله من الحروب بين الامبراطوريتين المصريه و الحيتيه.

قصه خروج اليهود من مصر بقياده موسى ماهياش قصه من التاريخ العلمى لكن قصه من
التاريخ التوراتى و مذكوره فى القران و العهد الجديد(الانجيل) و العهد القديم
(التوراه) و ده على الرغم من ان مفيش اى دليل علمي او وثيقه تاريخيه بتشير للحادثه
دي لكن رغم كده الملك رمسيس التاني كان متهم من وقت طويل انه هو فرعون الخروج اللى
مات غرقان فى البحر الاحمر و هو بيطارد اليهود. سنه 1974 لاحظ العلما ان موميا
الملك فى حاله سيئه و قررو يسفروها لباريس علشان يعالجوها هناك. و دي كانت فرصه
لعلما اللاجبتولوجي والانثروبولجي لدراسه الجثه و انتهت الدراسات دي ان الملك رمسيس
التاني مات بسبب امراض الشيخوخه و مش بسبب الغرق يمكن بسبب التهاب المفاصل و
الاسنان. الفرعون طلع له باسبور مصري قبل ما يسافر و مكتوب فى خانه الوظيفه (ملك
مصر الراحل). ولما وصل فرنسا عملو له استقبال عسكري مهيب فى المطار.

اتنقل تمثال رمسيس الثاني فى اول الخمسينيات و اتنصب فى اشهر ميادين القاهره (ميدان
باب الحديد) و بقى اسمه ميدان رمسيس تكريما للفرعون الجليل وف سنه 2006 قررت
الحكومه المصريه تنقله من ميدانه المشهور اللى فى وسط القاهره قدام محطه مصر وحطوه
فى منطقه الاهرامات فى محافظه الجيزه علشان يرمموه لحد ما يخلصوا المتحف المصري
الجديد فى ميت رهينه على طريق مصر اسكندريه الصحراوي و خدت عمليه النقل حوالي عشر
ساعات فى يوم الجمعه 25 اغسطس 2006 و اتجمع الاف من المصريين على جنبين الطرييق
علشان يودعو تمثال الملك العظيم اللى عاش و مات و لسه باقي كرمز ل مجد و عظمه مصر.



https://arz.wikipedia.org/wiki/%D8%B1%D8%A7%D8%B3%D8%A8%D9%88%D8%AA%D9%8A%D9%86

جريجورى ايڤيموفيتش راسپوتين (روسى: Григо́рий Ефи́мович Распу́тин نطق:
[ɡrɪˈɡorʲɪj jɪˈfʲiməvʲɪʨ rɐˈspʊtʲɪn])‏ -(بوكروفوسكوى، سيبريا، روسيا، 22 يناير
1869 - سانت بطرسبورج، 29 ديسمبر 1916) راهب روسى، رغم انه كان راجل جاهل، لكن قدر
يسيطر على بلاط نيكولاى التانى قيصر روسيا ، بعد ما ادعى ان له قوه روحانيه يقدر
يشفى بيها اليكسى ابن القيصر نيكولاى و ولى العهد اللى كان بيعانى من مرض
الهيموفيليا. اتدخل فى السياسه لغاية ما النبلا اغتالوه فى قصر مويكا فى سانت
بطرسبورج سنة 1916.

اتولد راسپوتين فى قريه فى سيبريا سنة 1869. و هو لسه صغير كان بيشوف رؤى ان عنده
قدرات على الشفا. اتجوز و خلف اربع ولاد بس كان مدمن خمره و سرقة حصنه. فى يوم سرق
حصان و لما انكشف هرب من القريه و استخبى فى دير و اتحول للرهبنه و عمل رحله طويله
وصل فيها لجبل اثوس فى اليونان و هناك بقى ليه اتباع، و فى جولاته انضم لطايفه
دينيه متطرفه بتعمل طقوس قدرة تحمل و بتمارس حاجات بره نطاق الدين.

بعد موت راسپوتين بعشر اسابيع اطاحت الثوره الروسيه بالحكم القيصرى و قضت على اخر
جيل من نسل رومانوى، و بعدها بتسع شهور اتعدم القيصر نيكولاى و عيلته فى سيبريا .



https://arz.wikipedia.org/wiki/%D8%B0%D9%83%D8%A7%D8%A1_%D8%B5%D9%86%D8%A7%D8%B9%D9%89

الذكاء الصناعى - (بالانجليزى : Artificial intelligence ، بيختصروه (AI)- هو ذكاء
الالات وده فرع من فروع علوم الكومبيوتر الصعبه.الكتب بتعرف مجال الذكاء الصناعى
انه دراسة وتصميم ادوات ذكيه و دى عباره عن انظمه بتقدر تفهم البيئه اللى هى عايشه
فيها وبتعمل حاجات ترفع من درجة نجاحها فى شغلها. جون مكارثى اللى حط الاسم ده و
بيعتبر من رواد العلم ده سنة 1956 عرفه بإنه : علم وهندسة صنع الالات الذكيه. العلم
ده علم دقيق جدا ومعقد و بيعتبر من اعقد المجالات فى علوم الكومبيوتر ، وابتدا
المجال ده على فرض ان الذكاء اللى عند البنى ادمين من اهم الصفات وممكن إن الذكاء
يتوصف بطريقة دقيقه تخلى الالة تقدر تحاكيه يعنى تشتغل زيه. والنهارده بيعتبر العلم
ده فرع أساسى فى كتير من صناعات التكنولوجيا وبيحل مشاكل كتيره قوى للبرامج الكبيره
للكومبيوتر. معظم البرامج الكبيره قوى زى برامج التنبأ بالجو وبرامج المحاكاة
للطيارات الحربية بتستخدم الذكاء الصناعى ، وكل الالعاب بتاعة الكومبيوتر والفيديو
جيم فيها برامج ذكاء صناعى بتكون فى صورة عدو اللعيب. وظهرت روبوتات كتيره بتقدر
تمشى وتتكلم وتلعب زى البنى ادميين بالظبط عن طريق الذكاء الصناعى برضه.



https://arz.wikipedia.org/wiki/%D8%AF%D9%8A%D8%B2%D9%89_%D9%85%D8%A7%D8%B1%D9%89

ديزى مارى (Daisy Marie) ممثلة بورنوجرافية امريكية من اصل مكسيكى اتولدت يوم 6
فبراير 1984 فى مدينة لوس انجليس بولاية كاليفورنيا الامريكية و نشأت فى مدينة
سايلم بولاية اوريجون الامريكية و بعدين عاشت مدة مع اهلها فى مدينة زاكاتيكاس فى
المكسيك .

اشتغلت ديزى مارى الاول كموديل عريان وظهرت فى أكتر من 280 فيلم بورنوجرافى من سنة
2002 لغاية دلوقتى؛ وكان ليها ظهور خاص مرتين فى برنامج الراديو The Howard Stern
Show مرة فى شهر يوليو 2003 ومرة فى شهر نوفمبر 2004، وبعد كده ظهرت كموديل عريان
فى المجلات البورنوجرافية المختلفة باسم شيرى (Cheri) ومن خلالها اشتغلت مع اشهر
المصورين البورنوجرافيين ومنهم الممثلة والمخرجة البورنوجرافية الكبيرة سوزى راندال
(Suze Randall) وبنتها الممثلة البورنوجرافية هولى راندال (Holly Randall) .

بعد كده اشتغلت مع هولى راندال فى الإتجاه العام لرياضات النوع الخيالى من اللياقة
، وعلشان حماسها للرياضة شاركت فى مسابقة تشجيع المقاتل العنيد ليكر (Laker) مع AIP
Daily .

ديزى مارى كانت من اللى دخلوا التصفية النهائية فى الموسم التانى من مسابقة العرض
الحى اللى كانت منظماها قناة Playboy TV والمنافسة على جايزة برنامج Jenna's
American Sex Star . و قريب استضافوها فى المسلسل اللى أنتجته قناة Playboy TV
بعنوان All Nite Party Girls .

ديزى مارى عاملة وشم على شكل ملاك مغطى معظم ضهرها ، وكانت ظهرت على غلاف عدد شهر
يونيو 2008 من مجلة Penthouse وكسبت جايزة Penthouse Pet June 2008 .

ديزى مارى كسبت جايزة F.A.M.E Award 2009 النجمة المفضلة ، واترشحت لجايزة AVN
Award 2004 أحسن نجمة جديدة



https://arz.wikipedia.org/wiki/%D8%AC%D9%86%D8%B3%D9%86%D8%AC

نوع من الاعشاب ينقسم لحداشر عيله , وهو عموما عشب نموه بطئ لكنه معمر وبجذور ملحمه
fleshy . عيله "ارالياسي Araliaceae" بتنمو فى شمال الكرة الارضيه زي شرق اسيا (
شمال الصين , كوريا وشرق سيبريا ) فى مناطق بارده .

النوع اللى اكتشف فى فيتنام اسمه Panax vietnamensis . وعموما فى هذه الصفحه سنركز
على اهم الانواع بتاعه الجنسنج وهما Panax Ginseng و Panax quinquefolius واللي
بيتميزوا بوجود مواد الجنسنوسايدس ginsenosides.

الجنسج السيبيري Siberian ginseng اسمه (Eleutherococcus senticosus) ودا متسمي
جنسج كحيله كاسم تجاري لان جذره خشبي مش ملحم ولايوجد به جنسنوسايدس ginsenosides.

كلمه جنسنج الانجليزية مشتقة من كلمة («رين شين» او «جن شين» jên shên) الصينية
(rénshēn (صينى مبسط: 人参; صينى تقليدى: 人蔘) ومعناها "جذر الرجل" وهذه التسمية سببها
أن فروعها تشبه رجل الرجل.

اما كلمة باناكس فمعناها " كل الشفاء " باليوناني وكان ذلك بسبب أن عالم النباتات
والدكتور اليوناني Carl von Linné ( باليوناني : Carl Linnaeus ) لاحظ الاستخدام
الواسع لهذا العشب فى الصين كباسط للعضلات .

جذور الجنسنج الامريكي والصيني الاتنين يتم تناولهم عن طريق الفم كمقويات بتدي طاقه
للجسم او مقويات جنسيه ( محتاجه مصدر ) وكمان فى علاج الضعف الجنسي عند النوع
التاني من مرضي السكر ( اللى مش بياخدوا انسولين ) . العشب غالبن بيتوافر مجفف سواء
عشب كامل او متقطع ولان الاوراق سعرها مش غالي فساعات بيحطوها مجففه هيا كمان مع
الجذور .

ساعات بيتخلط مع المشروبات اللى بتصحصح زي الشاي او مع الماكولات اللى بتدي طاقه .
وبيكون غالبا بتركيزات قليله ولايوجد لها اى تأثير طبي . من أيضاالممكن فى بعض
الاحيان أستخدامه فى منتجات التجميل وأيضا لا يكون له اى تأثير طبي لان التركيز غير
مؤثر .

وذلك بسبب انه فيه نتايج متضاربه من كذا دراسه . وخصوصا بسبب انه فيه انواع مختلفه
من العشب استخدمت فيها.عشان كده نادر اننا نلاقي دراسه بجوده عاليه معتمد عليها .

لكنه عموما بيتسوق كمقوي ( بيدي طاقه ويساعد الانسان انه يقاوم الاجهاد الارهاق ) .
وفيه بعض المعلومات المدعومه بتقول انه له تاثيرات مضاده للسرطان وللاكسده ( مضاد
الاكسده بيحمي الجسم من مواد ممكن تسبب سرطان ) , بالرغم ان الدراسات اللى اتعملت
علي الحيوانات لقياس طول العمر والصحه مع وجود الاجهاد كانت نتايجها سلبيه .

لكن فيه دراسه غير دقيقه فى جامعه المكسيك قالت انه الجنسنج كغذا ممكن يحسن الصحه
والحياه . دراسه تانيه لعلما اسيويين قالت ان الجنسج كان له تاثير فى تخفيف اثار
السرطان فى الحيوانات لكن حتي الان التاثير لم يتضح فى الانسان.

دراسه مهمه سنه 2002 فى كليه الطب جامعه الينوي واللي اتعملت علي الحيوانات وقالت
ان الجنسنج الامريكي والصيني الاتنين بيزودوا الرغبه الجنسيه مع الاداء , والاهم ان
التاثير ده غير راجع لتغيير فى الهرمونات ولكن بتاثير مباشر من الجنسنج او مواد
جنسنوسايدس ginsenosides علي الجهاز العصبي المركزي و الانسجه اللى ف مناطق جنسيه
gonadal tissues. كمان جنسنوسايدس بتسهل الانتصاب والكلام ده متفق مع الطب الشعبي
الصيني والامريكي . كمان فيه دراسه قالت ان الجنسنج فيه هرمونات انثويه نباتيه
phytoestrogens.

نوعين الجنسنج المشهورين واللي بنتكلم عليهم (P. ginseng و P. quinquefolia) مفيش
خوف منهم حتي لو بجرعه شويه عاليه . فى الطب الشعبي الصيني بيخافوا يعطوا الجنسنج
مع اى عشب تاني من مضادات العدوي الا للضروره , والاعتقاد السايد هناك ان الميكروب
ممكن يتقوي ويبقي شيطان يقضي علي البني ادم .

انتاجه فى امريكا وكندا وبيتسعر غالبن فى الصين . اغلب العلب بتاخد اللون الاحمر او
الابيض او الازرق بالوان علم امريكا وبريطانيا . وتبعن للطب الشعبي الصيني واللي
بيعتقدوا ان الجنسنج الامريكي بيعمل تبريد للجسم من الشهوه للستات خصوصا (الين)
(Yin) وحسب اعتقادهم برضو ان الجنسنج الشرق اسيوي بيزود الشهوه ويسخن
الرجل(اليان)(Yan) والاعتقاد ده شايع هناك لانهم بيعتقدوا ان اى حاجه بتطلع فى
اماكن بارده او فى شمال الجبال او فى جنوب الانهار بتزود شهوه الجسم (Yan) , والعكس
صحيح . الجنسنج الصيني/الكوري اللى بيطلع فى شمال شرق الصين وكوريا واللي بيطلع فى
الاماكن البارده دي معروف لاغلب الكوريين فى الطب الشعبي وعارفين عنه انه بيزود
اليان (سخونة وشهوه الجسم ) . وباختصار فالمعالجين فى الطب الشعبي الصيني بيقولوا
ان الجنسنج الامريكي واللي بيطلع فى اماكن حاره بيزود الين ( تبريد الشهوه للستات )
اما الجنسنج الاسيوي فبيزود اليان ( بيسخن الشهوه عند الرجاله )رغم انهم مش عارفين
اذا كان الجنسنج الامريكي بيطلع بس فى اماكن حاره ولا لأ ! لكن لانه بيـ طلع سوايل
فهما معتقدين بكده . علي العموم بيتقطع وبعدين بيتحط فى مايه سخنه عشان يتعمل منه
منقوع ( زي بتاع الشاي ) .

فيه دراسه- وبرضه مش دقيقه - بتقول ان الجنسنج الامريكي بيقلل من الانفلونزا .
الجنسنج الامريكي ده شبه الجزر الابيض الصغير وطالع منه فروع . النبات طوله من 6-8
انش وبيكون فى الغالب شايل 3 ورقات كل ورقه متكونه من 3-5 ورقات صغيره طول كل واحده
من 2-5 انش .

(كورى: 홍삼; صينى متبسط: 红蔘; صينى تقليدى: 紅蔘) بيجي من الصين وكوريا . (الباناكس
جنسنج ) ده بيتجفف بالتبخير او ف الشمس , بعد كده بيتملح فى خميره عشبيه ويطلع
مسحوق هش ودا بيستخدم اساسن كمقوي جنسي وبيدي طاقه . فيه دراسه اتعملت سنه 2002
بتقول انه فعلا بيعالج ضعف الانتصاب (الضعف الجنسي ) عند الرجاله وكمان بيقلل رجوع
سرطان المعده مقارنه باللي ماخدوش الجنسنج فى التجربه . دا غير انه فيه دراسه تانيه
اتعملت علي الجرذان rats وقالت ان الجنسنج الابيض وكمان الاحمر بيقللوا - فعلا -
حصول السرطان وان كان الجنسنج الاحمر تاثيره كان اكبر .

ودا مش بيتزرع فى البيوت ولكنه بيطلع طبيعي وبيتقطع فى مكان طلوعه . بيعتبروا
الماده الفعاله جنسنوسايدس ginsenosides فيه اكتر . وجوده نادر شويه ومعرض للانقراض
كمان بسبب الطلب العالي عليه فى السنوات الاخيره مع قلته ( مع الاسف !! ) , دا غير
انه بيحتاج سنين عشان يترعرع والمقطوف منه اكتر من اللى بيتزرع جديد . البري ممكن
يكون امريكي وممكن يكون صيني وساعات بيتعالج ل جنسنج احمر . الولايات المتحده ب
تشجع علي زراعته بسبب الخطر الحاصل عليه .



https://arz.wikipedia.org/wiki/%D8%AA%D9%84_%D8%A7%D8%A8%D9%8A%D8%A8

تل ابيب (عبرى: תֵּל־אָבִיב-יָפוֹ |Tel Aviv Yafo|) مدينه اسرائيليه انشأها اليهود
سنة 1909 جنب يافا و اخدت الاسم دة سنة 1910. فيها مصانع منسوجات و هدوم و جامعه
(جامعة تل ابيب) اتأسست سنة 1956.

فيه بعض الفلسطنين وهم السكان الاصليين للمدينة اللى بيقولوا عليها تل الربيع وهو
ترجمة الاسم المنتشر اكتر فى وسايل الاعلام اللى بالعربى هو الاسم العبرى تل ابيب.
اسمها الرسمي هو تل ابيب يافا بعد ما الحكومة الاسرائيلية دمجت مدينة تل ابيب ويافا
فى الادارة المحلية سنة 1949.

اسم تل ابيب جه بعد اقتراحات كتير، منها "هرتسليا" على اسم تيودور هرتزل. وعشان
كانت فكرة للنهضة للوطن اليهودي القديم. ترجمة ابيب بالعبرى هى "الربيع"، رمز
التجديد.

فيه نظريه عن اسم يافا او Yafo فى العبرى و نظريه أن الاسم مستمد من yafah او yofi،
بالعبرى "جميلة" او "الجمال". و فيه نظريه تانيه كمان بتقول أن اسم يافا كان على
اسم يافث Japheth ، ابن نوح، و انه اسس المدينة.

يافا ميناء قديم فى التاريخ. سلسلة من الحفريات الاثرية، بين 1955 و 1974، كشفت عن
آثار للابراج وبوابات من العصر البرونزى الوسيط.



https://arz.wikipedia.org/wiki/%D8%AA%D9%84%D9%8A%D9%81%D8%B2%D9%8A%D9%88%D9%86

التليڤيزيون (من اصل اللغة فرنسي :‏ télévision ‏نطق:‏ /televizjɔ̃/ ‏(TV))‏ هو
جهاز يستخدم على نطاق واسع فى [الاتصالات]السلكيه و اللاسلكيه المتوسطة لارسال و
استقبال الصور المتحركة او مونوكروماتيك (monochromatic "ابيض و اسود") او الوان.
كلمة تليڤزيون جاءت من اصول يونانية τῆλε ‏tele) و [لاتينى]: visio; اليونانى tele
(من بعيد) و اللاتينى visio (مشهد).

التليڤيزيونات ظلت موجوده فى السوق من اواخر 1930-ات, جهاز التليڤيزيون وأصبح فى
بيوت التجار والمترفين و المؤسسات, كمصدر للتسلية و اخبار. من ال1970-ات وجود ڤيديو
كاسيت, ليزر ديسك, دى ڤى دى DVD, و والآن وجد بلو ريى ديسك Blu-ray Disc, وأصبح
التليڤيزيون يستعمل من وقت لآخر من اجل مشاهدة المواد المسجلة مسبقا و ايضا
المذاعة. علما أن هناك أشكال اخرى من التلفزيونات مثل تلفزيون المراقبه (CCTV)
بيستعملو, اكتر طريقه التليڤيزيون بيستعمل فيها بتبقى عشان اذاعة التليڤزيون, اللى
إتعملت على السيستيم اللى كان موجود بتاع موديل اذاعة الراديو الذي تطور فى عام
1920-ات, و استخدم الترانسميتر transmitter بطاقه عاليه كي يذيع اشارة التليڤيزيون
للتليڤيزيونات.



https://arz.wikipedia.org/wiki/%D8%AA%D8%B4%D9%8A%D9%83%D9%88%D8%B3%D9%84%D9%88%D9%81%D8%A7%D9%83%D9%8A%D8%A7

تشيكوسلوڤاكيا (Československo) كانت دوله موجوده فى وسط اوروبا من اتكونت فى
اكتوبر 1918 لما اعلنت استقلالها عن الامبراطوريه النمساويه المجريه مع نهاية الحرب
العالميه الاولانيه و تنتها مستقله لحد سنة 1992 لما اتقسمت بشكل سلمى لدولتين
مستقلتين هما تشيكيا و سلوڤاكيا.

فى السنين الاولانيه من حياة تشيكوسلوڤاكيا ما كانش فى اعتراف رسمى بوجود قوميتين
مختلفتين جوه الدوله و كانو بيعتبروهم قوميه واحده اسمها القوميه التشيكوسلوڤاكيه
بس مش كل السكان كان موافقين على الايديولوجيا دى و خصوصا السلوڤاك اللى كان
مشاعرهم القوميه اقوى من التشيك. وقت الحرب العالميه التانيه، الالمان احتلو
تشيكوسلوڤاكيا و قسموها لمحميات. الدوله اتوحدت من تانى بعد الحرب العالميه ما خلصت
بس حصل اعتراف رسمى بان الدوله متكونه من قوميتين: قومية التشيك و قومية السلوڤاك.

سيطر الشيوعيين على الحكم فى اواخر سنة 1948 و انضمت تشيكوسلوڤاكيا لحلف وارسو،
ربيع براج كان فتره قصيره من الديموقراطيه و الليبراليه السياسيه و انفتاح
الاقتصادى و الحريات الاساسيه زى حرية التعبير و السفر و الاعلام. الفتره استمرت من
5 يناير 1968 لحد 21 اغسطس 1968 لما غزت قوات الاتحاد السوفييتى و دول تانيه من حلف
وارسو براج و و سحقت الاصلاحيين المسالمين و رجعت من تانى الشيوعيين للحكم.

الشيوعيه فى تشيكوسلوڤاكيا انتهت سنة 1989 بعد الثوره المخمليه اللى اتزامنت مع
سقوط الانظمه الشيوعيه التانيه فى اوروبا الشرقيه زى بلجاريا و رومانيا و بولاندا و
المجر. اتغير اسم الدوله فى ابريل 1990 من جمهورية تشكوسلوڤاكيا الاشتراكيه و بقا
جمهورية تشيكوسلوڤاكيا الفيدراليه، و بسبب نمو الشعور الوطنى خصوصا عند السلوڤاك
قرر البرلمان فى 31 ديسمبر سنة 1992 تقسيم الدوله بشكل سلمى لدولتين مستقليتن:
سلوڤاكيا و تشيكيا.



https://arz.wikipedia.org/wiki/%D8%AA%D8%B4%D8%A7%D9%83_%D8%AA%D8%B1%D8%A7%D9%8A%D9%86%D9%88%D8%B1

تشاك تراينور (21 اغسطس 1937 - 22 يوليو 2002) ممثل ومخرج بورنوجرافى امريكى ، اسمه
الحقيقى تشارلز ايڤريت تراينور (Charles Everett Trainor) .

اتولد تشاك تراينور يوم 21 اغسطس 1937 فى مدينة لوس انجليس بولاية كاليفورنيا
الامريكية ، وهو قواد كبير وكان بيعشق صناعة الجنس بشكل غير طبيعى وعلشان كده اختار
انه يشتغل فى مجال البورنوجرافى من سنة 1970 فى الفترة المعروفة بالعصر الدهبى
للبورنو .

فى سنة 1971 تشاك تراينور اتجوز الممثلة البورنوجرافية الراحلة ليندا لافليس (Linda
Loveless) وهو كان السبب المباشر فى دخولها مجال البورنوجرافى لانه هو اللى اجبرها
على كده عن طريق الضرب والتعذيب لدرجة انه كان بيهددها بالمسدس بتاعه وكان بيجبرها
على ممارسة السكس مع رجالة تانيين قصاد فلوس كان هو اللى بيقبضها ولما كانت ترفض
كان يحرض الرجالة دول انهم يغتصبوها . وكان هو مدير الانتاج لفيلمها البورنوجرافى
الشهير Deep Throat سنة 1972 ، وكان بيقول انها كانت خجولة قوى اول ما عرفها لدرجة
انها اتصدمت لما دخل عليها راجل وهى فى الحمام وشافها وهى عريانة وكان فخور قوى وهو
بيقول :(انا اللى عملت ليندا لافليس ) . وفى سنة 1974 تم الطلاق بينهم .

وفى سنة 1975 تشاك تراينور اتجوز الممثلة البورنوجرافية الراحلة مارلين تشامبرز
(Marilyn Champers) ، وهنا كان الوضع مختلف لانها كانت دخلت فى مجال البورنوجرافى
من قبل جوازهم ده غير انه كان فيه علاقة شغل سابقة بينهم لما كان هو برضه مدير
الانتاج لفيلمها البورنوجرافى الشهير Behind the Green Door سنة 1972 . وفى سنة
1985 تم الطلاق بينهم .

فى يوم 22 يوليو 2002 مات تشاك تراينور فى بيته بمدينة تشاتسوورث بولاية كاليفورنيا
نتيجة احتشاء عضلة القلب ، وبعد موته قالت باربرا بورمان اخت ليندا لافليس (Linda
Loveless) انها متضايقة بسبب انه مات قبل ما تقتله هى بسبب الجرايم اللى كان
ارتكبها فى حق اختها الراحلة .



https://arz.wikipedia.org/wiki/%D8%A8%D9%8A%D9%88%D9%85%D9%89_%D9%82%D9%86%D8%AF%D9%8A%D9%84

بيومي قنديل (31 يوليه 1942 - 8 اكتوبر 2009) كان باحث مصرى و لغوى بيعتبر واحد من
أهم المفكرين المصريين المعاصرين اللى دعا للتمسك بالثقافه المصريه و التعدديه و
التسامح اللى اتعرف بيهم المصريين من الاف السنين و كان من اكبر المدافعين عن
القومية المصرية المضطهَده. بيعتبر امتداد لمدرسة الفكر الوطنى المصريه. انتقد
بيومى قنديل النسيان والتجاهل و حتى الاحتقار اللى بيكنه معظم المصريين المعاصرين
لجدودهم الفراعنه العظام على حد وصفه.

بيومي قنديل اتولد 31 يوليو 1942 فى محافظة المنوفية شمال القاهرة و كمل تعليمه
الثانوي هناك وبعديها اتنقل للقاهرة و درس فى جامعة القاهرة كلية الاداب و خد
ليسانس اللغه الانجليزيه و ادابها سنة 1964. بيومي قنديل بيتكلم و بيعرف لغات كتيرة
حيه و ميته و اولها طبعا اللغة المصرية الحديثة(العامية المصرية) و كمان العربي
الكلاسيك و الانجليزى و الفرنساوي والاسباني و اليوناني القديم و اللاتيني و كمل
تعليمه للغة القبطية فى كلية الدراسات القبطية فى العباسية.اشتغل بيومى قنديل مدرس
للغه الانجليزيه و صحفى فى جورنال الاخبار و كان عضو فى نقابة الصحفيين المصريين و
عضو اتحاد الكتاب المصريين و فى جمعية الاثار القبطيه و جمعية القاهره للغويين.
ابتدا اهتمام بيومى قنديل بالمصرولوجيا و اللغات المصريه القديمه و هو بيدور على
معنى اسمه بيومى، اللى اتقاله ان اسم واحد من اولياء الله الصالحين و لكنه استمر فى
البحث لحد ما عرف انه اسم مصرى قديم متكون من مقطعين با: بتاع و يوم: بحر سوا
معناهم البحرى او المنسوب للبحر و من ساعتها اابتدا يدرس و يبحث فى جذور المصريين
المعاصرين و ثقافتهم و لغاتهم.

بيومى قنديل لخص مشروعه الفكرى فى كتابه حاضر الثقافة فى مصر و اللى عمل فيه مجهود
كبير اشاد بيه عدوينه قبل صحابه و قدم فيه دفاع علمي عن الهوية المصرية المسلوبة و
اللى بتواجه خطرين اساسيين: خطر الذوبان فى الخارج و خطر التفتيت من الداخل و ركز
على موضوعين اساسيين فى الكتاب دا: الموضوع الاول هو القوميه المصريه فى مواجهة
الثقافة العربية السامية و لخص المشكلة فى سؤال هو هل المصرين عرب؟ و استمر فى طرح
تساؤلات ما بتخطرش على بال كتير من المثقفين من نوع هل الانتماء الديني جزء من
الانتماء الثقافي ولا العكس؟ و انتهى قنديل الى نتيجة لخصها فى الجملتين دول 'القول
الذي يردده "المتعلمون المصريون" و خصوصاً "الأكاديميون" منهم وراء الخبراء
الامريكيين بأن الثقافة العربية-الاسلامية هى الثقافة القومية للمصريين المعاصرين
هو قول فاسد و بالتحديد غير علمي و غير دقيق و غير نزيه فى آنٍ واحد. و بيقول السيد
قنديل ان المصريين مش عرب و مش ساميين و انهم بيتصنفوا حسب الانثروبولوجي تحت العرق
الحامي(الافريقي) مع اخواتهم فى شمال افريقيا : البربر(الامازيغ) والاريتريين و
الاثيوبيين و النوبيين ودا ما يخليناش نفهم الموضوع على انه استعداء للعرب لانه
بيأكد كذا مرة ان على الرغم من ان المصريين مش عرب بس اولاد عم لينا لان العرب و
العبرانيين و شعوب شمال افريقيا عموما بتجمعهم عيلة لغوية واحدة هى العيلة
الأفروأسيوية

الموضوع التاني هو اعادة اكنشافه للغة المصرية الحديثة زي ما بيحب يسميها و
المعروفة باللغة العامية و اغلب المثقفين بيلخصوا موقفهم منها فى انها لهجة منحدرة
من اللغة العربية الفصحى او مجرد تشويه للغة العربية الام. قنديل وصل ان اللهجة
المصري دي هى المرحلة الرابعة والأخيرة من اللغة المصرية القديمة ودا سبب تسميته
ليها باللغة المصرية الحديثة قنديل افترض فرضية هى ان اللى المصريين بيتكلموه
دلوقتي هى لغة مش لهجة و ليها قواعد واضحة و هى نفس قواعد القبطي و حتى المصرية
القديمة و بعد ما برهن على فرضيته دي بالادلة العلمية و بالملاحظات وجِّه دعوة لكل
المصريين انهم يكتبوا لغتهم و يعترفو بيها كبنت للغة القبطية و على الرغم من ان
اغلب كلماتها من ال عربي بس اللغات بتتصنف حسب القواعد مش على حسب الاصول المفترضة
لمفردتاتها. و بحسب كلامه (اللغة المصرية الحديثة هى لغة مستقلة عن اللغة العربية
الكلسيكية لكن ماهيش منفصله عنها ولا عن اى لغة او لهجة فى المنطقة المحيطة ولا فى
الدنيا الواسعة).

بيومي قنديل الف كتب كتيرة تانية جنب حاضر الثقافة فى مصر زي كتاب دفاعاً عن تراثنا
القبطى و كمان نشر دراسات كلها حوالين اللغة المصرية و التراث القبطي و عمل محاضرات
فى باريس و لندن و برمنجهام و معرض القاهرة الدولي للكتاب و ترجم كتب كتير و لكن
اهم حاجة ترجمها هم كتاب مصر و كنعان و اسرائيل فى العصور القديمة و كتاب اخناتون :
الفرعون المارق

بيومي قنديل حاول هو و بعض صحابه تاسيس حزب سياسي مصري خالص و سمّاه حزب مصر الام و
كتب البرنامج السياسي للحزب و بعض صحابه سمّوه فيلسوف الحزب بس للاسف الحزب رفضته
لجنة الاحزاب المصرية التابعة لمجلس الشورى و بعدها فضّل بيومي قنديل انه يسيب
السياسة للسياسيين و يتفرغ لابحاثه و دراساته فى اللغة المصرية الحديثة.

اتوفى بيومى قنديل فجأة يوم الخميس 8 اكتوبر 2009 فى القاهرة و اتدفن حسب رغبته فى
غرين الدلتا الاسمر.ترك بيومى قنديل تراث كبير و تأثير اكبر على الحياة الثقافية فى
مصر و رثاه اصدقائه و محبينه المفجوعين فى خسارته فى جرانيل الدستور و العربى و روز
اليوسف و القاهرة و المصرى اليوم و وطنى و الاهالى.

اتعمل حفل تأبين لبيومى قنديل يوم 11 يناير 2010 و وصفه الشاعر شعبان يوسف انه كان
مثقف و باحث طول الوقت يدعو لأفكاره المتعلقة بهوية مصر الثقافيه و طالب الدولة
بنشر أعماله الإبداعية الكاملة و منها‮: مسرحية‮ "سفر الخروج المصرى‮" و مجموعات ‮
"ضم القمح ليلا‮" و"أمونة تخاوي الجان‮" و كتبه‮ "دفاعا عن تراثنا القبطى‮" و"حاضر
الثقافة فى مصر‮" .



https://arz.wikipedia.org/wiki/%D8%A8%D9%8A%D9%84%D9%8A%D8%B2

بيليز (معروفه أبل كده بـ "هوندوراس البريطانيه") هى بلد فى امريكا الوسطانيه.مساحة
بيليز 22,966 كم2 و عدد سكانها 307,899 (حسب يوليه 2009)، لغتها الرسميه هى
الانجليزى على الرغم من فى سكان كتير بيتكلمو اسبانى و كريول.

بيليز كانت مركز مهم من مراكز الحضاره المايانيه و ازدهرت فيها اكتر من مدينه-دوله
مايانيه لحد ما انهارت فى القرن الاول الميلادى.اتنازع على احتلالها الاسبان و
الانجليز فى القرن السبعتاشر و التمانتاشر و بقت مستعمره انجليزيه تحت اسم هوندوراس
البريطانيه من سنة 1854. حصل مشاكل على ترسيم الحدود بين بريطانيا و جواتيمالا و دا
اللى اخر اعلان استقلالها لحد سنة 1981.جواتيمالا ما وافقتش على انها تعترف بالدوله
الجديده لحد سنة 1992 و لسه لحد انهارده فى نزاع على شكل الحدود النهائى بين
البلدين.

السياحه بتعتبر من اهم مصادر الدخل القومى فى بيليز و من اهم المشاكل الللى بتواجه
بيليز الدين الخارجى الكبير اللى عليها ، نسبة البطاله العاليه ، تجارة المخدرات و
الجريمه و ارتفاع نسبة الاصابه بمرض الايدز.



https://arz.wikipedia.org/wiki/%D8%A8%D8%B1%D9%88%D9%86%D8%A7%D9%89

Coordinates: 4°53′25″N 114°56′32″E﻿ / ﻿4.89028°N 114.94222°E﻿ / 4.89028;
114.94222

بروناى دار السلام او برونى دارالسلام ، - بالمالاى: Negara Brunei Darussalam -
سلطنه فى شمال الساحل الشمالى التابع لجزيرة بورنيو فى جنوب شرق اسيا المطل على بحر
الصين الجنوبى بين ماليزيا و ساراواك. مع ان بروناى مساحتها صغيره ( 5,765 كم مربع
) لكن كانت جزء من سلطنه قويه لها تاريخ كبير يرجع للقرن الاربعة عشر ، و تعتبر من
اغنى بلاد العالم ، و هى دوله مسالمه تتمتع بتقدم و ازدهار كبير و سكانها متنورين و
متعلمين. استقلت بروناى عن انجلترا فى 1 يناير سنه 1984 ، و يحكمها حالياً السلطان
حسنال بولقيه Hassanal Bolkiah. عدد سكان السلطنه حوالى 381,371 غالبيتهم مالاى
(حوالى 66% ) و مواطنين من اصول صينيه (حوالى 11%). عملتها دولار بروناى Brunei
dollar.



https://arz.wikipedia.org/wiki/%D8%A8%D8%B1%D9%88%D8%AA%D9%8A%D8%B3%D8%AA%D8%A7%D9%86%D8%AA%D9%8A%D9%87

الپروتيستانتيه (ألمانى: Protestantismus; انجليزى: Protestantism) ، مذهب من
المذاهب المسيحيه ابتدت فى شمال اوروبا فى بدايات القرن الستاشر كحركه دينيه منشقه
على الكنيسه الرومانيه الكاتوليكيه اللى بيتزعمها بابا الكاتوليك ( بابا الفاتيكان
دلوقتى ). المذهب البروتيستانتى فى نفس الوقت اتقسم لمذاهب كتيره بتختلف فى حاجات
لكن بتتفق فى حاجات. بدإت البروتيستانتيه بتمرد مارتين لوثر على البابا و الكنيسه
الكاتوليكيه سنة 1517 فحرمه البابا من الكنيسه و طرده لكن لوثر استمر فى تمرده و
حرق وثيقة الحرمان ، و اسس كنايسه الانجيليه المنشقه فى المانيا و اسكندنافيا و
قامت صراعات دمويه و فكريه و عداوه كبيره بين الكنيستين . و انبثق من المذهب
البروتيستانتى مذهب تانى هو المذهب الكالفينى اللى اسسه جون كالفين فى سويسرا. فى
انجلترا ظهر توماس كرانمير و اسس كنيسة انجلترا الاصلاحيه ، و بعده اسس جون كنوكس
كنيسه متطرفه اكتر فى اسكوتلاندا. العداوه ما بين الكنيسه الكاتوليكيه و الكنايس
البروتيستانتيه استمرت لقرون طويله حصلت فيها صراعات مسلحه ، و فى ايرلاندا قامت
حرب اهليه ما بين الكاتوليك و البروتيستانت اتقتلت فيها اعداد كبيره من الناس.

بتتضمن الپروتيستانتيه على افكار تحرريه فى المسيحيه و التسامح الدينى. الشخص فيها
مسئوليته فرديه قدام الاله وحده و مش قدام الكنيسه ولا بواسطتها، و بكده قلصت
الپروتستانتيه التقاليد المسيحيه القديمه و السلطه الدينيه المتحكمه زى ما هى
موجوده فى الكاتوليكيه و الكنايس الشرقيه. فيها مذاهب كتيره زى الأدڤنست و ال
پيوريتانيه (انجليزى: Puritans) و العصريه و اللوثريه (انجليزى: Lutheranism) و
غيرها. الپروتستانت ما عندهمش بابا زى الكاتوليك و الارتودوكس، و بيعتبروا اكتر
عصريه.

المذهب الپروتستانتى نشأ فى المانيا و منها انتشر لبلاد كتيره اغلبهم فى غرب و شمال
اوروبا و فى امريكا و اوستراليا. عدد المسيحيين الپروتستانت فى مصر حوالى 100,000
واحد بيمثلو 0.13% من عدد سكان مصر الاجمالى.



https://arz.wikipedia.org/wiki/%D8%A8%D8%B1%D8%A7%D8%AC

پراج (تشيكى: Praha نطق: [ˈpraɦa] (مساعده·معلومات))‏ هى عاصمة تشيكيا و اكبر مدينه
فيها. پراج مبنيه على ضفة نهر فلتافا فى نص بوهيميا و بتعتبر مركز للثقافه و
السياسيه و الاقتصاد التشيكى و بيرجع عمرها لاكتر من 1100 سنه (اتأسست المدينه فى
القرن التامن). و حتى لما اتكونت تشيكوسلوفاكيا سنة 1918 استمرت پراج العاصمه بتاعة
الدوله الجديده و حصل فيها تطور عمرانى و اتمددت بصوره كبيره جدا. اول ذكر للمدينه
كان على ايد التاجر و الرحاله اليهودى ابراهيم ابن يعقوب سنة 965 مع ان قلعة پراج
اتبنت سنة 890 و ابتدو الناس يسكنو حواليها باعداد صغيره لحد ما امر الملك شارل
الرابع بتأسيس مدينه پراج الجديده سنة 1348.



https://arz.wikipedia.org/wiki/%D8%A7%D9%8A%D8%B2%D9%8A%D8%B3

ايزيس هى الاهه مصرية قديمة ب تمثل صورة الام المثالية و الزوجة الوفية. ايزيس من
الهة تاسوع اون و هى اخت و مرات اوزوريس و ام حورس ، انتشرت عبادتها فى مصر و سوريا
و اليونان و روما. ومن المعتقدات المصرية الجميلة هى ان نهر النيل ب يفيض بسبب
دموعها الي بتبكيها على موت جوزها أوزوريس اللى قتله اخوه ست.

اسم ايزيس هو النطق اليوناني ل الاهة المصرية بس الاسم المصري الاصلي ليها هو اس-ت
و اللى معناه ملكة العرش.

انتشرت عبادتها فى العصر البطلمى فى اسكندريه، و فى السنين الأولانية للديانة
المسيحية كانت عبادة الالهة المصرية أيزيس منتشرة فى كل انحاء الامبراطورية
الرومانية و حتى فى العاصمة روما، كانت المعابد بتتبني و المسلات بتترفع تكريماً
للالهة المصرية.و فى اليونان كانو المؤمنين التابعين ل إيزيس مسيطرين على مدن كاملة
زي ديلوس و ديلفي و إليوسيس .المواني البحرية كانت بتتسمى باسم ايزيس من اول بحر
العرب لحد البحر الاسود. و فى كتابات و نقوش للمؤمنين بيها فى أسبانيا و ايرلاندا و
تركيا و جزيرة العرب.. ايزيس كان ليها معبد فى جزيرة فيلة فى النوبة استمر الكهنة
هناك محافظين على طقوس عبادة ايزيس لحد القرن السادس الميلادي لما الامبراطور
البيزنطي (جوستينيان) امر بقفل المعبد بحجة انه اخر معقل للوثنية فى الامبراطورية
المسيحية.

ب تبدي اسطورة ايزيس بان الاله آتو م كان عنده اربع احفاد سيت و نيفتيس و اوزوريس و
ايزيس. اوزوريس كان ملك لمصر وكل الناس بتحبه و علشان كدة اخوه سيت قتله من كتر
الغيرة و قطع جثته تلات-ت-اشر حتة ووزعهم على كل نواحي مصر. الزوجة الوفية ايزيس
جمعت الاشلاء بتاعة جوزها و قعدت بيكي و تعيط عليهم لحد ما رجع للحياة لكنه فضل انه
يكون اله للميّتين. الابن حورس بنتقم لمقتل ابوه اوزوريس و بيهزم عمه سيت.



https://arz.wikipedia.org/wiki/%D8%A7%D9%85%D9%8A%D9%86%D9%87_%D8%B1%D8%B2%D9%82

امينه رزق (15 ابريل 1910 طنطا - 24 أغسطس 2003 القاهره ), ممثلة مسرح وسينما
وتليفزيون مصرية قديرة.

امينة رزق جت على القاهرة سنة 1934 من طنطا مع خالتها امينة محمد اللى كانت بتشتغل
فى التمثيل. سنة 1922 وقفت على المسرح مع خالتها لأول مرة منشدين فى كورس فرقة على
الكسار على مسرح روض الفرج. اول ظهور لامينه رزق كان فى الفيلم الصامت (سعاد
الغجرية) سنة 1938. بدايتها الحقيقية على المسرح كانت سنة 1924 لما انضمت لفرقة
رمسيس، و إشتغلت مع يوسف وهبى فى مسرحية راسبوتين.

امينه رزق كونت مع يوسف وهبى ثنائي فني ناجح، البدايه كانت فى فيلم (أولاد الذوات)
سنة 1939 وعملت دور البطولة والفيلم ده هو اول فيلم مصري ناطق من اخراج محمد كريم.
فى مايو 1944 حل يوسف وهبى فرقة رمسيس فانضمت أمينة رزق للفرقة المصرية للتمثيل
والموسيقى. وفى سنة 1958 اضمت للمسرح القومى فقدمت عشرات العروض الناجحة منها:
"النسر الصغير (51/52)، شهرزاد (53/54)، شهريار (55/56)، إيزيس (56/57)، مجنون ليلى
(58/59)، بداية ونهاية (62/63)، طعام لكل فم (63/64)" وغيرها. رصيدها السينمائي
(200)فيلم ورصيدها المسرحي(500)مسرحية والتلفزيون(96) عمل تليڤزيون وراديو
(178).ماتجوزتش خالص. ماتت وهي عمرها حوالي 93 سنة.



https://arz.wikipedia.org/wiki/%D8%A7%D9%85%D9%88%D9%86

امون (او ”آمين“; مصرى قديم: Yamānu; يونانى: Ἄμμων ‏ Ammon و Ἅμμων ‏ Hammon)‏ هو
اله مصري قديم و بقى فى وقت من الاوقات واحد من اهم الالهة فى مصر القديمة و لكنه
مع مرور الزمان اتنسى و انتهت عبادته .

معنى كلمة امون فى اللغة المصرية القديمة هو المستخبّي. الكتابة المصرية القديمة
كانت بتسجل الحروف الساكنة بس وما كانت ش بتسجل الحروف المتحركة (زي العربى دلوقتي)
و علشان كدة ف مش ممكن نعرف ب الضبط ازاي كا ن اسمه (أ- م- ن) بيتنطق، ممكن امون او
امين و حتا يمكن يمانو. فيه علما بيعتقدوا ان لفظ ”امين“ اللى بيتقال فى صلوات
اديان جاى من اسم امون.

بتشترك الديانات الابراهيمية التلاتة (الاسلام و المسيحية و اليهودية) فى كلمة امين
اللى دايما بتتقال فى اخر الصلوات و الدعاء. و فى بعض العلما اللى بيرجحوا ان
الكلمة دي مشتقة من اسم الاله المصري القديم امون او امين. بيذكر تفسير الجلالين ان
كلمة امين اللى ب تتقال فى نهاية سورة الفاتحة مش من القرآن: ”وآمين ليست من
القرءان إجماعًا، ومعناها اللهمّ استجب.“



https://arz.wikipedia.org/wiki/%D8%A7%D9%84%D9%83%D9%88%D9%8A%D8%AA

الكويت ، دولة إماره على الخليج الفارسى بيحكمها امير. و هى بلد مصدره للبترول و هى
تاسع اغنى بلد فى العالم و بتملك خامس اعلى معدل احتياطي للبترول فى العالم.الكويت
فيها نظام ديمقراطي متقدم و بتشارك الست الكويتيه فى الحياه السياسيه. البرلمان
الكويتى اسمه مجلس الامه و بيمثل الكويتيين فيه حوالى 50 نايب. نظام الحكم فى
الكويت وراثى و العيله الحاكمه فى الكويت هى عيلة "ال صباح" و الحكم فيها وراثى.
اقتصاد الكويت من الافضل فى العالم و فيها واحدة من اقوى البورصات فى العالم هى
البورصة الكويتية. الكويت عضو فى مجلس التعاون الخليجى مع السعودية و الإمارات و
قطر و البحرين و عمان. فيه اجانب كتير بيشتغلوا فى الكويت و بيتسموا هناك "وافدين"
و اغلبهم هنود و مصريين و امريكان و إنجليز بتمتلك الكويت أغلى عملة فى العالم و هى
"الدينار الكويتى". بتملك الكويت أكبر حقل بترول فى العالم "حقل برقان" بتشتهر
الكويت بتطورها العمراني و اقتصادها المزدهر و السياسة الديمقراطيه و حرية الرأى.



https://arz.wikipedia.org/wiki/%D8%A7%D9%84%D8%B9%D8%B1%D9%88%D8%A8%D9%87

الوحده العربيه (بالإنجليزي:Pan-Arabism) هيا ايديولوجيا بتنادي بالوحده بين الدول
العربيه و ضمها فى دوله واحده من المحيط الاطلنطي لغاية الخليج الفارسى , و هيا
ايديولوجيا وثيقة الصله بفكرة القوميه العربيه اللى بتنادي بالاعتزاز بالمكون
العربي ف ثقافات الشعوب العربيه , و السعي للوحده السياسه و التكامل الاقتصادي بين
الدول العربيه , و مقاومة التأثير الغربي على الثقافه و السياسه العربيه. فكرة
الوحده العربيه انتشرت فى الخمسينات و الستينات , و ف العاده انصارها كانو من
لاشتراكيين و المناهضين للتدخل الغربي فى سياسات الدول العربيه. الوحده العربيه
اتحولت مع الوقت من مجرد فكره لعدد من المشروعات السياسيه بهدف توحيد الدول العربيه
فى دوله واحده, لكن اغلبها فشل.

اغلب المؤرخين عادة بيردوا اصل فكرة الوحده العربيه لجرجى زيدان مؤسس "حركة النهضه"
. زيدان كان له تأثير مهم على الفكر العربي , و بشكل خاص على اعتناق اللغه العربيه
الحديثه Modern Standardized Arabic كلغه موحده لكل الشعوب الناطقه بلهجات مشتقه من
اللغه العربيه , بدل الفكره اللى كانت رايجه وقتها باعتماد اللغات و اللهجات
المحليه فى كل دوله و خلاص. زيدان اشتغل على تحويل فكرته لرأي عام من خلال كتابة
روايات ادبيه باللغه العربيه بتحكي عن الابطال المحليين فى البلاد العربيه المختلفه
و وضعهم فى سياق تاريخي عربي.

اول سياسي اهتم بفكرة جرجى زيدان كان الشريف حسين بن علي شريف مكه اللى كان بيحاول
يستقل بعرب المشرق عن الامبراطوريه العثمانيه و يكون دوله عربيه مستقله تضم العراق
و الشام و شبه الجزيره العربيه مع بعض .

فى 1915-1916 اتعقد اتفاق بين الشريف حسين و بين السير هنري مكماهون المندوب السامي
البريطاني على مصر فى الوقت ده . الاتفاق تم من خلال مجموعه من الرسايل اتعرفت بعد
كده بإسم مراسلات حسين-مكماهون . المراسلات بتنص على ان بريطانيا هاتدعم مطالب عرب
المشرق فى الانفصال عن الامبراطوريه العثمانيه بشرط ان عرب المشرق يساعدوا بريطانيا
فى حربها ضد العثمانيين عن طريق انهم يعملوا ثوره شعبيه ضد العثمانيين. لكن فى 1916
بريطانيا وقعت اتفاقية سايكس-بيكو مع فرنسا , بهدف تقسيم المشرق العربي بعد جلاء
العثمانيين لمناطق نفوذ فرنساويه و انجليزيه . بعد استسلام العثمانيين فى 1918 ,
بريطانيا رفضت الالتزام بتعهداتها للشريف حسين . و فرنسا و بريطانيا قاموا بفرض
الانتداب الاجنبي على الشام و العراق و سواحل شبه الجزيره العربيه. بريطانيا ادت
للشريف حسين امارة الحجاز و صحرا جنوب شبه الجزيره اللى مالهاش اهميه استراتيجيه ,
و بعدها بفتره قصيره تمت الاطاحه بالشريف حسين فى انقلاب القبايل النجديه بزعامة ال
سعود , اللى اسسوا المملكه العربيه السعوديه بعد كده.

فكرة الوحده العربيه اتطورت و نضجت بعد كده على ايد عدد من المفكرين السوريين فى
التلاتينات زي قسطنطين زريق و زكي الارسوزي و ميشيل عفلق اللى كانوا هما نفسهم
الرموز المؤسسه لأول حزب سياسي قومي عربي هو حزب البعث السوري . افكار القوميه
العربيه عند البعثيين السوريين كانت مرتبطه بدرجه كبيره بالماركسيه فى اواخر القرن
التسعتاشر و اوائل القرن العشرين . كتابات زكي الارسوزي بعد كده كان فيها تأثر واضح
بأفكار النقاء العرقي عند النازيه و الشوفينيه الوطنيه اللى كانت سايده فى اوروبا
فى الوقت ده .

الملك عبد الله الاول بن الشريف حسين كان بيحلم بضم سوريا و لبنان و فلسطين و
الاردن ضمن مملكته تحت مسمى سوريا الكبرى , و بعت لحكومة الانتداب البريطاني على
فلسطين يطلب منها ده , لكن البريطانيين مكانوش متشجعين لمشروع الملك عبد الله ,
خصوصاً و ان شعوب الدول دي كان عندهم قاده محليين سلطتهم هاتضيع لو الملك عبدالله
نفذ خطته , و ده هايعمل مشاكل و صراعات اقليميه فى المنطقه مالهاش لازمه. طموحات
الملك عبدالله التوسعيه كانت احد الاسباب اللى ادت لإنشاء جامعة الدول العربيه.
مشروع الجامعه العربيه بدأ التحضير له فى 29 مايو 1941 لما وزير خارجية بريطانيا
انتونى ايدن Anthony Eden صرح بإن "الحكومه البريطانيه بتنظر بعين العطف لكل حركه
بتهدف لتحقيق وحدة العرب الاقتصاديه و الثقافيه و السياسيه" . و فى ظرف سنه تقريباً
من تصريح ايدن, مصطفى النحاس باشا دعا رئيس الوزرا السورى جميل مردم و بشاره الخورى
رئيس الكتله الوطنيه اللبنانيه عشان يتناقش معاهم فى موضوع تأسيس " جامعه عربيه ".
بعد كده ابتدت مشاورات ثنائيه بين مصر و ممثلين من العراق و سوريا و لبنان و
السعوديه و الاردن و اليمن , و فى اكتوبر 1944 قرر المجتمعين انشاء منظمه جامعة
الدول العربيه . لكن بعد اغتيال الملك عبدالله سنة 1951 على ايد ناشط وطني فلسطيني
, حلم سوريا الكبرى اختفى من الاجنده السياسيه للاردن , لكن فضلت جامعة الدول
العربيه موجود كمنظمه اقليميه.

قبل وصول جمال عبد الناصر للحكم مكانش فيه اى اهتمام بفكرة الوحده العربيه فى مصر .
بس على نص الخمسينات القوميه العربيه (بالإضافه للاشتراكيه العربيه بقيت هى السياسه
الرسميه لمصر . و السعي للوحده العربيه بقا بيتشاف على انه سياسيه لمقاومة
الصهيونيه و التدخل الغربي فى شئون الشرق الاوسط. قبل عبد الناصر كان فيه عدد من
المحاولات العربيه للوحده لأسباب مختلفه و بعضها كان برعاية او بالتنسيق مع
بريطانيا . فى الاربعينات رئيس الوزرا البريطاني انتوني ايدن كان بيطالب بوحده
عربيه على ستايل مشروع عبد الله الاول فى الاردن او مشروع نورى السعيد فى العراق
لكن كل المحاولات دي انتهت بالفشل. بعد العدوان الثلاثي و حرب السويس فى 1956 عبد
الناصر حس بتهديد كبير من الاطماع الغربيه فى المنطقه و كان خايف من رجوع الاستعمار
مره تانيه , بالاضافه للتهديد المحتمل من دول حلف بغداد خصوصاً بعد حشد تركيا لقوات
عسكريه على حدود سوريا و زيارة الرئيس اللبناني كميل شمعون لتركيا سنة 1957 . و
لمواجهة الخطر الغربي تم اعلان الوحده مع سوريا سنة 1958 و تكوين الجمهوريه العربيه
المتحده و دي كانت اول تجربه للوحده السياسيه الفعليه بين دولتين عربيتين . عبد
الناصر وقتها كان الاكتر شعبيه بين الرؤساء العرب بسبب حرب السويس و ده كان سبب فى
رواج المشروع العربي الناصري عن غيره من مشاريع الوحده .

الجمهوريه العربيه المتحده كان مشروع تم اعلانه باستعجال شديد بسبب ضغط الجانب
السوري اللى كان خايف من احتمالية ثوره شيوعيه داخليه او غزو تركي محتمل , و كان
الحل الوحيد هو الاتحاد لتكوين قوه اكبر تقدر توفر الاستقرار للجزء السوري . عشان
كده الوحده مكانتش فى صورة اتحاد فيدرالي تقليدي و انما فى صورة دوله واحده جديده
مختلفه كلياً عن الدولتين الاصلانيين . لكن فى 1961 مجموعه من الزباط السوريين
قاموا بانقلاب عسكري فى سوريا و انسحبوا من الجمهوريه العربيه المتحده . و على
الرغم من مدة الوحده القصيره مع سوريا , مصر شهدت تحولات ثقافيه كبيره, كان اهمها
التركيز على دور مصر ضمن السياق التاريخي العربي اللى بقا جزء ثابت فى الخطاب
السياسي الرسمي فى مصر لغاية انهارده . التأثير ده مكانش مقتصر على السياسه و انما
ظهر كمان فى السينما و الفن و الادب المصرى اللى بقوا بيخاطبوا شعوب الدول العربيه
كلها.

سنة 1963 مصر و العراق و سوريا وقعوا على اتفاقيه لتأسيس "جمهوريه عربيه متحده"
جديده فى شكل اتحاد فيدرالي بيدي كل اقليم صلاحيات التشريع , لكن المشروع ماكملش.
فى نفس السياق كان فيه محاوله لضم اليمن للجمهوريه العربيه المتحده الجديده فى نفس
الاطار الكونفيدرالي بس بإسم جديد هو الدول العربيه المتحده , لكنه برضو فشل فى
1961 مع خروج سوريا .

بالتوازي مع ده كان فيه محاوله تانيه للوحده بين الملكيات العربيه و بين بعضها ,
اهمها كان محاولة تأسيس اتحاد كونفيدرالي اتسمى الاتحاد العربي او "الاتحاد
الهاشمي" سنة 1958 بين الاردن و العراق فى اطار حلف بغداد الموالي للغرب . لكن بسبب
التنشنه مع الجمهوريه العربيه المتحده و قيام حركة تموز 1958 اللى اطاحت بالملكيه
فى العراق انتهى حلف بغداد و انتهت طموحات ملك الاردن فى الوحده.

بعد كده فى السبعينات الرؤساء محمد انور السادات و معمر القذافى و حافظ الاسد وقعوا
اتفاقيه وحده كونفيدراليه بين مصر و ليبيا و سوريا تحت مسمى اتحاد الجمهوريات
العربيه و ده استمر 5 سنين من 1972 - 1977 لكن ماكملش بسبب الخلافات السياسيه بين
ليبيا و مصر . و بخلاف اتحاد امارات ساحل الخليج العربي و تكوين دوله الامارات
العربيه المتحده و الوحده بين اليمن الشمالي و اليمن الجنوبي , مكانش فيه محاولات
تانيه للوحده.

هزيمة العرب من اسرائيل فى حرب 67 و فشل الانظمه القوميه انها تحقق الرخاء
الاقتصادي لشعوبها اخدت كتير من مصداقية و اولوية فكرة الوحده العربيه . حسب
الكونتيوم انسيكلوبيديا لشئون الشرق الاوسط The Continuum Political Encyclopedia
of the Middle East "فكرة الوحده العربيه فى السبعينات تراجعت بشده فى سياسات الدول
العربيه , لكن الفكره فضلت كأمنيه موجوده عند الشعوب العربيه نفسها بطرق مختلفه".

المصريين تحديداً كانوا اكتر شعب عربي فقد ايمانه بفكرة الوحده العربيه بعد هزيمة
67 و بقوا متشككين فى قدرة عبد الناصر على تشكيل وحده عربيه بعد خسارة مهينه للجيش
المصرى و احتلال جزء من ارض مصر بالإضافه للغارات الاسرائيليه المستمره على مدن
القنال.

بعد اتفاقية كامب ديفيد و زيارة السادات لإسرائيل بقا واضح ان النظام السياسي فى
مصر تراجع عن فكرة الوحده العربيه , و ان المصريين بقوا اكتر اهتماماً بمشاكلهم
الداخليه . كلمات "العروبه" و "الوحده العربيه" و "العرب" اختفت تقريباً من خطابات
السادات لغاية اغتياله فى 1981. و فى اواخر التمانينات فكرة الوحده العربيه فقدت
شعبيتها فى الشارع المصري لصالح فكرة القوميه المصريه بالإضافه للافكار الاسلاميه
الاصوليه اللى بتمثلها جماعات الاسلام السياسي .

الوحده العربيه كانت عادة بتنتقد بسبب انها بتهمل وجود قوميات تانيه من اصول غير
عربيه زي بربر شمال افريقيا , و بسبب ان المصريين , اكبر شعب فى المنطقه من حيث عدد
السكان , كانوا مش شايفين نفسهم عرب لغاية قبل الخمسينات . و ده واضح خلال
العشرينات و التلاتينات و الاربعينات اللى مجهود المفكرين المصريين فيها كان منصب
على فكرة القومية المصرية. حسب المؤرخ جيمس يانوكوفسكي James P. Jankowski "من
الملاحظات المهمه عن القوميه المصريه هو غياب المكون العربي فيها . الزخم السياسي و
الفكري و الاقتصاي كان مضاد للتوجه العربي بوجه عام , و ده وضح جداً خلال اواخر
القرن التسعتاشر و اوائل القرن العشرين"

اغلب المفكرين المصريين اللى انتقدوا العروبه و فكرة الوحده العربيه كانوا دايماً
بينتقدوها بسبب انها بتغلب مكون واحد صغير , هو المكون العربي , على باقي مكونات
الثقافه المصريه , بشكل عجز عن انتاج هويه مصريه حقيقيه و فشل فى النهايه بشكل غير
محدد . كتير من الانثروبولوجيين المصريين بيقولوا إن المصريين عمرهم ماكانوا
بيعتبروا نفسهم فعلياً عرب حتى سكان الصعيد المنحدرين من اصول اثنيه عربيه بالفعل
بيستخدموا كلمة "عرب" فى اللغه اليوميه عادة للإشاره لمواطني دول الخليج. و ان كان
ده مش بينفي ان كتير من المصريين لسه متعاطفين و لو شكلياً مع فكرة العروبه . لكن
التاريخ الطويل للمصريين و ثقافتهم و لغتهم و فنونهم بيميزهم عن بقية الدول العربيه
المحيطه و بيخليهم يشوفوا نفسهم على إنهم مصريين مع مكون عربي مش العكس.



https://arz.wikipedia.org/wiki/%D8%A7%D9%84%D8%AE%D8%B7%D8%B7_%D8%A7%D9%84%D9%85%D9%82%D8%B1%D9%8A%D8%B2%D9%8A%D9%87

الخطط المقريزيه هو كتاب المواعظ و الاعتبار بذكر الخطط و الاثار تأليف المؤرخ
المصرى تقى الدين المقريزى. الكتاب ده فريد فى موضوعه و طريقته و مادته الغزيره
اتكلم فيه المقريزى عن القاهره و خططها ( يعنى طوبوغرافيتها ) قبل عصره و فى عصره ،
و ازاى القاهره و شوارعها و اسواقها و احيائها و جوامعها و كنايسها و مدارسها و
قصورها و حمامتها و اسوارها و ابوابها اتطورت. و بتبين نصوص الكتاب الاصليه ان
المقريزى كتبه و ضاف ليه و صححه فى فتره مدتها خمسه و تلاتين سنه. و لولا الجهد
الكبير اللى عمله المقريزى فى جمع مادة الكتاب ده و كتابته كان ما اتعرفش الكتير عن
تاريخ القاهره العمرانى و الطوبوغرافى فى العصور الوسطى. و حرص المقريزى كمؤرخ كبير
انه يذكر مصادر المعلومات اللى وردت فى الكتاب. معظم المصادر دى ضاعت و لولا ان
المقريزى ذكرها ما كانش حد عرف عنها حاجه فى العصر الحديث. و بعد عصر المقريزى فيه
مؤرخين كتبوا مختصرات للكتاب زى محمد بن احمد الشبلى ( الروضه البهية فى القاهرة
المعتزلية ) ، و شمس الدين بن ابى السرور ( قطف الأزهار من الخطط و الاثار ).

الجزء الاول من الكتاب جغرافيا عامه عن مصر و نيلها و جبالها و خراجها، و الجزء
التانى عن المدن المصريه و اجناس سكانها ، و التالت عن الفسطاط ، و الرابع عن
القاهره ، و الخامس عن أحوال القاهره فى عصره ، و الساتت عن قلعة الجبل و السلاطين
اللى حكمو مصر و منطقة جنوب البحر المتوسط منها و المبانى ، و السابع عن اليهود و
المسيحيين المصريين و كنايسهم و اديرتهم. و بكده الكتاب عباره عن منجم تاريخى فيه
تسجيل لتاريخ مصر العمرانى و الاجتماعى و الفنى و الاقتصادى بطريقه مش موجوده فى أى
كتاب تانى . للاسباب دى كتاب " الخطط " اهتم بيه المستشرقيين الغربيين و الباحثين ،
و لقو كذا مخطوط ليه فى كذا بلد منها مخطوط الأوقاف فى استانبول ( مجلدين ) ، و
مخطوط مكتبة احمد التالت 2946 ( مجلد ) و 2947 ( تلت مجلدات ) ، و عاشر ريس ، و
حكيم أوغلو ، و دامار ابراهيم ، و الظاهريه فى دمشق ، و كلها نسخ كامله غير حتت
مخطوطه من الكتاب اتلقت فى مصر و استانبول و اماكن تانيه. العثمانيين بعد ما دخلو
مصر سنة 1516 نقلو - من ضمن كل اللى نقلوه- مخطوطات مصريه كتيره لتركيا.

اترجم الكتاب للاتينى سنة 1724 و بعدين للفرنساوى سنة 1895 و 1901 و للغات اوروبيه
تانيه ، و اعتمد عليه المؤرخين و المستشرقين و الباحثين الاوروبيين فى دراساتهم
القيمه. فى مصر اتنشر الكتاب سنة 1854 فى مجلدين كبار و بعدين المطبعه الاهليه
نشرته تانى فى اربع مجلدات سنة 1907.



https://arz.wikipedia.org/wiki/%D8%A7%D9%84%D8%AA%D8%A3%D8%B1%D9%8A%D8%AE

التأريخ (انجليزى:‏ Historiography) هو علم كتابة التاريخ يعنى الحوادث و الوقائع
اللى حصلت فى الماضى. التاريخ علم ضرورى للافراد و الشعوب على حد سواء، الفرد لازم
يعرف نفسه بمعرفة ماضيه و الشعوب لازم تعرف تاريخها عشان تقدر تربط حاضرها بماضيها
و تبقى جديره بالحياه. التأريخ او كتابة التاريخ عمليه صعبه و معقده لإن ليها جانب
علمى منهجى و فى نفس الوقت ليها جانب فنى و أدبى و عشان كده المؤرخين الكبار كانو
متفوقين علميأً و ادبياً وبتعتبر كتبهم المليانه معارف تاريخيه كتب ادبيه كمان.

اول صفه للمؤرخ الناجح هى صفه عامه لازم تكون متوافره فى كل الباحثين فى كل العلوم
و هى حب الدراسه و الصبر عليها ولو حتى اخدت سنين لإن التعجل فى الكتابه بيأدى لطمس
الحقايق التاريخيه. من ناحيه تانيه المؤرخ لازم يكون بيحب شغلته و متفرغ ليها ولازم
يكون امين و شجاع و مش منحاز و ما يكذبش بإختلاق قصص و ما ينافقش عشان يرضى أى حد و
يكتب بصوره موضوعيه خالصه على اساس النصوص و الوثائق اللى قدامه بس. التاريخ علم
نقد و تحقيق و عليه فالمؤرخ لازم يكون ناقد نافذ البصيره له قدره على تحليل كل
وثيقه تصادفه و فى نفس الوقت لازم تكون عنده قدره على فهم و تفسيرالنوازع و
الدوافع.. مثلاً فى كتابة تاريخ مصر عن طريق العرب و كتير من كتاب التاريخ المصريين
فى العصر الحديث بيتلاحظ انهم بيخفو حاجات و بيبدلو حاجات بحاجات عشان يرضو نوازع
دينيه و سياسيه و دى حاجه ما كانتش موجوده بالشكل ده عند مؤرخين مصر فى العصور
الوسطى، و بكده مؤرخين معاصريين كتير بدل ما بيكتبو تاريخ بيكتبو خرافات مضره بتفصل
شعبهم عن الواقع التاريخى و لدرجة انها بتفقده هويته و بتحيره هو ايه بالظبط مع ان
لو كتاب التاريخ دول اتبعو الدراسه المنهجيه السليمه و أرخو تاريخ مصر بطريقه
مسلسله حسب الوثائق و النصوص اللى متوافره قدامهم من غير حذف و نط فوق العصور، زى
ما يكون تاريخ مصر كل شويه يقف و بعدين يشتغل تانى، مش حا يغلب عليهم يعرفو
المصريين ايه بالظبط و مش حا يساهمو فى تضييع الهويه المصريه و تبديلها بهويه مزيفه
زى ما بيعملو.

تقى الدين المقريزى عميد مؤرخين مصر حذر من تزييف و بتر التاريخ عشان المؤرخ يرضى
هواه او هوى الحكام ، و كتب " فتفطن، رحمك الله، الى أسرار الوجود، وميز الأخبار
كتمييزك الجيد من النقود، تعثر إن سلمت من الهوى بالصواب ... فحكم العقل، واهزم جيش
الهوى، وأعط كل ذى حق حقه".

فكرة التاريخ بمحاورها الاربعه ما كانتش موجوده فى كل العصور، فزمان عند قدماء
المصريين و السومريين مثلاً كتابة التاريخ كانت عباره عن النقوش الرسميه او شبه
الرسميه المقصود منها احياء ذكرى ملك او تمجيد اله او انتصار فى حرب. فى اوروبا فى
العصور الوسطى المؤرخين كانو عادة قسسه و الناس كانو بيبصو للتاريخ على انه من فعل
القدر او الرب. الطرق دى طبعاً ما بتديش تاريخ حقيقى و ان كانت بتدينا صور بتتصل
بالتاريخ فى نواحى معينه، و ما بتعتبرش تأريخ علمى لانها ما بتجاويش على اسئله
محدده ما بيعرفهاش الكاتب و انما هو كان بيسجل حاجات كان اصلاً عارف انها حقيقه، و
فوق كده الحاجات دى ما كانتش بتعتبر عادة من فعل الانسان لكن من فعل الالهه و
الانسان كان فيها مجرد اداه وبكده كانت و لا تاريخيه من حيث الطريقه لانها ما كانتش
بتعتمد على وثائق، و لا كانت تاريخيه من حيث قيمتها لانها ما كانتش بتهدف لإن
الانسان يعرف نفسه لكن كانت بتخدم معرفة الانسان بالالهه. بالشكل ده الكاتب ما كانش
بيكتب تاريخ لكن كان بيكتب عن الدين و الالهه. بالنسبه للمؤرخين و الباحثين فى
العصر الحديث بتعتبر الكتابات دى وثائق تاريخيه بيعتمدو عليها فى كتابة التاريخ
بالصوره الحديثه.

مراحل تطور التأريخ نبعت فى الاصل من منطقة الشرق الادنى القديم ببساطه لإن تاريخ
البشريه بدأ فيها. فى المرحله دى كانت الأحداث مرتبطه بالعقيده و كان تقريباً الجهد
الانسانى مش موجود ، كل الافعال كانت الاهيه. وبكده كان التاريخ فى مرحلته الاولى
تاريخ دينى من غير ما يكون ليه مفهوم علمى. التفكير الدينى المخلوط بالاساطير سيطر
على تفكير منطقة الشرق الاوسط طول العصور القديمه و تقريباً لغاية ظهور اليونان، فى
الفتره دى اتكتبت التوراه اللى بتبرز فيها القدره الالهيه فى حياة اليهود. المرحله
التانيه ظهرت مع ظهور الاغريق، الاول بإسلوب ملحمى زى فى الالياذه و الاوديسا اللى
فيها مجد هوميروس البطوله و الابطال و روح النضال و مشى المؤرخين بعده على الخط ده.
و ظهر هيرودوت اللى اتلقب " ابو التاريخ " و بيعتبر اول المؤرخين اليونانيين على
الاطلاق. كتب تسع كتب سماهم " التواريخ " و كتب فى مقدمته انه بيدون تاريخه عشان
الزمن ما يمحيش اعمال الرجال و عشان الانجازات الرائعه ما تفضلش من غير تمجيد و
اعجاب. و ده بيبين ان الاغريق ادركو ان التاريخ علم و بالتالى بيتناول اعمال
الانسان زى ما عمل المؤرخ بلوتارك و هو بيكتب " المقارانات ". بالطريقه دى و برغم
ان الاغريق ما اتجاهلوش الاساطير الدينيه لكن التاريخ اتجه على ايديهم اتجاه عقلى
بيرتبط بالانسان نفسه و تصرفاته من غير دخل جبرى للاراده الالاهيه، فنلاقى المؤرخ
الكبير ثوكيديديس بيقول فى مقدمته عن الحروب البلوبونيزيه انه بيكتب عشان الفايده
اللى ممكن تحصل من معرفة حقايق الماضى فيبقى ممكن نحط مقاييس سليمه للاحداث
المشابهه اللى ممكن تحصل فى المستقبل على اساس طباع البشر المشتركه. ثوكيديديس
استند فى كتاباته على الوثائق و قال ان البحث التاريخى بيقوم على المصادر
التاريخيه. المؤرخ بوليبيوس من جهته شاف التاريخ على ان ليه هدف مادى يحتم على
المؤرخ توخى الدقه العلميه قدر ما يقدر ويحاول يلاقى الحقيقه اللى ميزانها هو مدى
تقبل العقل ليها كحاجه مجرده لا دخل بالغيبيات فيها.

التاريخ عند الاغريق كان بيخضع للقيد الزمنى و القيد المكانى لكن بعد القرن الخامس
قبل الميلاد اتغيرت نظرة المؤرخ للأحداث و ما بقاش بيخضعها للقيد الزمنى. بعد غزو
الاسكندر الاكبر ظهرت وحده سياسيه و بقى العالم وحده جغرافيه و وحده تاريخيه. عصر
ما بعد الاسكندر اللى اسمه " العصر الهيلينستى " ظهرت فيه الفكره العالميه و بقى
ممكن كتابة التاريخ على نمط جديد بيمتاز بالوحده الواضحه وبقو المؤرخين يجمعو
الماده العلميه من المؤرخين اللى سبقوهم. المؤرخ بوليبيوس بيعتبر اول مؤرخ يفكر فى
كتابة التاريخ بالطريقه دى فكتب عن غزو روما للعالم لكن بدأ قصته بأحداث اقدم بقرن
و نص فأرخ لخمس اجيال مش لجيل واحد.

حصل تطور مهم جداً على ايد شيخ المؤرخين الرومان تيتيوليفيوس اللى ابتكر فكرة كتابة
التاريخ بالاعتماد على المؤرخين اللى سبقوه و على السجلات اللى اتحفظت فيها مراحل
تاريخ روما المبكر. غلبت على المؤرخين الرومان النزعه الماديه النفعيه و كانو
بيعتقدو ان تاريخهم هما بس خليق بالتدوين و كتب ليفيوس تاريخه العام للعالم بعد ما
روما بقت سيدة العالم كله. روما فى كتابات المؤرخين الرومان كانت اهم محور و كان
المؤرخين الرومان بيكتبو كمهمه وطنيه و دى كانت حاجه مضره على البحث الحيادى. لكن
الرومان زى اليونانيين اتناولو التاريخ بوصفه دراسه اجتماعيه بتعرض تاريخ الانسان
الممثل فى الشعب الرومانى و المجهود اللى عمله و النجاح و الفشل اللى صابوه.
الاغريق و الرومان كانو بيؤمنوا بوجود قوه الاهيه مقدسه لكن ما كانوش بيعتبروها
بتتدخل فى مجرى التاريخ او بتوجه احداثه بالاجبار.

اتعرض التأريخ لأزمه كبيره مع انتشار التفكير المسيحى. المسيحيه استحدثت فكرتين
رئيسيتين، الاولى فكرة التفاؤل بالطبيعه الانسانيه، و التانيه فكرة وجود قيم ابديه
خالده بتحرك و بتغير التاريخ. التاريخ فى المسيحيه قدرى بيسيطر على حركته الاله
اللى بيوجه الناس. الاحداث التاريخيه فى الفكر ده ما سببهاش حكمه بشريه لكن حكمه
قدريه. اهتم مؤرخين العصر المسيحى بحياة المسيح و كانت عادة محور الاحداث. من ناحيه
تانيه التاريخ بقى تاريخ عام ما بيهتمش مثلاً بصراع الفرس و الاغريق او روما و
قرطاجه انما كان بيهتم بالنتايج بس. نقطة تنظيم التاريخ بقت تاريخ ميلاد المسيح
اللى استحدثه ايسيدور الأشبيلى فى القرن السابع بقت كل احداث الماضى و المستقبل
بتؤرخ بميلاد المسيح و شاعت فكرة توجيه الاقدار للاحداث و أخبار الكنيسه.

المؤرخين الاوروبيين فى العصور الوسطى رجعو للنمط الهلينستى و الرومانى حيث انهم
اعتمدو على المصادر التقليديه اللى بيستنبطو منها الحقايق لكن ما كانوش بينتقدوها
او بيحللوها بإسلوب علمى دقيق و كانو بينقلو عميانى. فى العصور الوسطى فى اوروبا
ظهرت الصراعات القوميه و بقى المؤرخين بيهتمو بالاعتزاز بالقوميه بدل كتابة
التاريخ. و عمت فكرة ان التاريخ قدرى ماشى بمشيئه الاهيه بتنظم كل الاحداث و
الانسان فيها مجرد عنصر مهمته اقرار المشيئه الالهيه. مهمة مؤرخين العصور الوسطى
بقت بتنحصر فى مهمة الكشف عن الخطه الالاهيه و تفاصيلها. الفكر التاريخى فى الفتره
دى اتنقل من دراسه اجتماعيه لدراسه مجرده محدوده بتنبثق من سلطة الكنيسه. و
بالطريقه دى كتابة التاريخ فى العصور الوسطى اهملت الدور البشرى فى التاريخ و
اتقفلت مجالات النقد و التحليل. الهم الاول بقا دراسة خصايص الذات العليا. لكن
بالرغم من كده كتابة التاريخ فى اوروبا فى العصور الوسطى كانت سبب الاحتفاظ
بالتسلسل التاريخى جيل ورا جيل من غير انقطاع. انتشرت الكتابات عن تاريخ القديسين و
حياتهم بطريقه مبالغ فيها. المؤرخين وقتها كانو قسسة الكنايس و اتسبب العنف
الاقطاعى و الكنسى فى ظهور حاجه مفيده هى الوثائق الملكيه و دفاتر الحسابات اللى
بقت فى العصر الحديث مصادر تاريخيه مهمه. العصور الوسطى فى الشرق الاوسط كانت
مذدهره علمياً و ثقافياً و كانت فيه حركه تأريخيه مهمه قادتها المدرسه المصريه
التأريخيه ما طغتش عليها النزعه الدينيه بالشكل المبالغ فيه اللى سيطر على حركة
التأريخ فى اوروبا العصور الوسطى.

مع نهاية فترة العصور الوسطى بدأ المؤرخين الاوروبيين يطلعو التاريخ من الاطار
الدينى اللاهوتى و لما جه عصر النهضه الاوروبيه ابتدا تقييم التاريخ بوصفه دراسه
اجتماعيه قايمه على اسلوب علمى و اسس نقديه تحليليه و بدأ تنضيف الماده التاريخيه
اللى اتكتبت فى العصور الوسطى من الخرافات. بيتلاحظ فى عصر النهضه ان حكام الدول
بقو بيستعينو بالكتاب و الادبا لتدوين تاريخ دولهم فبرز الاسلوب الادبى فى كتابة
التاريخ خاصة فى ايطاليا. سيطر المذهب العقلى على الكتابات و بقا هدف المؤرخ مش
الوعظ و الترويج الدينى بالخوارق و المعجزات و الخرافات لكن بالتثقيف السياسى.
ابتدا التركيز على الدوله كمحور رئيسى و بقوا المؤرخين من رجال الدوله مش قسسة
كنايس. و ده بطبيعة الحال انعكس على الكتابات اللى اهتمت ببلاط الملوك و الامرا و
النبلا و اهملت الكتابه عن عامة الشعب. اسبانيا و فرنسا و المانيا و غيرها حذو
ايطاليا و بقوا هما كمان عندهم مؤرخين رسميين تابعين للدوله فكان راسين مؤرخ فرنسا
الرسمى بأمر الملك لويس الاربعتاشر و بعدين بقا ڤولتير، و فى المانيا عين امرا
هانوفر الفيلسوف ليبميتز مؤرخ لامارتهم. و فى انجلترا كلاندون و بعده ماكولى بقو
مؤرخين الاحزاب و بقت جهودهم منصبه على توضيح المسائل الدستوريه و القضائيه و
الاشاده بعظماء الحزب.

ڤولتير و معاصره هيوم قادو مدرسه جديده فى التفكير التاريخى و كانو رواد لحركه
جديده فى كتابة التاريخ هى حركة التنوير اللى كانت ثوره على الدين اللى بيقيد
النشاط الانسانى و جهاد ضد سطوة رجال الدين لتحرير الانسان من كل قيد على فكره و
تصرفاته. فى عصر التنوير التدوين التاريخى بقا مرتبط بفكرة البحث التاريخى و ده كان
مدخل للتاريخ العلمى. من اسباب التطور ده كانت المناظرات اللى قامت بين البروتستانت
و مناؤيهم فظهرت فى بلجيكا طايفه من اليسوعيين عازت تكتب عن حياة القديسين على
حقيقتها و بدأو يشككو فى صدق الوثائق القديمه و يظهرو التزييف اللى اتعمل. دى كانت
خطوه مهمه كان من توابعها ظهور باحثين وجهو اهتمامهم لنقد الوثائق و بقا النقد ده
له اصول و قواعد. و انتشرت النزعه العلميه و ابتدا الفرنساويين يميلو لكتابة
التواريخ العلميه و ابتدا الباحثين يهتمو بدراسة اللغات و ظهر كتاب ديكارت Discours
de la Methode اللى بقا منهجه قاعده للباحثين و استبعد التاريخ القايم على الدين بس
و بقا الشك هو الاساس العام للدراسه و الطريقه الوحيده للوصول للمعرفه. من وقتها
بقا هم المؤرخ مش مقصور على دراسة الوثائق و نشرها لكن بقا عليه كمان انه يهتم
بالاحداث و كل الوثائق و يناقشها كلها و يعرض نتايجه بإسلوب أدبى.

كتابة التاريخ بتتصل بأنواع كتيره من المعارف الانسانيه و الباحث اللى ما عندهوش
المعارف دى ما بيحسنش كتابة التاريخ. العلوم المساعده اللى بيحتاجها المؤرخ بتختلف
حسب موضوع بحثه و العصر اللى بيكتب عنه فمثلاً دارس التاريخ القديم بيحتاج علوم
مساعده غير اللى بيحتاجها دارس تاريخ العصور الوسطى. اللغات من أهم الحاجات اللى
بيحتاجها الباحث فمثلاً اللى بيدرس ناحيه من نواحى التاريخ المصرى القديم ما يقدرش
يقدم دراسه كويسه من غير ما يتعلم الهيروغليفى عشان يقدر يقرا النصوص الاصليه
بلغاتها الاصليه، و لازم يكون بيعرف اكتر من لغه من اللغات الاوروبيه الحديثه
الشايعه لإن اللغات الاوروبيه كلها من جهه غنيه بتراثها التاريخى و من جهه تانيه
ابحاث تاريخيه كتيره مكتوبه بيها. علم النوميات وهو علم دراسة الفلوس المسكوكه من
العلوم المساعده لإن العملات القديمه بيبقا عليها صور و اسامى آلهه و حكام.
الجغرافيا كمان من العلوم المساعده و ده لإن الارتباط بين الجغرافيا و التاريخ
ارتباط عضوى لإن الارض هى المسرح اللى اتمثلت فوقيه الأحداث التاريخيه، و جغرافية
اى اقليم ليها اثر كبير على توجيه تاريخه. المؤرخ كمان لازم يكون ملم بعلم الاقتصاد
عشان يقدر يفهم مدى تأثير العوامل الاقتصاديه على مسار التاريخ خاصة اذا عرفنا ان
كتير من الحروب و الغزوات كان دافعها اقتصادى بحت. الادب بيعتبر كمان من العلوم
المساعده لإن ادب شعب من الشعوب هو مراية حياته و حضارته و هو اللى بيعبر عن افكاره
و عواطفه الانسانيه. و جنب الادب المؤرخ كمان لازم يكون ملم بفنون الرسم و النحت و
العماره وساعات الاثار الفنيه بتعتبر المصدر الوحيد لتاريخ شعب من الشعوب. غير كده
ممكن ان المؤرخ يزود نفسه بشىء من علوم المنطق و الفلسفه و الاجتماع و النفس و
القانون لانها كلها بتفيده فى البنا التاريخى لموضوع دراسته و فى عمل المقارنات و
تفسير الظواهر بحيث يطلع تاريخه متكامل و وافى.

العنصر التانى من عناصر المنهج التاريخى هو اختيار الموضوع. عادة عملية الاختيار
بتبقا متصله بميول الباحث و مدى المامه بالعلوم المساعده اللازمه لموضوعه. و
بالنسبه للعنصر التالت و هو جمع الماده التاريخيه اللازمه من مراجع و مصادر و كل
انواع الاصول. و المفروض ان الباحث يكون ملم بأسامى الاعلام و الاماكن اللى داخلين
فى موضوع بحثه و ممكن يعرفها عن طريق الموسوعات و المراجع العامه و الفهارس و كمان
من المصادر اللى استعملها غيره من الباحثين. و لازم يدرس كل مسأله من كذا مرجع فى
وقت واحد و دى عمليه اسمها "القرأه المقارنه". العنصر الرابع و هو نقد الماده
التاريخيه و بيتم فيها دراسة الاصول و تحليلها و العمليه الصعبه دى اسمها " نقد
الاصول ". و بتنقسم عملية نقد الاصول على نقد خارجى و نقد باطنى (تحليل الوثيقه او
النص التاريخى بدقه) و نقد باطنى ايجابى (دراسة النص من غير هوى شخصى او تزويد رأى
شخصى او حذف حاجه) و النقد الباطنى السلبى (تمحيص كل النصوص الاصليه الموجوده و
مقارنتها و الشك فى الاقوال المتضاربه لاستبعاد الكلام الزايف). العنصر الخامس هو
اثبات الحقايق و ترتيبها و دى المرحله قبل الاخيره فى منهج البحث التاريخى و فيها
بيصنف الباحث النتايج اللى وصلها فى عملية النقد. فى العمليه دى ما يصحش ان المؤرخ
يحاول يوفق بين الروايات المتعارضه لكن لازم يعمل جهد للكشف عن الروايه الصح فإذا
ما قدرش فعليه اثبات الروايات زى ما هى من غير ترجيح.

المؤرخ لازم ما ينساقش ورا العواطف و النزعه الدينيه او القوميه ودى حاجه بيشجعها
التافهين و الديكتاتورين لانهم ما بيعتبروش التاريخ كنوع من انواع المعرفه اللى
ليها منهج لكن و سيله لترويج الروح الدينيه او الوطنيه. إرنست رينان Ernest Renan
(اتولد 1823 - اتوفى 1892) اهتم بالدين من الناحيه التاريخيه مش من الناحيه
اللاهوتيه. و طالب بنقد المصادر الدينيه نقد تاريخى علمى و التمييز بين العناصر
التاريخيه الحقيقيه والعناصر الأسطوريه الخرافيه الموجوده فى الكتاب المقدس فانقلبت
الكنيسه عليه. من اشهر كتبه " تاريخ نشأة المسيحيه " Histoire des origines du
Christianisme اللى بيتكون من 8 اجزاء نشرهم مابين 1863 و 1883.

على الاساس ده معظم الكتابات التاريخيه العربيه الحديثه المليانه بالأكاذيب و الحذف
و حجب المعلومات و الخلط الدينى ما بتعتبرش كتابة تاريخ لكن وعظ مقنع بالتاريخ.
تقييم كتابة التاريخ كمان بيدخل فيها التقييم الادبى فالمؤرخ لازم يكون قادر على
اخراج بحثه بإسلوب كتابى جميل و المؤرخ اللى ما بيجيدش الكتابه بيعتبر مؤرخ ردىء
بيكره القارى فى التاريخ. كل المؤرخين الكبار فى العصور القديمه و الوسطى و الحديثه
كانو كتاب كويسين متمكنين من اقلامهم. وينستون تشيرشيل الف كتاب تاريخى أخد عليه
جايزة نوبل فى الادب.

التأريخ فى الغرب جزء من النهضه الثقافيه و الحضاريه اللى عمت اوروبا بعد فترة
العصور الوسطى من المنطلق ده بيكتب المؤرخين الغربيين فى العصر الحديث بحريه كامله
و ما بيلجأووش لإخفاء معلومه او لتزويد معلومه غلط. بطبيعة الحال التأريخ فى
المناطق المتخلفه حضارياً اللى ما بتنعمش بحرية التفكير و الكتابه على اسس علميه
سليمه مش ممكن يكون فيها حركة تأريخ حقيقيه. اللى عازو يبقو مؤرخين فى المنطقه
العربيه فى العصر الحديث بتغلب على كتاباتهم الدعايه الأيدولوجيه و الدينيه و تمجيد
حكام و تدليس تاريخى للوصول لنتايج ترضى نزعات سياسيه و دينيه و لدرجة وصلت للخلط
بين التاريخ التوراتى و التاريخ العلمى. على الاساس ده معظم الكتابات دى ما بتعتبرش
تاريخ و لا تأريخ. كمجرد مثل لحالة التأريخ فى المنطقه العربيه، قراية كتاب ستيفين
رونسيمان او كتاب للمؤرخ جوناثان ريلى سميث عن الحروب الصليبيه ممكن يغنو عن قراية
كل كتب المواعظ المقنعه بالتاريخ اللى اتكتبت فى مصر و المنطقه العربيه بإمتداد
العصر الحديث. نصيحة المقريزى عميد مؤرخين مصر بإن المؤرخ لازم يكون حيادى و يحكم
عقله و يهزم جيش الهوى و يدى كل واحد و حدث حقه ماتاخدش بيها فى احيان كتيره فى
المنطقه العربيه فى العصر الحديث و اتكتب التاريخ بطريقه مبتوره عشان الكاتب يرضى
نزعات حكامه و توجهاتهم السياسيه و الدينيه. فى مصر مثلاً اتبتر تاريخ مصر القبطيه
و اتخرفت مواضيع و اتخبت احداث. بيقول الدكتور محمد الطالبى استاذ التاريخ الاسلامى
إن التاريخ عشان يأدى وظيفته لازم يكون قايم على الحقيقه و إلا يبقى الحاضر و
المستقبل مبنيين على مقدمات واهيه، و ان الالتزام بالتاريخ اذا ما كانش فى خدمة
الحقيقه فبيجر حتماً للتزوير.



https://arz.wikipedia.org/wiki/%D8%A7%D8%B3%D9%84%D8%A7%D9%85%D9%88%D9%81%D9%88%D8%A8%D9%8A%D8%A7

الإسلاموفوبيا Islamophobia هو لفظ او مصطلح بيتكون من كلمتين : اسلام و فوبيا.
الفوبيا فى السايكولوجيا هى خوف مرضى بيسيطر على وجدان الانسان اللى بيعانى منه.
لكن الإسلاموفوبيا ماهياش خوف مرض نفسى او شخصى لكن هى صوره نمطيه مسبقه عن الاسلام
و المسلمين بتخلق كراهيه و عداء للاسلام و المسلمين و بتروجها فى المجتمعات الغربيه
اجهزة الإعلام للإثاره او التوظيف السياسى و الحركات العنصريه المتطرفه و الاحزاب و
المنظمات اليمينيه المتطرفه بهدف تخويف الناس من زيادة عدد المسلمين فى المجتمع و
التاثيرات السلبيه اللى ممكن تحصل من كده ، و فى نفس الوقت بتبرر الحروب العسكريه
اللى بيشنها الغرب على بلاد المسلمين. من ناحيه تانيه بيساهم الإسلامويين نفسهم فى
تعضيد المخاوف عن طريق العمليات الإرهابيه فى مجتمعاتهم و بره مجتمعاتهم و عن طريق
الترويع اللفظى و الترويج لافكار بتعتبر متخلفه و عنيفه و عدوانيه بالنسبه للمفاهيم
الحديثه اللى بتقوم على التفاهم و التعايش. الصوره النمطيه المسبقه المستخدمه و
اللى بيتروج ليها هى ان الاسلام مابيتعاملش مع المواضيع الحياتيه زى الثقافات
التانيه ، و ان ثقافته دونيه و اقل من الثقافه الغربيه ، و انه ايديولوجيه سياسيه
عنيفه اكتر من انه دين ، بطبيعة الحال تدخيل الاسلامويين الدين فى السياسه و لجؤهم
للعنف الفعلى و اللفظى بيساهمو بشكل كبير و فعال فى تعضيد الصوره النمطيه المسبقه و
بتستخدم كدليل على صحة رأى اللى بيعادو الاسلام ، و بالتالى بيعتبرو من الاسباب
المباشره للإسلاموفوبيا.

فيه اختلافات بخصوص تعريف الإسلاموفوبيا. من المحتمل ان استخدام المصطلح بيرجع لسنة
1980 لكن استخدامه زاد بعد الهجمات الإرهابيه فى نيويورك فى 11 سبتمبر 2001 و
عمليات ارهابيه تانيه عملها اسلامويين كان منها تفجير قطر فى اسبانيا و فى محطة
مترو فى لندن و عمليات تانيه حصلت فى اوروبا و الشرق الأوسط و اماكن تانيه على
ايدين مسلمين رافعين شعارات اسلاميه.

فى سنة 1997 قبل احداث 11 سبتمبر مركز ابحاث رانيميد تراست Runnymede Trust فى
بريطانيا عرف الاسلاموفوبيا بإنها " الخوف و كراهية الاسلام اللى بيسبب الخوف و
كراهية الشخص المسلم " و انها عمليه للتفرقه العنصريه ضد المسلمين بتسعى لنبذهم
اجتماعياً و اقتصادياً و طردهم من الحياه العامه فى البلد اللى بيعيشو فيها.

فى امريكا استغلت المنظمات و الحركات اليمينيه المتطرفه احداث 11 سبتمبر لمهاجمة
الاسلام و المسلمين و تقوية مشاعر الاسلاموفوبيا. من اهم الجماعات دى جماعة " اوقفو
أسلمة امريكا Stop Islamization of America " اللى بيتزعمها روبرت سبنسر Robert
Spencer صاحب سايت " جهاد ووتش Jihad Watch ". روبرت سبنسر اتشار ليه انه من ملهمين
انديرس بيهرينج بريفيك Anders Behring Breivik مرتكب مدبحة النرويج 2011.

فى سنة 2001 مؤتمر استوكهولم لمكافحة عدم التسامح Stockholm International Forum on
Combating Intolerance عرف الإسلاموفوبيا بإنها شكل من اشكال انعدام التسامح زيها
زى كراهية الاجانب و العداء للساميه. و فى مايو 2002 المركز الأوروبى لمراقبة
العنصريه و كراهية الاجانب European Monitoring Centre on Racism and Xenophobia -
EUMC التابع للإتحاد الأوروبى نشر بحث " تقرير ملخص عن الإسلاموفوبيا فى دول
الإتحاد الأوروبى " وضح فيه ان بعد احداث سبتمبر 2011 زاد حجم الحوادث المرتبطه
بالإسلاموفوبيا فى اوروبا.

بطبيعة الحال الإسلاموفوبيا ما بتعتبرش حاجه جديده فى اوروبا و الأحداث التاريخيه
بتبين ان العداء للاسلام و الخوف منه حاجه قديمه و وصلت لذروتها فى وقت الحروب
الصليبيه اللى اصلاً قامت على كراهية المسلمين و الترويج لكراهيتهم. فوق كده اوروبا
انتشر فيها العداء للساميه و هو عداء موجه لطايفه دينيه هما اليهود و دى برضه حاله
مش جديده و ليها جذور تاريخيه قديمه اتجسدت فى مدبحة اليهود الكبرى و مدابح اليهود
فى الراين و غيرها و وصلت لذروتها فى وقت الحرب العالميه التانيه فى أوخر النص
الاول من القرن العشرين.

المحلل عادل درويش كتب فى جورنال الشرق الأوسط فى 30 يوليه 2011 مقاله مهمه بعنوان
" هل يدعم المسلمون التطرف الأوروبى ؟ " وضح فيها إن فيه مسلمين بسايتاتهم
الاسلاميه على الانترنت و خطبهم الاسلاميه بيدعمو الحركه المناهضه للاسلام فى الغرب
، و إن السايتات و الخطب دى بيستخدمها اليمين المتطرف فى الغرب لتأكيد وجهة نظره و
تثبيتها فى عقول المواطنين الغربيين العاديين ، و ان بقى فيه جدل داير فى اوروبا
بخصوص ضغوط بتمارسها منظمات اسلاميه راديكاليه لتغيير ثقافات المجتمعات الاوربيه ،
و ادا مثل بإن فى اواخر يوليه ظهرت فى شرق لندن اعلانات لمنظمه اسمها " الإمارة
الاسلاميه " بتحذر من القمار و شرب الخمور و لبس الهدوم المش اسلاميه فى مناطق "
تطبيق الشريعه الاسلاميه " مش القانون البريطانى ، و التهديد بتطبيق الحدود على
المخالفين. بيقول عادل درويش ان حاجه زى دى بطبيعة الحال بتثير مخاوف المواطنين
الانجليز و بيستغلها اليمين المتطرف اللى بيروج لـ " الغزو الثقافى الإسلامى " ، و
النتيجه ان اليمين المتطرف بيكسب ارضيه و بتزيد نسبة كراسيه فى البرلمانات
الأوروبيه زى فى حالة " حزب الشعب الدنماركى " كرد فعل لراديكالية مهاجرين مسلمين.
من ناحيه تانيه سايتات و خطب اسلامويه بتشير لاستراتيجيه لتحويل أوروبا لخلافه
اسلاميه و ان الأجنده الإسلامويه دى اللى بيأيدها مسلمين فى اوروبا طبعاً بتستفز
سكان البلاد الاصليين.

الروائي سلمان رشدي وناس تانية وقعوا على بيان مع بعض اسمه "معا ضد الشمولية
الجديدة" فى مارس 2006 واللي هاجموا فيه الاسلاموفوبيا ووصفوه بانه مفهوم بائس.
الاكاديمي البريطاني مايكل بورليه قال ان المصطلح ده بيحرم اى حد عايز يشوف ايه
اللى حصل للمجتمع المسلم فى اوروبا انه يدرس ده. دانيال بايبس بيقول ان
الاسلاموفوبيا بتدمج بشكل مخادع الخوف من الاسلام والخوف من الاسلام الراديكالي.
دوجلاس موررى كتب ان الاسلاموفوليا مصطلح سخيف.



https://arz.wikipedia.org/wiki/%D8%A7%D8%AD%D9%85%D8%AF_%D8%B9%D8%B1%D8%A7%D8%A8%D9%89

احمد عرابى، اسمه بالكامل احمد محمد عرابى محمد وافى محمد غنيم عبد الله ، اتعرف
كمان بإسم "عرابى باشا" (هرية رزنة، الشرقيه، 1 ابريل 1841 - القاهرة، 21 سبتمبر
1911)، زعيم و عسكرى وطنى مصرى و من اكبر رموز الوطنيه المصريه. اتعرف بكراهيته
لسيطرة الشركس على الجيش المصرى.

اتزعم الثوره اللى اتعرفت بـ"الثوره العرابيه" فى عهد الخديوى توفيق، لكن فشلت و
انتهت باحتلال الانجليز لـ مصر (1882). اتقدم لمحكمه عسكريه اترأسها محمد رؤوف و
اتحكم عليه بالاعدام لكن الحكم اتخفف للنفى لسيلان (سريلانكا دلوقتى). رجع مصر بعد
19 سنه نفى.

وصفه المفكر سلامه موسى بقوله: "و ليس فى تاريخ مصر، منذ اكثر من الفى سنة، من
خدمها بروح الشرف و الوطنية مثل عرابى".

اتولد احمد عرابى سنة 1841 فى قرية هرية رزنه فى الشرقيه و دى قريه بتبعد بتاع
تلاته كيلو من الزقازيق و كانت ضاحيه من مدينة بسطه (تل بسطه) القديمه. ابوه محمد
عرابى اتعلم فى الازهر سنين طويله على ايدين مشايخ كبار و كان شيخ على القريه و امه
كان اسمها فاطمه سليمان السيد زيد و بتقرب لأبوه من بعيد. ابوه اتجوز تلت ستات خلف
منهم اربع صبيان و ست بنات و كان احمد عرابى تانى الصبيان. اتعلم احمد عرابى مبادىء
القرايه و الكتابه على ايد مدرس قبطى كان اسمه ميخائيل غطاس كان بيشتغل صراف جنب
الزقازيق. و لما اتوفى ابوه سنة 1848 كان احمد عرابى عنده تمن سنين فاتكفل اخوه
الكبير محمد عرابى بتربيته و علمه مبادىء الحساب و تحسين الخط و كان بيساعد كمان فى
فلاحة الارض لإن ابوه كان ساب وراه 74 فدان من الاطيان الزراعيه. جاور احمد عرابى
فى الازهر و هو عنده اتناشر سنه و اتعلم شوية فقه على شوية نحو و بعد سنتين رجع على
قريته.

فى سنة 1854 سعيد باشا بقى حاكم مصر و طلع قرار بيسمح لولاد مشايخ القرى و قرايبهم
بدخول الجيش فراح احمد عرابى متقدم للجيش فى نوفمبر 1854 و بعد ما خلص الامتحان
اتعين وكيل بلوك امين فى الاورطه السعيديه المصريه فى قناطر فم البحر و بعدين عمل
امتحان تانى و اترقى لرتبة بلوك امين. و بعد سنه اتضح له ان الباشجاوشيه بيترقو
لرتبة ملازم اول بعكس البلوك امين اللى ما بيترقاش وبيفضل طول خدمته على الرتبه دى،
فراح لأمير الالاى و طلب منه انه يعينه جاويش فى اورطه كانت رايحه على المنصوره، و
شرح له انه لما يبقى جاويش حا يقدر يبقى باشجاويش و بعدين ممكن يترقى لرتبة ظابط
فأعجب بيه الامير الاى و عينه طوالى جاويش فقعد فى الرتبه دى سنتين و ابتدا يهتم
بدراسة قوانين العسكريه و قدر انه يستوعب تخصصات فيها و يتقنها.

فى صيف سنة 1875 امر راتب باشا بمجى صف الظباط فى ساحة قصر النيل فراح عرابى مع
زمايله و هناك قالهم راتب باشا ان افندينا سعيد باشا سمع ان صف الظباط القدام
بيشتكو من ترقية صف ظباط جداد و هما ما بيترقوش فقرر ان ما حدش يترقى من غير امتحان
نظرى و عملى و اللى يتفوق فى الامتحان حايترقى بغض النظر عن مدة خدمته، فإتقدم
عرابى خطوه لقدام لوحده و طلب انه يعمل الامتحان و لما شاف زمايله جراءته اتقدم
منهم ييجى 20 واحد، و اتعمل الامتحان و طلع عرابى الاول على كل صف الظباط و اخد
نشان الباشجويش. وبعد سنه عمل امتحان تانى و اترقى لرتبة ملازم تانى. و بعد سبع
تشهر اتعمل امتحان تانى للظباط و طلع احمد عرابى الاول فيه، و لما شاف سعيد باشا
النتيجه امر بإنهم يمتحنوه كمان مره تحت اشراف سليمان الفرنساوى نفسه وراح سليمان
الفرنساوى بعد الامتحان للخديوى و قاله ان عرابى جدع و بيستحق انه يبقى اميرالاى
لإنه بيعرف اكتر من اللى اخدو الرتبه دى، فقاله الخديوى ان ده مش ممكن ابداً، فقاله
سليمان الفرنساوى خلاص يبقى يترقى على الاقل لرتبة بكباشى، لكن الخديوى برضه
ماوافقش و قاله انه لازم يتدرج فى الرتب واحده واحده عشان يعرف واجبات كل رتبه،
فاترقى عرابى لرتبة ملازم اول و على اساس انه يبقى يترقى بعد كده من غير امتحانات،
و فعلا فى ظرف شهرين اترقى لرتبة يوزباشى و فى سنة 1860 اترقى لرتبة صاغقول اغاسى و
اتعين فى بنى سويف.

بعدها بكام شهر عمل سعيد باشا حفله كبيره بمناسبة طهور ابنه الوحيد طوسون و عزم
الامرا و الذوات و الظباط و الخواجات و بعد ما خلصت وليمة الاكل وقف سعيد باشا و
قال انه بصفته مصرى من المصريين قرر إنه يثقف ولاد مصر و يعلمهم و يرقيهم عشان تبقى
حكومة البلد فى ايدهم. فلما سمع الخواجات الكلام ده اتخضو خضه كبيره و نزل كلامه
عليهم زى التلج لكن المصريين اللى كانو موجودين فرحو و شكروه و دعو له.

فى سنة 1862 اكتشف سعيد باشا ان حكومته بقى عليها دين كبير حوالى 6 مليون جنيه مصرى
و ده كان اياميها مبلغ ضخم بيساوى ايراد الدوله فى سنه تقريباً. المبلغ كان لشرا
اسلحه و مهمات حربيه من اوروبا فقرر سعيد باشا رفد كل الالايات من الخدمه و ما خلاش
غير اورطه واحده، و طلع الظباط فى المحافظات و المديريات على المعاش بنص مرتباتهم.

فى الظروف دى، فى سنة 1863 اتوفى سعيد باشا و جه مكانه ابن اخوه اسماعيل باشا و
اتعين عرابى قائمقام 6 جى الاى بياده و بقو ظباطه احسن ظباط فى مصر بسبب تفوقهم على
كل الظباط التانيين مع ان اغلبهم كانو زى احمد عرابى فى الاصل فلاحين مش متعلمين فى
المدارس العسكريه، و ده سبب غيره منهم من الشركس و الاتراك و غيرهم. سعيد باشا كان
مره قال لعرابى ان كل الناس عادوه حتى اهله و قرايبه ستات و رجاله لإنه ساوى
الفلاحين المصريين بيهم، و طلب منه انهم لازم يكونو عند حسن ظنه و يحققو امله فيهم.

اتعملت امتحانات لترقية الظباط و احمد عرابى كان من المشرفين على الامتحانات و بعد
ما اتكتبت تقارير الناجحين و اتختمت طلب خسرو باشا تبديل ورق واحد ساقط من اورطة
البكباشى مصطفى افندى سليم بواحد ناجح فرفض احمد عرابى و قاله انه مش ممكن يزور و
ينجح واحد ساقط على حساب ظابط ناجح و ان ده ظلم كبير مش ممكن يعمله فاتغاظ منه جداً
و راح اشتكاه لناظر الجهاديه اسماعيل باشا سليم و قاله ان عرابى مابيمتثلش لاوامره
و اوامر ديوان الجهاديه فإترفد عرابى من الجيش بسبب حبه للعدل و كرهه للظلم و اتحرم
من ميتين فدان كان الخديوى انعم بيها على قائمقامات الجيش. لكن بعدها بإسبوع امر
الخديوى بلغى اللوا التالت و اتبعت خسرو باشا على السودان و اتوفى ناظر الجهاديه
اسماعيل باشا سليم، فقدم عرابى التماس للخديوى فرجعه الجيش تانى سنة 1866 لكن عرابى
طلب انه يتعين فى ديوان الماليه لان ناظر الجهاديه الجديد كان مساعد لخسرو باشا
فإتعين عرابى محافظ على بحر مويس و منطقه فى مديرية الشرقيه و فضل فى الوضع ده
لغاية ما اتعين قاسم باشا فتحى ناظر للجهاديه فطلب من عرابى انه يرجع الجيش فوافق
عرابى و اتعين قائمقام فى 2 جى الاى بياده فى سنة 1871.

اشترك عرابى فى حملة الحبشه (1875 - 1876) بمنصب مأمور و سافر على مصوع و بعد ما
خلصت الحرب رجع للالاى فى رشيد لكن صدر امر بتسريح تلت الايات و تسليم اسلحتهم و
كان الاى عرابى من ضمنهم. فى الفتره دى حصل تمرد عملوه شوية ظباط و تلاميذ فى
المدرسه الحربيه و حاصرو ديوان الماليه و اتهم عرابى و على الروبى و محمد باشا
النادى بإنهم كانو ورا التمرد، وده ما كانش صح، لكن اتشكل مجلس عسكرى فوق العاده
تحت رياسة رئيس اركان الحرب اسطون باشا اللى كان ظابط امريكانى و استبعد على الروبى
من الجيش و اتعين رئيس لمجلس المنصوره و اتبعد نادى باشا عن القاهره و بقى قائد
الاى فى اسكندريه و اتنقل عرابى لديوان الماليه.

فى سنة 1879 اتعزل اسماعيل باشا و اتنفى على ايطاليا و اتنصب ابنه محمد توفيق
مكانه. فى فترة اسماعيل باشا عرابى ما نالش اى ترقيه و لا انعم عليه بإقطاع و لا
حتى نيشان و لا اى حاجه، و مارضيش اسماعيل باشا يرقيه لرتبة اميرلاى لانه كان
بيعتبر من رجالة سعيد باشا و رد عرابى على المقوله دى بإنه من رجالة مصر و بلده
اسمها هرية رزنه فى مديرية الشرقيه و انه مش مملوك عند أى حد. لكن فى بداية عهد
الخديوى توفيق اترقى عرابى لرتبة اميرالاى على الالاى الرابع و راح على قصر راس
التين فى اسكندريه عشان يشكر الخديوى الجديد فعينه الخديوى ياوران ليه. لكن بعد ما
اتعين عثمان رفقى باشا الشركسى ناظر للجهاديه ابتدا يمنع ترقية المصريين فى الجيش و
بقى يعين الشراكسه فى المناصب الكبيره. و فى الظروف دى ابتدا الظباط المصريين
يتمردو و طلبو من عرابى انه يبقى زعيمهم و لما رفض لخطورة الموضوع الحو عليه و قالو
له "احنا نفديك و نفدى مصر بأرواحنا" فطلب منهم انهم يقسمو ليه فأقسمو.

فى الظروف دى كتب عرابى للكونت دورنج مندوب فرنسا فى مصر و طلب منه الاتصال بقناصل
الدول الاوروبيه و يقول لهم ع اللى حصل و يطلب منهم التوسط عند الحكومه لعمل صلح.
تانى يوم الصبح الخديوى توفيق بعت لهم احمد خيرى باشا مهردار الخديوى و معاه ناظر
الاوقاف محمود سامى باشا البارودى و سألوهم هما عايزين ايه فردو عليهم انهم عايزين
العدل و المساواه فسألوهم و ايه تانى فقالو لهم تغيير ناظر الجهاديه براجل وطنى و
تشكيل مجلس نواب للامه يشوف مصالح البلد، و تعديل قوانين العسكريه، و توصيل الجيش
لتمنتاشر الف عسكرى، و قالو لهم انهم مش متمردين و انهم على طاعة للحضره الخديويه.
مشى احمد خيرى و محمود سامى و رجعو تانى من عند الخديوى و قالو لهم ان الخديوى عزل
عثمان رفقى و ان عليهم يختارو ناظر جديد للجهاديه فردو عليهم اللى يختاره الخديوى و
انتهت المفاوضات بإختيار محمود سامى باشا البارودى و كان من اصل شركسى. وصدرت اوامر
من الخديوى بترجيع عرابى و زمايله لالاياتهم و تعيين محمود سامى البارودى وزير
للجهاديه و الاوقاف فى نفس الوقت، و طوالى البارودى ابتدا يعمل قوانين منصفه و يعدل
القوانين القديمه و ينقحها.

مجلس النواب قرر فى لوايحه الاساسيه ان يكون له الحق فى مراقبة ميزانية الحكومه و
مصاريفها من غير الخروج عن التعهدات الدوليه و قانون التصفيه، لكن "مالت" وكيل
انجلترا فى مصر هو و قنصل فرنسا نصحو شريف باشا بإنه ما يقبلش لايحة المجلس، فأخد
بنصيحتهم و رفض طلب المجلس، لكن النواب اصرو ع الطلب فرفض و استقال و حل محله محمود
سامى باشا البارودى، و اتعين عرابى ناظر للجهاديه عشان العسكر يطمئنو لانهم ماكانوش
بيثقو فى حد قد ما بيثقو فيه. فى المركز الجديد كان لازم عرابى يقبل لقب لوا باشا
اللى كان رفضه قبل كده لان ماكانش لايق ان ناظر الجهاديه تكون رتبته اميرالاى و فى
خدمته لواآت.

هديت الاحوال فى مصر لكن فى اوروبا الاوروبيين بعتو للاتراك يستفسرو عن موضوع
التمرد فى مصر، فبعت الاتراك وفد تانى برياسة المشير المرخص درويش باشا اللى شاف
الاوضاع على حقيقتها و بعت للسلطان فى الاستانه يبلغه ان مفيش حاجه، فبعت السلطان
العثمانلى للخديوى توفيق ربعميت نيشان عشان يهديها للظباط، و اخد عرابى نيشان
الدرجه الاولى المجيدى و شيع تلغراف للسلطان شكره فيه على النيشان.

فى 11 يونيه 1882 اتدبرت حادثة اسكندريه لتشويه صورة عرابى قدام الاوروبيين و تبيين
انه ما عملش بالتعهد اللى عمله للقناصل، الحادثه المفتعله و المدبره بدإت بخناقه
بين راجل مالطى و واحد عربجى و اتطور الموضوع و حصلت عمليات نهب و اتقتل مصريين
فطوالى بعت عرابى قوات كبيره على اسكندريه للحفاظ على الامن لكن الموضوع بقى قضيه
كبيره و بدأ التحقيق فيها فى مجلس مختلط تحت رياسة ذى الفقار باشا محافظ اسكندريه و
اقتصر البحث على معرفة حجم البضايع اللى اتنهبت من المحلات من غير الالتفات للناس
اللى اتقتلت فى الاحداث. و امر الخديوى بتشكيل وزاره جديده برياسة راغب باشا و فضل
عرابى فى الوزاره، و سافر الخديوى مع درويش باشا مندوب السلطان على اسكندريه.

مع شروق شمس يوم 13 يوليه سنة 1882 بدأ الاسطول الانجليز يضرب اسكندريه و وقف
الاسطول الفرنساوى يتفرج من غير ما يتدخل. اتضربت الطوابى و اتهدت استحكاماتها و
هرب السكان، و بعد تمن تيام من الدك و الضرب انسحب العسكر من اسكندريه على كفر
الدوار و اتعمل هناك خط دفاعى. و فى يوم 14 يوليه بعت عرابى القطر الخديوى على
اسكندريه عشان ينقل الخديوى و رجال الدوله على القاهره و بعد ما وصل القطر لسراية
الرمل رفض الخديوى انه يركب و اخد عيلته و راح على راس التين و انحاز للانجليز اللى
بيهاجمو مصر.

اتقدم الانجليز فى بر مصر و وصلو لغاية التل الكبير و هناك قامت معركه اتعرفت بإسم
معركة التل الكبير يوم 13 سبتمبر 1882، و انتهت بهزيمة عرابى و لعبت الخيانه دور فى
الهزيمه لكن صمد هو و قعد يقاوم لغاية النهايه. الجيش البريطانى دخل القاهره و احتل
مصر و ما خرجش منها الا بعد ثورة 23 يوليه 1952.

اتقبض على احمد عرابى هو و زمايله اللى فضلو معاه و اتعملت لهم محاكمه عسكريه يوم 3
ديسمبر 1882 رأسها محمد رؤوف و اتحكم على عرابى بالاعدام لكن العقوبه اتخففت للنفى
و جه فى قرار التخفيف: "1) الحكم الصادر على كل من احمد عرابى و طلبة عصمت و عبد
العال حلمى و محمود سامى و على فهمى و محمود فهمى و يعقوب سامى المقتضى جزاؤهم
بالقصاص وقع تبديله بالنفى الى الابد من الاقطار المصرية و ملحقاتها. 2) ان هذا
العفو يبطل و يقع اجراء الحكم على المذكورين بالقتل اذا رجعوا الى الاقطار المصرية
او ملحقاتها".

و اتقرر نفيهم على جزيرة سيلان (سرى لانكا دلوقتى) فى المحيط الهندى جنوب الهند
فخرج عرابى و زمايله المنفيين يوم 27 ديسمبر سنة 1882 فى قطر نقلهم مع المودعين على
السويس و من هناك خدتهم مركب انجليزى اسمها "مربوطه" على مينة كولومبو عاصمة سرى
لانكا دلوقتى.

عاش عرابى منفى فى سيلان 19 سنه لغاية ما زار الجزيره ولى عهد انجلترا و زاره عرابى
فى مدينة كاندى و طلب منه انه يرجع مصر فسأله اذا كان يعرف الخديوى عباس حلمى
التانى فرد عليه انه يعرفه من وقت ماكان الخديوى عنده عشر سنين.

عاش احمد عرابى فى مصر بقية حياته لغاية وفاته فى 21 سبتمبر 1911 و اتخلد اسمه فى
سجل المصريين اللى كافحو الظلم و ناضلو و ضحو لنيل المساواه و العداله و كان ملهم ل
ثورة 1919 و ثورة 23 يوليه اللى اهتمت بالفلاحين و البسطا فى مصر و قضت على حكم
الاتراك و الالبان و الشراكسه و طردت اخر عسكرى بريطانى من بر مصر.



https://arz.wikipedia.org/wiki/%D8%A7%D8%AD%D9%85%D8%AF_%D8%A7%D9%84%D8%B7%D9%8A%D8%A8

الإمام الأكبر احمد محمد احمد الطيب ، دكتور ( اتولد فى القرنه ، الاقصر سنة 1946 )
شيخ الازهر السادس و الاربعين ، اتعين فى المنصب فى 19 مارس 2010 بعد وفاة الشيخ
محمد سيد طنطاوى. معروف بالاعتدال و الاستناره و سعة العلم و عايش بشكله و هدومه و
افكاره فى العصر الحديث ك " اكاديمى " مع انه شيخ الطريقه الاحمديه الصوفيه فى صعيد
مصر و بيعتبر من ابرز المتصوفين من علما الازهر.

اتولد احمد الطيب فى قرية القرنه فى الاقصر سنة 1946 و اتعلم فى المدارس الازهريه و
هو عنده عشر سنين. اتخرج من كلية اصول الدين فى القاهره سنة 1969 ، و قضى فتره من
حياته فى فرنسا و اخد الدكتوراه من الازهر الشريف عام 1977 فى العقيده و الفلسفه
الاسلاميه ، و اشتغل محاضر جامعى فى فرنسا. بيتقن الفرنساوى و ترجم كذا كتاب من
الفرنساوى.

اشتغل مدرس فى الازهر و وصل لمنصب رئيس قسم الفلسفه. و شارك فى مؤتمرات حوار
الاديان. اتعين مفتى للديار المصريه من 10 مارس 2002 لغاية 2003 و بعدين من سنة
2003 بقى رئيس جامعة الازهر و عمل تطويرات مهمه و وأنشأ كذا كليه و معهد فوق متوسط.
بيرأس لجنة حوار الأديان فى الازهر و عضو فى مجمع البحوث الاسلاميه. تعيين رئيس
جامعة الازهر شيخ للازهر حاجه بتحصل لاول مره. فى فترة شغله كمفتى للديار المصريه
لبس اللبس الازهرى ( العمامه و الجبه ) لكن بعد ما ساب المنصب لبس الهدوم العاديه و
بعد ما بقى شيخ الازهر حايلبس الزى الازهرى تانى لانه - حسب ما قال - زي خاص بشيخ
الازهر‏ ‏و بالمفتى‏.

احمد الطيب عمل انفتاح بين جامعة الازهر و جامعات اوروبيه عن طريق عقود شراكه علميه
بين جامعة الازهر و جامعات فى بريطانيا و المانيا و فرنسا و ايطاليا ، و بعت بعثات
كتيره للجامعات الاوروبيه من خريجي و خريجات جامعة الازهر حتى فى التخصصات الدينيه.

بيعتبر الطيب النقاب لبس عربى قديم مالهوش علاقه بالدين و فى يناير 2010 شدد على ان
الطالبات ما يلبسوش النقاب ده فى الامتحانات و جوه الحرم الجامعى.

فى سنة 2006 دان و دعا لاحتواء اى فكر متطرف فى جامعة الازهر بعد ما قامت جماعه من
الطلبه المتطرفين التابعين لجماعة الاخوان المسلمين بعمل عرض " قتالى " فى ساحة
الجامعه على طريقة المتطرفين فى منطقة الشرق الاوسط ، و قال ان الطلبه المتطرفين
دول صورو جامعة الازهر على انها بتصدر الارهاب و الفكر المتطرف و دى حاجه مش ممكن
يقبلها الازهر ، و ان الطلبه دول كانو ملثمين على طريقة الجماعات اللى بتتهم
بالارهاب فى الشرق الاوسط ، و طرد عدد من الطلبه دول من الجامعه.

البابا شنوده التالت بطريرك الكنيسه المصريه القبطيه زار الدكتور احمد الطيب على
راس وفد من الكنيسه المصريه عشان يهنيه بتنصيبه شيخ للازهر. الدكتور احمد الطيب قال
فى وقت استقبال الوفد إن وحدة مسلمين و أقباط مصر امر مش ممكن التفريط فيه‏.

بطبيعة الحال ، بخلفية احمد الطيب و توجهاته المعتدله من المرجح انه حايواجه تهجمات
من المتطرفين و الظلاميين و دعاة القهر و الاستبداد فى منطقة الشرق الاوسط. بدأ
احمد الطيب يواجه اول معاركه بمجرد تعيينه بتوجيه الاتهمات ليه بإنه درس فى جامعه
حديثه (السوربون) و انه صوفى و انه بيلبس بدله و كراڤته و مش مربى دقن.

بعد ثورة 25 يناير اتعرض الدكتور الطيب لمضايقات اتسببت فى انه يقدم استقالته
للمجلس العسكري مرتين لكن طلبه اترفض. فى 22 مارس 2011 منع موظفين الازهر الدكتور
احمد الطيب من دخول مكتبه فى المشيخه و طالبوا برحيله هو و كل المستشارين اللى
اتعينوا فى عهده و فضل واقف فتره على الباب مش قادر يدخل فزعل و راح على مقر القوات
المسلحه و قدم استقالته لكن رفضت من المجلس العسكري.



https://arz.wikipedia.org/wiki/%D9%88%D9%8A%D9%83%D9%8A%D8%A8%D9%8A%D8%AF%D9%8A%D8%A7_%D8%A7%D9%86%D8%AC%D9%84%D9%8A%D8%B2%D9%89

ويكيپيديا انجليزى (انجليزى: English Wikipedia)‏ هى اول و اكبر نسخه من مجموعة
Wikipedia.‏ ابتدت فى 15 يناير سنة 2001. ويكيپيديا انجليزى عدت حاجز ال3 مليون
مقالة على شهر اغسطس 2009 بتعتبر اكبر نسخة ويكيپيديا موجوده و اكبر تلت مرات عن
ويكيپيديا المانى, اقرب المنافسين لها فى العدد. وصل عدد اليوزرات فيها 4 مليون فى
يوم 1 ابريل من سنة 2007. حسب الاحصئيات فى سنة 2010 كان 20.4% من مجموع مقالات كل
نسخ ويكيپيديا التانيه كلها تبع ويكيپيديا انجليزى بس عدد المقالات ابتدى يقل اكتر
من 50% من اول سنة 2003 عشان ظهور نسخ جديدة من الويكيپيديهات بلغات مختلفه و دا
خلا اللى بيتكلموا باللغات اللى معمولها نسخ يشاركوا فيها اكتر من ما بيشاركوا فى
ويكيپيديا انجليزى اللى بتعتبر ليهم نسخة بلغة اجنبية. فيه كمان نسخة ويكيپيديا
تانيه بالانجليزى اسمها ويكيپيديا انجليزى متبسط (انجليزى: Simple English
Wikipedia) و دى موجهة للى الانجليزى بتاعهم ضعيف و لسه بيتعلموا انجليزى.
الانجليزى فى النسخه دى مكتوب بطريقة بسيطه و المعلومات فيها متبسطه عشان تساعد فى
تفهيم و توضيح المعلومات.



https://arz.wikipedia.org/wiki/%D9%88%D9%86%D9%87%D9%88_%D8%AA%D8%B4%D9%88%D9%86%D8%BA

ونهو تشونغ ( مواليد عام 1980 م) وهو فنان كوميدي كوري جنوبي بيقدر يتكلم اللغة
العربية الأردنية بسهولة اوي . وهو كمان إعلامي ومقدم برامج بتطلع على التلفزيون .
فى العام 2011 قدم ونهو تشونغ عرض على قناة الدوري والكاس فى برنامج إنسايد اسيا
(داخل اسيا Inside Asia) كان بيتكلم عن كأس الأمم الاسيوية لكرة القدم 2011 وبنفس
العام برضو قابلوه فى برنامج حديث الصباح اللى بيتعرض يوميا على قناة الجزيره و فى
سنة 2014 ظهر فى الحلقة التالتة من برنامج البرنامج مع باسم يوسف

شهدت أوربت شوتايم اول اطلاله له من برنامجه شو مي مور “Show me more”.لونهو تشونغ
علاقة بأربع دول عشان أبوه كوري وأمه فيتنامية واتولد بالسعودية وعاش كل حياته
بالأردن وهو بيحب الأردن اوي.



https://arz.wikipedia.org/wiki/%D9%88%D8%B9%D8%AF_%D8%A8%D9%84%D9%81%D9%88%D8%B1

وعد بلفور او تصريح بلفور (Balfour Declaration) هى الرسالة اللى أرسلها آرثر جيمس
بلفور بتاريخ 2 نوفمبر 1917 الى اللورد ليونيل وولتر دى روتشيلد يشير فيها لتأييد
حكومةبريطانيا لإنشاء وطن قومي لليهود فى فلسطين. وقد صدر بعد اتفاقية الامير فيصل
ممثل ملك الحجاز مع حاييم وازيزمان الصهيوني وأول رئيس لدولة اسرائيل التي وقعت عام
1915، وتم اعتمادها فى اتفاقية باريس عام 1919 لتطبيق وعد بلفور.

إن حكومة صاحب الجلالة ترى بعين العطف تأسيس وطن قومي للشعب اليهودي فى فلسطين،
وستبذل غاية جهدها لتسهيل تحقيق هذه الغاية، على أن يُفهَم جلياً أنه لن يؤتى بعمل
من شأنه أن ينتقص مع الطوائف غير اليهودية الموجودة فى فلسطين، او الحقوق و السياسي
التي يتمتع بها اليهود فى اى بلد اخر.



https://arz.wikipedia.org/wiki/%D9%86%D8%AD%D8%AA

النحت هو فن ابتكار اشكال مجسمه او اشكال بارزه ، و هو يااما نحت مباشر عن طريق
ازالة كل شىء من الكتله اللى بتتنحت عشان تبرز معالم العمل المنحوت ، او يكون
التشكيل باستعمال ماده لدنيه. فى مصر القديمه و اليونان و اوروبا فى القرون الوسطى
كان العمل المنحوت بيتلون او بيتدهب.

النحت كان من الفنون القديمه و كان موجود فى كل الحضارات القديمه المعروفه ، و
بالذات فى الحضارات المتوسطيه زى مصر و اليونان و الامبراطوريه الرومانيه القديمه.
فى مصر النحت موجود فى التماثيل بكل الاحجام من التماثيل الصغيره اللى قد الكف
للتماثيل الكبيره زى تمثال رمسيس التانى اللى كان فى ميدان رمسيس فى القاهرة او
التماثيل الكبيره اللى قدام المعابد ، و اللى منها منحوت فى كتله صخريه زى فى ابو
سمبل و تمثال ابو الهول الموجود قدام اهرامات الجيزه.

بيظهر فى القرن التلاتاشر اثر الطراز القوطى و الرومانسك على النحت ، زى فى اعمال
بيزانو و ابنه جوفانى. فلورانسا كانت مركز مذدهر لفن النحت و ظهرت فيها اعمال لـ
جيبرتى و دوناتللو و ميكلانجلو.

الطراز الباروكى اظهر فن درامى فى النحت ، زى فى اعمال الطليانى برنينى و الاسبانى
بيروجاتا. و فى القرن التسعتاشر ظهر فى فرنسا جيل من النحاتين الواقعيين من رود
لغاية رودان. فى القرن العشرين بقى فن النحت بيهتم بابراز جمال الماده فى التعبير
عن موضوع معين و كمان اتأثر بالتقدم العلمى و ابحاث الفضاء و النحت الزنجى و نحت
قبايل الأزتك و اتخلص من الواقعيه المفرطه ، و استحدث اساليب تحرريه مبتكره سواء فى
طريقة التشكيل او من ناحية الخامات المستحدثه. من اشهر نحاتين القرن العشرين
الانجليزى هنرى مور و الفرنساوى ليبشيتز و الالمانى بارلاخ و اليوجوسلافى مشتروفتش
و الرومانى برانكوش و الطليانى مارينى و الامريكان لاتشيز و كالدر. بيعتبر محمود
مختار اشهر نحاتين مصر فى القرن العشرين.



https://arz.wikipedia.org/wiki/%D9%85%D9%84%D9%88%D8%AE%D9%8A%D9%87

الملوخيه‏ هى نبات مصرى قديم اتعرف فى مصر القديمه و كان بينبت بالذات فى الوجه
البحرى. اسم نبات الملوخيه العلمى " كوركورس اوليتوريس Corochorus Olitorius و هو
من الفصيله الزيزفونيه و بيتكاثر بالبذور. اسم " ملوخيه " مشتق من الاسم المصرى
القديم "منوح" او "منح" اللى اتحول فى اللغه القبطيه لـ "ملوكيا" و بعدين اتحور
لملوخيه. الملوخيه من اشهر الاكلات فى مصر و هى غنيه بالڤيتامينات و بتعتبر من اهم
انواع الخضار الصيفى فى مصر، و بتطبخ بعد نتف الورق من سيقان النبات و تخريطها، و
ساعات بتتنشف و بتبقى معروفه بإسم "ملوخيه ناشفه". الملوخيه العاديه بتتسمى "ملوخيه
خضرا". ذكر المؤرخين ان الحاكم بأمر الله حرم اكلها على المصريين إكمن معاويه كان
بيحبها.



https://arz.wikipedia.org/wiki/%D9%85%D8%AC%D9%85%D8%B9_%D9%86%D9%8A%D9%82%D9%8A%D8%A7_%D8%A7%D9%84%D8%A7%D9%88%D9%84

مجمع نيقيا الاول (يونانى: Νίκαια) او مجمع نيسيا الاول كان مجلس عقدوه الاساقفه
المسيحيين سنة 325 م فى مدينة نيقيا (ازنيك، توركيا دلوقتى) حضر المجمع دما بين 250
لـ 318 اسقف من كل العالم المسيحى و بترجع اهميته انه اول محاوله للوصول لاتفاق بين
المسيحيين فى العالم عن طريق عقد اجتماع يحضره ممثلين من كل الكنايس.المجمع اللى من
النوع دا بيتقال عليه مجمع مسكونى لانه بيضم ممثلين من المسكونه كلها
(العالم).الهدف الرئيسى من عقد الاجتماع هو حل المشاكل بتاعة الكنايس الشرقيه و
اللى كان اهمها الاريانيه، و دى حركه وصفتها الكنيسه انها حركة مهرطقه ابتداها اسقف
اسمه اريوس الاسكندرانى و كان بيقول ان المسيح ما هواش الاه و انه كائن مخلوق زى
بقية المخلوقات.

الامبراطور قسطنطين الاول و اللى كان اول امبراطور رومانى يدخل فى المسيحية لما
قسطنطين شاف المشاكل دى قرر انه يعمل المجمع دا و بعت لكل الاساقفة فى العالم كله
عشان يحضروا المجمع.

كونستانين الاول بعت دعوات لحوالى 1800 من الاساقفه المسحيين فى الشرق و الغرب و
اللى لبى الدعوه منهم كان عدد قليل و مش معروف على وجده التحديد و بيتراوح ما بين
250 فى رأى يوسابيوس القيصرى و ما بين 318 فى رأى اثاناسيوس الاسكندرانى. اغلب اللى
حضرو كانو من الكنايس الشرقيه و حضر 5 اساقفه بس من الكنايس الغربيه.الاجتماع
افتتحوه بشكل رسمى يوم 20 مايو سنة 325. و من اهم الناس اللى حضرت المجمع:

”بالحقيقة نؤمن باله واحد الله الاب ضابط الكل خالق السماء و الارض ما يرى و ما لا
يرى نؤمن برب واحد يسوع المسيح ابن الله الوحيد المولود من الاب قبل كل الدهور نور
من نور اله حق من اله حق مولود غير مخلوق مساو للآب فى الجوهر الذى به كان كل شئ
هذا الذى من اجلنا نحن البشر و من اجل خلاصنا نزل من السماء و تجسد من الروح القدس
و من مريم العذراء و تأنس و صلب عنا على عهد بيلاطس البنطى تألم و قبر و قام فى
اليوم الثالث كما فى الكتب و صعد الى السموات و جلس عن يمين ابيه و ايضا يأتى فى
مجده ليدين الاحياء و الاموات الذى ليس لملكه انقضاء.. باقى قانون الايمان اتكمل فى
مجمع القسطنطينية“<<



https://arz.wikipedia.org/wiki/%D9%85%D8%A7%D8%B1%D8%AC%D8%A7%D8%B1%D9%8A%D8%AA_%D8%AA%D8%A7%D8%AA%D8%B4%D8%B1

مارجاريت هيلدا تاتشر - Margaret Hilda Thatcher - (اتولدت فى 13 اكتوبر 1925) و
توفت فى 8 ابريل 2013 دى كانت رئيسة الوزراء فى المملكه المتحده (1979 - 1990) و
زعيمة حزب المحافظين (1975 - 1990) و كانت اول ست فى تاريخ بريطانيا تمسك المنصبين
دول و اول رئيسة وزرا فى اوروبا كلها.تاتشر اشتهرت باسم المرأه الحديديه عشان حاجات
كتيره من اهمها انها الوحيده فى القرن العشرين اللى مسكت منصب رئيس وزرا بريطانيا
تلات مرات ورا بعض و اطول واحده تقعد فى المنصب دا ( قعدت تقريبا 11 سنه).تاتشر
بيعتبروها اشهر شخصيه سياسيه فى بريطانيا بعد وينستون تشيرشيل.مارجاريت تاتشر كانت
من اهم القاده السياسيين ايام الحرب البارده.



https://arz.wikipedia.org/wiki/%D9%84%D9%8A%D9%88_%D8%AA%D9%88%D9%84%D8%B3%D8%AA%D9%88%D9%89

ليو نيقولايفيتش تولستوي ( كونت ) - بالروسي: Лев Никола́евич Толсто́й - (ياسانيا
بوليانا، 9 سبتمبر 1828 - استابوفو، 20 نوفمبر 1910). من اكبر روائيين الادب الروسي
والأدب العالمي. كاتب و فيلسوف ديني روسي. من اشهر رواياته " الحرب والسلام " (1865
- 1869) ودي ملحمه نثريه طويله عن حروب نابليون، و " البعث " (1889 - 1900)، و "
انا كارنينا " ( 1875 - 1877 ) ودي عن مأساه أخلاقيه خلفيتها مجتمع سانت بطرسبرج، و
قصة حياته " الطفوله " و " الصبا " و " الشباب " ( 1852 - 1860 ) ، و " القوزاق " (
1863 ). كتب كمان مسرحيات و كتب فلسفيه.

تولستوي كان نبيل من عيله غنيه معروفه فى روسيا، وكان لقبه " كونت ". كان بيؤمن
بالمقاومه السلبيه للشر و عدم العنف والحياه البسيطه و مؤلفاته بتناقش المواضيع
الدينيه و الجمال الأخلاقي. إتأثر بأفكاره عن المقاومه السلبيه للشر ناس كتير زي
غاندي فى الهند و مارتن لوثر كينج فى امريكا. رفضت الكنيسه الاورتودوكسيه فى روسيا
افكاره وكفرته وطردته.



https://arz.wikipedia.org/wiki/%D9%84%D9%8A%D8%B3%D8%AA%D8%A9_%D8%A7%D9%84%D8%A3%D8%AD%D8%B2%D8%A7%D8%A8_%D8%A7%D9%84%D8%B3%D9%8A%D8%A7%D8%B3%D9%8A%D9%87_%D9%81%D9%89_%D9%85%D8%B5%D8%B1

الدستور المصرى بيسمح بـ ان مصر يبقى فيها احزاب متعدده ، الحزب الوطنى الديموقراطى
كان بيحكم و كان بيتسمح للاحزاب المعارضه بس ماكانش بيبقى عندهم فرصه بجد عشان
ينافسو. القانون رقم 40 لـ سنة 1977 بينظم تأسيس الاحزاب السياسيه فى مصر. القانون
ده كان بيمنع تأسيس احزاب على اساس دينى. بعد ثورة مصر سنة 2011 اللى اطاحت بالرئيس
حسنى مبارك اللى كان رئيس الحزب الوطنى الديموقراطى إبتدت احزاب جديده زى حزب ثوار
التحرير وحزب شباب التحرير وكذا حزب دينى اسلامى و مسيحى.

ظهور الاحزاب فى مصر فى القرن ال19. كان بيعكس التفاعلات بين المجتمع و الاقتصاد و
الثقافه و شوية ظروف تاريخيه و ظروف وطنيه و سياسيه. كل ده خلا يبقى فيه مؤسسات
جديده بتحكمها الحكومه و الشعب, و تحسينها فى نفس الوقت. زى الپرلمان (مجلس الشورى)
و مستشارين رئيس الحكومه و الاحزاب السياسيه, و النقابات. الظهور ده كان شويه-شويه,
و عَدّا على مراحل ورا بعضها. الاحزاب السياسيه إتعملت فى الاول على هيئة مجتمعات
سرّيّه و بعدين بقو جماعات سياسيه.

مصطفى كامل عمل اول حزب سنة 1907, و كان اسمهُ الحزب الوطنى, بس ده غير الحزب بتاع
دلوقتى اللى اسمهُ الرسمى الحزب الوطنى الديموقراطى. فى اقل من عَشَر سنين, كان فيه
احزاب مختلفه عن بعض جداً; فى الطبيعه, و التأسيس, و التنظيم, و السلطه و الشُهره و
الاسلوب. كان فيه احزاب وطنيه معموله من جماعات بيتحكّم فيها القصر الملكى, و احزاب
تانيه معموله من سلطه الإحتلال, و بردو احزاب بتعبّر عن الايديولوجيا بتاعتهم و عن
بقية افكارهم السياسيه. مابين 1907 و 1920, الاحزاب اللى كانت إتعملت فى مصر كانو
بيدلّو على إن فيه احزاب تانيه حتتعمل; بس على أى حال, كان فيه منع بـ سبب الاحتلال
البريطانى و خضوع مصر للامبراطوريه العُثمانيه. فى فبراير 1922, اعلان استقلال مصر
و تَطليع الدستور1923 Constitution of Egypt خلّو يبقى فيه حُكم مَلَكى دستورى
معمول على اساس تعدد الاحزاب و مبادئ الليبراليه و الديموقراطيه.

فى فترة 1923 - 1952, مصر شاهدت تجربه كويسه جداً فى السياسه و ممارسة
الديموقراطيه. على أى حال, التجربه دى كانت متأثره بـ عيوب كتيره, زى الإحتلال
البريطانى, و التدخّل الأجنبى فى المصالح المصريه و تدخل القصر المَلَكى فى الحياه
السياسيه. بعد انقلاب الظباط الأحرار سنة 1952, النظام المصرى فضل يصفى المعارضه.
فى يناير 1953, الاحزاب السياسيه إتمنعت, و بقوا ماشين بنظام الحزب الواحد و الحزب
الوحيد و المسيطر على كل حاجة كان الاتحاد الاشتراكى. إتعمل قانون للاحزاب , سنة
1977 إتحوّل النظام السياسى فى مصر

محمد مصطفى كمالMohamed Kamal عضو الأمانه العامه للسياسه كان بيقول : "فيه تفكير
لمراجعه القانون بالنسبه للاحزاب السياسيه, عشان الاحزاب الجديده يقدروا يتكونوا, و
عشان الاحزاب اللى موجوده تقدر تتحرك بحريه".



https://arz.wikipedia.org/wiki/%D9%83%D9%88%D8%B1%D9%8A%D8%A7_%D8%A7%D9%84%D8%B4%D9%85%D8%A7%D9%84%D9%8A%D9%87

كوريا الشماليه ، (اسم رسمى:جمهورية كوريا الديموقراطيه الشعبيه) هى بلد فى النص
الشمالى من شبه الجزيره الكوريه فى شمال شرق اسيا بين بحر اليابان و النهر
الاصفر.يحيط بها من الشمال روسيا (19 كم م الحدود المشتركه) و الصين (1416 كم) و من
الجنوب كوريا الجنوبيه (238 كم).الحدود بينها و بين كوريا الجنوبيه المفترض ان تكون
منزوعة السلاح لكن فى الحقيقه المنطقه عسكرية بشكل حاد قوى لدرجة ان عدد العساكر
على الجانبين يتقدر باكثر من مليون.اليابان من جيرانهايفصلهم عن بعض بحر
اليابان.عاصمة كوريا الشماليه بيونجيانج تعتبر مركز صناعى و اقتصادى مهم و مكانها
على الساحل الغربى لشبه الجزيره.

حزب العمال الكورى يحكمها من سنة 1948 لوحده و كيم جونج ايل هو سيكيرتير عام الحزب
و القائد الاعلى لكوريا الشماليه.

بعد تحرير كوريا من الاحتلال اليابانى مع نهاية الحرب العالميه التانيه، اتقسمت شبه
الجزيره الكوريه بقرار من الامم المتحده لبلدين بيفصل بينهم خط العرض ال 38 و سيطر
الاتحاد السوفييتى على النص الشمالى (حوالى 55% من مساحة شبه الجزيره)و سيطرت
امريكا على النص الجنوبى.ابتدا التاريخ الحديث لكوريا الشماليه باعلانها كجمهورية
شعبيه سنة 1948.

كوريا الشماليه هى جمهوريه اشتراكيه بحسب الدستور بتاعها بس بيعتبرها محللين
سياسيين كتار (غربيين)انها ديكتاتوريه مطلقه على الطريقه الستالينيه.كل مفاصل و
اجهزة الدوله ماشيا بنظام الحزب الواحد و الحزب المسيطر على كل حاجه هو الحزب
العمال الكورى الشيوعى و اللى دوره قى قيادة البلد متأصل بنص الدستور.فى كمان جزبين
صغيرين تانيين فى كوريا الشماليه و الاحزاب التلاته دول منضمين سوا تحت جبهه واحده
اسمها الجبهه القوميه لاعادة توحيد ارض الاباء. البرلمان هو اعلى اجهزة الدوله و
بينتخبو اعضاءه مره كل خمس سنين، بينعقد البرلمان مره واحده او مرتين فى السنه و فى
غير اوقات انعقاده بيقود البلد الرئيس بتاع البرلمان. من الاجهزه المهمه التانيه فى
البلد اللجنه القوميه للدفاع و دى مسئوله عن السياسات الخارجيه و كمان عن القوات
المسلحه. من ساعة اما مات كيم ايل سونج سنة 1994 و منصب رئيس الدوله فاضى لانهم
ادوله لقب الرئيس الابدى بتاع كوريا الشماليه.

التعليم من اهم الركائز التى تقوم عليها الايديولوجيات الشيوعيه و له دور مهم فى
تأصيل العقيده فى الاجيال الجديده و يعتبر وسيله مهمه لتلبية احتياجات الحكومه من
العمال المهره و الفنيين و العلماء فى كل المجالات.جميع الطلاب فى المدارس ملتزمون
بالاشتراك فى عملية الانتاج حتى و هم فى سن الدراسه انتاج يتركز على العلوم و
التكنولوجيا.سنة 1967 فرض التعليم الالزامى على جميع الاطفال التى تتراوح اعمارهم
ما بين السابعه والسادسة عشر و بعدها تغير القانون و اصبح سن التعليم الالزامى
مابين خمسة سنين الى سن السادسة عشر.مراحل التعليم تنقسم سنه واحده حضانه و اربع
سنين ابتدائى و ست سنين ثانوى.بالنسبه للتعليم العالى فبتترواح مدة المعاهد و
الكليات من اول سنتينالى ست سنين و من اهم الجامعات فى كوريا الشماليه جامعة كيم
ايل سونج فى بيونجيانج. هناك ايضا مؤسسات كثيرة تهتم بتعليم الكبار وتركز على
التعليم الفنى و ملحقه بالمراكز الصناعيه الضخمه.

سنة 1958 اتأممت كل المزارع الخاصه و اندمجت فى حوالى 3000 وحده تعاونيه و كل واحده
بيعيش فيها تقريبا 300 عيله و مساحتها حوالى 500 هيكتار.الوحدات التعاونيه بتديرها
لجان اداريه و هى دى اللى بتدى الاوامر بنوع و كمية المحصول اللى بيتزرع فى الموسم
المعين و و قد ايه اسمده لازم تتضاف للتربه و بتوزع الحصص الانتاجيه على
الفلاحين.المحاصيل بتتلم و بتتورد على المخازن الحكوميه اللى بتحتكر عملية
التوزيع.فى كمان مزارع نموذجيه بتديرها الدوله و متخصصه للبحث العلمى و التطوير.

من اهم المحاصيل فى كوريا الشماليه الحبوب و خصوصا الرز و الدره و القمح و
الشعير.انتاج الحبوب زاد بشكل كبير من اوائل الخمسينات و كوريا هندها اكتفاء ذاتى
من الرز بس القمح لسه بتضطر الحكومه انها تستورده.من المنتجات الزراعيه التانيه
المهمه البطاطا و فول الصويا و الخضار و الفواكه. التبغ و القطن و الكتان بيدخلو فى
الانتاج الصناعى.تربية الحيوانات متركزه فى الاراضى اللى صعب انها تتزرع و الانتاج
الحيوانى من بيزيد سنه ورا سنه و خصوصا تربيه الدواجن و منتجاتها.



https://arz.wikipedia.org/wiki/%D9%83%D8%A7%D8%AA%D8%B1%D9%8A%D9%86%D8%A7_%D9%83%D9%8A%D9%81

كاترينا كَيف (انجليزى: Katrina Kaif)،(بالهندى:कत्रिना कैफ़) اتولدت فى16 يوليو
1983 هى ممثله وعارضة أزياء اتولدت فى هونغ كونغ وهى بريطانيه- هنديه بانت في أفلام
هندية، كوليود، وسينما الماليالام، سنة 2007 ابتدت تظهر في العديد من الأفلام
التجاريه والناجحه، واللى جعلتها واحدة من أشهر الممثلات في بوليوود في الوقت ده.

كانت بتشتغل عارضة ازياء فى لندن ، و المخرج كايزاد جوستاد هو اللى رشحها لفيلم
بووم 2003 ، و بعد كده مثلت فى فيلم ساركار 2005 مع ابهيشيك باتشان ، و فيلم ماين
بيار كيون كيا 2005 مع سلمان خان و حققت شهره كبيره فى الهند ، و عملت افلام
كوميديه مع اكشاي كومار ، منها : دي دانا دان و نامستي لندن و تيز مرخان .



https://arz.wikipedia.org/wiki/%D9%82%D9%84%D8%B9%D8%A9_%D9%82%D8%A7%D9%8A%D8%AA%D8%A8%D8%A7%D9%89

قلعة قايتباى، قلعه مشهوره فى اسكندريه من معالم مصر بوجه عام. امر ببناها السلطان
الاشرف قايتباى وقت زيارته التاريخيه ل اسكندريه فى صيف 1477 ، و اخد بناها حوالى
سنتين و زارها السلطان قايتباى سنة 1479 بعد ما بناها خلص .

السلطان الاشرف قايتباى كان من اكبر سلاطين الدوله المملوكيه البرجيه و الدوله
المملوكيه بوجه عام حكم مصر لمدة 28 سنه من 1468 ل 1496.

فى ربيع الاول سنة 882هـ ( يونيه 1477م) احتفل السلطان قايتباى فى القاهره بالمولد
النبوى و بعد ما انفض المولد نزل من قلعة الجبل و عدا لبر الجيزه من غير الناس
ماتاخد بالها منه ، و من هناك سافر على اسكندريه فى صحبة عدد كبير من الخاصكيه و
المماليك السلطانيه و امرا مصر الكبار اللى كان منهم الامير ازبك اتابك الجيش
المصرى و بانى حى الازبكيه و الامير يشبك الدوادار و غيرهم.

زيارة السلطان قايتباى لاسكندريه كانت زياره تاريخيه لان اسكندريه من عهد السلطان
الناصر فرج بن برقوق مفيش سلطان زارها. الاشرف شعبان كان زار اسكندريه سنة 1365 على
راس جيش بعد ما اعتدى ملك قبرص بيير دى لوزينان (بطرس الاول) على المدينه فى الهجمه
المعروفه باسم " وقعة اسكندريه " و زارها كمان مره و دخلها فى موكب سنة 1369 ، و فى
سنة 1411 زارها الناصر فرج ودى كانت اخر مره يزور سلطان مصر مدينة اسكندريه.

قعد قايتباى فى اسكندريه تلت تيام و زاروه تجارها و اعيانها و لعب كوره مع الامرا و
راح على المكان اللى كان فيه فنار اسكندريه اللى كان من عجايب الدنيا السبعه و امر
ببنى برج على اساسه فابتدا بنا " البرج " اللى بقى معروف بقلعة قايتباى.

فى يوليه 1479 راح قايتباى اسكندريه تانى لكن المره دى دخلها بالمراكب من البحر لان
ماية فيضان النيل كانت مغطية الدلتا و ما اتعملش موكب. روحانه اسكندريه المره دى
كان عشان يشوف القلعه اللى اتبنت و بعد ما زار رشيد و اتفرج على قلعه تانيه كان امر
ببناها هناك رجع اسكندريه و راح زار القلعه اللى طلع شكلها جميل. بيتقال ان بنا
القلعه كلف اكتر من 100.000 دينار و اتصرف عليها من الاوقاف.

بعد ما قعد قايتباى فى اسكندريه كذا يوم و اطمن على القلعه سافر على دسوق و زار
مقام سيدى ابراهيم الدسوقى.



https://arz.wikipedia.org/wiki/%D9%82%D9%84%D8%B9%D8%A9_%D8%A7%D9%84%D8%AC%D8%A8%D9%84

Coordinates: 30°01′46″N 31°15′41″E﻿ / ﻿30.02944°N 31.26139°E﻿ / 30.02944;
31.26139

قلعة الجبل بدا تشييدها صلاح الدين الأيوبي فوق جبل المقطم فى القاهرة عشان تبقى
حصنه و مقر حكمه بس عمره ما سكن فيها. سكنها سلاطين الايوبيه بعده لغاية عهد الصالح
أيوب اللى نقل مقر الحكم و مكان إقامته مع مماليكه لجزيرة الروضه وسط نيل القاهره.
بعد وفاة الصالح أيوب و نشؤ الدوله المملوكيه فى مصر بقت قلعة الجبل مكان إقامة و
مقر حكم سلاطين مصر اللى إتوسعوا فى البنا فيها و حواليها خاصة فى عهد السلطان
قلاوون و ولاده الأشرف خليل و الناصر محمد. فضلت قلعة الجبل ، و هى القلعه اللى
بيعرفها المصراويه باسم قلعة صلاح الدين ، مقر لحكام مصر لغاية عهد محمد على اللى
بنا على حرمها الجامع الكبير المعروف باسمه. المتحف الحربى المصرى اللى بيعرض أمجاد
مصر العسكريه عبر التاريخ بيشغل دلوقتى جزء من المكان. قلعة الجبل لعبت دور كبير فى
تاريخ مصر و العالم.

سبب بنا صلاح الدين للقلعه انه بعد ما قضى على الدوله الفاطميه سكن دار الوزاره فى
القاهره بس كان خايف من شيعة الخلفا الفاطميين فى مصر و فكر يعمل حصن حصين لنفسه ما
يقدروش يوصلوا له فيه. و شاف إن الحصن على جبل المقطم حايكون آمن، فطلب من الامير
بهاء الدين قراقوش الأسدى تشييد القلعه فبدأ يبنى و بنى سور القاهره عشان يحيط بيه
القلعه و القاهره. عملية البنا احتاجت ازالة جوامع و مقابر فى المنطقه. و استخدم فى
البنا حجارة اهرامات صغيره كات موجوده فى الجيزه. و بيتقال إن قراقوش استخدم حوالى
50 الف أسير فى عملية البنا.

صلاح الدين اتوفى قبل ما يخلص المشروع فاهمل لغاية ما بقى الملك الكامل ابن العادل
نايب لأبوه فى مصر فكمل التشييد و بنا البرج الاحمر و ابراج غيره و سكن فى القلعه و
فضل فيها بعد ما إتسلطن. و من يوميها بقت مركز الدوله لغاية ما الصالح أيوب اتسلطن
فبنى قلعه و بيوت لمماليكه فى جزيرة الروضه فى وسط النيل و راح سكن هناك بدل
القلعه. بعد ما اتوفى الصالح أيوب المماليك جابوا ابنه توران شاه مصر من حصن كيفا و
سلطنوه، لكن توران شاه ما راحش القاهره و راح طوالى على المنصوره عشان يقود الجيش
المصرى ضد الحمله الصليبيه السابعه بتاعة لويس التاسع ،و بعد ما خلصت الحرب
المماليك إغتالوه فى فارسكور و قامت الدوله المملوكيه و رجع مركز الحكم و مقر إقامة
السلطان للقلعه تانى.

قلعة الجبل كات فوق جبل المقطم و حواليها كان مبنى سور فيه ابراج. و كان ليها
بابين، بابها الكبير كان بيواجه القاهره، و كان اسمه " الباب المدرج " ، وكان ليه
والى مركزه الوظيفى كبير اسمه " والى القلعه " قاعد جواه. باب المدرج كان معروف
كمان باسم " باب الدرفيل " نسبه للامير " حسام الدين لاچين الأيدمرى " ( غير
السلطان لاجين المعروف )، اللى كان بيلقب بـ " الدرفيل "، و ده كان دوادار الملك
الظاهر بيبرس. قبل كده كان الباب ده اسمه باب ساريه. و الباب التانى كان اسمه " باب
القرافه ". بين البابين كان فيه ساحه واسعه على جانبها بيوت، و فى جانبها القبلى
كان فيه سوق للأكل. و الساحه كات بتوصل على دركاه فخمه عند البوابه الكبيره، كان
الامرا بيقعدوا فيها لغاية ما يسمح ليهم بالدخول لمقابلة السلطان. و كان فيه دهليز
واسع بيوصل لبيوت و لجامع القلعه. الدهليز كان فيه مداخل بتوصل لساحه و اسعه
بيتوسطها الإيوان الكبير ، اللى كان بيقعد فيه السلطان ايام المواكب و فى ايام
استلامه بنفسه تظلمات الناس العاديه و شكاويهم ( دار العدل ). الساحه كات محاذيه
لباب القصر و خزانة القصر اللى دخولهم كان من باب اسمه باب النصر ( غير باب النصر
فى القاهره ).

كان فيه تلت قصور و بيت للحريم السلطانى و جنينه و حمام و حوش. كان فى بقية القلعه
بيوت المماليك السلطانيه و الامراء الخاصكيه المقربين من السلطان. خواص الامرا
كانوا ساكنين فى القلعه مع اسرهم و مماليكهم و دواوينهم كات برضه جوه القلعه.
القلعه كان فيها مبانى اسمها الطباق كان بيعيش فيها المماليك المستجدين اللى كانوا
لسه بيتعلموا و يتدربوا. دار الوزاره اللى كات معروفه باسم " قاعة الصاحب " كات جوه
حرم القلعه و كات بتضم ديوان الجيش و قاعة الإنشا ( سكرتارية الدوله ) و دار
النيابه اللى كان بيسكنها و بيشتغل فيها نايب السلطان. و كان فيه جوامع و دكاكين و
أسواق. كان فيه كمان جب بيستخدم كسجن قفله السلطان الناصر محمد بن قلاوون فى حملته
ضد الفساد بسبب شناعته و سؤ سمعته. فى حرم القلعه كان موجود الإصطبل السلطانى و
ميدان واسع كان بيصلى فيه السلطان صلاة العيد، و فى الاوقات التانيه كان بيستخدم
كملعب كوره بيلعب فيه السلطان و الامرا. بيقول المقريزي إن اللى شاف القلعه و
إيوانها بيدرك على طول مكانة سلاطين مصر و سعة انفاقهم.

بناها السلطان الظاهر بيبرس تحت القلعه عشان يقعد فيها فى ايام معينه يستلم شكاوى
عامة الناس و مطالب الفقرا و كان بيستخدمها كمان فى عروض العساكر. فى الايام
التانيه كان بيقعد فيها نايب دار العدل و القضاه و الامرا عشان يتلقوا المظالم و
يحلوا مشاكل الناس. بعد ما بقى السلاطين بيقعدوا فى الإيوان للغرض ده بقت مكانها
الطبلخاناه اللى بناها السلطان الناصر محمد بن قلاوون مكانها.

الإيوان كان معروف باسم " دار العدل " بعد ما حل محل دار العدل القديمه. الإيوان ده
بناه السلطان المنصور قلاوون الألفى و جدده ابنه الأشرف خليل لكن ابنه التانى
الناصر محمد بن قلاوون، اللى بنا فى مصر اللى ما بناهوش ملك تانى من ايام الفراعنه،
هده و بنى مكانه ايوان جديد كان عباره عن تحفه معماريه مالهاش مثيل، استخدمت فيها
العمدان الفرعونيه اللى اتنقلت من الصعيد للقاهره. الإيوان كان فيه عرش سلطان مصر
اللى عمله الناصر محمد من العاج و الأبنوس و اللى كان كمان حاجه أبهه مالهاش مثيل
فى العظمه و الجمال. الإيوان كان له باب حديد مزخرف برسومات بديعه وقبه رائعه
الجمال. و كان الملك الناصر بيقعد فى الإيوان كل يوم اتنين و خميس مع أمراء مصر و
قضاتها و أكابر الدوله المصريه يسمعوا شكاوى عامة الناس و الفقرا و المستضعفين.
استمر الإيوان يستخدم فى الغرض ده لغاية عهد السلطان الظاهر برقوق اللى بقى يقعد
يستلم الشكاوى و يحكم بين الناس فى الاصطبل السلطانى بدل الايوان. لما بنى الناصر
محمد الايوان قال الشعرا فيه : " ملك الزمان و من رعية ملكه .. من عدله لا يظلمون
فقيراً ".

كان تحفه معماريه جنب جنينه. بناه السلطان الناصر محمد بن قلاوون قدام الإصطبل
السلطانى. كان بيقعد فيه السلطان كل يوم ما عادا يوم الاتنين و الخميس ايام دار
العدل. الجنينه كات فيها جنينة حيوان، و قنوات بتجرى فيها ميه مرفوعه من النيل، و
كان فيه رحبه بيقعد فيها خواص الامرا قبل ما يدخلوا القصر اللى كات ارضيته مرمر و
مفروش بالسجاجيد الجميله. قصر الابلق كان بيتكون من مجموعه من القصور المبنيه من
الحجاره السوده و الصفره بتنسيق فنى بديع، حيطانها كات متزينه بالفصوص المذهبه و
المشجره بالصدف و سقوفها كات مذهبه و مموهه باللازورد.

قصر بناه السلطان الاشرف خليل فى حرم قلعة الجبل و اتعرف باسم الأشرفيه. كان قصر
رائع ما اتعملش زيه قبل كده.

عمرها السلطان عماد الدين اسماعيل. اتنقلت أحجارها البيضه و الحمره من الشام و
اتكست ارضيتها بالمرمر و اتفرشت بالسجاجيد الفخمه.

الدار الجديده كات جنب باب سر قلعة الجبل و كات بتطل على سوق الخيل. عمرها السلطان
الظاهر بيبرس.

القاعه الصالحيه عمرها لبصالح أيوب و عملها مسكن للملوك. اتحرقت مع الخزانه
السلطانيه.

باب النحاس كان من اجل أبواب قصور السلطان. جدده السلطان الناصر محمد بن قلاوون و
وسع دهليزه.

باب القله كان من أبوب قلعة الجبل. اتسمى كده لإن الظاهر يبرس كان بنى قله جنبه.
المنصور قلاوون هد القله و بنى بدالها قبه لكن الناصر محمد هدها و جدد باب القله و
عمل له مدخل اضافى.

الطباق كات المبانى اللى بيعيش فيها المماليك. الطباق فى الإيوان كات مخصصه للماليك
السلطانيه.



https://arz.wikipedia.org/wiki/%D9%82%D8%A7%D9%86%D9%88%D9%86_%D8%AF%D9%88%D9%84%D9%89_%D8%AE%D8%A7%D8%B5

تعريف القانون الدولي الخاص . هو قانون متميز يطبق علي الاشخاص الخاصة التي ترتبط
فيما بينها بعلاقات ذات طابع دولي فالقانون الدولي الخاص هو قانون متميز ،وتميزه
ينبع من أنه لا يعالج سوي المشاكل المترتبة علي الطابع الدولي لتلك العلاقة تاركا
تنظيمها الموضوعي لأحد الدول التي ترتبط بها وهو قانون يطبق علي الاشخاص الخاصة
،وهذا ما يميزه عن القانون الدولي العام الذي يطبق علي الدول والمنظمات الدولية.
وهؤلاء الاشخاص يرتبطون فيما بينهم بعلاقة ذات طابع دولي . والعلاقة ذات الطابع
الدولي هى العلاقة التي ترتبط من خلال عناصرها بأكثر من دولة ،وبالتالي بأكثر من
نظام قانوني .فعلي سبيل المثال عقد الزواج المبرم بين إماراتي وفرنسية هو علاقة ذات
طابع دولي لأنها ترتبط بدولة الإمارات عن طريق جنسية الزوج، وبدولة فرنسا عن طريق
جنسية الزوجة. كذلك فإن عقد البيع المبرم فى مصر بين شركة سعودية وشركة امريكية هو
عقد دولي يرتبط بمصر عن طريق سببه، وبالسعودية والولايات المتحدة عن طريق جنسية
أطرافه موضوعات القانون الدولي الخاص. للقانون الدولي الخاص ثلاثة موضوعات : توزيع
الافراد توزيعا دوليا (الجنسية والموطن)، وتمتع الاجانب بالحقوق (مركز الاجانب)
واستعمال الحقوق وحمايتها (او تنازع القوانين وتنازع الاختصاص القضائي الدوليين)
وبالرغم من تمايز كل موضوع من هذه الموضوعات عن الاخر من حيث ما يعالجه ،إلا أنها
تشترك جميعها فى هدف واحد هو تنظيم الحياة الدولية الخاصة ،الامر الذي يمكن من ضمهم
معا لتكون موضوعا لفرع من فروع القانون .فتوزيع الاشخاص توزيعا دوليا مما يترتب
عليه من تفرقة بين الوطنيين والأجانب أوبين المتوطنين وغير المتوطنين ،يستتبع بيان
ما يتمتع به هؤلاء وأولئك من حقوق .والاعتراف للاجنبي بالتمتع بالحقوق يتبعه البحث
فى القانون الذي يحكم استعمال هذه الحقوق وحمايتها ،وهذا ما يقع فى ميدان تنازع
القوانين كذلك تنازع الاختصاص ،إذا ما تطلب الامر التماس حماية القضاء . مصادر
القانون الدولي الخاص . قد تكون هذه المصادر رسمية و¬قد تكون غير رسمية او تفسيرية.
المصادر الرسمية التشريع .وهو القانون المكتوب الصادر عن الإرادة الصادرة عن المشرع
والذي يطبقه القاضي علي المنازعات التي يفصل فيها. وتختلف أهمية التشريع كمصدر
للقانون الدولي الخاص تبعا لاختلاف موضوعاته .ففيما يتعلق بالجنسية ونظرا لاتصالها
الوثيق بكيان الدولة فإن تنظيمها لا يكون إلا من خلال القواعد التي يصدره المشرع
الوطني. وقد يورد المشرع القواعد الخاصة بالجنسية فى الدستور او فى التشريع العادي،
او يوزع هذه القواعد بين الاثنين. اما بالنسبة لتنازع القوانين وتنازع الاختصاص
الدوليين فإن التشريع لم يمارس دورا هاما إلا فى تاريخ حديث نسبيا. وقد ظل القضاء
يعتمد طيلة عدة قرون علي الحلول التي وضعها الفقه، وخصوصا فى إطار نظرية الأحوال
.ولم تأخذ أهمية التشريع فى التعاظم بالنسبة لتنازع القوانين وتنازع الاختصاص إلا
منذ منتصف القرن التاسع عشر. العرف .وهو مجموعة القواعد القانونية التي نشأت من
تواتر السلوك فى مسألة معينة علي نحو معين تواترا مقتربا بالاعتقاد فى إلزامية هذا
السلوك .ويعد العرف مصدر هام للقانون الدولي الخاص، إلا أن أهميته تختلف بحسب
اختلاف موضوعاته، فهي ضعيفة فى الجنسية نظرا للطبيعة السياسية لها ولاتصالها بكيان
الدولة وسيادتها ،الامر الذي يجعل استقلال المشرع بتنظيمها امرا منطقيا وتزداد
أهمية العرف بالنسبة لمركز الاجانب حيث يعد مصدر تاريخي لكثير من القواعد التي تحدد
الحقوق التي يتمتع بها الاجانب والتي تم تكريسها تشريعيا فى الكثير من الدول
الحديثة. تبلغ أهمية العرف منتهاها بالنسبة لقواعد تنازع القوانين ،لأن معظم هذه
القواعد نشأت عرفية فى الاصل ثم امتدت لها يد المشرع بالتقنين .ومن أمثلة ذلك:
قاعدة خضوع شكل التصرف لقانون محل إبرامه - خضوع الميراث فى المنقول لقانون موطن
المتوفى - خضوع موضوع العقد لقانون إرادة المتعاقدين. للعرف أهمية مماثلة بالنسبة
لقواعد الاختصاص القضائي الدولي ،حيث نشأت كثير من تلك القواعد فى كنف العرف قبل أن
تتناولها يد المشرع بالتقنين .ومن أمثلة هذه القواعد قاعدة اختصاص محكمة موقع
المال، وقاعدة تتبع المدعي للمدعي عليه للمدعي عليه أمام محكمة موطن هذا الاخير.
المعاهدات. المعاهدات قد تكون ثنائية وقد تكون جماعية، وقد ينص فى المعاهدة
الجماعية علي حق أية دولة فى الانضمام إليها مستقبلا وذلك بقصد التوسع فى نطاق
تطبيقها وتختلف أهمية المعاهدات كمصدر للقانون الدولي الخاص باختلاف موضوعاته ففيما
يتعلق بالجنسية تحرص الدول الا تلجأ للمعاهدات إلا فى إطار ضيق لأن الامر يتعلق
بركن من أركان الدولة وثيق الصلة بكيانها ،وهو ركن الشعب، وفي أغلب الاحيان تلجأ
الدول للمعاهدات فى مجال الجنسية لتحديد جنسية إقليم تغيرت السيادة عليه .كذلك
تستعين الدول بالمعاهدات فى علاج مشاكل تنازع الجنسيات ،سواء كان هذا التنازع سلبيا
او إيجابيا. وعلي العكس من ذلك يكثر لجوء الدول للاتفاقيات الدولية لتنظيم مركز
الاجانب. تبلغ أهمية المعاهدات اوجها فى مجال تنازع القوانين .وقد تقوم المعاهدات
بعلاج مشكلة تنازع القوانين عن طريق توحيد قواعد الإسناد الخاصة بمسألة معينة ،وقد
تتضمن المعاهدة قواعد موضوعية تطبق مباشرة علي المسألة التي تنظمها دون اللجوء إلي
أية قاعدة إسناد ،فيتم بذلك القضاء علي تنازع القوانين بالنسية لتلك المسألة فى
الدول الأطراف فى المعاهدة . ومن أمثلة ذلك : اتفاقيات جنيف بخصوص الشيك والكمبيالة
والسند الاذني اتفاقيات بروكسل بخصوص الملاحة البحرية اتفاقية وارسو بخصوص الملاحة
الجوية وللمعاهدات دور هام ايضا فى تنظيم قواعد الاختصاص القضائي وتنفيذ الأحكام
الاجنبية .فقد تتفق عدة دول علي وضع قواعد موحدة لتحديد الاختصاص الدولي لمحاكم كل
منها ،ولتحديد شروط التنفيذ فى كل دولة للأحكام الصادرة l من محاكم الدول الاخرى
الأطراف فى المعاهدة ’مثال ذلك معاهدة بروكسل فى 27 سبتمبر 1968بين دول الجماعة
الأوربية لتحديد الاختصاص القضائي لمحاكم الدول الاعضاء فى تلك الجماعة ولتحديد
شروط تنفيذ الأحكام الصادرة من تلك المحاكم . مبادئ القانون الدولي الخاص نص المشرع
الإماراتي فى قانون المعاملات المدنية علي أنه يتبع فيما لم يرد بشأنه نص فى المواد
السابقة من أحوال التنازع مبادئ القانون الدولي الخاص. ولا يقصد بمبادئ القانون
الدولي الخاص بعض المبادئ النظرية او المجردة ولكن المبادئ المطبقة فعلا فى النظم
القانونية الاخرى، وهي مبادئ تتسم بالعمومية لتضافر تلك النظم علي العمل بها. من
الثابت ان الافراد تتوزع على شكل وحدات سياسية قانونية يصطلح عليها بالدول ،وباثر
تعدد الاخيرة تتعدد الانظمة القانونية، وان هذه الانظمة تتوزع على عوائل قانونية
تتمثل بالانظمة ضمن الاتجاه الانكلوسكسوني والاتجاه اللاتيني، وهكذا بالنسبة
للانظمة التي تقع ضمن الاتجاه الجرماني و الاشتراكي وعلى اثر ذلك تختلف انظمة كل
مجموعة عن المجموعات الاخرى، واذا افترضنا بقاء افراد كل دولة ضمن محيطها الاقليمي
فان كل دولة ستستاثر بحكم هؤلاء الافراد عن طريق قوانينها الداخلية دون ان تحتاج
الى قوانين تنظم اوضاع الاجانب ، ولكن هذا الافتراض لا يستقيم امام ضرورات الحياة
المعاصرة التي تفترضها حركة وانتقال الاشخاص و الاموال عبر الحدود الدولية مما يطرح
اختلاف الحالة القانونية بفعل تغير المكان (الموطن) (مركز الاجانب) وظهور علاقات
وعقود باثر ذلك بين اطراف تابعين لدول مختلفة او لدولة واحدة (الجنسية) حول علاقة
موضوعها اموال تقع فى دولة اخرى او بين اطراف تابعين لدولة واحدة تكونت بينها علاقة
تعاقدية عن موضوع موجود فى نفس الدولة ولكن ابرام العقد تم فى الخارج (تنازع
القوانين) .ان مثل تلك العلاقات فى مختلف الفروض اعلاه لا يمكن ان تعامل بمعاملة
العلاقات الوطنية نفسها وهذا يعني انها علاقات غير وطنية يصطلح عليها حديثا
بالعلاقات ذات الابعاد الدولية الخاصة. فاختلاف المعاملة بين العلاقتين اعلاه يفترض
اختلاف القوانين الحاكمة لكل منها ،واختلاف المحاكم التي تنظر فى المنازعات الناشئة
عنها( تنازع الاختصاص القضائي). فالعلاقات الوطنية التي تحصل بين الافراد التابعين
لدولة واحدة على موضوع كائن فيها وعن سبب نشا على اراضيها تخضع بدون خلاف للقانون
الوطني لتلك الدولة ولكن العلاقات ذات الابعاد الدولية المتصلة بعنصر او اكثر من
عناصرها (الاشخاص ، الموضوع ، السبب) بدولة او اكثر تخضع لقواعد قانون اخر يصطلح
عليه بالقانون الدولي الخاص ،وهنا لنا ان نتسال هل ان هذا القانون يحكم فقط
العلاقات اعلاه ام انه يحكم مسائل اخرى؟ للاجابة عن ذلك تستدعي البحث فى الطبيعة
القانونية للقانون الدولي الخاص و المصادر التي يستقي منها احكامه وهذا يتطلب بدوره
البحث اولا فى التعريف به ثم بيان العلاقة بين موضوعاته اولا : التعريف بالقانون
الدولي الخاص لم يظهر مفهوم هذا القانون الى حيزالوجود الا فى بداية القرن السابع
عشر ويرجح ظهوره الى عام 1834 . ونظرا لاختلاف طبيعة الموضوعات التي يتضمنها
القانون الدولي الخاص، ومن ثم اختلاف نطاق كل منها فضلا عن اختلاف المصادر التي
يستقي منها احكامه فلم يكن هناك اتفاق على تعريف القانون الدولي الخاص ،وعلى اثر
ذلك ظهرت ثلاثة اتجاهات قانونية فى هذا السياق،الاتجاه الاول يضيق من تعريف القانون
الدولي الخاص فيقصره على تنازع القوانين بمعناه الضيق لذا يعرف على وفق هذا
الاتجاه، بانه ذلك الفرع من القانون الذي يعنى ببيان القانون الواجب التطبيق فى
العلاقات القانونية ذات الابعاد الدولية الخاصة،ويمثل هذا الاتجاه ايطاليا
والمانيا،الاتجاه الثاني يذهب الى ضم تنازع الاختصاص القضائي الى جانب تنازع
القوانين اى انه يجعل القانون الدولي الخاص قائماً على تنازع القوانين بمعناه
الواسع ويعرفه بانه ذلك الفرع من القانون الذي يعنى ببيان القانون الواجب تطبيقه
فضلا عن ذلك و المحكمة المختصة فى العلاقات ذات الابعاد الدولية الخاصة،ويمثل هذا
الاتجاه الفقه الانكلوسكسوني،اما الاتجاه الثالث فهو يعرف القانون الدولي الخاص
بمعنى اوسع من الاتجاهين الاول و الثاني فيلحق بتنازع القوانين (تنازع الاختصاص
التشريعي و تنازع المحاكم تنازع الاختصاص القضائي) كل من الجنسية و الموطن ومركز
الاجانب ويعرفه بانه ذلك الفرع من القانون الذي يعنى ببيان جنسية الاشخاص بالنسبة
للدول وموطنهم وحالتهم القانونية عبر الحدود(التمتع بالحقوق) مع بيان القانون
الواجب تطبيقه (استعمال الحقوق) و المحكمة المختصة (حماية الحقوق) فى العلاقات
الدولية الخاصة التي يكونوا اطرافا فيها ويمثل هذا الاتجاه الفقه اللاتيني وقد اخذت
الدول العربية بهذا التوجه كما كان العراق ضمن هذا الاتجاه لذا تدرس تحت مادة
القانون الدولي الخاص فى كليات القانون فى العراق خمسة موضوعات وهي كل من الجنسية و
المواطن ومركز الاجانب وتنازع القوانين وتنازع الاختصاص القضائي ويلحق بالموضوع
الاخير تنفيذ الاحكام الاجنبية. ثانيا : العلاقة بين موضوعات القانون الدولي الخاص.
يذهب بعضهم الى التقليل من العلاقة بين تلك الموضوعات لاختلاف القواعد التي تحكم كل
منها فالقواعد التي تحكم الجنسية و المواطن ومركز الاجانب وتنازع الاختصاص القضائي
تتصل بالقانون العام وتوصف بانها قواعد موضوعية تضع حلول فورية ومباشرة لكل موضوع
من هذه الموضوعات فى حين نجد قواعد تنازع القوانين تتصل بشكل رئيس بموضوعات هى من
صميم القانون الخاص كما توصف بانها قواعد اسناد لا تقدم حلولاً فوريةً ومباشرة
وانما تقدم احكاماً توجيهية ارشادية ويفضل هذا الاتجاه دراسة بعض من هذه الموضوعات
ضمن القانون الدولي الخاص كما لاحظنا . وفي مقابل هذا الاتجاه هناك من يذهب الى
الاعتراف بوجود علاقة مباشرة وقوية بين تلك الموضوعات فكل موضوع يمهد للاخر كما ان
جميع القواعد التي تحكم الموضوعات تنتمي الى فصيلة واحدة من القوانين وهو القانون
العام فالجنسية مثلا تعد السبب الاول لوجود بقية موضوعات القانون الدولي الخاص
ولولا وجود الجنسية لكنا نعيش تحت مظلة كيان واحد ويحكمنا نظام قانوني واحد وهذا
يعني اختفاء الجنسية.يؤدي الى غياب القانون الدولي الخاص، فوجود الجنسية يميز بصورة
مباشرة بين الوطني و الاجنبي كما ان ذلك يفتح الطريق امام ظهور موضوع الموطن اذ
تميز الجنسية عن طريق الموطن بين الاجنبي المتوطن وغير المتوطن. وبالمقابل وجود
الجنسية ومن ثم وجود الموطن يفضي الى طرح موضوع اخر يعنى ببيان الوضع او الحالة
القانونية للاجنبي بعد تمييزه عن الوطني بواسطة الجنسية وكذلك وصفه فى ظل توطنه وفي
ظل عدم حصوله على الموطن فهذا الوضع يكشف عن مقدار ما يتمتع به الاجنبي من حقوق و
التزامات مما يفتح الطريق امام امكانية الاجنبي استعمال ما تمتع به من حقوق وهذا
الاستعمال يطرح موضوعا ً اخر وهو تنازع القوانين الذي بدوره يطرح ايضا تنازع
المحاكم ومن ثم اليات تنفيذ ما يصدر منها من احكام على المستوى الدولي. نلاحظ ان
الموضوع الاول كان سبباًُ ترتبت عليه بقية الموضوعات وان غيابه يعني غيابها.
ثالثا : طبيعة القانون الدولي الخاص تطرح هذه الطبيعة جملة تساؤلات تتمحور حول
قطبين اولا : هل ان القانون الدولي الخاص قانون بالمعنى الفني للكلمة؟. والثاني :
هل انه قانون دولي ام داخلي؟ وثالثا هل انه قانون عام ام خاص فمن ناحية السؤال
الاول يتمتع هذا القانون بصفة الالزام لانه يتضمن قواعد عامة مجردة يترتب على
مخالفتها جزاء فياخذ بذلك وصف القانون اما السؤال الثاني فقد ذهب فيه الفقه فى
مذهبين الاول ينكر الصفة الدولية على هذا القانون ويصفه بالقانون الداخلي وذلك لان
نطاق تطبيقه ومصادره تختلف عن نطاق تطبيق القانون الدولي الخاص ومصادره ،فالاول
يحكم العلاقات التي يكون اطرافها افرادًا بينما الثاني يحكم العلاقات التي يكون
اطرافها دولاً او اشخاصاً القانون الدولي العام الاخرى مثل المنظمات كما ان مصادر
الاول داخلية ذلك لغياب مشرع دولي فى هذا السياق او وجود قواعد تشريعية مشتركة بين
الدول بينما مصادر القانون الدولي قد تكون فى اكثر دولية مثل الاتفاقيات الدولية او
الاعراف الدولية،اما المذهب الثاني فيعترف للقانون الدولي الخاص بالصفة الدولية من
ناحية القواعد التي يتضمنها، وان كانت تستقي من مصادر داخلية مثل التشريع و الاعراف
الداخلية الا ان نطاق تطبيقها له ابعاد دولية اذ لا تحكم تلك القواعد العلاقات
الوطنية انما العلاقات ذات الابعاد الدولية الخاصة فقواعد الجنسية تحكم العلاقة بين
الفرد و الدولة وعلى اساسها يتحدد انتماؤه وبفعلها تتدخل الدولة لحماية الفرد
دبلوماسيا اذا اصابه ضرر فى الخارج ولم يستطع الحصول على تعويض كما ان الدولة تكون
مسؤولة عن افعاله من الناحية الدولية اذا ما الحق ضرراً بدولة اخرى. بصورة مباشرة
او غير مباشرة .كما ان قواعد تنازع القوانين وتنازع الاختصاص القضائي الدولي وضعت
لحكم العلاقات بين افراد تابعين لدولة مختلفة ،وهذا ما يجعل هذه القواعد حاكمة
لموضوعات متعدية الاثار على اكثر من دولة كما يتاثر مركز الاجانب بالعلاقات الدولية
فكلما تحسنت العلاقات الدولية بين الدول تحسن وضع الاجنبي وهذا يعني ان مركز
الاجانب يتاثر بقواعد القانون الدولي وكذلك الحال بالنسبة للموطن. و بين هذين
الموضعين يذهب بعضهم الى القول بان قواعد القانون الدولي الخاص قواعد داخلية من حيث
المصدر ولكن اثارها دولية من حيث نطاق تطبيقها.



https://arz.wikipedia.org/wiki/%D9%81%D8%B1%D8%AC_%D9%81%D9%88%D8%AF%D9%87

فرج فوده ‏(‏ دمياط، 20 اغسطس, 1945 - القاهره، 8 يونيه, 1992) كان كاتب مصري مهم و
مفكر و صحفي و كمان ناشط فى حقوق الانسان ومنادي بالسيكولارية و الدولة المدنية و
الوحدة الوطنية للمصريين بغض النظر عن دينهم.

فرج فوده كان عضو فى حزب الوفد الجديد لحد ما استقال سنه 1984 لما اتحالف الوفد ويا
الاخوان المسلمين فى انتخابات مجلس الشعب لأنه بيعتقد إن الإخوان بييضروا
الديمقراطية والوحدة والوطنية.

فرج فودة اتقتل بالرصاص بعد تحريض جبهة علماء الازهر عليه و اتهامه بالردة و وجوب
قتله فى بيان ليها فى جريدة النور سنة 1992 و الشيخ عمر عبد الرحمن صاحب فتوى قتل
"فودة".

فرج فودة اتميز بالذكاء الشديد اللى مكنه من انه يعارض الفكر اللى بتقوم عليه
نظريات الجهاد و خصوصا صراعه مع الغزالي و محمد عمارة وعبد الحميد كشك اللى كفروه
على الرغم من انه فى كل كتبه و مقالاته كات بيأكد اسلامه و كان بيقول ان صراعه مع
الاسلاميين صراع سياسي مش صراع ديني.

وكمان صراع مع الشيخين صلاح ابو اسماعيل وعمر عبد الرحمن المسجون دلوأتي فى امريكا.

الساعة سبعة الا ربع و هو خارج من مكتبه فى مدينة نصرو معاه ابنه الصغير وواحد
صاحبه, هجم عليه اتنين من الجماعة الاسلامية راكبين موتوسيكل و فتحو عليه النار من
رشاش الي و بعديها اتنقل للمستشفى و مات بعديها بست ساعات. الشيخ الازهري محمد
الغزالي اعلن ان قتل المرتد مش غلط و قال ان قتل فرج فوده هو تطبيق لحد القتل
للمرتد لان الامام فشل فى تطبيقه.



https://arz.wikipedia.org/wiki/%D8%B9%D8%AF%D9%84%D9%89_%D9%85%D9%86%D8%B5%D9%88%D8%B1

عدلي محمود منصور، كان رئيس مصر من 3 يوليه 2013 ليوم 7 يونيه 2014 بعد عزل محمد
مرسى ، و رئيس المحكمة الدستورية. اتعين عضو فى المحكمة الدستورية العليا فى سنة
1992 .. اتعين رئيس مؤقت لمصر لحد ما تتم انتخابات رئاسية للبلد بعد ما طلعت
احتجاجات شعبية كبيره فى كل مصر يوم 28 و 30 يونيه 2013 و لحد دلوقتى ، بتطالب بعزل
محمد مرسى من حكم مصر ، كجزء من احتجاجات مصر 2012-2013 ، و اتوقف دستور مصر 2012 ،
اللى كان عليه خلاف وتكليف رئيس المحكمة الدستورية برئاسة البلاد.

عدلى منصور حلف اليمين الدستورية يوم السبت 4 يوليه سنة 2013، بعد عزل بئا اول رئيس
منتخب بديمقراطيه لمصر . و عمل دستور لمصر يحكم مدة رياسته من 38 ماده



https://arz.wikipedia.org/wiki/%D8%B9%D8%A8%D8%A7%D8%B3_%D8%A7%D9%84%D8%B9%D9%82%D8%A7%D8%AF

عباس محمود العقاد ( اسوان ، مصر ، 1889- القاهره ،1964) اديب ومفكر وصحفى وشاعر
مصرى قال ان اجداده كانوا أكراد.

ولد عباس العقاد فى اسوان فى جنوب مصر و بعد ما خلص المدرسه الابتدائى اشتغل فى
وظيفه كتابيه و بعدين سابها و اهتم بتثقيف نفسه بنفسه بالقرايه و اشتغل فى الصحافه.
فى سنة 1916 نشر ديوان شعرى و بعد كده اتوالت مجموعاته الشعريه " وحى الاربعين " ،
و " هدية الكروان " ، و " عابر سبيل " ، و " أعاصير مغرب ". و فى سنة 1921 اصدر مع
ابراهيم المازنى كتاب نقدى عنوانه " الديوان ".

العقاد كان غزير الانتاج و كتب اكتر من تمانين مؤلف زائد مقالات كتيره. فى سنة 1936
كتب سيرة الزعيم سعد زغلول. ظهرت عنه بحوث كتيره أهمها كتاب ألفوه تلامذته و كتاب
للدكتور شوقى ضيف اسمه " مع العقاد ".

اشتهر العقاد بإسلوبه الجاف فى الكتابه و فى معاملة الكتاب و المفكرين فى وقته، و
دخل فى مناوشات فكريه مع عميد الادب طه حسين اللى قال عن العقاد انه هو شخصياً ما
بيفهمش اللى بيكتبه ، و مع المفكر سلامه موسى اللى هاجمه العقاد بسبب دعوته للتطور
و التمدين.

عباس محمود العقاد كان ليه موقف مشرف لما قامت حمله ضد المفكر على عبد الرازق و
كتابه " الاسلام وأصول الحكم " و دافع عن الحريه الفكريه و كتب فى جورنال " البلاغ
" بتاريخ 20 يوليه 1925 مقاله بعنوان " روح الاستبداد فى القوانين والآراء " قال
فيها انه خايف تكون روح الإستبداد انتشرت بين جوانب من الرأى العام فنست الناس ان
الحريه الفكريه ليها حرمه و إن الباحثين ليهم حقوق ".



https://arz.wikipedia.org/wiki/%D8%B7%D9%87%D8%B1%D8%A7%D9%86

Coordinates: 35°41′46″N 51°25′23″E﻿ / ﻿35.69611°N 51.42306°E﻿ / 35.69611;
51.42306

طهران (فارسى: تهران نطق: [tʰehˈɾɒːn] ‏Tehrān)‏ هى عاصمة ايران و اكبر مدينه فيها
و المركز الادارى لمحافظة طهران (استان تهران). المدينه مبنيه عند سفح جبال البورز
(رشته کوه البرز) و مشهوره بمنتجعات الزحلقه على الجليد اللى فى جبال البورز و كمان
معروفه متاحفها الضخمه مراكز الفنون و القصور. طهران مدينه عريقه بيرجع تاريخها
لسنة 6000 ق.م. و انهارده هى مدينه عصريه فيها ابراج عاليه (زى برج ازادى و برج
ميلاد) و فيها جوامع و كنايس و معابد يهوديه و معابد زرادوشتيه (مجوسيه). بيخدمها
مطارين: مطار ميهراباد للطيران الداخلى و مطار الامام الخمينى الدولى للطيران
الخارجى.



https://arz.wikipedia.org/wiki/%D8%B4%D8%AC%D8%B1_%D8%A7%D9%84%D8%AF%D8%B1

الملكه عصمة الدين إتلقبت بـام خليل. اسمها الشعبي و المعروف شجرة الدر ( إتوفت فى
القاهرة سنة 1257 )، أرملة السلطان الأيوبي الصالح نجم الدين أيوب اللى لعبت دور
كبير و حاسم بعد وفاته والحرب ضد الحمله الصليبيه السابعه بتاعة لويس التاسع ملك
فرنسا دايره فى مصر ( 1249 - 1250 ). بقت سلطانه على مصر فى 2 مايو سنة 1250،
وانتهى بكده عصر الدوله الأيوبيه فى مصر وإبتدى عصر الدوله المملوكيه. بعد ما حكمت
مصر كسلطانه 80 يوم إضطرت، تحت ضغوط الخليفه العباسى فى بغداد والأيوبيين فى الشام،
إنها تتنازل لـ عز الدين أيبك عن العرش وتتجوزه فحكمت معاه مصر لغاية ما إتوفوا سنة
1257. وصفها المؤرخين بإنها كات ست جميله و ذكيه وعندها فضيله. بيعتبرها مؤرخين اول
سلاطين الدوله المملوكيه فى مصر .

شجر الدر كانت جاريه من اصل تركى او جايز أرمنلى إشتراها الصالح أيوب قبل ما يبقى
سلطان ورافقته فى فتره إعتقاله فى الكرك سنة 1239 مع مملوك ليه اسمه ركن الدين
بيبرس ( مش ركن الدين بيبرس السلطان المشهور الملقب بالظاهر بيبرس ) وخلفت منه ولد
اسمه خليل إتلقب بالملك المنصور. وبعد ما اتخلص الصالح من الحبس راحت معاه مصر و
إتجوزته ، وبعد ما اتسلطن (1240) بقت بتنوب عنه فى الحكم لما يكون بره مصر.

فى ابريل سنة 1249 والصالح أيوب فى الشام بيحارب الملوك الأيوبيين اللى بينافسوه
على الحكم وصلته أخبار إن ملك فرنسا لويس التاسع (Louis IX) - اللى اتعمل قديس بعد
وفاته - فى قبرص و فى طريقه لمصر على راس حمله صليبيه كبيره عشان يغزوها ، فرجع على
مصر عيان جداً و قعد فى أشموم طناح جنب دمياط على البر الشرقي من الفرع الرئيسي
للنيل عشان يجهز الدفاعات لو هجم الصليبيين. و فعلاً فى يونيو 1249 نزل عساكر
وفرسان الحمله الصليبيه السابعه من المراكب على بر دمياط و نصبوا خيمه حمرا للملك
لويس و انسحب العربان اللى كان حطهم الصالح فى دمياط عشان يدافعوا عنها فإحتلها
الصليبيين بسهوله وهي خاويه من سكانها اللى سابوها بعد ما شافوا العربان هربوا ،
فزعل الملك الصالح وأعدم كام واحد من العربان بسبب جبنهم و خروجهم عن أوامره ، و
اتنقل و هو عيان فى النزع الاخير على نقاله لمكان أأمن فى المنصورة. وفي 23 نوفمبر
1249 اتوفى الملك الصالح بعد ما حكم مصر عشر سنين و فى لحظه حرجه جداً من تاريخها.

شجر الدر استدعت قائد الجيش المصري " الامير فخر الدين يوسف " و رئيس القصر
السلطاني " الطواشي جمال الدين محسن " وقالت لهم إن الملك الصالح اتوفى و إن مصر
دلوقتي فى موقف صعب من غير حاكم وفيه غزو خارجي متجمع فى دمياط، فاتفق التلاته على
انهم يخفوا الخبر لحسن معنويات الناس والعساكر تتأثر و يتشجع الصليبيين . و فى السر
من غير ما حد يدري نقلت شجر الدر جثمان الملك الصالح فى مركب على القاهرة و حطته فى
قلعة جزيرة الروضه. و مع إن الصالح أيوب قبل ما يموت ما عملش وصيه بمين يمسك الحكم
بعده، شجر الدر بعتت زعيم المماليك البحريه " فارس الدين أقطاى الجمدار " على حصن
كيفا عشان يستدعي " توران شاه " ابن الصالح أيوب عشان يجي مصر يمسك الحكم بدل ابوه
المتوفي.

أخبار وفاة السلطان الصالح أيوب وصلت الصليبيين فى دمياط بطريقه ما، و فى نفس الوقت
وصلت دمياط امدادات مع " الفونس دو بويتي " (Alphonse de Poitiers) اخو الملك لويس،
فاتشجع الصليبيين و قرروا الخروج من دمياط والطلوع ع القاهره. وقدرت قوات من
الفرسان الصليبيين بقيادة روبرت دارتوا (Robert d'Artois ) اخو الملك لويس من
إجتياز قناة أشموم على مخاضه دلهم عليها واحد من العربان فهجموا فجاءة على المعسكر
المصري فى جديله على بعد حوالي 3 كيلومتر من المنصوره. فأتقتل الامير فخر الدين
يوسف و هو طالع من الحمام على صوت الضجه والصريخ و هربت العساكر اللى بغتها الهجوم
الغير متوقع و راحوا على المنصوره.

الامير ركن الدين بيبرس عرض على شجر الدر، الحاكمه الفعليه لمصر فى اللحظه دي، خطة
عملها يدخل بيها الفرسان الصليبيين المندفعين على المنصوره فى مصيده فوافقت شجر
الدر على الخطه، و جمع بيبرس و فارس الدين أقطاي اللى بقى القائد العام للجيوش
المصريه، العساكر المنسحبين من جديله و نظم صفوفهم جوه المنصوره وطلب منهم ومن
السكان التزام السكون التام بحيث إن الصليبيين المهاجمين يفتكروا ان المدينه خاويه
زي ما حصل فى دمياط. و فعلاً بلع الفرسان الصليبيين الطعم و اندفعوا جوه المنصوره و
جروا على القصر السلطاني عشان يحتلوه، فطلع عليهم المماليك البحريه و المماليك
الجمداريه فجاءه و هما بيصرخوا زي الرعد و هاجموهم من كل ناحيه بالسيوف و السهام
وقتلوا فيهم وطلع سكان المنصوره و المتطوعين و هما لابسين طاسات نحاس ابيض بدل
خوذات العساكر و ضربوهم بكل اللى طالته ايديهم.

المماليك حاصروا القوات الصليبيه المهاجمه وسدوا الشوارع و الحواري و بقم الصليبيين
مش قادرين يهربوا و ما بقاش قدامهم إلا القتل على الارض او يرموا نفسهم فى مية
النيل ويغرقوا فيه. واستخبى " روبرت دارتوا " اخو لويس جوه بيت، بس الناس لقته
وقتلته. و انتهت المعركه بهزيمة الصليبيين هزيمة منكره فى حواري المنصوره و اتقتل
منهم عدد كبير لدرجة إن من فرسان المعبد ما نجاش إلا واحد او إتنين.

ده كان اول ظهور للمماليك البحريه جوه مصر كمقاتلين بيدافعوا عنها، و فى اللحظه دي
تاريخ مصر و المنطقه اللى حواليها كان بيتشكل عن طريق شجر الدر ورجاله حا يدخلوا
تاريخ مصر و العالم زي الظاهر بيبرس و عز الدين أيبك و قلاوون الالفي و غيرهم.

فى فبراير 1250 و صل توران شاه مصر واتنفست شجر الدر الصعداء بعد الدور التاريخي
الكبير اللى لعبته و قدرت تحمي مصر بحكمه و نباهه متناهيه، و أعلنت وفاة جوزها
السلطان الصلاح أيوب رسمياً. و راح السلطان الجديد توران شاه طوالي على المنصوره و
فى يوم 5 ابريل 1250 هرب الصليبيين على فارسكور و انهزموا هناك هزيمه ساحقه و اتأسر
الملك لويس و اتربط بالسلاسل مع امراءه و نبلاءه.

بهزيمة الحمله الصليبيه السابعه على مصر و اسر الملك لويس التاسع بدأت النزاعات و
الخلافات تظهر بين توران شاه من ناحيه و شجر الدر والمماليك من ناحيه. فتوران شاه
كان فاهم انه مش ممكن حايقدر يحكم بجد طالما شجر الدر موجوده ومعاها امرا ومماليك
أبوه، فبدأ يقبض على موظفين قدام ويبدلهم بناس جم معاه من حصن كيفا بما فى ذلك نايب
السلطنه حسام الدين اللى بدله بجمال الدين اكوش. و بعدين راح باعت جواب لشجر الدر
اللى كات ساعتها فى القدس يهددها و يطالبها فيه بتسليمه فلوس أبوه و مجوهراته. شجر
الدر غضبت من اسلوب تعامل توران شاه معاها مع إنها هى اللى حفظت سلطنه أبوه المتوفي
و هى اللى جابته مصر من حصن كيفا و نصبته سلطان، فراحت باعته للمماليك تقولهم عن
تهديد توران شاه و معاملته ليها. لما عرف المماليك بجحود توران شاه زعلوا جداً خاصة
فارس الدين أقطاي اللى كان اصلاً متضايق من توران شاه لإنه كان بيسكر و يقعد يشتم
فى الامرا المماليك و يهددهم بالقتل. فى 2 مايو 1250 إغتال المماليك توران شاه فى
فارسكور و بكده انتهى حكم الأيوبيه و انطوت صفحتهم فى مصر.

بعد ما أغتيل توران شاه إجتمع الامرا المماليك فى دهليز السلطان فى فارسكور وقرروا
تنصيب شجر الدر سلطانه على مصر وعينوا الامير عز الدين أيبك أتابك على الجيش. و
بعتوا لشجر الدر فى قلعة الجبل فى القاهره يقولولها على القرار اللى اخدوه فوافقت.

أخبار إغتيال توران شاه وتنصيب شجر الدر سلطانه على مصر وصلت الشام. القاهره طلبت
من الامرا الأيوبيين فى سوريا إنهم يعترفوا بسلطة شجر الدر على الشام و طاعتها
لكنهم رفضوا و اتمرد نايب السلطنه فى سوريا على الامر السلطاني الصادر من القاهره.
و راحوا الامرا الايوبيين مسلمين دمشق للملك الأيوبي الناصر يوسف ملك حلب فرد عليهم
المماليك المصريه بالقبض على أمرائهم المواليين ليهم فى القاهره. و كمان الخليفه
العباسى المستعصم بالله بتاع بغداد مارضاش يعترف بسلطة شجر الدر و بعت لمصر جواب
يقولوهم فيه إن لو الرجاله انعدمت عندهم يقولوا فيبعتلهم رجاله. مع أن شجر الدر
غلبت الصليبيين و حمت مصر وهو ما قدرش مع رجالته دول يحمي بغداد اللى دمرها المغول
بعدها بكام سنه ، و قبضوا عليه و على رجالته و ركلوه برجليهم لغاية ما مات مع انه
كان بيبعتلهم هدايا و بيديهم فلوس عن النقطه دى بيقول الدكتور حسين فوزى : " تندر
الخليفة العباسى بالمصريين إذ ولوا عليهم امرأة، و أبدى استعداده لإيفاد رجال من
بغداد، إذا كانت الرجال قد عزت فى الديار المصرية. و يشاء القدر أن يرد سخرية هذا
الخليفة الى نحره، بعد مضى سنوات قلائل، عندما انقض على دولته ملك المغول هولاكو،
يدمر ملكه و حاضرة ملكه، فلا يجد رجالا يدفعون عنها الكارثة. و إذا مصر تجد فى
رجالها، و فى المماليك الذين ولوا عليهم السيدة ام خليل، جيشاً قديراً على صد
المغول و ضربهم فى عين جالوت. " . و هو الخليفه اللى قال عنه المؤرخ ابن أيبك
الدواداري إنه " كان فيه هوج، وطيش، وظلم، مع بله، وضعف، وانقياد الى اصحاب السخف.
يلعب بطيور الحمام، ويركب الحمير المصرية الفرء "

لكن رفض الخليفه العباسي الإعتراف بسلطة شجر الدر كان مشكله بالنسبه للماليك
المصريه لإن العاده فى عصر الايوبيه ( السنه ) اللى حكموا بعد الفاطميين ( الشيعه )
إن السلطنة ما بيعترفش بيها ومابتبقاش ليها شرعيه من غير تقليد الخليفه ( السنى )
للسلطان الجديد. ففكر المماليك يعملوا إيه لغاية ما قرروا ان أحسن حاجه إن شجر الدر
تتجوز الأتابك عز الدين أيبك و تتنازل له عن الحكم. و ده اللى عملوه، و إتجوزت شجر
الدر أيبك واتنازلت له عن الحكم بعد ما حكمت 80 يوم.

مع إن فترة حكم شجر الدر كات قصيره لكن حصلت فيها حاجتين من أهم الحوادث التاريخيه،
و هى هزيمة الحمله الصليبيه السابعه اللى بهزيمتها انتهت فترة الحملات الصليبيه
الكبيره على جنوب حوض البحر المتوسط و مهدت لطرد الصليبيين من ممالكهم فى الشام.
والحاجه التانيه هو تلاشي الدوله الأيوبيه من مصر و بزوغ نجم المماليك اللى بقم
سلاطين وبقت لهم دوله كبيره منظمه استمرت لعقود من الزمان قدروا فيها يحموا مصر و
البلاد اللى حواليها من الصليبيين و المغول. الحاجتين التانيين المهمين هو ان واحده
ست قعدت على عرش مصر و دى حاجه ما حصلتش من سنة 30 ق.م بعد موت الملكه كليوباترا
السابعه ، و تأسيس سلطنه الحكم فيها ما بيقومش على وراثة العرش زى ما كان الوضع
وقتها فى كل الممالك.

فى فترة حكم أيبك - واللي كات شجر الدر بتحكم فيها معاه - استمر الصراع مع
الأيوبيين فى الشام. و انهزم الايوبيين الشاميه فى كل معاركهم العسكريه ضد مصر اللى
كات قدراتها و امكانياتها العسكريه و الإقتصاديه بتفوق قدراتهم بمراحل. و حاول
الناصر يوسف ملك سوريا الدخول فى حلف مع الصليبيين ضد مصر و فشل، ولما ظهر المغول
نافقهم و حاول يتحالف معاهم ضد مصر لغاية ما دخلوا سوريا و احتلوا دمشق فهرب على
مصر لكن السلطان قطز منع دخوله مصر بسبب خيانته فقعد تايه على حدود مصر لغاية ما
المغول قبضوا عليه و بعتوه لـهولاكو فقتله بعد انتصار مصر على المغول فى معركة عين
جالوت لإنه ما قدمش العون الكافي للمغول فى حربهم ضد مصر.

بحلول سنة 1257 المشاكل والشكوك المتبادله بين شجر الدر و أيبك زادت حدتها. أيبك
كان سلطان بيدور على الامان و إستقرار حكمه، و مراته شجر الدر كات سلطانه وست
بإراده صلبه قدرت تخلي بلد مالهاش حاكم تفضل متماسكه فى ظروف غزو خارجي مرعب. شجر
الدر كات عايزه تحكم لوحدها وكات ساعات بتخفي أسرار الدوله عن أيبك، و فوق كده كات
بتتحكم فيه و بتمنعه من إنه يزور مراته التانيه ام المنصور علي وبتطالبه طول الوقت
بإنه يطلقها. لكن بدل ماأيبك يستجيب لمطلبها بتطليق مراته التانيه جهز نفسه عشان
يتجوز ست تالته، و دي كات بنت بدر الدين لؤلؤ حاكم الموصل، وكان عايز يتجوزها عشان
يبقى أبوها حليف ليه ضد أيوبيين الشام. ابو العروسه بدر الدين لؤلؤ قال لأيبك إن
شجر الدر بعتت جواب للناصر يوسف و حذره منها. شجر الدر شكت فى نية أيبك ناحيتها و
حست إنه ممكن يقتلها، و إعتبرته جاحد لأفضالها عليه. وكات النتيجه إنها دبرت خطه
لقتله فدخل عليه الخدامين و هو بيستحمى فى قلعة الجبل و خنقوه لغاية ما مات. و تاني
يوم الصبح قالت انه مات فجاءه بالليل. قصة شجر الدر ما دخلتش دماغ قطز نايب السلطنه
و المماليك المعزيه و حاولوا يقتلوها لكن المماليك الصالحيه اتدخلوا و حموها و
قعدوها فى البرج الاحمر فى القلعه. و اعترف الخدامين تحت التعذيب بالمؤامره. وبعد
كام يوم اتعثر على جثتها مرميه بره القلعه بعد ما ضربوها جواري المنصور علي وأمه
لغاية ما ماتت. و أعدموا الخدامين اللى اشتركوا فى قتل أيبك.

إتدفنت شجر الدر فى مقبرة بتعتبر تحفه معماريه و فنيه فريده مرسوم على حيطانها شجرة
الحياه بالموزاييك، على مسافه قريبه من جامع احمد بن طولون فى القاهره.

بيقول المؤرخ ابن إياس عن شجر الدر : " كانت ذات عقل و حزم، كاتبه قارئه، عارفه
بإمور المملكه " و " نالت من الدنيا ما لم تنله امرأه قبلها و لا بعدها" .

شجر الدر فى الفولكلور اسمها شجرة الدر (اسمها الشعبي) . و هى شخصيه من شخصيات سيرة
الظاهر بيبرس. السيره الشعبيه دي اللى كان بيحكيها الحكاوتيه على القهاوي فى مصر
لغاية بدايات القرن العشرين بتبين مدى حب المصريين للسلطان الظاهر بيبرس و شجرة
الدر. و بتحكي السيره اللى معظمها خيال إن فاطمه شجرة الدر كات بنت خليفه اسمه
المقتدر كان بيحكم فى بغداد لغاية ما المغول هجموا على مملكته و دمروها. وإن اسمها
شجرة الدر سببه إن أبوها اللى كان بيحبها جداً أهداها فستان معمول من اللولي ( الدر
) فلما لبسته بقت زي ما تكون شجرة در. ولما طلبت منه انه يعملها ملكه على مصر إداها
تقليد بحكم مصر. فلما راحت على مصر لقت الصالح أيوب بيحكمها فأتجوزها عشان يفضل فى
الحكم معاها. ولما جه بيبرس مصر و دخل القلعه حبته زي إبنها. أيبك التركماني طالع
فى السيرة راجل شرير من الموصل جه مصر عشان ينزع حكمها من شجرة الدر و جوزها
الصالح. بعد الصالح ما اتوفى اتجوزت أيبك لكن الصالح أيوب جالها فى المنام و امرها
بإنها تقتله. فلما قامت من النوم جابت السيف و قتلته. و لما دخل ابنه على القوده
ولقاها قتلته خافت و جريت فجري وراها لغاية ما وقعت من القلعه و ماتت .

اسماء و ألقاب شجر الدر اتنقشت على عملاتها كده : " المستعصمة الصالحية ملكة
المسلمين والدة الملك المنصور خليل امير المؤمنين ". و اتنقش على ضهر العملات اسم
الخليفه العباسي : " عبد الله بن المستنصر بالله " .



https://arz.wikipedia.org/wiki/%D8%B3%D9%8A%D9%86%D8%A7

شبه جزيرة سينا منطقة شكلها مثلث موجودة في شمال شرق مصر و تربط بين اسيا و افريقيا
و مساحتها (61,000 كم مربع) فيها اماكن مقدسة و سياحية و أراضى زراعية.

احتلت إسرائيل سينا مرتين في حوالى عشر سنين في عهد الرئيس جمال عبد الناصر :المرة
الاولى سنة 1956 و انسحبت منها فوراً بعد قرار الامم المتحدة و المرة الثانية سنة
1967 و لم تنسحب منها الا بعد حرب أكتوبر 1973 بعدما سيطرت مصر على جزء محاذى
للقناة و توقيع معاهدة السلام مع مصر سنة 1979.

بعد أحداث ثورة 25 يناير في مصر ظهرت جماعات مسلحة في سينا و حصلت اعتداءات على
مدينة العريش و مدينة الشيخ زويد و على اتوبيسات اسرائيلية في ايلات في 18 اغسطس
2011 و قالت اسرائيل أن المعتدين كانوا من غزه و دخلوا ايلات من سينا التى على حسب
قول اسرائيل فقدت مصر السيطرة عليها و هذا بطبيعة الحال ممكن يعرض مصر لفقدان جزء
من سينا او لسينا كلها للمرة الثالثة بعدما قدرت معاهدة السلام المصرية الاسرائيلية
ان تحفظ السلام و تمنع حصول حرب بين مصر و اسرائيل لحوالى 35 سنة.و بهذا يكون اعداء
السلام قد قدروا ان يجروا مصر الى الحروب مرة اخرى ، و مع التوازنات العسكرية
والاستراتيجية الحالية في العالم ، والتغييرات السياسية في خريطة الشرق الأوسط ،و
في حالة دخول الجيش الاسرائيلي سينا موقف مصر لن يكون هيناً.



https://arz.wikipedia.org/wiki/%D8%B1%D8%B3%D9%85

اقدم المعروف عن الرسم هى الرسومات اللى اكتشفت فى كهف لاسكو فى فرنسا و عمرها
عشرين الف سنه. فى العصور القديمه برع المصريين و اليونانيين و فى الرسم و اشتهر
البيزنطين فى عصور لاحقه برسم الموضوعات المسيحيه. فى اوروبا فى العصور الوسطى اتسم
الرسم بالمواضيع الدينيه و مع نهايات العصور الوسطى و بزوغ عصر النهضه الاوروبيه
ظهر رسامين اوروبيين بارعين زى فرا انجلكو (1387-1455) و ماتشيو و اوتتشللو. اتميز
عصر النهضه بعدد كبير من الرسامين الكبار زى ليوناردو دافنشى و ميكلانجلو و رفاييل.
و ظهر من مدرسة فينيسيا اللى استمرت لبعد القرن الستاشر رسامين زى تينتوريتو و
فيرونيزى (1528-1588) و تيسيان. و مع بدايات القرن السبعتاشر ظهر فى هولندا روبنز و
فان دايك و رمبرانت و ظهر فى اسبانيا فلاسكويز و جويا.

الرسم فى فرنسا فتح صفحه جديده برسامين زى انطوان فاتو ( 1684-1721) اللى برع فى
تصوير المناظر الطبيعيه ، و جان اونريه فراجونار (1732-1806) ، و جان بابتيست
شاردان (1699-1779).

فى انجلترا بيعتبر هوجرت اول الرسامين الانجليز العظام، و اشتهر كنستابل برسم
المناظر الطبيعيه.

مدارس الرسم الحديثه بدأت فى القن تسعتاشر و اشهر المدارس دى كانت المدرسه
التأثيريه و مدرسة ما بعد التأثيريه اللى من روادها رينوار و جوجان و فان خوخ. و فى
القرن العشرين بقت فيه كذا مدرسه و ظهر الاتجاه التجريدى و مدارس الاتجاهات الحديثه
اللى سادت اوروبا و عمت كل العالم. من رواد القرن العشرين كان بيكاسو و براك و
سلفادور دالى و ماتيس و كاندنسكى و موندريان و رأفت عدس اللى يميزه عالميا بالفن
التجريدي الزخرفي .



https://arz.wikipedia.org/wiki/%D8%AF%D8%A8%D9%89

دبى هى اماره من السبع امارات اللى اتحدت مع بعضهيا سنة 1971 و إتأسست دولة
الامارات العربية المتحدة و هى موجودة شمال امارة ابو ظبي و جنوب غرب امارة
الشارقة. دبي موجودة فى شبه جزيرة العرب وبتطل على الخليج الفارسى و العاصمة
بتاعتها هى مدينة دبي. تاريخ المدينة المكتوب بيرجع لحوالي 180 سنة وهي بتشترك مع
بقية الامارات فى الشئون الاقتصادية و العسكرية و السياسية و بتستقل فى حاجات تانية
زي البوليس و المحليات. دبي هى تاني اكبر امارة فى الاتحاد فى المساحة ( بعد ابو
ظبي) و اكبر امارة فى عدد السكان. دبي بتحكمها اسرة ال مكتوم من سنة 1833 و الحاكم
الحالي للامارة هو الشيخ محمد بن راشد ال مكتوم و اللى هو كمان ريس الوزرا و نايب
رئيس دولة الامارات.الامارة دي دخلها الاقتصادي مش معتمد على البترول بشكل اساسي
على العكس من بقيت دول الخليج العربية وبتعتمد فى اقتصادها على التجارة و العقارات
و الخدمات المالية و كمان على السياحة. (البترول و الغاز بيشكلو 6% بس من اجمالي
اقتصادها). النهضة الاقتصادية والعمرانية الكبيرة اللى فى دبي عملتها شهرة عالمية
بس كمان لفتت انظار منظمات حقوق الانسان اللى اصدرت كام تقرير انتقدت فيه اوضاع
العمال الاجانب اللى بتوصل نسبتهم لحوالي 83% من عدد السكان.

عدد سكان دبي 2,26 مليون انسان منهم بس 214 الف مواطن يعني نسبة العمال الاجانب
حوالي 90.5% من عدد السكان اللى بيعيشو و بيشتغلو فى دبي ب ڤيزات بتجدد كل تلات
سنين. الاجانب الغربيين بتوصل نسبتهم حوالي 10.8% من السكان .المصريين بقا عايشين
فى بيوت رخيصه ومش حاسين بجمال العيشه هناك عشان مؤهلاتهم ماتسمح انهم يعيشو وسط
ناس متحضرين.



https://arz.wikipedia.org/wiki/%D8%AD%D9%85%D9%84%D8%A9_%D8%A7%D9%84%D8%A7%D8%B7%D9%81%D8%A7%D9%84_%D8%A7%D9%84%D8%B5%D9%84%D9%8A%D8%A8%D9%8A%D9%87

حملة الاطفال الصليبيه (بالفرنساوى: Croisade des enfants ، بالالمانى:
Kinderkreuzzug ، بالانجليزى: Children's Crusade)، اسم لحملتين صليبيتين ، واحده
من فرنسا و التانيه من المانيا قادوا اطفال فى سنة 1212.

مع ان الحملات دى ماكانتش منظمه زيها زى الحمله الصليبيه الشعبيه اللى قامت قبل
الحمله الصليبيه الاولى ، و فى المانيا هدفها كان تبشيرى مش عسكرى لكن بتتنسب
للحملات الصليبيه . التبشير فى فرنسا بدأ قبل التبشير فى المانيا لكن الحمله
الالمانيه خرجت قبل الفرنسيه، و بتقول مصادر ان عدد المشاركين فى الحملات دى وصل
ل20.000 (فى فرنسا) و 30.000 (فى المانيا) ولد و بنت ، و ان البنات كانو لابسين
هدوم صبيان .

بالرغم من كده المؤرخين الغربيين مااتكلموش عن الحملات دى كتير و فيه مؤرخين و
باحثين شككو فى انها حصلت فعلاً او ان اللى شاركو فيها كانو بجد اطفال ، و ده
بالرغم من ان المصادر التأريخيه الغربيه اللى عاصرت الاحداث او نقلت عن اللى
عاصروها اتكلمت وحكت عنها و من جهه تانيه مؤرخين الحروب الصليبيه الكبار زى ستيفين
رونسيمان و چوناثان ريلى سميث و هانز ابيرهارد ماير ، و غيرهم اتكلمو عنها كحقايق
تاريخيه مش مجرد قصص من الخيال ، ممكن تكون فيه زيادات خياليه هنا و هناك لكن
العمود الفقرى للقصه مش من صنع الخيال. حصول احداث زى دى ماكانش حاجه مستحيله فى
عصور ساد فيها الجهل و الفقر و التطرف الدينى . المصادر المصريه و الشرقيه من جهتهم
ما ذكروش حاجه محدده لكن ذكرو ان الفتره دى كانت مليانه معارك وصراعات بين المسلمين
و الصليبيين و ان كانت فيه علاقات صحابيه قويه بين الملك العادل (حكم 1200-1218) فى
القاهره و تجار من چنوه .

فى سنة 1095 دشن البابا اوربان التانى الحروب الصليبيه ضد المسلمين لتحرير بيت
المقدس منهم. بيت المقدس او اورشليم اعتبرتها الكنيسه اللاتينيه ورث من المسيح و
البيزنطيين استولى عليه المسلمين سنة 638 من غير وجه حق و دمرو القبر المقدس سنة
1009 ، و بالتالى الواجب محاربتهم فى حرب مقدسه و عادله ما بتناقضش تعاليم
المسيحيه. قبل ما تقوم الحمله الصليبيه الاولى المنظمه قامت حملات شعبيه فشلت فى
الوصول للأراضى المقدسه بعد ما قضى عليها الترك فى اسيا الصغرى. الحمله الصليبيه
الاولى اللى قادها امرا و قواد عسكريين نجحت فى الاستيلاء على القدس سنة 1099 و اسس
الصليبيين مملكة بيت المقدس ، لكن فى سنة 1187 قدر المسلمين انهم ينظمو نفسهم و
استرجعو القدس بقيادة صلاح الدين الأيوبى. وقوع بيت المقدس فى ايد المسلمين كان
نكبه كبيره على الكنيسه اللاتينيه و قامت الحمله الصليبيه التالته ( 1189 - 1192 )،
و بعدها حملة الملك هنرى الساتت ( 1195 ) ، و الحمله الصليبيه الرابعه ( 1202-1204
) لكن الحملات دى فشلت و فضلت القدس فى ايد المسلمين و فضلت دعوات استرجاعها منهم
تتردد فى نواحى اوروبا.

فى نص القرن التلتاشر فكرة " الفقر المقدس " انتشرت فى شمال فرنسا و غرب المانيا ،
و مع زيادة الحركه التجاريه و عدد السكان و الضرايب على الفقرا فى الفتره دى ، ظهرت
فى فرنسا و المانيا طبقه جديده من القرويين الفقرا اللى زادت اعدادهم و كانو
بيعتمدو على التبرعات و الاشغال الموسميه. فى الظروف دى ابتدا الناس المطحونين يشكو
فى الكنيسه اللى عماله تكدس فى الفلوس و الثروات و سايبه الغلابه يعانو ، و راجت
فكرة الفقر المقدس و رجعت الفكره القديمه اللى سبقت الحمله الصليبيه الاولى ايام
بطرس الناسك بإن الفقرا و الغلابه هما اللى ممكن ينقذو بيت المقدس ، فى فرنسا بقوة
السلاح و فى المانيا عن طريق تحويل المسلمين لمسيحيين بطرق سلميه من غير حرب و قتل
لإن قدرة الرب حاتكون سيف الفقرا. المسيحيه النقيه المسالمه بقت فى مواجهه مع
استبداد الكنيسه و البابا ، و فى الظروف دى ظهرت قصة حملات الاطفال الصليبيه فى نص
القرن التلتاشر اللى انتشر فيه اطفال الشوارع و زادت اعدادهم و بقو عاملين زى "
الهيبيز ". اطفال كتار منهم شاركو فى حملات الكنيسه ضد الطوايف المسيحيه اللى سمتهم
مهرطقين و فيه منهم لبسو هدوم الحجاج و راحو على چنوه فى ايطاليا عشان يدورو على
مراكب تنقلهم ببلاش للأراضى المقدسه .

الفتره دى كانت فيها صراعات بين الكنيسه اللاتينيه و الطوايف المسيحيه اللى سمتهم
مهرطقين على سواحل البلطيق و فى لانجيودوك Languedoc ، و كانت فيه حرب دايره فى
اسپانيا بين المسيحيين و المسلمين ضمن حركة الريكونكويستا (الاسترداد) و سنة 1212
شافت انتصار ملوك كاستيا و اراجون و ناڤارا على الموحدين من شمال افريقيا فى معركة
لاس ناڤاس دى تولوسا ، لكن فى الشرق كانت فيه هدنه بين الصليبيين و المسلمين. قبل
ما تتشكل حملات الاطفال بسنه ، شمال فرنسا و منطقة الراين فى المانيا كان فيهم
احتقان اقتصادى و دينى ، و ظهر مبشرين زى وليم دى بارى William de Paris و جيمس دى
فيترى James de Vitry اللى روجو لحرب صليبيه ضد المهرطقين المسيحين. الحملات اللى
اتسمت " الحملات الشعبيه " اللى روج ليها مبشرين كانت تعبير عن حالة الكبت الناتج
عن الفقر . سنة 1212 وصلت الحماسه الدينيه فى اوروبا لذروتها و انتشر التعصب
الكاتوليكى ضد المسيحيين اللى على مذاهب تانيه ، فى نفس الوقت فى شمال فرنسا و
اماكن تانيه الاطفال فى الفتره دى بقى ليهم دور دينى و كان فى يوم 28 ديسمبر بيحتفل
بعيد البرأه اللى كان الاطفال بيتسمح ليهم فيه انهم يختارو اسقف-طفل لنفسهم.
الاطفال فى الفتره دى بقو بيعتبرو الافقر و الانقى و بكده كانو فى العقليه السايده
وقتها مؤهلين لتنظيم حمله صليبيه تسترجع بيت المقدس للكنيسه الكاتوليكيه .

بدأت قصة حملة الاطفال الفرنساويه فى فرنسا فى قريه اسمها كلويس Colyes على بعد
حوالى 25 كم من اورلين المدينه اللى اتعدمت فيها چان دارك بتهمة الهرطقه سنة 1431
بعد احداث حملة الاطفال الصليبيه بحوالى متين سنه. فى القريه دى اتولد طفل اسمه
ستيفين Stephen فى نهاية القرن الاتناشر او بداية القرن التلتاشر و اتسمى على اسم
القديس ستيفين لإنه من المحتمل اتولد فى يوم عيده فى يوم 26 ديسمبر. الطفل ده اشتهر
فى التاريخ بإسم ستيفين دى كولى Stephen de Colyes. ابوه كان راعى غنم او فلاح
فقير. ستيفين نشأ فى القريه الفقيره بين الغلابه و البسطا فى فتره كان فيها الجهل و
الايمان بالغيبيات سايدين و انتشار الحسره و الحزن على ضياع اورشليم من اللاتين بعد
ما استولى عليها صلاح الدين الأيوبى سنة 1187. لما كبر ستيفين بقى راعى غنم و كان
بيقضى الصيف فى رعى الغنم فى السهول اللى حوالين قريته. فى الايام دى كان فى فرنسا
طقس بيتعمل اسمه " الصلبان السودا " فى عيد القديس مارك فى 25 ابريل ، فى اليوم ده
كانت الكنايس من جوه بتتغطى باللون الاسود و كانت الناس بتمشى فى القرى و المدن و
هما بيصلو و بيغنو اغانى دينيه و شايلين صلبان ملفوفه هى كمان بأقمشه سوده.
الاحتفال ده كان قديم لكن بعد ما قامت الحروب الصليبيه بقى الطقس بيتعمل كذكرى
للصليبيين اللى ماتو وهما بيدافعو عن بيت المقدس و للصليبيين اللى عايشين فى مملكة
بيت المقدس و بيعانو و المسيح اللى المسلمين اهانوه و اسرو جنوده. فى الاجواء دى
نشأ ستيفين و بطبيعة الحال كان بيسمع من الحجاج و القسسه عن حكايات الفرنساويه اللى
استبسلو فى محاربة المسلمين " الكفره " اللى بيحتلو بيت المقدس. ستيفين اتأثر
بالحاجات دى و بقى متشوق ان يبقى له دور فى طرد المسلمين المكروهين من الارض اللى
عاش فيها المسيح و فيها قبره المقدس. و فى يوم من الايام و هو بيرعى الغنم قابل
واحد غريب قاله انه حاج راجع من الاراضى المقدسه و طلب منه اكل و قعد يحكى له عن
الحاله فى بيت المقدس و فى الاخر قاله انه المسيح و طلب منه انه يبشر بين الاطفال
بحمله صليبيه و وعده بإنه حايقود الحمله و حاينتصر على المسلمين و يحقق اللى الامرا
و النبلا و العسكر الكبار ماقدروش يحققوه ، و فوق كده اداله جواب لفيليپ التانى ملك
فرنسا مكتوب فيه طلب بمساعدة الحمله الجديده اللى حا يقودها الطفل ستيفين. فى
الغالب الراجل ده كان قسيس متنكر كان مراقب الطفل من مده و عارف هيستريته الدينيه و
عاز انه يستعمله كأداه لتحميس الناس اللى وقتها كانت عزيمتهم قلت . ستيفين بعقله
الطفولى و عقليته الدينيه صدق الموضوع و جرى طوالى على القريه و حكى للناس القصه و
الطلب الالاهى و وراهم الجواب اللى اداهوله "المسيح" عشان يوصله لملك فرنسا.

فى مايو 1212 ستيفين اخدها مشى من قريته لغاية سانت دنيس على بعد حولى 7 كم من
پاريس و هو لابس هدوم رعاة الغنم ، و فى السكه قعد يبشر فى المدن و القرى اللى عدا
عليها. سانت دنيس فيها ضريح القديس شهيد الغال ديونيسيوس St. Dionnysius (سانت
دنيس) اللى بيعتبر من السبع قديسين اللى اسسو المسيحيه فى الغال. القسسه و الرهبان
فبركو قصص و حكايات خرافيه عنه ، و قدرو يعملو من ضريحه مزار للحجاج و بقى بينافس
ضريح سانت چيمس فى سانتياجو دى كومپوستيلا فى اسپانيا و بقت سانت دنيس من اهم مراكز
المسيحيه فى فرنسا . فى سانت دنيس ستيفين بقى يقف على باب كنيسة ضريح القديس
ديونيسيوس و فى الاسواق و الاماكن العامه يبشر بالحمله الصليبيه و لانه كان لبق و
بيعرف يخطب و لظروف المنطقه الدينيه و الحاله الثقافيه المترديه اياميها قدر انه
يجذب الناس. كان بيحكى القصه القديمه بتاعة معاناة المسيحيين فى الاراضى المقدسه و
استعبادهم و عن محاصرة المسلمين للمسيحيين فى مدن مملكة اورشليم و عن بؤس حالتهم ،
لكن اهم من كده عمل للناس مقارنه بين ضريح القديس ديونيسيوس و قبر المسيح فى
اورشليم ، و قالهم شوفو الفرق يا ناس ده ضريح القديس ديونيسيوس معزز و مكرم وسط
المسيحيين لكن قبر المسيح متهان فى اورشليم عن طريق الكفار و ماحدش بيصلى هناك من
الناس اللى نفسها تصلى فيه ، وسألهم ان كان ده يرضيهم.

قبل الحمله الصليبيه الاولى (1096) كان اللاتين بيروحو يحجو فى بيت المقدس مشى على
الرجلين عن طريق المرور فى الاراضى البيزنطيه و اسيا الصغرى فكانت الرحله ببلاش و
بتعتمد بس على قدرة الانسان على المشى و التحمل. و قبل ما تقوم الحمله الصليبيه
الاولى قامت الحمله الشعبيه اللى قادها بطرس الناسك و المشاركين فيها كانو هما كمان
ناويين يمشو لغاية بيت المقدس. بعد الحمله الصليبيه الاولى و تأسيس مملكة اورشليم و
الموانى الصليبيه على ساحل فلسطين الموضوع اتطور و بقى السفر لبيت المقدس بيتم
بالمراكب التجاريه مش ببلاش. ستيفين قال لاتباعه ان البحر حاينشق زى ما انشق لموسى
و حا يعدى بأتباعه للأراضى المقدسه.

بيحكى روچر أوف ويندوڤر Roger of Wendover (اتوفى 1236 ) ان فى فرنسا قامت عقيده
مزيفه حيث ان ولد صغير ظهر هناك بعد ما استثاره الشيطان و بقى يتجول فى المدن
والقلاع فى فرنسا و هو بيغنى بالفرنساوى : " رجعلنا يا مولانا يسوع المسيح الصليب
المقدس " ، و لما الاطفال اللى من سنه شافوه و سمعوه انضمو ليه بأعداد مالهاش حصر ،
و اكمن الشيطان فتنهم سابو ابهاتهم و امهاتهم و اهلهم و كل صحابهم و بقو يغنو زى
مدرسهم و ما كانش ممكن ان ابهاتهم يقنعوهم او يرجعوهم ، و راحو وراه لشواطىء البحر
المتوسط و عدوه و عملو مسيرات غنائيه ، و ماكانش فيه مدينه ممكن تستوعبهم بسبب كترة
عددهم .

عدت الحمله على تور و ليون و كانت الرحله مرهقه بسبب الحر و قلة الاكل و المايه و
مات اطفال كتار فى السكه و فيه ما قدروش يكملو و حاولو يرجعو بيوتهم. لما وصل
ستيفين و اتباعه مارسيليا رحب بيهم سكانها و بيتو اعداد منهم فى بيوتهم و اللى
مالقاش بيت يبات فيه نام فى الشارع ،و تانى يوم الصبح راحو على المينا و استنو
البحر ينشق و لما ماانشقش حزنو و اتحسرو و فيه منهم انقلبو على ستيفين و اتهموه
بإنه ضحك عليهم و انسحبو من الحمله ، لكن الغالبيه فضلو واقفين قدام البحر مستنيين
حصول المعجزه. بعد كام يوم طلع لهم اتنين تجار واحد اسمه هيو الحديدى Hugo Ferreus
و التانى اسمه وليام الخنزير William Porcus و عرضو عليهم انهم ينقلوهم للأراضى
المقدسه بمراكبهم و وافق ستيفين على اقتراحهم الطيب فأجر الخنزير و الحديدى سبع
مراكب و شحنو فيها الاطفال و ابحرو بيهم و من يوميها ما حدش عارف ايه اللى حصل
للعيال دى بالظبط. لكن بعد تمنتاشر سنه فى سنة 1230 وصل فرنسا قسيس جاى من الشرق و
حكى انه كان من ضمن القسسه اللى شاركو فى الحمله ، و ان بعد ما المراكب ابحرت بيهم
هبت عاصفه فى البحر و جنحت مركبتين فى جزيرة سان پيترو فى جنوب غرب سردينيا ، و ان
كل اللى كانو فى المركبتين غرقو. الخمس مراكب اللى نجو حاصرتهم مراكب المسلمين و
اتضح للمسافرين ان الموضوع كان متدبر و متخطط له عشان يتباعو كعبيد. اتاخدت المراكب
على شمال افريقيا و اتباعت اعداد من ركاب المراكب و اتاخدت اعداد و اتباعت فى اسواق
العبيد فى بغداد و هناك اتعدم منهم تمنتاشر واحد لإنهم رفضو يدخلو الاسلام. الباقى
اتنقلو على مصر و لانها غنيه اتباعو بأسعار عاليه و كان من ضمنهم القسيس الراجع ، و
لما وصلو اسكندريه والى المدينه اشترى معظمهم عشان يشتغلو فى اقطاعاته. اللى قعدو
فى مصر و كان من ضمنهم القسيس كانو محظوظين لإنها بلد متحضره و كان فيها اهتمام
بالثقافه و اللغات الاوروبيه ، فعين الملك العادل منهم عدد كمترجمين و مدرسين و
عاشو معززين و مكرمين فى القاهره و اتسمح للقسيس انه يرجع فرنسا. قصص قالت بعد كده
ان وليام الخنزير و هيو الحديدى اتقبض عليهم بعد كده فى اوروبا بتهمة محاولة خطف
الامبراطور فريدريك .

تبشير ستيفين بحمله صليبيه فى فرنسا ذاع صيته فى المانيا و اتنقل هناك بعد ما
الحجاج الراجعين من سانت دنيس St. Denis حكو عنه فى بورجوندى Burgundy و شامپين
Champagne و من هناك اتنقلت الحكايات بإمتداد نهر الراين لغاية ما وصلت كولونيا و
نواحيها. الناس فى المانيا فى الوقت ده كانو عايشين تقريباً فى نفس ظروف
الفرنساويين و كانو زيهم بيطلعو لتدشين حمله صليبيه جديده و ده كان بفضل نواب
البابا اينوسنت التالت Innocent III اللى كانو بيزوروهم من وقت للتانى و بينشرو
دعايات بخصوص ضرورة تحرير اورشليم من المسلمين.

فى المانيا بدأ الموضوع لما ولد صغير اسمه نيكولاوس كان عايش فى قريه جنب مدينة
كولونيا ابتدى يوعظ الاطفال و كون لنفسه اتباع. نيكولاوس اتولد حوالى سنة 1200 فى
جو الحروب الصليبيه و وقوع بيت المقدس فى ايد المسلمين ( 1187 ) ، و كان مهتم بيها
و ابوه لعب دور كبير فى التأثير على تفكيره و خلاه يحس انه نبى اتكتب له انه يبشر
بحرب صليبيه جديده ترجع بيت المقدس للمسيحيين ، زى ستيفين ما عمل فى فرنسا ، لغاية
ما الطفل دخل فى دماغه ان الرب بعته للشغلانه دى. دوافع ابو نيكولاوس مش معروفه
بالظبط ان كانت لإنه عاز ان ابنه يتشهر فينوله جزء من المجد ، و لا كان للنصب على
الناس اللى كانت عايشه فى جهل و الخرافات الدينيه ماليه عقولهم. على اى حال الناس
بعد كده فى اخر الحكايه اتهموه بالنصب و الشر .

نيكولاوس بتوجيه من ابوه راح على مدينة كولونيا اللى زى سانت دنيس فى فرنسا كان
فيها كنيسه كبيره و ضريح مهم هو ضريح الملوك التلاته أو المجوس التلاته. كولونيا من
سنة 1162 بقت اهم مركز دينى فى المانيا بعد ما الاسقف راينولدوس Raynuldus جاب من
ميلانو عضم بيتقال انه بتاع الملوك التلاته و اتحطو فى ضريح فى الكاتدرائية اللى
بناها شارلمان و فضلو هناك لغاية ما اتحطو فى كاتدرائية كولونيا بشكلها الحالى.
بيحكى الراهب جودفرى Godfrey اللى حضر الاحداث فى كولونيا إن نيكولاوس بمجرد ما وصل
كولونيا فى ربيع 1212 بدأ يبشر و حكى للناس انه و هو بيرعى الغنم شاف صليب بيلمع فى
السما و سمع صوت بيبشره بإنه حايقود المسيحيين فى حرب مقدسه ناجحه. الناس اللى
القسسه كانو ماسحين عقولهم و الخرافات الدينيه معششه فى دماغاتهم صدقو الحكايه
طوالى و بكده لقى نيكولاوس الطريق ممهد قدامه.

نيكولاوس كان ليه اطفال مساعدين بيبشرو و بيروجو للحمله الصليبيه فى كولونيا و
نواحيها، المؤرخين ماذكروش اساميهم. على عكس ستيفين فى فرنسا ، نيكولاوس فى المانيا
كان بينادى بحمله سلميه هدفها تحويل المسلمين فى الشرق لمسيحيين من غير استخدام
السلاح فكان هدف الحمله على عكس الحملات الصليبيه اللى حصلت قبل كده تبشيرى مش
عسكرى ، نيكولاوس كان عايز ينشر المسيحيه بين " الكفره " المسلمين. نيكولاوس و
اتباعه كانو بيتنقلو بين القرى و هما بيغنو : " رايحين ورا البحر عشان ناخد الصليب
و نعمد الكفار المسلمين " .

مع مرور الوقت فضل اتباع نيكولاس يزيدو و يتدفقو على كولونيا و انضم ليهم اطفال من
عائلات نبيله فى كولونيا ، و ناس ماهماش اطفال ، و مجرمين و حراميه و ستات بيشتغلو
فى الدعاره. حملة الاطفال الالمانيه معدل السن فيها كان اعلى من معدل السن فى حملة
الاطفال الفرنساويه و كان عدد المشاركين فيها اكبر و كان فيها ولاد نبلا و بنات
اكتر . نيكولاوس و اتباعه لبسو هدوم حجاج و خيطو على صدورها اشارات الصليب زى عادة
الصليبيين. و فى يونيه او يوليه 1212 ابتدت رحلة نيكولاوس و اتباعه ، الاطفال
الالمان بداءوا رحلتهم فى الوقت اللى كان ستيفين لسه بيبشر فى فرنسا ، و بتقول
المصادر ان الاهالى حاولو يمنعو عيالهم من الروحان مع نيكولاوس لكن العيال كانو
متشبثين بالموضوع و محاولات الاهالى ما نفعتش . الحمله لسبب مش معروف اتقسمت على
فريقين ، الفريق الرئيسى كان تحت قيادة نيكولاوس و كان عدد المشاركين فيه حوالى 20
الف. خرج الاطفال من كولونيا و مشيو على الجنوب بحذا نهر الراين و هم بيغنو ، و
بتقول المصادر ان الحمله دى اتميزت بالغنا لكن للأسف الاغانى دى ضاعت. الهدف كان
الوصول لبيت المقدس لكن بالسكه اللى اخدوها ده ماكانش ممكن من غير تعدية البحر
المتوسط. بيتقال ان اتقال للاطفال ان الرب حا يفتح لهم سكه فى البحر زى ما فتحه
للنبى موسى. فضل الاطفال ماشيين و يعدو مدن و قرى و انضم ليهم اتباع جداد فى السكه
و لإن عددهم اتضخم بتقول المصادر ان مفيش قريه و لا مدينه كانت ممكن تحتويهم فكانو
بيباتو فى اى مطرح و ساعات الناس كانو بيبيتوهم فى بيوتهم. الاطفال كانو بيعانو من
الحراميه و المجرمين اللى اندسو بينهم و كانو بيسرقو فلوسهم و اكلهم و بيعتدو عليهم
، و اتحولت اماكن فى المعسكر لأماكن للرذيله. فوق كده كمان البارونات اللى
اقطاعاتهم كانت فى السكه كانو بيخطفوهم عشان يضموهم لخدمهم أو يبيعوهم .

الفريق اللى كان بيقوده نيكولاوس فات على بازل و عن طريق غرب سويسرا راح على چنيف
عشان يعدى الالب عن طريق ممر جبل كينيس MontCenis pass. بطبيعة الحال الرحله دى
كانت مرهقه جداً اذا كمان اتاخد فى الاعتبار ان اياميها ماكانتش فيه طرق ممهده زى
دلوقتى و المناطق دى كانت عباره عن غابات و احراش مليانه وحوش مفترسه كانت بتطلع
عليهم وتاكل منهم اللى تقدر عليه. اطفال كتار ضاعو فى السكه و مابانلهمش اثر تانى.
اقل من تلت اطفال الحملة الالمانيه قدرو يوصلو چنوه . لما وصلو چنوه فى اواخر شهر
اغسطس السلطات فى الاول رحبت بيهم كحجاج لكن شويه و ابتدت تشك فى اغراضهم و فكرت فى
ان الموضوع ممكن يكون مؤامره المانيه فسمحت ليهم انهم يقعدو ليله واحده و قالت لهم
ان اللى عايز يعيش فى چنوه على طول ممكن يقدم طلب. الاطفال كانو متوقعين ان البحر
حا ينشق تانى يوم الصبح عشان يعدو لكن تانى يوم الصبح البحر فضل زى ماهو و ما
استجابش لصلاتهم و دعواتهم فلما شافو ان الموضوع مش نافع عدد منهم طلب من السلطات
انه يعيش فى چنوه على طول و بقوا مواطنيين چنويين و نسيو موضوع الحمله. النهارده فى
چنوه فيه عائلات كبيره بتقول انهم احفاد الاطفال دول.

نيكولاوس و عدد كبير من اتباعه مااقتنعوش و اعتقدو ان البحر حاينشق ليهم فى حته
تانيه فسابو چنوه و راحو على بيزا و هناك البحر برضه ما انشقش و ظهر بحاره عرضو
عليهم نقلهم بالمراكب على الاراضى المقدسه فأخدو منهم عدد من الاطفال من يوميها ما
بانلهمش اثر و ماحدش عارف بالظبط ايه اللى حصلهم. نيكولاوس ماراحش معاهم لانه فضل
ان يستنى حصول معجزة شق البحر و راح مع اتباعه اللى فضلو معاه على روما عشان البابا
يعفيهم من الندر اللى عملوه ( مع ان الندر ماكانش رسمى ) ، و هناك استقبلهم و رحب
بيهم البابا اينوسنت التالت و طلب منهم انهم يرجعو بلدهم و ان عليهم ندر لازم يوفوه
فلما يكبرو لازم يروحو يحاربو المسلمين ويوفو ندرهم . مفيش حاجه معروفه عن رحلة
الرجوع لالمانيا ، اطفال كتار و خصوصاً البنات كانو منهكين و ماعندهمش قدره على عمل
رحله جديده ، فاستقرو فى قرى ايطاليه لكن عدد صغير قدرو يرجعو المانيا فى الربيع
لكن نيكولاوس فى الاغلب ماكانش معاهم.

الفريق التانى من اطفال الحمله الالمانيه حظه ماكانش احسن فبعد ما وصل ايطاليا بعد
معاناه كبيره راح الاطفال على انكونا و لما برضه البحر ما انشقش راحو على برينديسى
و جزء منهم ركب مراكب رايحه على فلسطين و اللى ماراحوش معاهم حاولو يرجعو بيوتهم
لكن عدد صغير جداً منهم نجح فى الرجوع لألمانيا.

حملات الاطفال الصليبيه انتهت بالفشل بطريقه مآساويه ، لكن الحركه دى كانت جزء من
حركه شعبيه عامه بيغذيها الفقر و الجهل و السلطات الكنسيه الاستبداديه اللى استغلت
الدين لفرض سيطرتها على الناس و تقوية مركزها فى صراعاتها مع السلطات السيكولاريه.
بطبيعة الحال النوعيه دى من الحركات التهيجيه كانت على هوى الكنيسه لإنها من جهه
كانت بتلهى الناس فى الهوس الدينى و من جهه تانيه كانت بتخلق الارضيه الخصبه لتنظيم
و شن حملات عسكريه حقيقيه ضد المسلمين و جماعات الطوايف المسيحيه اللى كانت الكنيسه
بتعتبرهم مهرطقين. لا الكنيسه و لا السلطات السيكولاريه اخدت موقف من حركات
الاطفال. الملك فيليب استلم الجواب المزعوم بتاع المسيح و ما اهتمش بالموضوع و طلب
من الاطفال الرجوع على بيوتهم. لكن المؤرخ هانز ايبرهارد ماير Hans Eberhard Mayer
ذكر نقطه مهمه جداً و هى ان الكنيسه عمرها ما ايدت حملات الاطفال بطريقه رسميه و ده
يخلى الحركه دى مش حمله صليبيه . اهم حاجه بتميز الحملات الصليبيه عن الحروب
التانيه حتى لو كانت بين مسيحيين و مسلمين هو تأييد الكنيسه و مساندتها ، من غير
العنصر ده الحرب ما بتعتبرش حرب صليبيه.

البابا اينوسنت التالت اللى استقبل اطفال من الحمله الالمانيه فى روما لما شاف ان
ترويجه لمحاربة المسيحيين المهرطقين و المسلمين جاب نتيجه طوالى انتهز الفرصه و
ابتدا ينظم حمله صليبيه حقيقيه فى الشرق بعد ما تخلص الهدنه مع المسلمين سنة 1217 ،
بعد ما خلصت حملة الاطفال اعلن اينوسنت لنوابه فى يناير سنة 1213 انه بيخطط لتدشين
حمله صليبيه جديده ، و دى كانت الحمله الصليبيه الخامسه .



https://arz.wikipedia.org/wiki/%D8%AC%D8%B2%D9%8A%D8%B1%D8%A9_%D8%A7%D9%84%D8%B1%D9%88%D8%B6%D9%87

Coordinates: 30°01′15″N 31°13′32″E﻿ / ﻿30.02083°N 31.22556°E﻿ / 30.02083;
31.22556

جزيرة الروضه ، حى فى القاهره. فى الال اصل الجزيره كان عليها حصن رومانى بيعتبر
ملحق بحصن بابليون و جزء من وسايل الدفاع عن راس الدلتا. فى العصور الوسطى اتعرفت
جزيرة الروضه بإسم " الجزيره " إكمنها فى مجرى النيل ، و اتعرفت كمان بجزيرة
الفسطاط لإن موقعها قدام الفسطاط اللى كبرت وبقى اسمها مدينة مصر فبقت الجزيره
اسمها جزيرة مصر. اتعرفت الجزيره كمان بإسم جزيرة المقياس لإن كان فيها مقياس النيل
اللى امر ببناه الخليفه الاموى سليمان بن عبد الملك سنة 715م/ 97هـ ، و بيقول
الادريسى ان الجزيره كان طولها ميلين و عرضها رمية سهم ، و اتعرفت كمان بجزيرة
الحصن بعد ما بنى فيها احمد بن طولون حصنه ، و بجزيرة الصناعه لإن كان فيها " دار
صناعه " ( يعنى ورش لتصنيع المراكب و السفن ) ، و فى العصر الاخشيدى محمد بن طغج
الاخشيدى نقل دار الصناعه لساحل الفسطاط و انشأ فى الجزيره بستان سماه " المختار "
و بنى فيها بيت لحرسه و مبنى للنوبه و مخازن للكسوة و الاكل. و بعدين فى العصر
الفاطمى اتسمت جزيرة الروضه بعد ما بدر الجمالى مابنى فيها جنينه سماها الروضه و
كان بيزورها من وقت للتانى عن طريق مركب و فى نفس العصر بنى الخليفه الآمر بأحكام
الله سرايا جنب البستان سماها " الهودج " لواحده ست كان بيحبها اسمها " البدويه
العاليه ".

فضلت الجزيره على مر الايام ضاحيه ملكيه بيبنى فيها الامرا و الوزرا و الخلفا
حصونهم و قصورهم و جناينهم. و كانت كمان منتزه جميل لاهالى الفسطاط. فى عهد السلطان
الايوبى الصالح ايوب ساب الصالح مكان اقامته فى قلعة الجبل و عزل على الجزيره بعد
ما بنى فيها قلعه اتعرفت بإسم " القلعه الصالحيه " و قصور و بيوت لمماليكه اللى
سماهم المماليك البحريه جايز لانهم عاشو معاه فى الجزيره فى " بحر " النيل. فى عصر
الدوله المملوكيه السلطان عز الدين أيبك هد مبانى الصالح ايوب و بنى من انقاضها
المدرسه المعزيه فى الفسطاط. بيقول المقريزى ان الجزيره كانت " متنزهاً مملوكياً و
مسكناً للناس ".

فى العصر الحديث جزيرة الروضه بقت حى للذوات بعد ما بنت اسرة محمد على باشا فيه
ڤيلات و سرايات ، فبنى فيه ابراهيم باشا و اسماعيل باشا و الامير محمد على ابن
الخديوى توفيق و غيرهم سرايات فخمه. من اشهر القصور اللى اتبنت فى جزيرة الروضه قصر
المانسترلى اللى بناه حسن فؤاد المانسترلى باشا سنة 1851 و بيعتبر تحفه معماريه و
بيضم دلوقى متحف ام كلثوم.

النهارده جزيرة الروضه بيربطها بالقاهره خمس كبارى و بالجيزه كوبريين ، و بيربط
شارع الملك الصالح كوبرى الجيزه بكوبرى الملك الصالح و بيقسم الجزيره لحيين :
المنيل او منيل الروضه و المماليك.



https://arz.wikipedia.org/wiki/%D8%AA%D8%B1%D9%88%D9%84_%D8%A7%D9%84%D8%A7%D9%86%D8%AA%D8%B1%D9%86%D8%AA

المتصَيّد او ببساطة لغة الانترنت الترول (من الانجليزى: troll)‏ هو شخص بيحط رسايل
او كلام مثير للجدل او للمشاكل, او كلام مالهوش صله بالموضوع فى مجتمع على
الانترنت, زى منتدى للمناقشه على الإنترنت او اوَد التشات (الدردشه), بنية إثارة
اليوزرات التانيين علشان يردو بحماسه او عاطفيه او عموما علشان تعطيل المناقشه
العاديه للموضوع.

استخدام مصطلح ترول المعاصر لاول مرة على الانترنت كان فى أواخر تمانينات القرن
العشرين و لكن اقدم مثال على ده هو من سنة 1991. من المعتقد ان الكلمه جايه من تصيد
المغفلين. الترولينح (انجليزى: trolling, التروله) بحد ذاته مستمد من طريقة صيد
السمك عن طريق جر الطعم ببطء فى المايّه. لأن الترول عادة بيجرجر فى الموضوع و
يحاول يخللى المناقشه ما تخلصش. و يعيد و يزيد نفس الكلام علشان يجر التانيين
للمناقشه تانى

كلمة الترول جايه كمان من اسم مخلوقات اتصورت فى الفنون الشعبيه الاسكندناڤيه و قصص
للاطفال و كتير بتكون مخلوقات بغيضه و بتضمر الشر.



https://arz.wikipedia.org/wiki/%D8%AA%D8%AE%D9%86

التخن هو المرض اللى بيحصل فيها تكدس للدهن فى الجسم بالحد اللى يضر الصحه .
والدليل بتاعها اسمه ( مؤشر كتله الجسم BMI ) ودا اللى بيقيسوها بيه واللي بيكون
اكتر من 30 كيلوجم/متر مربع ( فى حاله التخن ). اما فى حاله زياده الوزن ( مش الطخن
الشديد ) فبيكون 25 كجم/متر مربع او زياده .

زياده الوزن غالبن بيكون معاها امراض تانيه كتير وخصوصا امراض القلب والاوعيه
الدمويه , مرض السكر النوع التاني ( اللى مبياخدوش انسولين ) , توقف النفس وقت
النوم , انواع معينه من السرطانات , التهاب المفاصل وكنتيجه لكده فالتخن بيقلل
معدلات الحياه . العلاج الاولاني هوا الريجييم وعمل مجهود لكن لو فشل بيبقي الحل فى
ادويه التخسيس ولو فشلت يبيبقي الحل فى الجراحه .

وبسبب ان التخن بقا واحد من اسباب الوفاه واللي بيحاولوا يقللوها ولان عدد الكبار
والاطفال التخان بيزيدوا علي مستوي العالم , بدا المسئولين يوضحوا انها واحده من
اكبر المشاكل الطبيه العامه فى القرن الواحد والعشرين . الفكره عن التخن عند
الغربيين انه حاجه مش طبيعيه لكن كان فيه مجتمعات زمان ( ولسه فيه شويه مناطق فى
افريقيا ) بتبص للتخن علي انه علامه من علامات الغني والخصوبه .

التخن هو زياده كتله ( الدهن ) فى الجسم ولانه فى الحياه العمليه من الصعب اننا
نقدر نحدد ده فعشان كده اتعمل مقياس تاني اسمه مؤشر كتله الجسم body mass index
واختصارا BMI ( بي ام اى ), لكن فى حالات تانيه زي حالات وجود كرش بنحتاج نقيس محيط
الوسط , وكمان لانه وجود التخن مرتبط بمخاطر مرضيه عشان كده لازم ساعات نقيسه فى
نفس السياق الطبي ده .

اختصار ل Body mass index ودا اكتر طرق القياس المشهوره والمنتشره . بدا تطويره فى
القرن التسعتاشر فى بلجيكا وبيعتبر مقياس دقيق خصوصا فى اغلب الكبار لكنه مش دقيق
بالنسبه ل لاعبين كمال الاجسام والستات الحوامل واللي وزنهم بيكون مختلف .

B M I = k i l o g r a m s / m e t e r s 2 {\displaystyle
BMI=kilograms/meters^{2}}

قامت منظمه الصحه العالميه سنه 1997 بعمل الجدول اللى علي الشمال ودا ب يوضح ال BMI
مع التصنيف واتنشر سنه 2002 .

فيه شويه دول زي اليابان بتقيس التخن بال بي ام اى BMI لما يكون اكتر من 25 .اما
الصين فبيعتبروا الشخص تخين لما يكون BMI اكتر من 28 .

وفيه معدل تاني مرتبط بيه وهو 'معدل محيط الوسط/محيط الحوض' وبيعتبر الراجل تخين (
مكرش ) لو كان زياده عن 0.9 واكتر من 0.85 للستات .

نسبه الدهن فى الجسم بتعبر عن الدهن الكلي اللى فى الجسم بالبرسنتج % من كل وزن
الجسم . ودلوقتي بقا معروف ان نسبه اكتر من 25% دهن فى جسم الراجل و اكتر من 33% من
جسم الست بيعتبر تخن .

المعادله بتراعي ان الست بيكون عندها نسبه 10% دهن زياده عن الراجل لل بي ام اى BMI
. وكمان بتراعي زياده الدهن مع السن حتي لو الوزن فضل ثابت . دقه النتايج 4% بس .
لكن المحاولات المباشره لتحديد الدهن فى الجسم غاليه وصعبه . لكن اكتر الطرق دقه هى
بوزن الشخص تحت المايه والوزن ده بيسموه ( وزن مائي ثابت hydrostatic weighing ) .
دا غير طريقتين بوساط كانوا بيستخدموهم زمان . الاولانيه انهم ياخدوا حىته من الجلد
ويشوفوا سماكه الدهن تحتها وبيسموها skinfold test . والطريقه التانيه واسمها
bioelectrical impedance analysis ودي عن طريق التيار الكهربي لكن ال بي ام اى طغي
عليها . والطريقتين دول عمومن معادوش بيستخدموا خالص . الطرق الدقيقه الموجود
بيتستخدم غالبا فى الابحاث زي الرنين المغناطيسيMRI واشعه اكس من نوع (DEXA)
والاشعه المقطعيه CT . والطرق دي بتدي نتايج دقيقه لكنها مكلفه وصعبه بالنسبه
للتخان لان مقاييس الاجهزه لسه مش كافيه .

وجود مخاطر او امراض برضه بيستخدموا لتحديد مدي اهميه علاج التخن يعني وجود امراض
القلب والاوعيه الدمويه او السكر ( النوع التاني ) او توقف النفس ساعه النوم بيدل
علي مدي خطوره التخن ومدي اهميه البدايه فى علاجه . مش بس دول كمان فيه التدخين
وعلو الضغط والسن وتاريخ العيله بيعتبروا مخاطر مع التخن واللي ممكن يكونوا سبب مهم
لبدايه العلاج .

المدي بتاع ال بي ام اى BMI بيختلف حسب نوع وسن الطفل . التخن فى الاطفال
والمراهقين بيتحسب عن طريق ال بي ام اى برسم بياني ودي طريقه من 1963 لحد 1994 ومش
متحدثه . زياده تخن الاطفال علي مستوي العالم فى القرن الواحد والعشرين وكمان زياده
المعدلات فى دول العالم بقت ملفته للانتباه يعني فى عيال كانادا زادت من 11% فى
التمنينات ل 30% فى التسعينات والمعدلات زادت من 4% ل 14% فى البرازيل .

وزي اى تخن تاني فيه اسباب خلت التخن فى الاطفال يزيد . اهمها تغييرات الاكل و قله
الحركه عشان كده بيكون العلاج فى الاطفال بتغيير ستايل حياتهم وخصوصن ان العلاجات
مش معتمده - خالص- فى السن ده .

التخن بقا من الاسباب الزياده فى الوقت الحالي لموت البشر ( وان كانت من الاسباب
اللى ممكن منعها ) . وفيه دراسات امريكيه واروبيه مترجحه بتقول ان مخاطر الوفاه
بتختلف حسب ال بي ام اى BMI . ولقيوا ان اقل خطر بيكون من بي ام اى من 21-24 ( ل
غير المدخنين ) ومن 24-27 للمدخنين الجداد وبعد كده بتزيد المخاطر مع زياده ال بي
ام اى او التدخين . كمان التخن بيزود مخاطر الوفاه عند المدخنين القدام والجداد
وحتي اللى عمرهم ما دخنوا . كمان لو ال بي ام اى اكتر من 32 فدا بيضاعف الخطر . مش
بس كدا دا فيه تقدير ان عدد وفيات التخن فى امريكا اكتر من 111,909 ولحد 365,000
وفاه فى السنه . التخن بيقلل توقعات معدل الحياه من 6- 7 سنين ولو التخن مرضي ( بي
ام اى اكبر من 40 ) فدا بيقلل توقعات الحياه 20 سنه للرجاله و 5 للستات .

التخن مرتبط بطريقه - مباشره او غير مباشره(اكل مش صحي او كتر القعده) بمشاكل مرضيه
اهمها السكر النوع التاني . زياده الوزن ورا 64% من حالات السكر فى الرجاله و 77%
من الستات .

ولو حبينا نقسم العواقب المرضيه دي حسب نوع السمنه فهيبقي زياده كتله الدهن فى
الجسم مسئول عن ( وجع المفاصل وخصوصا الروكب , توقف او كرشه نفس ساعه النوم , تأليس
وسخريه من المجتمع ) . اما لو حسبناها من ناحيه زياده عدد خلايا الدهن فدا مسئول عن
( السكر , السرطان , امراض القلب والاوعيه الدمويه , الكبد الدهني non-alcoholic
fatty liver disease ) . زياده الدهن فى الجسم بتخلي استجابه الخلايا للانسولين
قليله و اللى بتأدي بعد كده لمقاومه الانسولين ( مقاومه الانسولين يعني الخلايا مش
بتسمح له انه يقوم بدوره فيها بشكل مناسب ) . دا غير ان زياده الدهن بيزود مخاطر
الجلطات .

بالرغم من كل المحاذير الصحيه اللى فاتت . فيه شويه تجارب علي شويه جروبات من البشر
قالت ان التخن ( زياده بي ام اى ) بيشتغل ضد الوفاه , وبداو يدونوا المعيار ده من
1999 وحاولوا يفسروه بان المريض ( خصوصا مريض القلب ِ) بيقدر يعافر نتيجه نقص وزنه
بسبب المرض وبالتالي بيقدر يفضل عايش فتره اطول حتي لو بعد عمليه فى القلب .

اغلب الابحاث متفقه ان كتر القعده مع كتر الاكل هما اكتر اسباب التخن . بس فيه بعض
الحالات بيكون سبب كتر الاكل فيها وراثي او طبي او نفسي . وعموما زياده التخن ناتج
من سهوله الحصول علي الاكل اللذيذ ودا بسبب ثقافه العربيات والالات اللى انتشرت
وسهلت طرق الحصول علي الاكل . لكن حصل اعاده نظر فى 2006 وحددوا عشر اسباب تانيه
مؤثره فى زياده الوزن فى الوقت الحالي (1)قله النوم (2)ماكولات بتأثر علي الغدد
والميتابوليزم (3)نقص التغيير فى درجه الحراره المحيطه (4)نقص معدلات التدخين ( لان
التدخين بيسد النفس ) (5)زياده استهلاك بعض الادوبه اللى بتزود الوزن (6) زياده
المجموعات العرقيه والعمريه اللى بتميل للتخن (7)الحمل المتأخر (8)تاثيرات رحميه
وجيليه (9)اختيار الطبيعه الايجابي للي عندهم BMI عالي (10)ميل التخان انهم يحبوا
او يتجوزوا بعض .

نظام الاكل بيختلف من منطقه لمنطقه وحتي مع الوقت. من اول السبعينيات للتسعينيات
زاد متوسط السوعرات الحراريه ( كالوريز ) للفرد ود زاد فى كل العالم ماعدا
اوروباالشرقيه . اعلي معدل هوا فى امريكا واللي وصل 3654 سوعر/فرد سنه 1996 . معدل
الاوربييين فى نفس الفتره 3394 سوعر/فرد . فى الدول الناميه فى اسيا كان 2648
سوعر/فرد. وفي بعض افريقيا كان 2176 سوعر/فرد . المعدل الامريكي زاد فى 2002 ل 3770
سوعر/فرد .وليك انك تلاحظ تاثير الحياه السهله مع التخن .

وبالرغم من انتشار دكاتره التغذيه فى المدارس والمعلومات اللى ماليه النت وعلي علب
المنتجات فضلت مشكله زياده الاكل مشكله فى الواقع . فى الفتره من 1971–2000 زادت
معدلات التخن فى امريكا من 14.5% ل 30.9% وفي نفس الفتره زاد متوسط استهلاك
السوعرات اللى استهلكها الافراد . بالنسبه للستات كان متوسط الزياده 335 سوعر
يوميا(1542 سوعرات سنه 1971 و1877 سوعرات فى 2004). اما بالنسبه للرجاله ف كان
متوسط الزياده 168 يوميا (2450 سوعرات سنه 1971 و2618سوعرات سنه 2004) اغلب الزياده
دي جات من زياده استهلاك الكربوهيدرات ( النشويات ) اكتر من الدهون .اغلب
الكربوهيدرات دي جايه من المشروبات المسكره واللي مسئوله عن 25% من السوعرات
اليوميه للشباب الصغير فى امريكا .وبيتقال ان المشروبات المسكره دي هيا المسئول
الاول عن زياده التخن فى العالم .

وكل ما المجتمعات بتعتمد اكتر علي الاكل اللى مليان طاقه او الوجبات السريعه
fast-food بيخلي اللى بيبحثوا يربطوا بين الوجبات السريعه دي وزياده معدلات التخن .
فى امريكا اتضاعف استهلاك الوجبات السريعه 3 مرات من 1997 ل 1995 واتضاعف استهلاك
السوعرات من الوجبات دي اربع مرات .

فى بدايه التمنينيات رفعت حكومه رونالد ريجان الموانع اللى كانت علي اعلانات
الحلويات والوجبات السريعه للاطفال وبالتالي زادت الاعلانات عليها . وكمان السياسات
الزراعيه واساليب المعالجه فى امريكا واوروبا خلت اسعار الاكل ترخص .كمان الدعم
اللى اتقدم فى الولابات المتحده للصويا والدره والقمح خلي اسعار المواد الاساسيه دي
تقلل اسعار الاكل بالمقارنه بالفواكه والخضار .

التخان عموما بيكونوا اقل حركه من السولام . فى كانادا 27% من الرجاله اللى حياتهم
واعمالهم فيها قعده كتير بيكونوا تخان بعكس 19.6% من الرجاله النشيطين . كمان
الاشخاص السولام بيكونوا اكتر قلق وحركه من التخان حتي لو اكلوا اكتر او اكل التخان
اقل .

فى 2002 قدرت CDC ان 40% من الامريكان اسلوب حياتهم فيه كتر قعده ( مأنتخين ) . و
30% عندهم نشاط بس مش كافي . واقل من 30% بيقوموا بالنشاط الكافي . الميل ل قله
الحركه وكتر القعده راجع لاستعمال المكن فى اغلب الشغلانات ووسايل المواصلات
المريحه وتوسع المدن .دراسه من الصين قالت ان زياده التمدن ( توسع المدن )وكتر
الضواحي بيقلل استهلاك الطاقه 300-400 سوعر واستعمال العربيات بيقللها 200 سوعر ودا
بسبب ان الشخص هيضطر يفضل قاعد مده اطول فى عربيته او فى الباص وبالتالي حركه اقل
ووقت اقل فى تجهيز اكل صحي فى البيت . كمان زياده حالات توصيل الام او الاب لولادهم
للمدارس , مثلا فى امريكا قلت نسبه الاطفال اللى بيروحوا المدارس مشي او راكبين
بسكلته ل 42% سنه 1969 ل 16% سنه 2001 واللي عمل قله حركه بالتاكيد . كمان فيه
دراسات كتير بتربط بين زياده اوقات الفرجه علي التلفزيون فى الكبار والاطفال وبين
التخن . تحليل سنه 2008 لقي ان 63 دراسه من اصل 73 (86%) قالوا ان فيه علاقه اكيده
بين الفرجه ع التلفزيونات والاعلام عمومن والتخن وخصوصن مع زياده وقت الفرجه .

فى بريطانيا المشي وركوب العجل قل من سنه 1975 واتحول الناس اكتر للعربيات . كان
متوسط المسافه اللى بيمشيها المواطنين سنه 2005 تقريبن 317 كيلومتر فى السنه .
واللي نزل 106 كيلو من سنه 1975 . ونفس المعدلات دي تقريبن فى امريكا واللي فى سنه
1983 كانت 9% من الرحلات مشي ودا قل ل 7% فى 1990 .

زي باقي الحالات الطبيه فالتخن بيكون نتيجه لعوامل وراثيه وعوامل بيئيه .الجينات
بتتحكم فى الشهيه وكمان فى الميتابوليزم ( التفاعلات اللى جوه الجسم ) واللي ممكن
يخلي الشخص ميال اكتر للتخن . فى 2006 41 من المواقع ربطوا بين التخن والجينات
خصوصن فى وجود بيئه مناسبه .

شويه امراض وعلاجاتها ممكن تعمل تخن . من الامراض الطبيه دي ( بعض الامراض الوراثيه
النادره زي Prader-Willi syndrome ) او بعض الامراض اللى بيكتسبها الانسان زي نقص
السايروكثين ,مرض كشنج Cushing's syndrome (زياده الكورتيزون) , نقص هرمون النمو
وامراض الاكل ( زي مرض الاكل الليلي ومرض الاكل بشراهه binge eating disorder ) .
التخن مش معترف بيه كمرض نفسي .

بعض العلاجات ممكن تعمل تخن او زياده فى الوزن زي الانسولين ,سلفونايل يوريا (ادويه
السكر النوع التاني زي دياميكرون واماريل وغيرها ) , ادوية ثايازوليدينز (ادويه سكر
زي افانديا واكتوس ) , بعض ادويه الهلوسه والاكتئاب والكورتيزونات ,بعض ادويه الصرع
( فنتوين وفالبورات (ديباكين))و بيزوتايفين (موسيجور) وبعض حبوب منع الحمل
الهرمونيه .

علاقه ال بي ام اى BMI بين كلاسات المجتمع بتختلف . تحليل سنه 1989 لقي انه فى
الدول المتقدمه الستات الهاي كلاس مش بيحبوا يظهروا تخان .لكنهم ملقيوش اختلاف فى
الرجاله بين الكلاسات المختلفه .

فيه دراسات كتير بتبحث ف الموضوع ده وبيعتقدوا ان شعوب الدول المتقدمه الغنيه
بيكونوا تحت ضغط كبير انهم يفضلوا رفيعين بسبب سهوله المعيشه وسهوله الاكل ووجود
عربيات والات فى البيوت وقله الحركه وكمان فيه بعض المجتمعات عندها نظره كويسه
للشخص المليان كل ده بيخلي فيه زياده فى التخان هناك .

التدخين له علاقه برضه علي وزن الشخص لانه بيسد النفس يعني اللى بيبطلوا تدخين
بيزيدوا فى المتوسط 4.4 كيلوجرام للرجاله و 5.0 كيلو للستات علي مدي 10 سنين . لكن
تغير معدل التدخين ملوش تاثير كبير علي التخن العام .

فى امريكا بيتقال ان زياده عدد الاطفال مسئول برضه عن زياده مخاطر الوزن (
للستات :7% لكل طفل , للرجاله : 4% لكل طفل )وحاولوا يفسروا ده بانه زياده الاطفال
والاعتماد عليهم بيخلي حركه الام او الاب قليله .

العلاج الرئيسي للتخن بيعتمد اساسن علي الريجييم والمجهود الحركي . انظمه الريجييم
ممكن تعمل تنزيل وزن فى فتره قليله لكن بتبقي المشكله هى فى المحافظه علي الوزن ده
والريجييم بيعتمد علي اكل ب سوعرات حراريه قليله وتغيير فى نظام حياه الشخص مع شويه
مجهود . فى العموم 20% بس من البشر هما اللى قدروا يحافظوا علي تنزيل وزنهم مده
طويله . وبالتفصيل : 67% من البشر هما اللى قدروا ينزلوا من وزنهم 10% ويحافظوا
عليه او يستمروا فى التنزيل خلال سنه . متوسط الوزن النازل اللى اتحافظ عليه كان
اكتر من 3 كيلوجم او 3% من كتله الجسم واللي ممكن يستمر ل 5 سنين . تنزيل الوزن
مفيد صحيا وخصوصن انه فيه دراسه بتتوقع انخفاض المشاكل المرضيه مع الريجييم .

الريجييم بيعتمد انه يقلل وزن الجسم عن طريق الاكل ودا بيتقسم لاربع انواع : (1)
ريجييم دهون قليله (2) ريجييم كربوهيدات قليله (3)ريجييم سوعرات قليله (4)ريجييم
سوعرات قليله جدا . فيه تحليل قال انه مفيش فرق كبير بين اول تلات انواع من
الريجييم (سوعرات قليله - دهون قليله - كربوهيدرات قليله ) واللي كان معدل تنزيلهم
2-4 كيلو فى كل الدراسات اللى اتحللت .

بيعتمد علي تنزيل 200-800 سوعر فى اليوم ( من الدهون والكربوهيدرات ومش البروتين )
.بيعتمد علي تجويع الجسم ومعدل تنزيله من 1.5-2.5 كجم . الريجييم ده مش مفضل
للاستخدام العام لانه بيكون معاه اثار جانبيه زي ضعف العضلات وزياده احتمالات
النقرص واضطرابات فى املاح الجسم ( من المشاكل الكبيره ) عشان كده لازم يتابع مع
دكتور .

تحليل عملته Cochrane Collaboration ل 43 تجربه وجدوا ان المجهود - لوحده - بيأدي
لتنزيل محدود للوزن .مع الريجييم , الجمهود بيساهم فى تنزيل 1.0 كيلو زياده عن
الريجييم لوحده . ولو المجهود زياده ممكن ينزل 1.5 كيلو . ورغم ان تاثيرات عمايل
المجهود ع البشريه متواضعه , لكن الاكيد انه فيه علاقه طرديه بين ثبات نزول الوزن
والمجهود المبذول وخصوصن لو كان مجهود شاق . علي مدار 20 اسبوع من التمارين
العسكريه الاساسيه وبدون اى موانع اكل وجدوا ن المجندين الجداد بيقلوا 12.5 كيلوجم.
ميزه المجهود هوا فى الحفاظ علي الوزن .

فى مدينه بوجوتا فى كولومبيا بيقفلوا 113 كم من الطرق ( 70 ميل ) كل يوم حد وفي
الاجازات عشان يشجعوا الناس ع الحركه .الطرق الفاضيه من العربيات واحده من طرق
مكافحه الامراض المزمنه ومنها التخن .

فيه دوايين بس متوافق عليهم من اداره الاغذيه والادويه الامريكيهFDA للاستخدام ع
المدي الطويل هما اورليستات orlistat الاسم التجاري زينيكال Xenical من شركه روش
ROCHE واللي بيقلل امتصاص الدهون من الامعاء عن طريق انه بيقلل انزيم اسمه ليبيز
lipase. والدوا التاني هوا سيبوترامين sibutramine والاسم التجاري ميريديا Meridia
من شركه ابوت Abbott واللي بيشتغل ع المخ ( بيزود شغل سيروتاينين و نورادرينالين و
دوبامين ) وشغله قريب من شغل بعض ادويه الاكتئاب وبيجي من الدوا ده سده نفس .

فيه ادويه تانيه زي ريمونابانت Rimonabant الاسم التجاري اكومبليا Acomplia والدوا
ده بيشتغل عكس الحشيش ( block ) لانهم اكتشفوا ان الحشاشين بيعانوا من حالات صوصوه
فى البطن من الجوع . الدوا ده معتمد فى اوروبا لعلاج التخن لكنه لسه مش معتمد فى
امريكا وكانادا بسبب انهم مش متاكدين من الامان بتاعه .

الوزن اللى بينزل مع الادويه دي بيعتبر متواضع واللي بيكون حوالي 2.9 كجم مع
زينيكال , 4.2 كجم مع ميريديا و 4.9 كجم مع اكومبليا . زينيكال واكومبليا بيقللوا
احتمالات مرض السكر والادويه التلاته ليهم شويه تاثير علي الكوليسترول . وع العموم
فيه معلومات قليله عن تاثيرات العلاجات دي ع المدي الطويل علي تعقيدات و حصيلة
التخن .

فيه ادويه اقل انتشارن فى استعمالها .بعضها حاصل علي موافقهFDA للاستعمال لفتره
بسيطه واشهرهم Phendimetrazine التجاري (بونتريل Bontril)

فيه دوا كمان مشهور مع مرضي السكر اللى عندهم زياده فى الوزن وهوا ميتفورمين
metformin تجاري جلوكوفاج Glucophage . بعض ادويه السكر بتعمل زياده فى الوزن ( زي
دياميكرون واماريل ودوانيل ). ممكن مرضي السكر يحصلوا علي شويه نزول فى الوزن عن
طريق دوا اكتئاب اسمه التجاري بروزاك Prozac (فلوكستين)وكمان زينيكال وميريديا لمده
12-57 اسبوع لكن الفوايد الصحيه من العلاجات دي ع المدي الطويله لسه مش واضحه .

فى ادويه تانيه مش معتمده او بتستخدم بطريقه غير شرعيه وكتير منها اتسحب م الاسواق
زي Fenfluramine و dexfenfluramine ( اتسحب 1997 ) و Dexamphetamines نوع من
الامفيتامينات بيعمل ادمان وله اثار جانبيه خطيره ومش معتمد من FDA .

ودي بروتوكلات عملتها كليه الاطباء الامريكيه واللي ادت 5 نصايح : 1- الناس اللى
عندهم بي ام اى BMI اكتر من 30 بينصحوا بالريجيم والمجهود وتغيير اسلوب حياتهم
وانهم يحطوا التخسيس هدف . 2- لو فشل الحل الاولاني بيتنقلو مع المريض للادويه وفي
الحاله دي لازم يعرفو الاثار الجانبيه بتاعتها وكمان يعرفو مدي نتايجها ع المدي
الطويل . 3- الادويه اللى بتستخدم زي ميريديا وزينيكال والادويه التانيه , فى
الحالات الشديده ممكن يستخدموا امفيتامين ( تحت اشراف طبي بسبب الادمان) , وممكن
ادويه الاكتئاب بس لسه مفيش عليها ادله كافيه . 4- اذا فشلت الحلول اللى فوق وكان
ال بي ام اى اكتر من 40 و/او كان فيه امراض ناتجه عن التخن ففي الحاله دي بيكون
الاتجاه للجراحه بعد تعريف المريض بكل مشاكلها . 5- العلمليات دي لازم تتعمل فى
مستشفيات بتعمل العمليات دي كتير لانه فيه ادله علي انه الجراحين اللى بيعملوها
كتير بيكون نتايجهم احسن .

ودي بتعتمد علي تغيير طريقه الحياه مع الريجييم وعمل مجهود . الفكره هنا هيا جمع
مجموعه من الاشخاص اللى بيعانوا من نفس المشكله مع بعض واللي ممكن بالتالي يشجعوا
بعض .وبيتقال ان نتايج البرامج دي احسن من النتايج الفرديه .

لالاف السنين فضل التخن مش متشاف ومش ملحوظ الا فى بدايه القرن العشرين . فى سنه
1997 اعتبرت منظمه الصحه العالميه WHO ان التخن بقا وباء عالمي واللي فى سنه 2005
قالت انه ع الاقل 400 مليون بالغ (9.8%) تخان , مع زياده المعدلات فى الستات عن
الرجاله وفي السن من 50-60 سنه . ومعدتش بس مشكله فى الدول المتقدمه لكن كمان بقت
مشكله عالميه ف العموم وان كانت الزيادات دي درامتيكيه اكتر فى المدن ( خصوصا
الكبيره ) والحىته الوحيده اللى موصلهاش وباء التخن هيا المنطقه الافريقيه جنوب
صحاري ( تحت الدول العربيه ) .

منظمه الصحه العالميه بتحاول تدرس العوامل اللى بتزود التخن علي مستوي العالم وازاي
انها بتزود استهلاك السوعرات وتزويد حركه الناس وخصوصا فى المدن الكبيره ودا بسبب
تاثيرات التحن علي الصحه العامه .

وبدات كتير من دول العالم تطبع تقارير دوريه عن التخن واللي بدات سنه 1998 فى
امريكا واللي بتدي معلومات عن التخن وتقييمه وطرق علاجه . وبدات كانادا بنفس
الاسلوب سنه 2006 وبريطانيا سنه 2004 .

التخن والامراض المرتبطه بيه عملت تكاليف اقتصاديه ضخمه .سنه 1998 فى امريكا كانت
التكلفه 78.5 مليون دولار . وان كانت البرامج العلاجيه قللت التكاليف بعدين لكن
مصاريف العلاجات لسه كبيره . فحتي مع تحسن صحه المجتمع لسه المصاريف كبيره .

التخان عموما مش بيفضلوهم فى الوظايف ولا الترقيات وحتي مرتباتهم بتكون اقل
بالمقارنه بزمايلهم الرفيعيين . شركات الطيران بتعاني هيا كمان من ضغوط بسبب زياده
الاوزان اللى بيتطلب منها بنزين اكتر وعليها ضغوط لتوسيع الكراسي . سنه 2000 الوزن
الزايد للمسافرين كلف شركات الطيران 275 مليون دولار . وكمان المطاعم زادت تكاليفها
بسبب القضايا اللى اترفعت عليها واللي اتهمتها بالمسئوليه عن التخن . فى 2005 ناقش
الكونجرس الامريكي شويه تشريعات ضد شركات الاغذيه لمسئوليتها عن التخن لكنها مبقتش
قانون .

كلمه تخن الانجليزيه obesity جايه من الكلمه اللاتينيه obesitas واللي معناها تخين
او سمين او مليان .

اليونايين هما اول ناس اعتبرو التخن مشكله طبيه و ابوقراط قال ان البدانه مش مرض فى
حد ذاتها لكنها بتبشر بيه . فى القرن السادس ربط الجراح الهندي ساشروتا Sushruta
بين التخن ومرض السكر وكمان اقترح عمل مجهود لعلاجه . تاريخ الانسان مليان بالمعانه
للحصول علي الغذا والمؤنه لكنه مع حدوث ثورة فى الصناعه وانه بقا فيه دول متقدمه
وغنيه وشعرت الدول دي ان قوتها هيا فى قوه عساكرها وبالتالي بدات تزود اوزانهم من
الروفع للوزن العادي ومن هنا بدات الزيادات فى الاوزان . ف فى القرن التسعتاشر زاد
طول وعرض الانسان وفي القرن العشرين زادت الاطوال ومعاها الاوزان . من 1950 بدات
الثروه تزيد فى الدول المتقدمه دي واللي ادت لتقليل معدلات وفاه الاطفال لكنها كمان
ساعدت فى زياده الاوزان .

الباحثين بيشوفوا تغير الوزن فى الميت سنه الاخيره وبيلاحظوه فى اوزان ملكات جمال
امريكا واللي قل من سنه 1920 بنسبه 12% .

اول المحاولات لتطليع دوا ل لعلاج التخن كانت بتاعه الدكتور اليوناني سورانيوس
Soranus ( القرن التاني ) واللي كان بيدي ملينات وكمان كان بيعمل مساج سوخن دا غير
المجهود البدني . ودا فضل الركن الاساسي فى العلاج لالاف السنين لحد 1920 و 1930
وقتها بدا يطلع ادويه جديده . وبالاعتماد علي كفاءة الثايروكسين ( الاسم التجاري
التروكسين فى الوقت الحالي ) واللي شاع استخدامه فى العلاج واللي كانت نتييجه
متوسطه دا غير اعراضه الجانبيه زي بلبطه القلب وصعوبه النوم . بعد كده طلعت ادويه
كتير وكانوا كل مره بيلاقوا لها مشاكل واثار جانبيه كتير بتخليهم يبحثوا اكتر لحد
ما وصلنا للدوايين اللى متوافق عليهم من FDA زي زينيكال وميريديا . ولسه الابحاث
مستمره .

اول عمل نحتي اتناول جسم الانسان كان من 20000-35000 سنه واللي صور ستات تخان . بعض
خصائص تماثيل Venus figurines كانت بتكبر خصائص الخصوبه فى البروتريهات عند الستات
لكن فيه اقاويل ان الستات فى الوقت ده كانت فعلن بالاحجام دي . البدانه عمومن غابت
عن الفن اليوناني والروماني ودا كان لميلهم للاعتدال واللي استمر للعصر الاوروبي
المسيحي الا من بعض اللى حالتهم الاقتصاديه والاجتماعيه مكنتش عاليه واللي كانوا
بيتصوروا سمان . فى عصر النهضه الاوروبيه بدا الناس الهاي كلاس يتباهوا باحجامهم
واللي ظهر فى بورتريهاتهم . فى القرن التسعتاشر بدات النظره للتخن فى الغرب تتغير
بعد عصور كان فيها التخن معيار للغني والجاه والمنزله العاليه وبدا الرفع يبقي هو
الشكل المرغوب فيه.



