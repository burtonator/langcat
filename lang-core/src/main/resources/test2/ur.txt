https://ur.wikipedia.org/wiki/%D8%AF%D8%B1%DB%8C%D8%A7%D8%A6%DB%92_%D8%B3%D9%86%D8%AF%DA%BE

دریائے سندھ پاکستان کا سب سے بڑا اور اہم دریا ہے۔ دریائے سندھ کی شروعات تبت کی
ایک جھیل مانسرور(جھیل ماناساروار)کے قریب ہوتی ہے۔ اس کے بعد دریا لدّاخ اور گلگت
بلتستان سے گزرتا ہوا صوبہ خیبرپختونخوا میں داخل ہوتا ہے۔ صوبہ خیبرپختونخوا میں
اسے اباسین بھی کہتے ہیں جس کا مطلب ہے دریاؤں کا باپ۔ دریائے سندھ کو شیر دریا بھی
کہا جاتا ہے۔ صوبہ خیبرپختونخواہ میں دریا پہاڑوں سے میدانوں میں اتر آتا ہے اور اس
کے بعد صوبہ پنجاب اور سندھ سے گزرتا ہوا ٹھٹہ کے قریب بحیرہ عرب میں گرتا ہے۔
مختلف مقامات پر اس کے مشرقی معاون دریا (دریائے جہلم، دریائے چناب، دریائے راوی،
دریائے ستلج) اس میں شامل ہوتے رہتے ہیں اس دریا کی لمبائی 3200 کلومیٹر ہے

(1 ) دریائے سندھ کا بالائی میدان (2)دریائے سندھ کا زیریں میدان (3) دریائ سندھ کا
ڈیلٹائی میدان

(1) دریائے سندھ کا بالائی میدان: دریائے سندھ اٹک کے مقام پر صوبہ پنجاب میں داخل
ہوتا ہے اٹک سے مٹھن کوٹ کا خطہ دریائے سندھ کا بالائی میدان کہلاتا ہے یہ میدان
انتہائی زرخیز ہے۔ ہر قسم کے پھل، سبزیاں فصلیں اور جنگلات یہاں پائے جاتے
ہیں۔میانوالی، بھکر، ڈیرہ اسماعیل خان سے گذرتا ہوایہ دریا پنجند(مٹھن کوٹ) کے مقام
پر صوبہ سندھ میں داخل ہوجاتا ہے۔ دریائے سندھ کا بالائی میدان دوآبوں پر مشتمل ہے۔
دو دریاؤں کی درمیانی زمین کو دوآبہ کہتے ہیں ۔ دریائے سندھ کے بالائی میدان کے
دوآبے درج زیل ہیں:

1۔باری دوآب: دریائے ستلج اور دریائے راوی کا درمیانی علاقہ باری دوآب کہلاتا ہے۔
یہ پنجاب کے شہر لاہور، قصور، ساہیوال اور ملتان میں واقع ہے۔ نہری نظام اور ٹیوب
ویلوں کی وجہ سے یہاں فصلیں کاشت کی جاتی ہیں۔

2۔رچنا دوآب: دریائے چناب اور دریائے راوی کا درمیانی علاقہ رچنا دوآب کہلاتا ہے۔
یہ پنجاب کے شہر سیالکوٹ گوجرانوالہ، شیخوپورہ اور فیصل آباد میں واقع ہے۔ یہاں
چاول، گنا، کپاس گندم، سورج مکھی، تمباکو کی فصلیں کاشت کی جاتی ہیں۔

3۔ چج دوآب: دریائے چناب اور دریائےجہلم کا درمیانی علاقہ چج دوآب کہلاتا ہے۔ یہ
پنجاب کے شہر جھنگ، گجرات اور سرگودھا میں واقع ہے۔ یہاں چاول، گنا، کپاس گندم کی
فصلیں کاشت کی جاتی ہیں۔ مالٹے کی پیداوار کے لئے یہ علاقہ بین لاقوامی شہرت رکھتا
ہے۔

4۔سندھ ساگر دوآب : دریائے سندھ اور دریائےجہلم کا درمیانی علاقہ سندھ ساگر دوآب
کہلاتا ہے۔ یہ پنجاب کے شہر خوشاب، میانوالی بھکر اور مظفر گڑھ میں واقع ہے۔ یہاں
چاول، گنا، کپاس گندم کی فصلیں کاشت کی جاتی ہیں۔ چنے کی پیداوار کے لئے یہ علاقہ
ملک بھر میں شہرت رکھتا ہے۔

بار: ہر سال دریا کے پانی میں تیزی اور طغیانی آتی ہے جس کے باعث بعض مقامات بلند
ہوجاتے ہیں ان مقامات کو بار کہتے ہیں یہ دریاؤں کی لائی ہوئی زرخیزمٹی سے بنے ہوتے
ہیں اس لئے یہ زمینیں زرخیز ہوتی ہیں، دریائے سندھ کا بالائی میدان درج ذیل باروں
پر مشتمل ہے:

1۔نیلی بار: ساہیوال اور ملتان کا علاقہ نیلی بار کہلاتا ہے ، یہاں چاول، گنا، کپاس
گندم کی فصلیں کاشت کی جاتی ہیں۔نیلی، راوی اور ساہیوال نسل کی بھینسوں کے لئے یہ
علاقہ ملک بھر میں شہرت رکھتا ہے۔

2۔ساندل بار: سانگلہ ہل، چینیوٹ، اور شاہ کوٹ کا علاقہ ساندل بار کہلاتا ہے ، یہاں
چاول، گنا، کپاس گندم کی فصلیں، سبزیاں اور پھل کاشت کئے جاتے ہیں۔

3۔کیرانہ بار: اس کے علاقوں میں ضلع سرگودھا اور ضلع جھنگ کے علاقے شامل ہیں۔یہ
دریائے چناب اور دریائے جہلم کی گذرگاہ پر واقع ہے

4۔ گنجی بار: دریائے ستلج اور دریائے بیاس کے علاقے کو کہتے ہیں ۔ اس علاقے میں
بہاولنگر اور چشتیاں آتے ہیں۔

(2)دریائےسندھ کا زیریں میدان: دریائے سندھ صوبہ پنجاب سے گذرتا ہوا مٹھن کوٹ کے
مقام پر صوبہ سندھ میں داخل ہوتا ہے ۔یہاں سے ٹھٹھہ تک دریائے سندھ کے چوڑائی بہت
زیادہ اور گہرائی کم اور بہاؤ میں سستی آجاتی ہے ۔ یہ ٹھٹھہ کے مقام پر بحیرہ عرب
میں داخل ہوجاتا ہے۔ سیلاب کے دنوں میں علاقہ نشینوں کو بہت پریشانی اور دشواری کا
سامنا کرنا پڑتاہے لاتعداد فصلیں ،پھل داردرخت ،سبزیاں تباہ ہوجاتی ہیں اور انسان
اور جانور موت کے گھاٹ اتر جاتے ہیں۔ سیلاب سے بچاؤ کے لئے بہت سے مقامات پر حفاظتی
بند تعمیر کئے گئے ہیں۔طغیانی کے باعث یہ دریا کئی مقامات پر اپنا راستہ بدل
لیتاہے۔ آب پاشی کی ضروریات کے پیش نظر اس میدان میں بیراج تعمیر کئے گئے ہیں
،مثلاً گدو بیراج، سکھر بیراج،غلام محمد بیراج وغیرہ ۔

(3)دریائےسندھ کا ڈیلٹائی میدان: دریائے سندھ صوبہ پنجاب اور صوبہ سندھ سے گذرتا
ہوا ٹھٹھہ کے مقام پر ڈیلٹا بناتا ہے یہاں یہ دریا مختلف شاخوں میں تقسیم ہوکر
بحیرہ عرب میں ضم ہوجاتا ہے بارش کی کمی اور نہری نظام کی عدم دستیابی کے باعث یہ
خطہ ویران اور بنجر ہے یہاں دلدل کے باعث کھیتی باڑی ممکن نہیں۔ خود روجھاڑیاں اور
تمر کے جنگلات پائے جاتے ہیں یہاں کے لوگوں کا سب سے بڑا پیشہ گلہ بانی ہے۔

جھیلیں: دریائے سندھ کے زیریں میدان میں جھیلیں بھی پائی جاتی ہیں مثلاً منچھر
جھیل، کینجھر جھیل اور کالری جھیل ۔یہ جھیلیں صحت افزا مقامات بن چکی ہیں لوگ یہاں
سیر وتفریح کے لئے آتے ہیں۔

دریائے سندھ میں اندھی ڈولفن پائی جاتی ہے۔ اس کو سو سو کہا جاتا ہے۔ اسکا ایک
مقامی نام بلھن بھی ہے۔ ڈولفن کی یہ قسم دنیا بھر میں نایاب ہے۔ یہ قدرتی طور پر
اندھی ہوتی ہیں اور پانی میں آواز کے سہارے راستہ تلاش کرتی ہے۔ اس کی آبادی میں
اظافے اور اس کی حيات کو پیش دشواریوں کو دور کرنے کی کئی کوششیں کی جا رہی ہیں۔



https://ur.wikipedia.org/wiki/%D8%AF%D8%A7%D8%AA%D8%A7_%DA%AF%D9%86%D8%AC_%D8%A8%D8%AE%D8%B4

سید ابوالحسن علی بن عثمان الجلابی الہجویری ثم لاہوری معروف بہ داتا گنج بخش رحمۃ
اللہ علیہ (400ھ تا 465ھ / 1009ء تا 1079ء)، ہجویر اور جلاب غزنین کے دو گاؤں ہیں
شروع میں آپ کا قیام یہیں رہا اس لیے ہجویری اور جلابی کہلائے۔ سلسلہ نسب علی
مرتضیٰ کرم اللہ وجہہ سے ملتا ہے۔ روحانی تعلیم جنیدیہ سلسلہ کے بزرگ ابوالفضل محمد
بن الحسن ختلی رحمۃ اللہ علیہ سے پائی ۔ مرشد کے حکم سے 1039ء میں لاہور پہنچے کشف
المحجوب آپ کی مشہور تصنیف ہے۔ لاہور میں بھاٹی دروازہ کے باہر آپ کا مزار مرجع
خلائق ہے۔

آپ کا پورا نام شیخ سیّد ابو الحسن علی ہجویری ہے۔ کنیت ابو الحسن لیکن عوام و خواص
سب میں "گنج بخش" یا "داتا گنج بخش" (خزانے بخشنے والا) کے لقب سے مشہور ہیں۔ آپ
400 ہجری میں غزنی شہر سے متصل ایک بستی ہجویر میں پیدا ہوئے۔ آپ کے والد بزرگوار
کا اسم گرامی سید عثمان جلابی ہجویری ہے۔ جلاب بھی غزنی سے متصل ایک دوسری بستی کا
نام ہے جہاں سید عثمان رہتے تھے۔ علی ہجویری ، حضرت زید کے واسطے سے امام حسین کی
اولاد سے ہیں۔

ابو سعید فضل اللہ بن محمد مہینی کے ذکر میں لکھتے ہیں کہ آپ طریقت کے جمال اور وقت
کے صاحب دبدبہ بادشاہ تھے، اور تمام اہل زمانہ آپ کے گرویدہ تھے۔ تعلیم ابتداء میں
ابو علی زاہد سے سرخس میں حاصل کی۔ ایک دن میں تین دن کا سبق لیتے اور تین دن اللہ
تعالٰیٰ کی عبادت میں مشغول رہتے۔ آپ نے مسلسل ریاضت اور مجاہدہ کیا۔ یہاں تک کہ
اللہ نے آپ کو اعلیٰ مرتبہ پر پہنچایا۔ بہت شاہانہ زندگی بسر کرتے تھے۔ شیخ ابو
مسلم فارسی نے مجھے بتایا کہ میری گودڑی بہت میلی کچیلی تھی۔ آپ کے پاس پہنچا، تو
آپ بہت شاہانہ لباس میں تخت پر دراز تھے اور اوپر مصری دیبا کی چادر اوڑھے ہوئے
تھے۔ میں نے یہ دیکھ کر دل میں خیال کیا کہ اس ٹھاٹھ کے ساتھ فقر کا دعویٰ بھی عجیب
بات ہے۔ مجھے دیکھو کہ میں اس گودڑی میں فقر کا دعویٰ کرتا ہوں۔ لیکن میرے کوئی بات
زبان پر لائے بغیر آپ نے فرمایا کہ تم نے یہ باتیں کس دیوان میں لکھی پائی ہیں؟ میں
اس پر اپنے دل میں بہت شرمندہ ہوا۔ آپ نے فرمایا کہ؛ اَلَتّصَوَّفُ قَیَامُ القَلبِ
مَعَ اللہِ، یعنی تصوف تو اللہ سے دل لگانے کا نام ہے۔ ایک دفعہ آپ نیشا پور سے طوس
کو جارہے تھے۔ راستے میں سرد گھاٹی پڑتی ہے۔ آپ اپنے پاؤں میں سردی محسوس کر رہے
تھے۔ ساتھ جو درویش تھا وہ بیان کرتا ہے کہ میرے دل میں خیال آیا کہ اپنے رومال کے
دو ٹکڑے کر کے آپ کے پاؤں پر لپیٹ دو۔ لیکن پھر خیال آیا کہ میرا رومال بہت اچھا ہے
اسے ضائع کیوں کروں۔ لیکن میں نے کچھ کہا نہیں۔ طوس پہنچ کر ہم مجلس میں بیٹھے تھے
کہ میں نے آپ سے سوال کیا۔ اے شیخ حقّانی! الہام اور وسوسہ میں کیا فرق ہے؟ آپ نے
فرمایا کہ الہام تو وہ ہے جس نے تیرے دل میں یہ خیال پیدا کیا کہ اپنے رومال کر ابو
سعید کے پاؤں کے گرد لپیٹ دوں تاکہ اس کے پاؤں کو سردی نہ لگے اور شیطانی وسوسہ وہ
تھا کہ جس نے تجھے ایسا کرنے سے روکا۔

طریقت میں آپ کے شیخ ابو الفضل محمد بن حسن ختلی ہیں۔ ان کے حالات قلمبند کرتے ہوئے
فرماتے ہیں کہ طریقت میں میری اقتداءآپ رحمتہ اللہ علیہ ہی کے ساتھ ہے۔ تفسیر، حدیث
اور تصوف تینوں کے آپ عالم تھے۔ تصوف میں آپ حضرت جنید کے مذہب پر تھے۔ حضرت شیخ
حضرمی کے مرید اور حضرت سروانی کے مصاحب تھے۔ ساٹھ سال تک مخلوق سے گم اور پہاڑوں
میں گوشہ نشین رہے۔ زیادہ تر قیام جبل لگام پر رہتا تھا۔ میں نے آپ سے زیادہ بارعب
اور صاحب ہیبت کوئی شخص نہیں دیکھا۔ صوفیوں کے لباس سے ہمیشہ کنارہ کش رہے۔ ایک
مرتبہ میں آپ کو وضو کرانے کے لیے آپ کے ہاتھوں پر پانی ڈال رہا تھا کہ میرے دل میں
خیال آیا کہ میں ایک آزاد آدمی ہوں آخر میں ان پیروں کی کیوں غلامی کروں جو قسمت
میں لکھا ہے وہ ضرور پورا ہو گا۔ آپ نے فرمایا، بیٹا کو خیال تیرے دل میں پیدا ہوا
ہے میں اسے جانتا ہوں، ہر کام کا ایک سبب اور ذریعہ ہوتا ہے۔ یہ خدمت اور ملازمت
آدمی کی بزرگی کا سبب بن جاتی ہے۔ یہ ٹھیک ہے کہ حق تعالٰیٰ چاہتا ہے تو ایک سپاہی
زادے کو تاج شاہی پہنا دیتا ہے۔ جس روز آپ کی وفات ہوئی تو آپ بانیاں اور دمشق کے
درمیان پہاڑ پرواقع ایک گاؤں بیت الجن میں تھے، اور آپ کا سر میری گود میں تھا۔
میرا دل سخت مضطرب اور تکلیف میں تھا، جیسے کہ ایسے محسن اور دوست کی علیحدگی کے
خیال سے ہونا ہی چاہیے تھا۔ آپ نے فرمایا، بیٹا! میں اعتقاد کا مسئلہ بیان کرتا
ہوں۔ اگر تو اپنے آپ کواس کے مطابق درست کر لے گا تو تیرے دل کی یہ تمام تکلیف دور
ہو جائے گی۔ یہ بات یاد رکھ کہ اللہ عزل و جل کوئی کام الل ٹپ نہیں کرتا، وہ تمام
حالات کو ان کے نیک وبد کا لحاظ رکھ کر پیدا فرماتا ہے۔ تیرے لیے لازم ہے کہ خدا کے
فعل میں اس سے جھگڑا نہ کر اور جو کچھ وہ کرتا ہے۔ اس پر رنجیدہ نہ ہو۔ آپ نے ابھی
اتنی بات فرمائی تھی کہ اپنی جان خداوند کریم کے سپرد کر دی۔ ۔ کسب روحانی کے لیے
آپ (حضرت علی ہجویری ) نے شام، عراق، فارس، قہستان، آزربائیجان، طبرستان، خوزستان،
کرمان، خراسان، ،وراء النہر اور ترکستان وغیرہ کا سفر کیا۔ ان ممالک میں بے شمار
لوگوں سے ملے اور ان کی صحبتوں سے فیض حاصل کیا۔ صرف خراسان میں جن مشائخ سے آپ ملے
ان کی تعداد تین سو ہے۔ ان کے بارے میں فرماتے ہیں کہ میں نے خراسان میں تین سو
اشخاص ایسے دیکھے ہیں کہ ان میں سے صرف ایک سارے جہان کے لیے کافی ہے۔

اپنے تلاش و جستجو کے زمانے کا ایک واقعہ بیان کرتے ہوئے فرماتے ہیں کہ ایک دفعہ
مجھے ایک مشکل پیش آئی۔ اس کے حل کے لیے میں نے بہت مجاہدے کیے۔ مگر یہ مشکل حل نہ
ہوئی۔ اس سے پہلے بھی مجھے ایک مشکل پیش آئی تھی اور اس کے حل کے لیے میں نے حضرت
شیخ ابو یزید کی قبر کی مجاوری اختیار کر کے اس پر غور وفکر کیا تھا اور میری وہ
مشکل وہاں حل ہو گئی تھی۔ اب کے میں نے پھر ایسا کیا۔ برابر تین ماہ تک ان کا مجاور
(پڑوسی) بنا رہا۔ ہر روز تین مرتبہ غسل کرتا رہا۔ اور تیس دفعہ وضو کرتا رہا۔ لیکن
میری یہ مشکل حل نہ ہوئی۔ بالآخر میں نے خراسان جانے کا ارادہ کیا اور راستے میں
رات کے وقت ایک خانقاہ میں رات بسر کرنے کے لیے ٹھہرا۔ وہاں صوفیوں کی ایک جماعت
بھی تھی۔ میرے پاس اس وقت موٹے کھُردرے ٹاٹ کی ایک گودڑی تھی۔ اور وہی میں نے پہن
رکھی تھی۔ ہاتھ میں ایک عصا اور کوزہ (لوٹا) تھا۔ اس کے سوا اور کوئی سامان میرے
پاس نہیں تھا۔ ان صوفیوں نے مجھے بہت حقارت کی نظر سے دیکھا۔ اور اپنے خاص انداز
میں ایک دوسرے سے کہا کہ یہ ہم میں سے نہیں ہے۔ اور وہ اپنی اس بات میں سچے تھے،
کیونکہ میں فی الواقع ان میں سے نہ تھا۔ میں تو محض ایک مسافر کی حیثیت سے رات بسر
کرنے کے لیے ان کے پاس پہنچ گیا تھا۔ ورنہ ان کے طور طریقوں سے میرا کوئی سروکار نہ
تھا۔ انھوں نے خانقاہ کے نیچے کے ایک کمرہ میں مجھے بٹھا دیا۔ اور ایک سُوکھی روٹی
اور وہ بھی روکھُی میرے آگے رکھ کر خود کھانے کے لیے اوپر چوبارہ میں جا بیٹھے۔ جو
کھانے وہ خود کھا رہے تھے ان کی خوشبو مجھے آ رہی تھی۔ اور اس کے ساتھ چوبارہ پر سے
وہ طنزیہ انداز میں مجھ سے باتیں کرتے تھے۔ جب وہ کھانے سے فارغ ہوئے تو خربوزے کے
کر بیٹھ گئے۔ اور چھلکے مجھ پر پھینکتے رہے۔ایسا معلوم ہوتا تھا کہ ان کی طبیعت کی
خوشی اس وقت میری توہین پر موقوف تھی۔ میں اپنے دل میں خدا سے کہہ رہا تھا، بارِ
خدایا، اگر میں نے تیرے دوستوں کا لباس نہ پہنا ہوا ہوتا تو میں ضرور ان کی ان
حرکات کا مزا ان کو چکھادیتا۔ لیکن چونکہ میں اسے خداوند تعالٰیٰ کی طرف سے ابتلا
سمجھ کر برداشت کر رہا تھا، اس لیے جس قدر وہ طعن وملامت مجھ پر زیادہ کرتے تھے میں
خوش ہوتا تھا۔ یہاں تک کہ اس طعن کا بوجھ اٹھانے سے میری وہ مشکل جس کے لیے میں
مجاہدوں اور اس سفر کی مشقت اٹھا رہا تھا وہیں حل ہو گئی۔ اور اسی وقت مجھ کو معلوم
ہو گیا کہ مشائخ جاہلوں کو اپنے درمیان کیوں رہنے دیتے ہیں اور ان کا بوجھ کس لیے
اٹھاتے ہیں۔ نیز یہ کہ بعض بزرگوں نے ملامت کا طریقہ کیوں اختیار کیا ہے؟ واقعہ یہ
ہے کہ اس سے بعض اوقات وہ عقدے حل ہو جاتے ہیں جو دوسرے طریقوں سے حل نہیں ہوتے۔
عراق کا ایک واقعہ اپنے متعلق بیان کرتے ہیں کہ عراق میں اپنے قیام کے زمانے میں
ایک دفعہ میں دنیا کمانے اور اسے خرچ کرنے میں بہت دلیر ہو گیا تھا۔ جس کسی کو
ضرورت پیش آتی وہ میری طرف رجوع کرتا اور میں نہ چاہتا کہ میرے دروازے سے کوئی خالی
جائے۔ اس لیے اس کی ضرورت پوری کرنے کی کوشش کرتا، یہاں تک کہ میں بہت زیادہ مقروض
اور اس صورتحال سے پریشان ہو گیا۔ آخر وقت کے بزرگوں میں سے ایک بزرگ نے مجھے لکھا؛
۔بیٹا دیکھو! اس قسم کی مشغولیت میں کہیں خدا سے دور نہ ہو جاؤ، یہ مشغولیت ہوائے
نفس ہے۔ اگر کسی کے دل کو اپنے سے بہتر پاؤ۔ تو اس کی خاطر پریشانی اُٹھاؤ۔ تمام
مخلوق کے کفیل بننے کی کوشش نہ کرو۔ کیوں کہ اپنے بندوں کے لیے خدا خود کافی ہے۔
فرماتے ہیں کہ اس نصیحت سے مجھے سکون قلب حاصل ہوا۔ اور میں نے یہ جانا کہ مخلوقات
سے دور رہنا صحت وسلامتی کی راہ ہے۔ انسان کو چاہیے کہ وہ خود اپنی طرف نہ دیکھے
تاکہ کوئی اور بھی اس کی طرف نہ دیکھے۔ اور یہ حقیقت ہے کہ آدمی خود ہی اپنے آپ کو
اہم اور بڑی چیز عیاں کرتا ہے ورنہ دنیا اسے کچھ بھی نہیں سمجھتی۔ وہ تو صرف اس سے
اپنا کام نکالتی ہے۔

آپ کے نزدیک صوفی صفا سے مشتق ہے۔ اور صفا کی اصل دل کو غیر اللہ سے منقطع اور
دنیاء غدار سے خالی کر کے اسے اللہ سے جوڑنا ہے۔ گویا اس کا مطلب اخلاص اور سچی
محبت کے ساتھ خدا کی بندگی کی راہ اختیار کرنا ہے۔ نہ کہ کوئی خاص وضع قطع اختیار
کرنا۔ آپ فرماتے ہیں؛ کہ طالب کو تمام احوال میں شرع اور علم کا پیرو ہونا چاہیے۔
کیونکہ سلطان علم سلطان حال پر غالب اور اس سے افضل ہے۔ چنانچہ آپ چالیس برس مسلسل
سفر میں رہے لیکن کبھی نماز باجماعت ناغہ نہیں کی۔ اور ہر جمعہ کی نماز کے لیے کسی
قصبہ میں قیام فرمایا۔ عام رہن سہن عام لوگوں کی طرح رکھتے۔ صوفیوں کی ظاہری رسوم
اور وضع قطع سے آپ شیخ طریقت شیخ ابوالفضل محمد بن ختلی رحمتہ اللہ علیہ کی طرح
ہمیشہ مجتنب رہے۔ بلکہ اس سے آپ کو ایک گونہ نفرت تھی، اور ان چیزوں کو ریا کاری
ونمائش اور معصیت کا نام دیتے تھے۔ نکاح کے بارے میں آپ نے فرمایا کہ جو شخص مخلوق
میں رہنا چاہے اس کے لیے نکاح کرنا شرط ہے۔ اور اگر بغیر نکاح کے اس کے زنا میں
مبتلا ہو جانے کا اندیشہ ہو تو اس کے لیے نکاح فرض ہے۔ لیکن جو مخلوق سے الگ تھلگ
رہتا ہو اس کے لیے مجرور رہنا اچھا ہے تا کہ اس کی وجہ سے کوئی نیک سخت پریشان نہ
ہو اور وہ بھی یکسوئی کے ساتھ اللہ کی ملازمت کر سکے۔ آپ چونکہ اپنی عمر کا بیشتر
حصہ سفر اور مسافرت ہی میں رہے۔ اس لیے آپ نے شادی نہیں کی بلکہ تجرد کی زندگی گزار
دی۔ لیکن تجرد کے ہلاکت خیز خطرات کے سلسلے میں فرماتے ہیں کہ اللہ عزوجل نے گیارہ
برس تزویج (نکاح) کی آفت سے بچایا۔ لیکن تقدیر کا لکھا سامنے آیا اور میں نے بن
دیکھے ایک پری صفت کا دل و جان سے گرویدہ ہو گیا۔ اور ایک سال اس طرح اس میں مستعرق
رہا کہ قریب تھا کہ میرا دین تباہ وبرباد ہو جاتا۔ لیکن اللہ تعالٰیٰ نے اپنے کمال
لطف و مہربانی سے میرے دل پر عصمت و پاکیزگی کا فیضان فرمایا اور اپنی رحمت سے مجھے
اس آفت سے نجات بخشی۔

آپ اپنے مرشد کے حکم سے خدا کے دین کی تبلیغ و اشاعت کے لیے سلطان محمود غزنوی کے
بیٹے ناصر الدین کے زمانے ؁1030تا1040ء میں لاہور تشریف لائے۔ آپ سے پہلے آپ کے پیر
بھائی حسین زنجانی اس خدمت پر مامور تھے۔ اس لیے جب آپ کو لاہور آنے کا حکم ہوا تو
آپ فرماتے ہیں، کہ میں نے شیخ سے عرض کیا کہ وہاں حسین زنجانی موجود ہیں میری کیا
ضرورت ہے؟ لیکن شیخ نے فرمایا، نہیں تم جاؤ۔ فرماتے ہیں کہ میں رات کے وقت لاہور
پہنچا اور صبح کو حسین زنجانی کا جنازہ شہر سے باہر لایا گیا۔ تبلیغ و اشاعت دین کے
سلسلے میں آپ نے برصغیر ہند کے دوسرے حصّوں کا بھی سفر کیا۔ چنانچہ آپ ۔کشف
المحجوب۔ میں حضرت ابو حلیم حبیب بن اسلم راعی کے حالات میں لکھتے ہیں کہ شیخ رحمتہ
اللہ علیہ کی اور بھی بہت سی روایتیں ہیں۔ وقت کی تنگی کی وجہ سے میں انھیں چھوڑتا
ہوں اور مجھے یہ سخت دقت پیش آرہی ہےکہ میری کتابیں غزنی میں ہیں اور میں ملک
ہندوستان کے ایک گاؤں بھنور میں ہوں جو ملتان کے گردونواح میں واقع ہے۔ اور بالکل
غیر جنسوں میں گرفتار ہوں۔

شعر وشاعری سے بھی آپ کو دلچسپی تھی اور آپ کا دیوان بھی تھا۔ کشف المحجوب میں اس
کا ذکر کرتے ہوئے آپ نے لکھا ہے کہ بعض لوگ دوسروں کی تصانیف کو اپنے نام سے منسوب
کر کے شائع کر دیتے ہیں۔ چنانچہ ایک شخص نے مجھ سے میرے شعروں کا دیوان دیکھنے کے
لیے مانگا اور پھر واپس نہیں کیا۔ اور اس کے شروع سے میرانام محو کر کے اپنے نام سے
پیش کر دیا۔ چونکہ دیوان کا یہی ایک نسخہ تھا جو وہ لے گیا۔ اس لیے میں کچھ نہ کر
سکا اور اس نے میری محنت کو برباد کر دیا۔ اسی طرح ایک اور شخص نے میری دوسری کتاب
۔ منہاج الدین ۔ جو میں نے تصوف پر تصنیف کی تھی، مجھ سے مانگی اور اس پر سے میرا
نام مٹا کر عوام الناس میں اسے اپنے نام سے شائع کر دیا۔



https://ur.wikipedia.org/wiki/%D8%AD%D8%AF%DB%8C%D8%AB

حدیث لغت میں ابو البقاء کے بیان کےمطابق حدیث کا لفظ تحدیث سے اسم ہے، تحدیث کے
معنی ہیں:خبر دینا ہو الاسم من التحدیث ، و ہو الاخبار۔ نبی صلی اللہ علیہ وسلم کی
بعثت سے قبل عرب حدیث بمعنی اخبار (خبردینے) کے معنی میں استعمال کرتے تھے ، مثلاً
وہ اپنے مشہور ایام کو احادیث سے تعبیر کرتے تھے ، اسی لیے مشہور نحوی الفراء کا
کہنا ہے کہ حدیث کی جمع احدوثہ اور احدوثہ کی جمع احادیث ہے، لفظ حدیث کے مادہ کو
جیسے بھی تبدیل کریں اس میں خبر دینے کا مفہوم ضرور موجود ہوگا، اللہ تعالٰی کا
ارشاد ہے وجعلناھم احادیث ،،فجعلناھم احادیث ،اللہ نزل احسن الحدیث کتابا
متشابھا،،فلیاتو حدیث مثلہ، بعض علماء کے نزدیک لفظ حدیث میں جدت کامفہوم
پایاجاتاہے، اس طرح حدیث قدیم کی ضد ہے،حافظ ابن حجر فتح الباری میں فرماتے ہیں:-
المراد بالحدیث فی عرف الشرع مایضاف الی النبی صلی اللہ علیہ وسلم ،وکانہ ارید بہ
مقابلۃ القرآن لانہ قدیم شرعی اصطلاح میں حدیث سے وہ اقوال واعمال مراد ہیں جو رسول
اللہ صلی اللہ علیہ وسلم کی جانب منسوب ہوں، گویا حدیث کا لفظ قرآن کے مقابلہ میں
بولاجاتاہے،اس لیے کہ قرآن قدیم ہے اور حدیث اس کے مقابلہ میں جدید ہے، اصطلاح میں
حدیث سے مراد وہ اقوال واعمال اور تقریر(تصویب) مراد ہیں جو رسول اللہ صلی اللہ
علیہ وسلم کی جانب منسوب ہوں المراد بالحدیث فی عرف الشارع مایضاف الی النبی صلی
اللہ علیہ وسلم الحدیث النبوی ھو عند الاطلاق ینصرف الی ما حدث بہ عنہ بعد النبوۃ
من قولہ وفعلہ واقرارہ اور رسول اللہ صلی اللہ علیہ وسلم نے خود اپنے اقوال کو حدیث
کا نام دیا ہے،آپ ہی نے یہ اصطلاح مقرر فرمائی، جیسا کہ حدیث میں ہے ابوہریرہ آپ
صلی اللہ علیہ وسلم کے پاس آکر کے یہ سوال کرتے ہیں کہ آپ کی شفاعت کی سعادت کس کو
نصیب ہوگی آپ نے جوابًا فرمایا ابو ہریرہ سے پہلے کو ئی شخص مجھ سے اس حدیث کے بارے
میں سوال نہیں کرے گا کیونکہ وہ طلب حدیث کے بہت حریص ہیں

سانچہ:=t1= خود رسول اللہﷺ نے اپنے فرمودات پر عمل کرنے اور اس کو بحفاظت تھامے
رکھنے کے بارے میں کئی مواقع پرتاکید کی ہے، آپﷺ نے فرمایا: "فَعَلَیْکُمْ
بِسُنَّتِیْ"۔ (مشکوٰۃ شریف:۳۰)

"تَرَكْتُ فِيكُمْ أَمْرَيْنِ لَنْ تَضِلُّوا مَاتَمَسَّكْتُمْ بِهِمَا كِتَابَ
اللَّهِ وَسُنَّةَ رَسُوْلہِ"۔(مشکوٰۃ شریف:۲۹)

” :میں تمہارے درمیان دوچیزوں کو چھوڑے جارہا ہوں جب تک تم ان دونوں کومضبوطی سے
تھامے رہوگے ہرگز گمراہ نہ ہوگے اور وہ کتاب اللہ اور سنت رسولﷺ ہے۔ “

اہل حدیث کے مطالعے کے دوران اس عام غلط فہمی کو دور کرنا لازم ہے کہ جس کے تحت
حدیث کو سنت کو ایک ہی چیز سمجھا جاتا ہے۔ فی الحقیقت ؛ حدیث اور سنت دونوں ایک
دوسرے سے ناصرف لسانی اعتبار سے بلکہ شریعت میں اپنے استعمال کے لحاظ سے بھی ایک
دوسرے سے مختلف ہیں۔ کہا جاتا ہے کہ اسلام ؛ قرآن اور سنت پر عمل کرنے کا نام ہے۔
سنت کی تشکیل میں احادیث اہم کردار ادا کرتی ہیں لیکن سنت صرف احادیث سے نہیں بنی
ہوتی ہے؛ سنت میں رسول کی زندگی کا وہ حصہ بھی شامل ہے جو الفاظ کی شکل میں نہیں
مثال کے طور پر تقریر اور یا کسی عبادت کا طریقہ ، تقریر کو محدثین حدیث میں بھی
شمار کرتے ہیں۔ اس کے علاوہ سنت میں قرآن اور حدیث میں بیان کردہ ہدایات پر عمل
کرنے کا نمونہ پایا جاتا ہے؛ یہ طریقہ یا عملی نمونہ محمد کے زمانے میں موجود اس
عہد کی نسل سے اجتماعی طور پر اگلی اور پھر اگلی نسل میں منتقل ہوتا رہتا ہے اور اس
کی اس اجتماعی منتقلی کی وجہ سے اس میں نقص یا ضعف آجانے کا امکان حدیث کی نسبت کم
ہوتا ہے کیونکہ حدیث ایک راوی سے دوسرے راوی تک انفرادی طور پر منتقل ہوتی ہے اور
اس منتقلی کے دوران اس راوی کی حیثیت ، اعتبار اور اس کی یاداشت کا دخل ہوتا ہے۔

سنت کا نمونہ پیغمر نے پیش کیا اور پھر اس کے بعد اصحاب اکرام اور تابعین سے ہوتا
ہوا موجودہ زمانے تک پہنچا ہے اسی ليے اس میں امت کے اجتماعی درست طریقۂ کار یا راہ
کا مفہوم بھی شامل ہوتا ہے ، یہی وجہ ہے کہ عموماً اس کے ساتھ الجماعت کا لفظ لگا
کر سنت و الجماع بھی کہا جاتا ہے۔

حدیث اور سنت کا فرق مفہوم کے لحاظ سے اسلامی شریعت میں پایا جاتا ہے لیکن اس فرق
سے کسی ایک کی اہمیت کم نہیں ہوتی۔ دونوں ہی اپنی جگہ مسلم ہیں اور حدیث کے بغیر
سنت اور شریعت کا علم ، دونوں سے کوئی ایک تشکیل نہیں پاسکتا۔ مفتی عبدالجلیل کے
مطابق ؛ حدیث کو رد کرنے کا رحجان مغرب کی استعماریت سے مقابل آنے کے ليے اس سے
متصادم اسلامی نظریات کو رد کرنے والے جدت پسندوں کی جانب سے بیسویں صدی کے اوائل
میں بھی سامنے آیا، ان ہی میں سے ایک شخص عبداللہ چکرالوی نے احادیث کو یکسر رد کر
کہ اہل القرآن کی بنیاد ڈالی۔ دوسری جانب اہل حدیث بھی انتہا پر پہنچے ہوۓ ہیں؛ ان
کے نزدیک حدیث کی متابعت ، قرآن شریف کی آیات کے اتباع کے برابر ہے کیونکہ قرآن
کریم میں اللہ تعالٰی نے خود رسول (کی دین سے متعلق) ہر بات کو اللہ کی اجازت سے
ہونے کی ضمانت دی ہے اور اس سلسلے میں سورت النجم کی ابتدائی 15 آیات بکثرت حوالے
کے طور پیش کی جاتی ہیں، اس سورت کے حوالے میں ایک قابل غور بات یہ ہے کہ سورت میں
اللہ تعالٰیٰ کا اشارہ ، محمد کے اس قول کی جانب ہے جو قرآن کی صورت نازل ہو رہا
تھا۔ سنت اور حدیث کا لفظ امامیان اور وفقہا مختلف مفہوم رکھتا ہے؛ حدیث ، سنت کا
حصہ ہوتی ہے لیکن سنت صرف حدیث نہیں ہوتی۔ امام شافعی نے کہا



https://ur.wikipedia.org/wiki/%D8%AA%DB%81%D8%B1%D8%A7%D9%86

تہران جمہوریہ ایران کا دار الحکومت ہے۔ تہران کی سرکاری زبان فارسی ہے۔ اور سرکاری
مذہب شیعہ اسلام ہے۔ تہران میں جمہوریہ اسلامی کی دفترِ حکومت میں رہتا ہے۔ آج کل
کے ایرانی صدر، محمود احمدی نژاد، تہران کے سابق میئر ہیں۔ تہران کے شمال میں پہاڑ
ہیں۔ بے ہنگم اور بے تحاشا ٹريفک كو تہران كا ايک مسئلہ خيال كيا جا رہا ہے بعض
علاقوں میں گاڑى لانے کے لیے خصوصى پرمٹ دركار ہے كچه منطقوں کے لیے صرف ايک جفت
نمبر والى گاڑیاں آگے آ سكتى ہیں اور دوسرے دن طاق نمبر والى – اس سب كے باوجود
ہاہا کار مچی رہتى ہے انقلابى حكومت نے زير زمين ريل گاڑی کا منصوبہ بنايا تها جو
چھ سات برس قبل مكمل ہو گیا ليكن مسئلہ صرف جزوى طور پر حل بوا- شہر میں نہايت عمده
بسيں بهى چل رہى ہیں جن کے اسٹاپ ديكهنے سے تعلق ركهتے ہیں



https://ur.wikipedia.org/wiki/%D8%AA%D9%88%D9%86%D8%B3

تونس (عربی: تونس، انگریزی: Tunisia)، سرکاری نام جمہوریۂ تونس (عربی: الجمہوریہ
التونسیہ)، شمالی افریقہ میں بحیرہ روم کے ساحل پر واقع ایک ملک ہے۔ یہ اُن ممالک
میں شمار کیا جاتا ہے جو کوہ اطلس کے گردو نواح میں واقع ہیں۔ اس کی سرحدیں مغرب
میں الجزائر اور جنوب مشرق میں لیبیا سے ملتی ہیں۔ ملک کا تقریباًً چالیس (%40) فی
صد حصہ صحرائے اعظم پر مشتمل ہے جبکہ زیادہ تر باقی ماندہ علاقہ زرخیز زمینوں اور
اس کے علاوہ تقریباًً (1300) تیرہ سو کلومیٹر طویل ساحلی علاقوں پر مشتمل ہے۔ اردو
میں انگریزی کے زیر اثر اسے تیونس کہہ دیا جاتا ہے جو غلط ہے، ملک کا اصل نام تونس
ہے۔

تاریخی حقائق کے مطابق تونس کی ابتداء بربر قبائل سے ہوئی۔ تقریباًً دس (10) صدی
قبلِ مسیح تونس کی بندرگاہ کی دریافت و آغاز کا سہرا فونیقی باشندوں کو جاتا ہے
جبکہ صور کے باشندوں نے تقریباًً نو (9) صدی قبلِ مسیح شہر قرطاج (انگریزی:
Carthage) کی بنیاد رکھی۔ کچھ مورخین کا یہ بھی کہنا ہے کہ ملکہ ایلیزا نے تقریباً
ً آٹھ سو چودہ سال (814) قبل ِ مسیح اس شہر کی بنیادرکھی تھی ۔ یونان کے زیرِ قبضہ
سسلی سے جنگوں کے ایک طویل سلسلے کے بعد تقریباًً پانچ صدی (5) قبلِ مسیح میں قرطاج
کو بالآخر فتح حاصل ہوئی اور یوں مغربی بحیرہ روم میں قرطاج کی تہذیب مربوط انداز
میں سامنے آئی۔ قرطاج کے لوگ بتوں کے پجاری تھے ،ان بتوں میں مشرقوسطیٰ کے اُس کے
زمانے کے بت بعل اورتانیث کی بھی پوجا کی جاتی تھی۔ تانیث ایک لمبے ہاتھوں اور لمبے
لباس والی دیوی تھی، جوکہ ایک مشہور نشان یا علامت کے طور پر اب بھی قدیم جگہوں پر
پائی جاتی ہے۔ قرطاج بنانے والوں نے ٹوپھیٹ بھی بنایا جس کو رومیوں نے بدل ڈالا۔

گوکہ رومیوں کے حوالے سے نیا شہر قرطاج فونیق یا فونیقی طرز میں بڑھتا چلا گیا تاہم
قرطاج کے اطراف میں قائم ہونے والی سلطنت فونیقی بستیوں کے مقابلے میں ایک آزاد
سیاسی حیثیت کی حامل تھی۔ قرطاجیوں کی جانب سے ہنابیل کی زیرِقیادت اطالیہ پر حملوں
کے آغاز میں دوسری فونیقی جنگ کے دوران رومی سلطنت کے بڑھتے ہوئے قدموں کو روک
کردیا۔ قرطاج کو روم نے دوسری صدی قبلِ مسیح میں فتح کرلیا، جس کی بدولت اس خطہ کی
تہذیب میں ایک اہم موڑ آیا اور بحیرہ روم کی تہذیب و تمدن یورپ زدہ ہوگئی ۔ رومیوں
کی فتح کے بعد یہ علاقہ روم کے لئے اناج کی گودیوں کا مرکز بن گیا اور مکمل طور پر
لاطینی اور مسیحی اثر میں آ گیا۔ تقریباًً پانچویں صدی عیسوی میں اس کو وینڈلز نامی
جنگجوؤں نے فتح کرلیا تاہم چھٹی صدی میں اس کو بازنطینی حکمراں جسٹینین نے فتح
کرلیا۔

ساتویں صدی عیسوی میں عرب مسلمانوں کے بڑھتے ہوئے قدموں نے اس خطے کو بھی فتح
کرلیااور یہاں پر قیروان کی بنیاد رکھی۔یہ علاقہ خلافت امویہ کے دور میں مشہور
جرنیل عقبہ بن نافع نے فتح کیا۔ نویں صدی عیسوی میں یہاں پر اغالبہ حکومت کی بنیاد
پڑی جوکہ 972ء سے زیریوں کے ہاتھ میں آگئی، اس دور میں فاطمی کے پیروکاروں کو کافی
مالی آسودگی حاصل ہوئی۔ جب 1050ء میں زیریوں اور فاطمیوں میں اختلافات ہوئے تو بنو
ہلال کوایک خط بھیجا گیا جس میں تونس کو غارت گری کا نشانہ بنانے کی دھمکی دی گئی۔

1159ءمیں تونس کو موحدین نے فتح کرلیا، 1230ء بنو حفص نے اس خطے پر اپناجھنڈا
لہرایا، جن کے زیرِاثر1230ء سے 1574ءتک اس خطے نے خوب ترقی کی۔

سولہویں صدی عیسوی میں بنو حفص کے زوال کے باعث ساحلی علاقے بحری قزاقوں کا مضبوط
گڑھ بن گئے۔ بنو حفص کے اختتامی سالوں میں اسپین نے کئی ساحلی شہروں کوفتح کرلیا
جوکہ خلافت عثمانیہ نے واپس لے لئے۔ ترک حکمرانوں کے دورِ حکومت میں تونس کو خود
مختاری حاصل ہوگئی۔ اس طرح پشت درپشت چلنے والی حکومت جوکہ 1705ء میں قائم ہوئی
تھی،1957ء تک قائم رہی۔

اٹھارویں صدی کے وسط میں جب بے سیورلے تونس کا حکمراں تھا ، کئی ایسے متنازع معاشی
فیصلے کئے گئے ، جس کے نتیجے میں تونس دیوالیہ ہوگیا۔ایسے میں جب بے سیورلے نے
فرانس سے ایک خطیر رقم بطور قرض حاصل کی تاکہ ملک کو مغرب زدہ یامغربی ترقی کی راہ
پر ڈالا جائے تواس موقع کا فائدہ اُٹھاتے ہوئے فرانس نے تونس پر قبضہ کے لئے منصوبہ
بندی شروع کردی ۔ایک ناکام ریاست کو دیکھتے ہوئے الجزائر نے بھی کئی حملے کئے تاکہ
تونس پر قبضہ کیاجاسکے۔کمزور بے سیورلے اس موقع پر ان حملوں کے سامنے بے بس
ہوگیااوریورپی ریشہ دوانیوں کے سامنے بھی کوئی مزاحمت نہ کرسکا۔

1878ء میں برطانیہ اورفرانس کے درمیان ایک خفیہ معاہدہ ہوا، جس میں شمالی افریقہ کے
اس ملک کے مستقبل کا تعین کیاگیا۔مشروط معاہدہ کے تحت اگر فرانس قبرص پر برطانیہ کے
قبضے کو تسلیم کرلیتاہے تو برطانیہ بھی تونس پر فرانس کا قبضہ تسلیم کر لے گا۔اس
معاہدہ پر دونوں فریق راضی ہوگئے اور اس طرح تونس 12 مئی 1881ء کو تونس باقاعدہ
طورپر فرانس کے زیرِ اثر آگیا۔

1942-1943ء میں دوسرے جنگِ عظیم کے دوران تونس فسطائی قوتوں (اطالیہ اور نازی
جرمنی) کے خلاف اتحادی قوتوں (برطانیہ اور امریکہ) کے پہلے مضبوط گڑھ کی صورت میں
سامنے آیا۔ برطانوی افواج کا مرکزی دستہ جوکہ علمین کی جنگ اور پھر فتح کے تجربہ سے
لیس تھے، فیلڈ مارشل برنارڈ منٹگمری کی زیرِ قیادت جنوب سے تونس میں داخل ہوئےجبکہ
امریکی و دیگر اتحادی افواج نے مغرب سے حملوں کا آغاز کرتےہوئے الجزائر اور مراکش
کے “آپریشن ٹارچ” کا آغاز کیا۔

شمالی افریقہ میں نازی افواج کے کمانڈر میں جنرل ایرون رومل جوکہ 1940ء میں فرانس
کی جنگ میں فتح کے بعد بہت پر امید تھے کہ اتحادی افواج کو بھی فرانس کی طرح شکست
سے دوچارکریں گے۔ تونس کی جنگ سے قبل ناتجربہ کاراتحادی افواج، جرمنی کے ابتدائی
جنگی حملوں کا سامنا کرنے کے بھی قابل نہ تھیں اور نہ ہی کوئی باہمی جنگی حکمتِ
عملی ان کے پاس تھی۔ اس طرح تونس کی یہ جنگ اتحادی افواج کے لئے بھی ایک بڑی آزمائش
تھی۔

19 فروری، 1943ء کونازی جنرل رومل نے مغربی تونس میں واقع درۂ قصرین کے علاقے میں
امریکی افواج پر حملہ کیا، جنرل رومل کو اُمید تھی کہ اس حملے کے نتیجے میں اتحادی
افواج کاحوصلہ ٹوٹ جائیگا اور اتحاد پارہ پارہ ہوجائیگا، جس طرح جرمنی نے پولینڈ
اور فرانس کو شکست دی تھی۔ حملے کے ابتدائی نتائج واقعی امریکی افواج کے لئے بڑے
تباہ کن تھے۔اُس وقت درۂقصرین کے مضافات میں امریکی افواج کے کئی قبرستان بن گئے،
جنہیں جنگی قبریں بھی کہا جاتا ہے۔

تاہم آخرکار امریکی افواج نے بھی جواباً جارحانہ انداز اختیارکرہی لیا۔آخرکاراتحادی
افواج نے 8 اپریل کو جنگی حکمت عملی میں تبدیلی لاتے ہوئے از سر نو صف بندی کی اور
2 مئی، 1943ء کو جرمنی اور اطالیہ کی افواج کو شکست سے دوچار کیا۔ اس طرح امریکہ ،
برطانیہ، آزاد فرانس، پولینڈ (اوردیگر اتحادی افواج) نے ایک بڑی جنگ اتحادی فوج کی
صورت جیت لی۔

مغربی ریشہ دوانیوں سے قبل 1881ء تک تونس کی بندرگاہوں کا ایک حصہ سلطنت عثمانیہ کے
زیرِ اثرتھا۔اُس وقت تک تونس یورپ سے مالی امداد لے رہا تھا تاکہ ملک میں مالی
استحکام و جدیدطرزِ زندگی لایاجاسکے۔ تاہم جب تونس کی عوام کے لئے قرضوں کے بڑھتے
ہوئے حجم کے باعث محصولات کا بوجھ ناقابلِ برداشت ہوگیا تو ملک دیوالیہ ہوگیا اور
یہی وہ وقت تھا کہ فرانس، برطانیہ اور اطالیہ نے ایک بین الاقوامی معاہدے کے ذریعے
تونس کا نظم و نسق اپنے ہاتھ میں لے لیا۔

ابتدائی مراحل میں سرمایہ کاری، تہذیب وشہریت اور جغرافیائی حدود بندی جیسے محرکات
کی بناء پر اطالیہ نے تونس پر تسلط کی خواہش کا اظہار کیا۔ تاہم برطانیہ اور فرانس
کے باہمی اشتراک نے اطالیہ کی اس خواہش کو پورا نہ ہونے دیا۔ 1871ء تا 1878ء تک کی
ان کوششوں کا اختتام تب ہوا کہ جب برطانیہ کے تعاون سے فرانس نے قبرص پر تبادلۂ
اقتدار کرلیا، یعنی فرانس نے ایک معاہدہ کے تحت قبرص پر برطانوی قبضے کو تسلیم
کرلیا اور بدلے میں برطانیہ نے تونس پر فرانس کے تسلط کو تسلیم کرلیا۔

اطالیہ کا تونس میں اثر قائم تھا جوکہ فرانس کے لئے ایک مسئلہ تھا، لہذا اس کو
روکنے کا فیصلہ کیا گیا۔ تونس کے الجزائرپر حملے کے تناظر میں فرانس نے تیزی سے پیش
قدمی کرتے ہوئے 36 ہزارفوجیوں کی مدد سے بندرگاہوں پر بھی قبضہ کر لیا اور یوں
1881ء میں معاہدۂ القصر السید وجود میں آیا، جس کے تحت تونس کا نظم و نسق مکمل طور
پر فرانس کے ہاتھوں میں آگیا اور تونس مکمل طور پر فرانس کے زیرِاثر آگیا۔

تونس پر فرانس کے تسلط سے جہاں تونس کی آزادی سلب ہوئی، وہیں تونس کو چند فوائد بھی
حاصل ہوئے تاہم تونس کی عوام میں خود مختاری کی خواہش باقی رہی ۔ 1910ء میں علی بچ
حمبہ اور بشیر اصفر نے تونس کے نوجوانوں کو متحد کرناشروع کیا، جو 1920ء میں جماعتِ
دستور(آئین) کی شکل اختیار کرگیا۔ آزادی کی اس نئی تحریک کو دبانے کے لئے فرانس کو
“جزا اورسزا” کی حکمتِ عملی اپنانے پر مجبورکردیا، یعنی جو لوگ فرانس کے وفادار
ہوتے، اُن کو نوازا جاتا اورجوفرانس کے مفاد کے خلاف کام کرتے، اُن کے لئے
سزائیں۔اس حکمتِ عملی نے وقتی طور پر کام بھی کیا لیکن آزادی کی اس تحریک کو دبا نہ
سکے۔ 1934ء میں حبیب بورقیبہ، ڈاکٹرمحمود ماتیر، طہراصفر اور باحری جیجہ، جیسے
لوگوں کی ولولہ انگیز قیادت میں “نئی جماعت دستور” سامنے آئی، جو پہلے سے زیادہ
پرُجوش، پرُعزم اورپرُ اعتماد تھی۔ اس نئی جماعت کے سامنے آتے ہی فرانسیسی اربابِ
اختیارنے اسے غیرقانونی قراردے دیا، تاہم اطالیہ نواز تنظیموں نے اس نئی جماعت کی
کھل کر حمایت کی۔

حبیب بورقیبہ نے زندگی کا بڑا حصہ فرانسیسی جیلوں میں گزارا، تاہم اس سے اُن کی
شخصیت کے تاثر یا تحریک پرزیادہ فرق نہیں پڑا۔دوسری جنگِ عظیم حبیب بورقیبہ کے لئے
نہایت اہم ثابت ہوئی کیونکہ اُنہیں فرانسیسی جیل “وشی” سے نکال کر پہلے روم اور پھر
تونس پہنچادیاگیا کیونکہ نازی افواج نے عوام میں حبیب بورقیبہ کی مقبولیت سے بھرپور
فائدہ اُٹھایا جبکہ حبیب بورقیبہ کبھی اس سلسلے میں کوئی تعاون کی درخواست نہیں کی۔
اس کے بعد حبیب بورقیبہ تونس میں ہی رہے اور اُس کے دو مہینے کے بعد اتحادی افواج
نے دوبارہ تونس پر اپنا تسلط قائم کرکے نازی افواج کو شکست دے دی۔

اس کے بعد دس سال تک آزادی کی یہ تحریک جاری رہی اور کی حمایت بڑھتی ہی رہی۔1952ء
سے 1954ء کے دوران حبیب بورقیبہ کو ایک بار پھر قیدو بند کی صعوبتوں کا سامنا کرنا
پڑا نتیجتاً آزادی کے حمایتیوں کی جانب سے گوریلا حملوں کا آغاز کردیا گیا۔1954ءمیں
حالات نے تیزی سے کروٹ لی جب پیری مینڈس فرانس فرانس کےحکومت کی باگ ڈور سنبھالی
اور نئی حکومتی پالیسی کا اعلان کیا، جس کے تحت تمام ایسی فرانسیسی بستیوں سے پیچھا
چھڑانے کا فیصلہ کیا گیا جوکہ فرانس کی معیشت کے لئے بوجھ بن گئیں تھیں، تونس اس
میں شامل تھا۔ نتیجے کے طور پر اپریل 1955ء میں معاہدہ عمل میں آیا، جس کے تحت تونس
کو اندرونی خودمختاری دی گئی جبکہ بیرونی و بین الاقوامی تعلقاتِ عامہ کا نظم ونسق
فرانس کے پاس ہی رہا۔ کچھ اسی طرح کی انتظامی تبدیلیاں ترکی کی بندرگاہوں کے ساتھ
بھی کی گئیں جوکہ 1881ء کے معاہدہ کے زیرِ اثرتھیں۔

نئی دستور جماعت اب قابو میں تھی تاہم حبیب بورقیبہ نے اس وقت تک کسی بھی قسم کی
انتظامی ذمہ داری قبول کرنے سے انکار کر دیاکہ جب تک تونس کو مکمل خود مختاری نہ دی
جائے۔ اُن کو زیادہ انتظار نہ کرنا پڑا کیونکہ الجزائرکی جنگ آزادی نے فرانس کی
بستیاں بنانے کی خواہش کو بدل ڈالا اور یوں “معاہدۂ القصر السید” ختم ہوگیا اور 20
مارچ 1956ء کو تونس کو مکمل خود مختاری مل گئی۔ حبیب بورقیبہ وزیرِ اعظم بن گئے اور
پھر 1957ء میں جمہوریہ تونس کے پہلے صدربن گئے۔

تونس ایک عوامی جمہوریہ ہے، جہاں مربوط صدارتی نظام رائج ہے جس پر شروع سے ایک ہی
سیاسی جماعت کی اجارہ داری رہی ہے۔ موجودہ صدر زین العابدین بن علی نے 1987ء میں
حبیب بورقیبہ کو بلا کسی خون خرابے کے معزول کرکے صدارت کا عہدہ سنبھالا تھا۔ زین
العابدین نے حکومت میں رہنے کے لئے اب تک دو مرتبہ ملک کے آئین میں تبدیلیاں کی
ہیں۔ پہلی تبدیلی کے تحت کسی بھی شخص کو دو کی بجائے تین بار صدرِ کے عہدے پر رہنے
کے لئے اہل قرار دیا گیا جبکہ دوسرے تبدیلی میں یہ مدت تین کی بجائے پانچ بار کردی
گئی۔ حزب اقتدار میں جمہوری آئینی جماعت (RCD)، جس کا نام پہلے معاشرتی دستوری
جماعت تھا، گزشتہ 25 سال سے ملک کی مضبوط ترین سیاسی جماعت رہی ہے اور ہنوز آر سی
ڈی کی سیاسی زندگی بہت طویل نظر آتی ہے۔

قابلِ توجہ بات یہ ہے کہ تونس کی سیاست میں عوام کا عمل دخل نہ ہونے کے برابر ہے۔
مختصراً یہ کہ تونس کی سیاست کا تعین کرنا مشکل ہے کیونکہ یہاں حکومتی سطح پر گہری
خاموشی اور غیر شفاف سیاسی حکمتِ ہے۔ یہاں ایسے شواہد بھی موجود ہیں کہ حکومتی
منحرفین یا مخالفین کو معمولی الزامات لگا کر پابندِ سلاسل کر دیا جاتا ہے جیسا کہ
ممنوعہ ویب سائٹس دیکھنا۔ یہاں پر 6 حزب ِ مخالف سیاسی جماعتیں ہیں، جن کا اپنا
اخبار بھی ہے۔ تاہم انجمن برائے تحفظ ِ صحافیان (کمیونٹی ٹو پروٹیکٹ جرنلسٹس (سی پی
جے)) نے اپنی سال 2005ء کی ملک کی سالانہ رپورٹ میں تفصیلات دیں ہیں، جس کے مطابق
حکومت پر تنقید کا ارتکاب کرنے والے صحافیوں کو دہشت، قیدوبند، مقدمات اور جسمانی
تشدد کا سامنا کرنا پڑا۔ یہاں تک کہ مغربی صحافیوں کو بھی نہیں بخشا جاتا۔

حکومتی دعوؤں کے برعکس یہاں اظہارِ رائے کی آزادی اور انسانی حقوق پر کئی طرح کی
پابندیاں لاگو ہیں۔ حد یہ ہے کہ تونس کے باشندے ملک کے سیاسی معاملات پر بات کرتے
ہوئے خوف محسوس کرتے ہیں۔ تاہم انٹرنیٹ یہاں بہت تیزی کے ساتھ معلوماتِ عامہ کی
فراہمی اور ریاستی احکامات کی نفوذپذیری کے لئے مقبولِ عام ہوگیا ہے۔ درحقیقت
انٹرنیٹ کا بڑھتا ہوا استعمال بھی تونس کے لئے ایک بڑا مسئلہ بنتا جارہاہے۔ انٹرنیٹ
کی بدولت یہاں سیاحت کافی بڑھ گئی ہے اور یہاں بڑی تعداد میں انٹرنیٹ خانے(Internet
Cafes) موجود ہیں۔ تاہم دیگر چیزوں کی طرح انٹرنیٹ بھی حکومتی پابندیوں کا شکار ہے۔
حکومت کی طرف سے ایسی تمام ویب سائٹس پر پابندی ہے، فحش مواد پر مبنی ہوں، اس کے
علاوہ حکومت مخالف تمام فورمز، چیٹنگ رومزاور ویب سائٹس پر بھی پابندی ہے اور کوئی
بھی کمپیوٹر تونس میں یہ ویب سائٹ نہیں کھول سکتا۔

تونس اُن تین مسلم اکثریتی ممالک میں سے ایک ہے (آذربائیجان اور ترکی کے بعد) کہ جس
نے سرکاری عمارات و اداروں میں حجاب کو ممنوع قرار دے دیا ہے۔ نادر شاہی فرمان یہ
ہے کہ کوئی بھی خاتون اگر حکومتی اداروں میں حجاب کے لئے اصرار کرتی ہے تو ایسی
خواتین اپنی ملازمت چھوڑ سکتی ہیں۔ حکومتی منحرفین کو مجبور کیا جاتا ہے کہ وہ یہ
اعتراف کریں کہ اُنہوں نے ایک قابلِ سزا جرم کا اعادہ کیاہے اور جرم ثابت ہونے پر
زنداں میں ڈال دیا جاتا ہے۔ وہ خواتین، جو تمام تر دھمکیوں کے باوجود حجاب رکھنے پر
بضد ہوتی ہیں، منفی پروپیگنڈے کا نشانہ بن جاتی ہیں، جس کے لئے تمام سرکاری و غیر
سرکاری بعید نما اہم کردار ادا کرتے ہیں۔

حکومت مخالف اسلامی بنیاد پرستوں کی بھی کچھ تعداد یہاں ہے، سابق صدر حبیب بورقیبہ
نے بھی اسلامی بنیاد پرستوں پر مشتمل دائیں بازوکی جماعت بنائی تھیحوالہ درکار؟۔
تاہم زین العابدین بن علی نے بنیادپرستوں کے لئے انتہائی سخت حکمتِ عملی اپنائی، جس
کے نتائج کا صحیح اندازا لگا مشکل ہے کیونکہ یہ ایک ایسی قوم ہے جہاں بہت کچھ خفیہ
رکھا جاتا ہے۔ باوجود اس کے کہ تونس پر ایک جبری سیاسی نظام مسلط ہے، لوگوں کا
معیارِ زندگی بہترین ترقی یافتہ ممالک سے کسی طور کم نہیں۔ جوکہ دو معاشی مثالوں سے
ثابت ہے کہ:

تونس مذہب کے معاملے میں انتہائی اعتدال پسندانہ ہے اور مذہبی حقوق کو مکمل تحفظ
دینے اور مذاہب کے احترام کے لئے کے لئے قانون باقاعدہ آئین کا حصہ ہے۔عوام کی
اکثریت (تقریباًً 90 فیصد) سنی مسلمانوں پر مشتمل ہے، جبکہ مسیحیت اور یہودی بھی
موجود ہیں۔ اقلیت میں سب سے بڑی تعداد مسیحی مذہب کے پیروکاروں کی ہے جو تقریباًً
560،000 کے قریب ہے، جن میں سے 340،000 پروٹیسٹنٹ مسیحی اور 240،000 رومن کیتھولک
مسیحی موجود ہیں۔

جربا، جو تونس کے جنوب میں واقع ایک جزیرہ ہے، یہودیوں کا سب سے بڑا مرکز ہے۔ دنیا
کی قدیم ترین یہودی عبادت گاہوں (سیناگوگ) میں سے ایک جربا میں واقع ہے۔ یہودیوں کی
بڑی تعداد زیارت کے لئے جربا آتی ہے۔

تونس ایک ایسا ملک ہے جو شمالی افریقہ میں بحیرہ روم کے کنارے واقع ہے۔ اس کی
سرحدیں مغرب میں الجزائر سے ملتی ہیں جبکہ اس کے جنوب مشرق میں لیبیا واقع ہے۔
باوجود ایک چھوٹا ملک ہونے کے تونس جغرافیائی اعتبار سے نہایت اہم کا حامل ہے۔ اس
کے عقب میں پہاڑوں کا سلسلہ کوہ اطلس تک پھیلا ہواہے جنوب مشرق میں تونس کی سرحدیں
الجزائری سرحدوں سے ملتے ہوئے جزیرہ کیپ بون تک چلی جاتی ہیں

تونس کی معیشت متنوع ہے، جس میں زراعت، کان کنی، توانائی، سیاحت، تیل اور پیداواری
کے شعبے نہایت اہمیت کے حامل ہیں۔معاشی معاملات پر حکومتی گرفت اب بھی سخت ہے،تاہم
گذشتہ دہائی سے یہ گرفت بتدریج کم ہوتی جارہی ہے، جس کی بدولت نج کاری کو فروغ ملا،
محصولات کے ڈھانچہ کو آسان کیا گیا اور قرضوں تک رسائی آسان کی گئی۔ 1990ء میں ترقی
کی رفتار 5 فی صد تھی جبکہ مہنگائی اس کے مقابلے میں کم تھی۔ بڑھتی ہوئی تجارت اور
سیاحت میں معاشی ترقی میں انتہائی اہم کردار ادا کیا ہے۔

یکم مارچ 1998ء کو تونس اوریورپی اتحاد کے درمیان اپنی طرز کا پہلا مشترکہ معاہدۂ
تجارت عمل میں آیا۔ یہ بحیرہ روم کے کسی ملک اور یورپی اتحاد کا پہلا معاہدہ تھا۔
اس معاہدے کے تحت تونس آئندہ دہائی میں یورپی اتحاد سے تجارت میں حائل تمام رکاوٹیں
بتدریج ختم کردے گا۔ تاہم بڑے پیمانے پر نج کاری، بیرونی سرمایہ کاری کی راہ ہموار
کرنے کے لئے معتدل مزاجی اور کارکردگی کو بڑھانے کے لئے حکومتی استعداد اب بھی تونس
کے مستقبل کے لئے وہ مشکلات ہیں جن سے نبردآزما ہو نا ابھی باقی ہے۔ برطانوی جامعہ
کے جاری کردہ ضمیمہ 2000ء کے مطابق تونس میں بڑی مقدار میں معدنی نمک کے ذخائر بھی
موجود ہیں۔ عالمی تجارتی ادارے کے کے مطابق 2007ء میں تونس کی معاشی ترقی نے اسے
افریقہ کی سب سے تیز ترقی کرنے والی معیشت بنا دیا ہے۔ عرب دنیا میں معاشی ترقی کے
لحاظ سے تونس اول نمبر پر جبکہ پوری دنیا میں انتیسویں نمبر پر ہے۔

تونس کی آبادی کی اکثریت (%98) عرب ہے اور تونسی عربی بولتے ہیں۔ تاہم یہاں کی سب
سے چھوٹی اقلیت (تقریباًً %1) بربر قبائل کے لوگوں کی آبادی بھی ہے جوکہ جنوب مشرقی
پہاڑی سلسلے اور جربہ کے جزیروں پر آباد ہیں۔ بربر قبائل کے لوگ بنیادی زبان بربر
زبانیں بولتے ہیں جنہیں اکثر شیلہا کہا جاتا ہے۔ تونس کے 98 فی صد لوگ مسلمان ہیں
جبکہ تونس کی دوسری قدیم ترین آبادی یہودیوں کی ہے جوکہ آج کل زیادہ تر دارالحکومت
تونس اور جزیرہ جربہ تک محدود ہو گئے ہیں۔ ان کی تعداد فرانس سے تونس کی آزادی کے
بعد مسلسل کم ہوتی جارہی ہے۔

گو کہ تونس کے مقامی لوگ اپنے آپ کو عربی کہتے ہیں لیکن تونس کے لوگوں کے وراثیات
کے ایک تحقیقاتی مطالعے سے یہ ظاہر ہوتا ہے کہ یہ بات درست نہیں ہے صرف 20 فیصد عرب
لوگ مشرق وسطیٰ سے ہجرت کرکے تونس آئے جبکہ تونس میں موجود لوگوں کی اکثریت کا تعلق
بربر قبائل سے ہے۔ جوکہ فونیق اور قرطاج سے بھی پہلے پتھر کے زمانے سے یہاں موجود
تھے۔ ایک اور تحقیق سے پتہ چلتا ہے کہ تونس کے لوگ موروثی طور پر یورپیوں سے قدرے
مختلف ہیں اور شمالی افریقہ کے لوگوں سے قدرے مماثلت رکھتے ہیں۔

جدید معیاری عربی تونس کی سرکاری زبان ہے۔ تاہم عام بول چال کے لئے عرب دنیا کی طرح
یہاں بھی عام عربی زبان بولی جاتی ہے۔تونس میں مقامی زبان تیونسی عربی ہے جوکہ
مالٹائی زبان سے گہری مماثلت رکھتی ہے جبکہ بہت ہی کم تعداد میں یہاں لوگ شیلہا اور
بربر زبانیں بھی لولتے ہیں۔ فرانسیسی زبان کا کردار بھی ملک میں نہایت اہم رہا ہے
گوکہ اس کی کوئی سرکاری حیثیت نہیں ہے۔بالخصوص تعلیم کے شعبے میں فرانسیسی زبان کا
استعمال (مثال کے طور پر اسکولوں میں سائنس کے مضامین پڑھانے میں یا تدریسی زبان کے
طور پر) بڑے پیمانے پر کیا جاتا ہے، اس کے علاوہ صحافت میں، تجارت میں جبکہ تونس کے
زیادہ تر تعلیم یافتہ لوگ فرانسیسی بول سکتے ہیں۔ شہری علاقوں میں رہنے والے زیادہ
تر تونسی، فرانسیسی اور عربی کا اختلاط بھی کرتے ہیں۔

1958ء سے پہلے تونس میں تعلیم صرف متمول لوگوں کا مقدر تھی جوکہ کل آبادی کا 14 فی
صد تھے۔تاہم اب ترجیحی بنیاد پر تعلیم کے لئے کل قومی پیداواری وسائل کا 6 فیصد حصہ
مختص کردیا گیا ہے۔ 1991ء میں 6 سے 16 سال تک کی عمر کے بچوں کے لئے بنیادی تعلیم
کو لازمی قرار دے دیا گیا۔

6 سال کی عمر تک بچوں کر گھر پر ہی تونسی عربی سکھائی جاتی ہے۔، 6 سال کی عمر میں
جب بچے کو اسکول میں داخل کرایا جاتا ہے تو اُس کو معیاری عربی میں لکھنا اور پڑھنا
سکھایا جاتا ہے۔8 سال کی عمر میں اُن کو فرانسیسی سکھائی جاتی ہے جبکہ 10 سال کی
عمر میں انگریزی سے متعارف کرایا جاتاہے۔



https://ur.wikipedia.org/wiki/%D8%A8%D8%B1%D8%B7%D8%A7%D9%86%D9%88%DB%8C_%D8%A7%DB%8C%D8%B3%D9%B9_%D8%A7%D9%86%DA%88%DB%8C%D8%A7_%DA%A9%D9%85%D9%BE%D9%86%DB%8C

برطانوی ایسٹ انڈیا کمپنی یا برٹش ایسٹ انڈیا کمپنی یا برطانوی شرق الہند کمپنی جسے
انگریزی (British East India Company) کہا جاتا ہے، جزائر شرق الہند میں کاروباری
مواقع کی تلاش کے لیے تشکیل دیا گیا ایک تجارتی ادارہ تھا تاہم بعد ازاں اس نے
برصغیر میں کاروبار پر نظریں مرکوز کر لیں اور یہاں برطانیہ کے قبضے کی راہ ہموار
کی۔ 1857ء کی جنگ آزادی تک ہندوستان میں کمپنی کا راج تھا۔ اس کے بعد ہندوستان براہ
راست تاج برطانیہ کے زیر نگیں آ گیا۔

کمپنی کو 1600ء میں ملکہ الزبتھ اول کے عہد میں ہندوستان میں تجارت کا پروانہ ملا۔
1613ء میں اس نے سورت کے مقام پر پہلی کوٹھی قائم کی اس زمانے میں اس کی تجارت
زیادہ تر جاوا اور سماٹرا وغیرہ سے تھی۔ جہاں سے مصالحہ جات برآمد کرکے یورپ میں
بھاری داموں بیچا جاتا تھا۔ 1623ء میں جب ولندیزیوں نے انگریزوں کو جزائر شرق الہند
سے نکال باہر کیا تو ایسٹ انڈیا کمپنی نے اپنی تمام تر توجہ ہندوستان پر مرکوز کر
دی۔ 1662ء میں بمبئی بھی اس کے حلقہ اثر میں آگیا۔ اور کچھ عرصہ بعد شہر ایک اہم
تجارتی بندرگاہ بن گیا۔ 1689ء میں کمپنی نے علاقائی تسخیر بھی شروع کردی جس کے باعث
بالآخر ہندوستان میں برطانوی طاقت کو سربلندی حاصل ہوئی۔ 1858ء میں یہ کمپنی ختم
کردی گئی اور اس کے تمام اختیارات تاج برطانیہ نے اپنے ہاتھ میں لے لیے۔ تاہم 1874ء
تک کچھ اختیارات کمپنی کے ہاتھ میں رہے۔ ڈچ ایسٹ انڈیا کمپنی 1602ء میں بنی تھی مگر
برطانوی ایسٹ انڈیا کمپنی سے زیادہ بڑی ثابت ہوئی۔ ڈچ ایسٹ انڈیا کمپنی کے پاس 4785
بحری جہاز تھے جبکہ برطانوی ایسٹ انڈیا کمپنی کے پاس 2690 جہاز تھے۔ انگلش ایسٹ
انڈیا کمپنی دنیا کی پہلی لمٹڈکمپنی تھی۔ اس کے 125 شیئر ہولڈرز تھے اور یہ 72000
پاونڈ کے سرمائے سے شروع کی گئی تھی۔

2010ء میں ایسٹ انڈیا کمپنی کو ہندوستانی نژاد برطانوی کاروباری شخصیت سنجیو مہتا
نے خرید لیا۔

ایسٹ انڈیا کمپنی اگرچہ ایک تجارتی کمپنی تھی مگر ڈھائی لاکھ سپاہیوں کی ذاتی فوج
رکھتی تھی۔ جہاں تجارت سے منافع ممکن نہ ہوتا وہاں فوج اسے ممکن بنا دیتی۔ 1757ء
میں جنگ پلاسی کا واقعہ پیش آیا جس میں انگریزوں کو کامیابی حاصل ہوئی، جس کے بعد
بنگال کے جوبیس پرگنوں پر انگریزوں کا کنٹرول ہوگیا۔ مغلیہ سلطنت کے زوال کے نتیجے
میں 1765ء میں لارڈ کلائیو مغل بادشاہ شاہ عالم ثانی سے مشرقی صوبوں بنگال،بہار اور
اڑیسہ کی دیوانی (ٹیکس وصول کرنے اور عوام کو کنٹرول کرنے کے حقوق) چھبیس لاکھ روپے
سالانہ کے عوص حاصل کرنے میں کامیاب ہوگیا۔ دیوانی حاصل کرنے کے بعد، انگریزوں نے
رفتہ رفتہ اپنے پاؤں پھیلانے شروع کردیئے اور ان مہاراجوں پر بھی تسلط حاصل کرلیا
جو مغلیہ سلطنت کے زوال سے فائدہ اٹھاتے ہوئے، اپنے اپنے صوبوں کی خود مختیاری کا
اعلان کرچکے تھے۔ ان میں سے چند مہاراجے ہندو تھے جو دوسری مغربی طاقتوں کی مدد سے
مغل شہنشاہ کے خلاف بغاوت کرچکے تھے۔ ان کے خلاف، کامیاب فوجی کارروائی کرتے ہوئے
انگریزوں کو ملک کے ایک بڑے حصے پر کنٹرول حاصل ہوگیا۔

شیخ دین محمد جو ایسٹ انڈیا کمپنی کا ملازم تھا اپنے سفر نامے میں لکھتا ہے کہ (سن
1772ء میں) جب ہماری افواج آگے بڑھ رہی تھیں تو ہمیں بہت سارے ہندو زائرین نظر آئے
جو سیتا کُنڈ جا رہے تھے۔ 15 دنوں میں ہم مونگیر سے بھاگلپور پہنچ گئے۔ شہر سے باہر
ہم نے کیمپ لگا لیا۔ یہ شہر صنعتی اعتبار سے اہم تھا اور اسکی ایک فوج بھی تھی تاکہ
اپنی تجارت کو تحفظ دے سکے۔ یہاں ہم چار پانچ دن ٹھہرے۔ ہمیں پتہ چلا کہ ایسٹ انڈیا
کمپنی کا کیپٹن بروک جو سپاہیوں کی پانچ کمپنیوں کا سربراہ تھا وہ بھی قریب ہی
ٹھہرا ہوا ہے۔ اسے کبھی کبھار پہاڑی قبائلیوں کا سامنا کرنا پڑتا ہے۔ یہ پہاڑی لوگ
بھاگلپور اور راج محل کے درمیانی پہاڑوں پر رہتے تھے اور وہاں سے گزرنے والوں کو
تنگ کرتے تھے۔ کیپٹن بروک نے انکی ایک بڑی تعداد کو پکڑ لیا اور انہیں عبرت کا
نمونہ بنا دیا۔ کچھ لوگوں کو سر عام بے تحاشا کوڑے مارے گئے، اور کچھ مردُودوں کو
پھانسی پر اس طرح لٹکایا گیا کہ پہاڑوں پر سے واضح نظر آئے تاکہ انکے ساتھیوں کے
دلوں میں دہشت بیٹھ جائے۔ یہاں سے ہم آگے بڑھے اور ہم نے دیکھا کہ ان پہاڑیوں کی
لاشیں نمایاں جگہوں پر ہر آدھے میل کے فاصلے پر لٹکی ہوئی ہیں۔ ہم سکلی گڑھی اور
تلیا گڑھی سے گزر کر راج محل پہنچے جہاں ہم کچھ دن ٹھہرے۔ ہماری فوج بہت بڑی تھی
مگر عقب میں تاجروں پر کچھ دوسرے پہاڑیوں نے حملہ کر دیا۔ ہمارے محافظوں نے ان کا
پیچھا کیا، کئی کو مار دیا اور تیس چالیس پہاڑی لوگوں کو پکڑ لیا۔ اگلی صبح جب شہر
کے لوگ معمول کے مطابق ہاتھی گھوڑوں اور بیلوں کا چارہ لینے اور جلانے کی لکڑی
خریدنے پہاڑیوں کے پاس گئے تو پہاڑیوں نے ان پر حملہ کر دیا۔ سات آٹھ شہری مارے
گئے۔ پہاڑی اپنے ساتھ تین ہاتھی کئی اونٹ گھوڑے اور بیل بھی لے گئے۔ ہماری بندوق
بردار فوجوں نے جوابی کارروائی میں بہت سے پہاڑیوں کو مار دیا جو تیرکمان اور
تلواروں سے لڑ رہے تھے اور دو سو پہاڑیوں کو گرفتار کر لیا۔ انکی تلوار کا وزن 15
پاونڈ ہوتا تھا جو اب ہماری فتح کی ٹرافی بن چکی تھیں۔ کرنل گرانٹ کے حکم پر ان
پہاڑیوں پر شدید تشدد کیا گیا۔ کچھ کے ناک کان کاٹ دیئے گئے۔ کچھ کو پھانسی دے دی
گئی۔ اسکے بعد ہم نے کلکتہ کی طرف اپنا مارچ جاری رکھا۔

جون 1757ء میں پلاسی کی جنگ میں نواب سراج الدولہ (جو فرانس کا اتحادی تھا) کو شکست
دینے کے بعد کمپنی کے اعلیٰ ترین افسران نے بنگال میں یکے بعد دیگرے کئی نواب مقرر
کئے اور ہر ایک سے رشوت لے کر 26 لاکھ پاونڈ بٹور لئے۔ ایسٹ انڈیا کمپنی کی فوجیں
اکثر مقامی حکمرانوں کو اجرت کے عوض فوجی خدمات فراہم کرتی تھیں۔ لیکن ان فوجی
اخراجات سے مقامی حکمران جلد ہی کنگال ہو جاتے تھے اور اپنی حکمرانی کھو بیٹھتے
تھے۔ اس طرح ایسٹ انڈیا کمپنی کی سلطنت وسیع ہوتی چلی گئی۔ بنگال کے قحط (1769ء -
1770ء) نے کمپنی کے افسران کو امیر بننے کا بھر پور موقع فراہم کیا۔ چاول جو ایک
روپے میں 120 سیر ملتا تھا اب ایک روپے میں صرف تین سیر ملنے لگا۔ ایک جونیئر افسر
نے اس طرح 60,000 پاونڈ منافع کمایا۔ Cornelius Wallard کے مطابق ہندوستان میں
پچھلے دو ہزار سالوں میں 17 دفعہ قحط پڑا تھا۔ مگر ایسٹ انڈیا کمپنی کے 120 سالہ
دور میں 34 دفعہ قحط پڑا۔ مغلوں کے دور حکومت میں قحط کے زمانے میں لگان (ٹیکس) کم
کر دیا جاتا تھا مگر ایسٹ انڈیا کمپنی نے قحط کے زمانے میں لگان بڑھا دیا۔ Warren
Hastings کے مطابق لگ بھگ ایک کروڑ افراد بھوک سے مر گئے جو کل آبادی کا ایک تہائی
تھے۔ لوگ روٹی کی خاطر اپنے بچے بیچنے لگے تھے۔

برطانیہ کے ہاوس آف کامنز نے 1813ء میں Thomas Munroe (جسے 1820ء میں مدراس کا
گورنر بنایا گیا) سے جاننا چاہا کہ آخر صنعتی انقلاب کے بعدبرطانیہ کے بنے ہوئے
کپڑے ہندوستان میں کیوں نہیں بک رہے تو اس نے جواب دیا کہ ہندوستانی کپڑے کہیں
زیادہ بہتر کوالٹی کے ہوتے ہیں۔ اس نے مزید کہا کہ میں ایک ہندوستانی شال سات سال
سے استعمال کر رہا ہوں مگر وہ آج بھی نئی جیسی ہے۔ اگر کوئی مجھے یورپ کی بنی شال
تحفے میں بھی دے تو میں اسے استعمال نہیں کروں گا۔

برطانیہ میں بنے کپڑے کو ہندوستان میں مقبول بنانے کے لیے ہندوستان کی کپڑے کی
صدیوں پرانی صنعت کو بڑی بے رحمی سے تباہ کیا گیا۔ اگر کوئی جولاہا کپڑے بیچتا ہوا
نظر آ جاتا تو اس کے ہاتھ کا انگوٹھا کاٹ دیا جاتا تھا تاکہ وہ زندگی بھر کپڑا نہ
بن سکے۔ کسانوں کی آمدنی پر ٹیکس 66 فیصد کر دیا گیا جو مغل دور میں 40 فیصد تھا۔
روز مرہ استعمال کی عام اشیاء پر بھی ٹیکس عائد کیے گئے جن میں نمک بھی شامل تھا۔
اس سے نمک کی کھپت آدھی ہو گئی۔ نمک کم استعمال کرنے کی وجہ سے غریب لوگوں کی صحت
سخت متاثر ہوئی اور ہیضے اور لو لگنے کی وجہ سے ہونے والی اموات میں بڑا اضافہ ہوا۔

ایسٹ انڈیا کمپنی کے ایک ڈائریکٹر ہنری جارج ٹکر نے 1823ء میں لکھا کہ اس طرح
ہندوستان کو ایک صنعتی ملک کی حیثیت سے گرا کر ایک زراعتی ملک بنا دیا گیا ہے۔
(تاکہ انگلستان کا مال ہندوستان میں بیچا جا سکے) India is thus reduced from the
state of manufacturing to that of an agricultural country. (Memorials of the
Indian Govt. being a selection from the papers of Henry St. George Tucker
London, 1853 Page 494)

1814ء سے 1835ء تک برطانیہ کے بنے کپڑے کی ہندوستان میں فروخت میں 51 گنا اضافہ ہوا
جبکہ ہندوستان سے برطانیہ آنے والی درآمدات صرف چوتھائی رہ گئیں۔ اس دوران ڈھاکہ جو
کپڑا سازی کا بڑا مرکز تھا اس کی آبادی دیڑھ لاکھ سے گر کر صرف بیس ہزار رہ گئی۔
گورنر جنرل ویلیم بنٹنک نے 1834ء میں اپنی رپورٹ میں لکھا کہ معاشیات کی تاریخ میں
ایسی بدترین صورتحال کی مثال نہیں ملتی۔ ہندوستانی جولاہوں کی ہڈیوں سے ہندوستان کی
زمین سفید ہو گئی ہے۔

1771ء میں کمپنی کے پاس صرف 187 یورپی سول افسران تھے جو بنگال میں تعینات تھے اور
تین کروڑ لوگوں پر حکومت کرتے تھے۔ فوج میں بھی عموماً آدھے سے زیادہ لوگ ہندوستانی
ہوا کرتے تھے۔

1857ء کی جنگ آزادی میں شکست کے بعد انگریزوں نے ہندوستانیوں کو بے دریغ قتل کیا۔بے
شمارگاؤں دیہات جلا دیے اورسارے دیہاتیوں کو پھانسی دے دی۔ شہروں میں امراء کی
حویلیاں بارود سے اڑا دی گئیں۔ انگلینڈ میں نئی فوجی بھرتی کے لیے ہمیشہ کی طرح اس
جنگ کو بھی مذہب کا روپ دیا گیا۔ معظم پادری نے اپنے وعظ میں کہا کہ ہم نے توکافروں
کو مسیحت اور شائستگی جیسی نعمت کی پیشکش کری تھی لیکن انہوں نے نہ صرف اسے ٹھکرا
دیا بلکہ تشدد پر اتر آئے۔ اب تلوار نیام سے نکال لینی چاہیے اور ان سے ہزار گنا
بڑا بدلہ لینا چاہیے۔ لندن کے اخبار “دا ٹائم“ میں مطالبہ کیا گیا تھا کہ وہاں ہر
درخت کی شاخ پر باغی کی لاش ہونی چاہیے۔ اور واقعی یہی کیا گیا۔ دہلی میں کوئی درخت
ایسا نہ تھا جس سے کوئی لاش نہ لٹک رہی ہو۔ ایک سال تک ان لاشوں کو ہٹانے کی اجازت
نہ تھی۔ کانپور میں ایک برگد کے درخت سے 150 لاشیں لٹک رہی تھیں۔

"انگریز مورخین نے عام طور پر برٹش افواج کے ان بہیمانہ مظالم کو نظرا نداز کیا ہے
۔ لیکن کچھ نے اس پر نفریں اور دکھ کا اظہار ضرور کیا ہے جو بدلے کے جذبے سے
ہندوستانیوں پر کئے گئے تھے ۔ خود ہڈسن کا نام خون کا پیاسا پڑ گیا تھا ۔ نیل اس
بات پر فخر کیا کرتا تھا کہ نام نہاد مقدموں کے نام پر اس نے سینکڑوں ہندوستانیوں
کو پھانسی کے تختے پر چڑھایا ۔ الٰہ آباد کے آس پاس کوئی ایسا درخت نہیں بچا تھا جس
سے کسی ہندوستانی کی لاش نہ لٹکائی گئی ہو۔ ہوسکتا ہے کہ انگریزوں کو غصہ زیادہ
آگیا ہو۔لیکن یہی بات ہندوستانی بھی اپنے بارے میں کہا کرتے تھے ۔ اگر بہت سے
ہندوستانیوں کی اس حرکت کا کوئی جواز نہیں پیش کیا جاسکتا تو یہی بات انگریزوں کے
ساتھ بھی صادق آتی تھی۔ مسلمان امراء کو سور کی کھالوں میں زندہ سی دیاجاتا ۔ اور
پھر زبردستی ان کے گلے میں سور کا گوشت ڈال دیا جاتا ۔ہندؤوں کو لٹکتی تلواروں کے
تلے گائے کا گوشت کھانے پر مجبور کیا گیا۔ زخمی قیدیوں کو زندہ جلا دیا گیا۔ انگریز
سپاہی گاؤں میں نکل جاتے اور گاؤں والوں کو پکڑ کر لاتے اور انہیں اتنی اذیت دیتے
کہ آخر کار وہ مرجاتے ۔ کوئی بھی ملک یاکوئی بھی شخص اس قدر نفرت انگیز پر تشدد کام
نہیں کرسکتا ۔اس کے بعد بھی وہ اپنے کو مہذب ہونے کا دعویٰ کرتے ۔ "

نک روبنس اپنی کتاب The Corporation that Changed the World میں ایسٹ انڈیا کمپنی
کے بارے میں لکھتے ہیں“اس کمپنی نے معیشت کی تاریخ بالکل بدل دی۔ صدیوں سے دولت کا
بہاو مغرب سے مشرق کی طرف تھا۔ روم کے عروج کے زمانے سے یورپ تجارت کے لیے ایشیا کا
مرہون منت تھا اور مصالحہ، کپڑے اور نفیس اشیاء کے بدلے سونا اور چاندی ادا کرتا
تھا۔ انگلینڈ کے پاس ایسا کچھ نہیں تھا جسے مشرق خریدنا پسند کرتا۔ جنگ پلاسی سے
پہلے تجارتی توازن سارے ممالک کے خلاف اور بنگال کے حق میں تھا۔بنگال وہ جگہ تھی
جہاں جا کر یورپ کا سونا چاندی گُم ہو جاتا تھا اور جہاں سے یورپ کا سونا چاندی
واپس آنے کے امکانات صفر تھے۔ 1773ء تک سونے چاندی کے بہاو کا رخ پلٹ چکا تھا۔
1600ء میں ہندوستان اور چین کی معیشت یورپ کی معیشت سے دوگنی تھی۔ 1874ء میں جب
ایسٹ انڈیا کمپنی کا خاتمہ ہوا اس وقت یورپ کی معیشت ہندوستان اور چین کی معیشت کا
دُگنا ہو چکی تھی۔ اس کمپنی نے ساری دولت لوٹ کر انڈیا کو ناقابل تلافی نقصان
پہنچایا۔ اس کمپنی نے ہندوستان پر قبضہ جمانے کے لیے دو حربے استعمال کیئے۔ پہلا یہ
کہ فیصلہ کرنے والوں کو رشوت سے قابو کرو اور دوسرا یہ کہ عوام کو تقسیم
کرو۔(Divide and rule) جنگ پلاسی میں فتح حاصل ہونے سے ایسٹ انڈیا کمپنی کو 25 لاکھ
پاونڈ کا مال غنیمت ہاتھ لگا جبکہ لارڈ کلائیو کو دو لاکھ چونتیس ہزار پاونڈ ذاتی
منافع ہوا“۔

ایسٹ انڈیا کمپنی (جو جوہن کمپنی کے نام سے شروع ہوئی تھی) نے ہندوستان کو تجارت کے
نام پر لوٹ کر بے حساب دولت کمائی مگر ہندوستانیوں کو شدید کرب و اذیت سے دوچار
کیا۔ کمپنی کی تاریخ سے یہ سبق ملتا ہے کہ ملٹی نیشنل کمپنیاں صرف تجارت نہیں
چاہتیں بلکہ سیاسی طاقت بھی حاصل کرنا چاہتی ہیں۔



https://ur.wikipedia.org/wiki/%D8%A8%D8%AD%DB%8C%D8%B1%DB%81_%D8%B1%D9%88%D9%85

بحیرۂ روم، جسے اردو میں بحیرۂ متوسط یا بحیرۂ ابیض بھی کہا جاتا ہے، (انگریزی:
Mediterranean Sea) افریقا، یورپ اور ایشیا کے درمیان ایک سمندر ہے جو تقریبا چاروں
طرف سے زمین میں گھرا ہوا ہے۔ یہ صرف وہاں سے کھلا ہے جہاں اسپین اور مراکش آمنے
سامنے ہیں اور درمیان میں چند کلومیٹر کا سمندر ہے (دیکھیے: آبنائے جبل الطارق)
بحیرہ روم کے شمال میں یورپ، جنوب میں افریقہ اور مشرق میں ایشیا موجود ہے۔ یہ 2.5
ملین مربع کلومیٹر پر پھیلا ہوا ہے لیکن اسے بحر اوقیانوس سے منسلک کرنے والی
آبنائے جبرالٹر صرف 14 کلومیٹر چوڑی ہے۔

یہ بحیرہ درہ دانیال اور آبنائے باسفورس کے ذریعے بحیرہ مرمرہ اور بحیرہ اسود سے
بھی منسلک ہے۔ نہر سوئز بحیرہ روم کے جنوب مشرقی کنارے پر واقع ہے جو اسے بحیرہ
قلزم سے منسلک کرتی ہے۔

بحیرہ کے بڑے جزیروں میں قبرص، کریٹ، رہوڈز، سارڈینیا، کورسیکا، صقلیہ، مالٹا،
ابیزا، ماجورکا اور منورکا شامل ہیں۔



https://ur.wikipedia.org/wiki/%D8%A7%D9%86%DB%8C%D8%B3%D9%88%DB%8C%DA%BA_%D8%B5%D8%AF%DB%8C

انیسویں صدی میں 321 سے زیادہ بڑی جنگیں لڑی گئیں۔ ان میں نپولین کی جنگ، کریمیا کی
جنگ، امریکہ کی سِول وار، چین میں بوکسر کی جنگ، ہندوستان کی جنگ آزادی اور جنگ
افیون شامل ہیں۔ ان جنگوں میں سے 52 جنگیں یورپ میں لڑی گئیں۔ ان سو سالوں میں
برطانیہ جو اس وقت کی سُپر پاور تھا، 73 جنگوں میں شامل تھا۔ فرانس نے 50 اور اسپین
نے 44 جنگوں میں حصہ لیا۔ چھ بڑی لڑائیوں میں برطانیہ اور فرانس اتحادی تھے۔ اسپین
اور فرانس نو جنگوں میں اتحادی رہے۔ جبکہ برطانیہ اور اسپین سات مختلف جنگوں میں
اتحادی تھے۔ 1803 سے 1900 کے درمیان برطانیہ اور فرانس آٹھ موقعوں پر ایک دوسرے کے
خلاف لڑے۔ صرف 1815 میں اسپین اور فرانس چار مرتبہ ایک دوسرے کے خلاف لڑے۔ اسی صدی
میں برطانیہ اور اسپین 6 مرتبہ ایک دوسرے کے خلاف لڑے۔



https://ur.wikipedia.org/wiki/%D8%A7%D8%B3%D8%B1%D8%A7%D8%B1_%D8%A7%D8%AD%D9%85%D8%AF

ڈاکٹر اسرار احمد ایک ممتاز پاکستانی مسلمان سکالر تھے، جو پاکستان، بھارت، مشرق
وسطیٰ اور امریکہ میں اپنا دائرہ اثر رکھتے تھے۔ آپ بھارت کے ضلع ہریانہ میں مؤرخہ
26 اپریل، 1932ء کو پیدا ہوئے۔

آپ تنظیم اسلامی کے بانی تھے، جو پاکستان میں نظام خلافت کے قیام کی خواہاں ہے۔
تنظیم اسلامی کا مرکزی ہیڈکوارٹر لاہور، پاکستان میں واقع ہے۔

قیام پاکستان کے بعد آپ لاہور منتقل ہوگئے اور گورمنٹ کالج سے ایف ایس سی کا امتحان
امتیازی نمبروں سے پاس کیا۔ 1954ء میں انہوں سے کنگ ایڈورڈ کالج سے ایم بی بی ایس
کرنے کے بعد 1965ء میں جامعہ کراچی سے ایم اے کی سند بھی حاصل کی۔ آپ نے 1971ء تک
میڈیکل پریکٹس کی۔

دوران میں تعلیم آپ اسلامی جمیت طلبہ سے وابستہ رہے اور فعال کردار ادا کرتے ہوئے
ناظم اعلی مقرر ہوئے۔ تعلیم سے فراغت کے بعد آپ نے جماعت اسلامی میں شمولیت اختیار
کی۔ تاہم جماعت کی انتخابی سیاست اور فکری اختلافات کے باعث آپ نے اس سے علحیدگی
اختیار کرلی اور اسلامی تحقیق کا سلسلہ شروع کردیا اور 1975ء میں تنظیم اسلامی کی
بنیاد رکھی جس کے وہ بانی قائد مقرر ہوئے۔ 1981ء میں آپ جنرل ضیا الحق کی مجلس
شوریٰ کے بھی رکن رہے۔ حکومت پاکستان نے آپ کی خدمات کا اعتراف کرتے ہوئے اسی سال
ستارہ امتیاز سے نوازا۔ آپ مروجہ انتخابی سیاست کے مخالف تھے اور خلافت راشدہ کے
طرز عمل پر یقین رکھتے تھے۔ آپ اسلامی ممالک میں مغربی خصوصاً امریکی فوجی مداخلت
کے سخت ناقد تھے۔

تنظیم اسلامی کی تشکیل کے بعد آپ نے اپنی تمام توانائیاں تحقیق و اشاعت اسلام کے لۓ
وقف کردی تھیں۔ آپ نے 100 سے زائد کتب تحریر کیں جن میں سے کئی کا دوسری زبانوں میں
بھی ترجمہ ہوچکا ہے۔ آپ نے ‍قرآن کریم کی تفسیر اور سیرت نبوی صلی اللہ علیہ و آلہ
وسلم پر کئی جامع کتابیں تصنیف کیں۔ مشہور بھارتی مسلم اسکالر ڈاکٹر ذاکر نائیک سے
ان کے قریبی تعلقات تھے اسی ضمن میں انہوں نے بھارت کے کئی دورے بھی کئے۔ عالمی سطح
پر آپ نے مفسر قران کی حیثیت سے زبردست شہرت حاصل کی۔ بلا مبالغہ ان کے سیکڑوں آڈیو
، ویڈیو لیکچرز موجود ہیں جن کے دنیا کی کئی زبانوں میں تراجم ہوچکے ہیں۔ بلاشبہ یہ
کہا جاسکتا ہے کہ انہوں نے اسلام کا صحیح تشخص ابھارنے میں وہ اہم ترین کردار ادا
کیا جو تاریخ میں کبھی فراموش نہیں کیا جاسکے گا۔

ڈاکٹر اسرار احمد کافی عرصے سے دل کے عارضے اور کمر کی تکلیف میں مبتلا تھے۔ بالآخر
مؤرخہ 14 اپریل، 2010ء کو 78 برس کی عمر میں اپنے خالق حقیقی سے جا ملے۔ آپ کو
گارڈن ٹاؤن کے قبرستان میں سپرد خاک کیا گیا۔ ڈاکٹر اسرار احمد مرحوم کے پسماندگان
میں ان کی بیوہ، چار بیٹے اور پانچ بیٹیاں شامل ہیں۔



https://ur.wikipedia.org/wiki/%D8%A7%D8%AE%D8%A8%D8%A7%D8%B1

اردو میں اخبار ایسی اشاعت کو کہتے ہیں جس میں خبریں چھپتی ہیں۔ اس میں سیاست، فن،
تہذیب، کھیل، سماج، تجارت وغیرہ شعبوں کی خبریں شائع ہوتی ہیں۔ اصطلاحاً کسی واقعے
کا براہ راست ، بے لاگ اور صحیح بیان جس میں بہت سے افراد کو دلچسپی ہو۔ صحیح خبر
ایسے واقعہ کا بیان ہے جس میں کوئی تبصرہ نہ ہو کوئی الزام نہ لگایا گیا ہو، کسی
ذاتی رائے کا اظہار نہ کیاگیا ہو۔ کوئی حقیقت مسخ نہ کی گئی ہو اور اپنی جانب سے
کسی بات کا اضافہ نہ کیا گیا ہو۔ خبر میں تازگی ، قرب زماں و مکاں اور وسعت ہونی
ضروری ہے۔ طرز تحریر موثر اور دل نشین ہونا چاہیے۔ بعض خبریں مقامی اہمیت کی ہوتی
ہیں اور بعض عالمی امن و امان پر اثرانداز ہوتی ہیں جن سے ہر ملک کے عوام کو دلچسپی
ہوتی ہے بعض اوقات چھوٹی سی جگہ پر انوکھا یا دلچسپ واقعہ پیش آ جاتا ہے جو لوگوں
کی دلچسپی کا موجب بن جاتا ہے۔ خبر کی اہمیت کا تعلق متعدد چیزوں سے ہوتا ہے جن میں
خبر کا فوری پن یا تازگی قربت مکانی اثرات یا نتیجہ تعدد حیثیت عرفی تنازع مقدار یا
تعداد انوکھا پنشامل ہیں۔ کسی قانون کا نفاذ یا حکومت کا کوئی اعلان عوام پر اثر
نداز ہوتا ہو تو یہ بڑی خبر ہے۔ راز بھی خبر کا ایک اہم عنصر ہے۔ بڑے لوگوں کی
زندگی یا کردار کے چھپے ہوئے گوشوں میں جھانکنے کا شوق شدید ہوتا ہے۔ کسی معمولی
حیثیت کے آدمی کا بڑا کارنامہ یا بڑے آدمی کی چھوٹی سی بات بھی خبر بن سکتی ہے۔
واقعہ ، مشاہدہ اور واقعہ نگاری خبر کے عناصر ترکیبی ہیں۔ لیکن صحافی کو قاری کے
رجحانات ، اپنے اخبار کی پالیسی اور بعض اخلاقی اصولوں کا بھی پاس رکھنا ہوتا ہے۔
اخبارات خبریں بین الاقوامی اور ملکی خبررساں ایجینسیوں کے علاوہ اپنے نامہ نگاروں
اور خاص نمائندوں سے بھی حاصل کرتے ہیں۔ ہر اخبار کے سٹاف رپورٹر عام تقاریب سے
متعلق خبروں کے علاوہ تلاش اور کوشش سے خصوصی خبریں فراہم کرتے ہیں۔ اردو اخبارات
میں مندرجہ ذیل اہم ہیں

روزنامہ جنگ ، روزنامہ ایکسپریس ، روزنامہ جہان پاکستان ، روزنامہ نوائے وقت
،روزنامہ خبریں ان کے علاوہ اب پاکستان میں آن لائن اردو اخبار کا سلسلہ بھی بہت
مقبول ہے۔ اس سلسلے میں مندرجہ ذیل اخبارات یا خبروں کی ویب سائٹس اہم ہیں۔ اردو
پوائنٹ ، فلک نیوز



https://ur.wikipedia.org/wiki/%DA%AF%D9%84%DA%AF%D8%AA_%D8%A8%D9%84%D8%AA%D8%B3%D8%AA%D8%A7%D9%86

گلگت بلتستان (Gilgit Baltistan) پاکستان کا شمالی علاقہ ہے۔ تاریخی طور پر یہ تین
ریاستوں پر مشتمل تھا یعنی ہنزہ، نگر

گلگت اور بلتستان۔ 1848ء میں کشمیر کے ڈوگرہ سکھ راجہ نے ان علاقوں پر بزور قبضہ کر
لیا اور جب پاکستان آزاد ہوا تو اس وقت یہ علاقہ کشمیر کے زیرِ نگیں تھا۔ 1948ء میں
اس علاقے کے لوگوں نے خود لڑ کر آزادی حاصل کی اور اپنی مرضی سے پاکستان میں شمولیت
اختیار کی۔آزادی کے بعد سے یہ علاقہ ایک گمنام علاقہ سمجھا جاتا تھا جسے شمالی
علاقہ جات کہا جاتا لیکن زرداری کی حکومت نے اس خطے کو نیم صوبائی اختیارات دیے
اگرچہ یہاں کے لوگ مکمل صوبائی حیثیت چاہتے ہیں۔یہ پاکستان کا واحد خطہ ہے جس کی
سرحدیں تین ملکوں سے ملتی ہیں نیز پاکستان پڑوسی ملک بھارت سے تین جنگیں 48 کی جنگ
،کارگل جنگ اور سیاچین جنگ اسی خطے میں لڑا ہے جبکہ سن 71 کی جنگ میں میں اس کے کچھ
سرحدی علاقوں میں جھڑپیں ہوئیں جس میں کئی پاکستانی دیہات بھارتی قبضے میں چلے گئے
اس وجہ سے یہ علاقہ دفاعی طور پر ایک اہم علاقہ ہے نیز یہیں سے تاریخی شاہراہ ریشم
گزرتی ہے۔ 2009ء میں اس علاقے ہو آزاد حیثیت دے کر پہلی دفعہ یہاں انتخابات کروائے
گئے۔ جس کے نتیجے میں پاکستان پیپلز پارٹی سے تعلق رکھنے والے سید مہدی شاہ پہلے
وزیر اعلیٰ منتخب ہوئے ۔

شمالی علاقہ جات کی آبادی 11لاکھ نفوس پر مشتمل ہے جبکہ اس کا کل رقبہ 72971مربع
کلومیٹر ہے ‘ اردو کے علاوہ بلتی اور شینا یہاں کی مشہور زبانیں ہیں۔ گلگت و
بلتستان کا نیا مجوزہ صوبہ دوڈویژنز بلتستان اور گلگت پر مشتمل ہے۔ اول الذکر ڈویژن
سکردو اور گانچے کے اضلاع پر مشتمل ہے جب کہ گلگت ڈویژن گلگت،غذر،دیا میر، استور
اورہنزہ نگر کے اضلاع پر مشتمل ہے۔ شمالی علاقہ جات کے شمال مغرب میں افغانستان کی
واخان کی پٹی ہے جو پاکستان کو تاجکستان سے الگ کرتی ہے جب کہ شمال مشرق میں چین کے
مسلم اکثریتی صوبے سنکیانگ کا ایغورکا علاقہ ہے۔ جنوب مشرق میں مقبوضہ کشمیر، جنوب
میں آزاد کشمیر جبکہ مغرب میں صوبہ خیبر پختونخوا واقع ہیں۔ اس خطے میں سات ہزار
میٹر سے بلند 50 چوٹیاں واقع ہیں۔ دنیا کے تین بلند ترین اور دشوار گزار پہاڑی
سلسلے قراقرم،ہمالیہ اور ہندوکش یہاں آکر ملتے ہیں۔ دنیا کی دوسری بلند ترین چوٹی
کے ٹو بھی اسی خطے میں واقع ہے۔ جب کہ دنیا کے تین سب سے بڑے گلیشئیر بھی اسی خطے
میں واقع ہیں۔

چینی سیاح فاہیانگ جب اس علاقے میں داخل ہوا تو یہاں پلولا نامی ریاست قائم تھی جو
پورے گلگت بلتستان پے پھیلی ہوئی تھی اور اسکا صدر مقام موجودہ خپلو کا علاقہ تھا۔
پھر ساتھویں صدی میں اسکے بعض حصے تبت کی شاہی حکومت میں چلے گئے پھر 9 صدی میں یہ
مقامی ریاستوں میں بٹ گئی جن میں سکردو کے مقپون اور ہنزہ کے ترکھان خاندان مشہور
ہیں مقپون خاندان کے راجاؤں نے بلتستان سمیت لداخ،گلگت اور چترال تک کے علاقوں پر
حکومت کی احمد شاہ مقپون اس خاندا کا آخری راجا تھا جسے ڈوگرہ افواج نے ایک ناکام
بغاوت میں 1840ء میں قتل کر ڈالا پھر 1947ء میں بر صغیر کے دوسرے مسلمانوں کی طرح
یہاں بھی آزادی کی شمع جلنے لگی کرنل مرزا حسن خان نے اپنے ساتھیوں کے ہماراہ پورے
علاقے کو ڈوگرہ استبداد سے آزاد کر ڈالا۔

گلگت و بلتستان اب نو اضلاع پر مشتمل ہے جن میں سے چار بلتستان میں، تین گلگت اور
دو ہنزہ۔نگر کے اضلاع ہیں۔ اس سے پہلے ہنزہ۔نگر کو بھی گلگت ڈویژن میں شمار کیا
جاتا تھا جسے اب علاحدہ کر دیا گیا ہے۔



https://ur.wikipedia.org/wiki/%DA%A9%D8%A7%D8%B1%D9%84_%D9%85%D8%A7%D8%B1%DA%A9%D8%B3

سا ئنسی اشتراکیت (مارکسیت) کے بانی کارل مارکس 5 مئی 1818ء میں جرمنی کےشہر ٹرِیئر
(Trier) (صوبہ رائن پروشیا) میں ایک قانون دان گھرانے میں پیدا ہوئے۔ مارکس کی جنم
بھومی صوبہ رائن صنعتی طور پر بہت ترقی یافتہ تھا ۔اٹھارہویں صدی میں فرانس کے
بورژوازی انقلاب کی وجہ سے یہاں جاگیرداری واجبات اور ٹیکس منسوخ ہو چکے تھے۔ کوئلے
کے ذخائر سے حاصل شدہ بڑی بڑی رقوم نے صنعتی ترقی کے لئے حالات سازگار کر دئے تھے ۔
اس طرح صوبہ رائن میں بڑے پیمانے کی سرمایہ داری صنعت لگ چکی تھی اور ایک نیا طبقہ
یعنی پرولتاریہ بھی پیدا ہو گیا تھا۔

1830ء سے 1835ء تک مارکس نے ٹرِیيَر کے جمناسٹک سکول میں تعلیم حاصل کی ۔ جس مضمون
پر اُن کو بی اے کی ڈ گری دی گئی اُس کا عنوان تھا ’’پیشہ اختیار کرنے کے متعلق ایک
نوجوان کے تصورات‘‘۔ اِس مضمون سے پتہ چلتا ہے کہ اِس سترہ سالہ نو جوان نے ابتدا
ہی سے اپنی زندگی کا مقصد انسانیت کی بے لوث خد مت کو ٹھہرایا۔جمناسٹک سکول کی
تعلیم مکمل کرنے کے بعد مارکس نے پہلے تو بون میں پھر برلن یونیورسٹی میں قانون پڑ
ھا۔ علم قانون اُس کا پسندیدہ مضمون تھا۔ لیکن اُس نے فلسفہ اور تاریخ میں بھی گہری
دلچسپی لی۔

مارکس کے سائنسی اور سیاسی نظریات نما یاں طور پر اُس وقت متشکل ہو ئے جب جرمنی اور
دوسرے یورپی ملکوں میں عظیم تاریخی واقعات کی زمین ہموار ہو رہی تھی۔ سرمایہ داری
کے ترقی کر جانے سے یورپ کے بہت سے ملکوں میں جاگیرداری رشتوں کی باقیات بہت زیادہ
ناقابلِ برداشت ہو گئی تھیں۔ مشینوں کے ظہور اور سرمایہ دار نہ صنعت کی بڑے پیمانے
پر ترقی نے کسانوں اور دستکاروں کو برباد کرکے رکھ دیا تھا۔ پرولتاریہ کی شکل و
صورت ایک ایسے طبقے سی ہو گئی تھی جو پیدا وار کے تمام وسیلوں سے محروم ہو چکا تھا
۔مغربی یورپ کے ملکوں میں سرمایہ داری کی اٹھان نے طبقاتی جنگ کے خدوخال، بُورژوا
جمہوریت اور قومی آزادی کی تحریکوں کو نمایاں کر دیا۔ پرولتاریہ تاریخی قو ت کی
صورت میں ا بھرآئی جو ابھی تک ابتدائی حالت میں تھی اور سرمایہ دارانہ ظلم و ستم کے
خلاف غیر شعوری احتجاج تھی۔ نیم جاگیردارانہ پسماندہ، معاشی اور سیاسی طور پر غیر
متحدہ جرمنی میں ایک بورژوا جمہوری انقلاب پل رہا تھا جہاں مو جود جاگیرداری اور
نئی پیدا شدہ سرمایہ داری، دونوں کے ہاتھوں لوگ دوہرے جبر کاشکا ر تھے۔ 1830دہائی
کے آخر میں 1840ء کی دہائی کے شروع میں جر منی کے زیادہ تر عوام میں بے چینی کا
احساس بڑھ گیا۔ سماجی زندگی کی سرگرمیوں میں مختلف تضادات جنم لے رہے تھے۔ بورژوازی
اور دانشوروں میں انواع و اقسام کی صف بندیاں ہورہی تھیں ۔

ہیگل کے کام سے مارکس کی شناسائی اُس کے طالب علمی کے زمانے ہی میں ہوگئی تھی جب
اُس نے ہیگل کے نوجوان پیروکاروں سے جو ہیگل کے فلسفے سے انتہا پسند انہ نتا ئج نکا
لنے کی کوشش کرتے تھے میل جو ل شروع کیا۔مارکس کے مقالے’’دیماکریٹس کے فطرتی فلسفے
اور ایپی کیورس کے فطرتی فلسفہ میں فرق‘‘ سے پتہ چلتا ہے کہ اگر چہ وہ ابھی مثالیت
کے نقطہ نظر سے چمٹا ہوا تھا ۔ اُس نے ہیگل کی جدلیاتی تضاد کے فلسفے سے مزاحمتی
انقلابی نتائج نکالنا شروع کر دیئے تھے ۔ مثال کے طور پر جب ہیگل نے ا یپی کیورس کو
اُس کی مادیت اور دہریت کی بنا پر شدید تنقید کا نشانہ بنایا، مارکس نے اس کے بر
عکس اس قد یم یونانی فلسفی کی مذہب اور اوہام پرستی کے خلاف جرات مندانہ جد و جہد
کی تعریف کی ۔ مارکس نے اپنا مقالہ یونیورسٹی کو پیش کیا اور اپر یل 1841میں فلسفہ
میں ڈاکٹریٹ کی ڈگر ی حا صل کی ۔

یو نیورسٹی کا کام ختم کرنے کے بعد اُس نے چاہا کہ وہ اپنے آپ کو علمی کام کے لئے
وقف کر دے اور بون میں پروفیسر بن جائے لیکن پروشیا گورنمنٹ کی ترقی پسند پروفیسروں
کو یو نیو رسٹیو ں سے نکال با ہر کر نے کی رجعت پسندانہ روش سے مارکس کا یہ یقین
پختہ ہوگیا کہ پروشیا کی یونیورسٹیوں میں ترقی پسند ا نہ اور تنقیدی خیالات کی کو
ئی گنجائش نہیں ۔

ری انشے زیتونگ (Rheinische Zeitung) نے مارکس کو سیا سی قدامت اور ظلمت پسندی کے
خلاف نئے خیالات کا پرچار کرنے کے لئے پلیٹ فارم مہیا کر دیا۔ وہ اپریل 1842ء کو اس
اخبار سے منسلک ہو گیا اور اسی سال اکتوبر میں اس کا ایڈیٹربن گیا ۔مارکس کی زیر
ادارت رنشے زیؤنگ کا انقلابی جمہوری رجحان اور زیادہ واضح ہوگیا۔ اُس نے سما جی سیا
سی اور روحانی بالادستی کے ہر جبر کے خلا ف بے باکانہ یُورش کر دی جو پروشیا اور
تمام جرمنی میں پھیل گئی ۔ مارکس نے ایک سچے جمہوری انقلابی کی طرح اپنے سلسلۂِ
مضامین میں عوام کی معاشی اغراض کا تحفظ کیا ۔ ’’رائن لینڈٹیگ میں چوب چوری کے
قانون پر بحث ‘‘ ’’کچھ موزلے کی خط و کتابت کے با رے میں‘‘ اور دیگر مضامین اہم
ہیں۔ اخبار کے تجربے سے مارکس کو مزدوروں کے حالات اور جرمنی کی سیاسی زندگی کا
بھرپور شعور حاصل ہوا۔ لوگوں کی اہم ضروریات کے بارے میں بھی پرو شیا کی حکومت او
راُس کے افسر وں کے سفاک رویّے کے بیسیوں حقائق دیکھتے ہوئے مارکس اس نتیجے پر
پہنچا کہ یہ حکومت، اس کے افسران اور اس کے قوانین، لوگوں کی آرزوؤں کے محافظ اور
عکاس نہیں بلکہ حکمرانوں کے مفادات کی نمائندگی کرتے ہیں جن میں امراء اور علماء
بھی شامل ہیں۔ یہ ری انشے زیتونگ میں کام کرنے کا نتیجہ تھا کہ اُس نے معا شیا ت
میں دلچسپی لینا شروع کردی ۔ اینگلز کے کہنے کے مطا بق بعد میں مارکس اکثر کہا کرتا
تھا کہ یہ اُس کا ’چوب چوری کا قانون‘ پڑھنے اور موزلے کسانوں کے حالات کی تحقیق
کرنے کا نتیجہ تھا جس نے اُسے خالص سیاسیات سے معاشی تعلقات کی طرف متوجہ کیا اور
اس طرح اسے سوشلزم کی راہ دکھائی ۔

مارکس کی معاشی اور سماجی مسائل سے بھرپور لگن نہ صرف جرمنی کے عوام کی تکلیف دہ بد
حالی اور محرومی دیکھ کر جاگی تھی بلکہ نہایت ترقی یافتہ سر مائے دار ملکوں،برطانیہ
اور فرانس کے حالات و واقعات سے بھی ابھری تھی۔لائن (Lyons) کے مزدوروں کی 1831ء
اور 1834ء کی بے چینی، 1830ء کے آخر میں برطانیہ کے محنت کشوں میں انقلابی تحریک کی
لہر، ان سب نے 1842ء میں اپنے نکتہ عروج پر پہنچ کر سیاسی کردار (چارٹزم) اپنا لیا۔
اسی طرح مزدوروں کے کچھ اور عملی اقدام بہت زیادہ سیاسی اہمیت کے حامل تھے۔ اسی وقت
سے یورپ کے نہایت ترقی یافتہ ملکوں میں بورژوازی اور پر ولتاریہ میں طبقاتی کشمکش
کا واضع اجراء ہوگیا۔

اکتوبر 1843ء کے آخر میں مارکس پیرس چلا گیا۔ فرانس کے دارالحکومت کی زندگی نے اس
کو نئی آگہی اور سیاسی تجربے سے مالامال کردیا۔ وہ شہر کے نواح میں مزدوروں کی
بستیوںاکثر جا یا کرتا۔ اس نے انجمن عدل (یہ جرمن مزدوروں اور کاریگروں کی ایک خفیہ
جماعت تھی) کے لیڈروں اورفرانس کی بہت سی خفیہ تنظیموں کے رہنماؤں سے بھی رابطہ
قائم کیا۔ مگر ان میں سے کسی کا ممبرنہ بنا۔ یہاں اس نے فرانس کے خیال سوشلسٹوں
آئٹانے کیبٹ، پیری لی روکس، لوئی بلینک اور پیری پرودھوں سے بھی شناسائی حاصل کی۔
آئزک ہائنے سے اس کی دوستی ہوئی اور روسی سوشلسٹوں، ایم، اے باکونن، وی، پی بوٹکن،
اور دوسروں سے بھی آگاہی ہوئی۔

مارکس نے بورژوا سیاسی اقتصادیات پر ایک عظیم تنقیدی کتاب لکھنے کا ارادہ کیا۔ اور
اس نکتہ نظرسے سیاسی اقتصادیات کے کلاسیکل نمائندوں آدم سمتھ، ڈیوڈریکارڈو اور
دوسرے ماہرین اقتصادیات کی تصانیف پڑھیں۔ اس مطالعہ کا نتیجہ 1844ء کے نامکمل
’معاشی فلسفیانہ مسودات‘ کی صورت میں ظہور پزیر ہوا۔ بورژوا ماہرین معاشیات پر
تنقید کرتے ہوئے مارکس نے سرمایہ دارانہ استحصال کے کچھ خدو خال اجاگرکئے۔ اس نے
ابتدائی خام مساواتی کمیونزم پر تنقید کی۔ اس نے ہیگل کے فلسفے کاعمومی اور جدلیات
کا تنقیدی تجزیہ کیا۔اس مسودے پر اب بھی فیورباخ کا اثر دکھائی دتیاہے۔ اس نے عظیم
خیالی UTOPIAN سوشلسٹوں ہیزی سینٹ سائمن، چارلس فور ئیر، رابرٹ اوون اور دوسروں کی
کار کردگی کا بھی مطالعہ کیا۔ خیالی سوشلسٹوں نے اگرچہ سرمائے داری معاشرے کو شدید
تنقید کا نشانہ بنایا تھا مگر وہ اس کے ارتقا کے اصول وضع کرنے میں ناکام رہے۔ وہ
اس سماجی قوت کی نشاندہی بھی نہ کر سکے جو نئی سوسائٹی کی تعمیر میں ہراول دستے کا
کردار ادا کر سکی تھی۔ مارکس نے اٹھارہویں صدی کے آخر میں فرانس میں بپا ہونے والے
بورژوا انقلاب کے مطالعہ میں بہت سا وقت صرف کیا۔ اس نے خصوصاً اس واقعے کا تاریخی
پس منظر دیکھا۔ فرانسیی مزدوروں کی زندگی اور جدوجہد سے تازہ آشنائی، بورژوا
اقتصادیات کے تنقیدی مطالعے اور خیالی سوشلسٹوں کی تحریروں نے مارکس کے عنییت سے
مادیت اور انقلابی جمہوریت سے اشتراکت کی طرف جانے کا فیصلہ دے دیا ۔ مارکس کی زند
گی میں یہ فیصلہ کن موڑ اس کے ڈچ فرانزوسچے جاربوچر Deutsch- Franzosische
Jahrbucher میں چھپنے والے مضامین سے واضع طور پر منعکس ہوتا ہے۔ یہ اخبار مارکس
اور آرنلڈ روج کی ادارت میں فروری 1844ء میں پیرس سے شائع ہوا ۔ اپنے ایک مضمون
ے’ہودیو ں کا مسئلہ ‘میں مارکس نے ہیگل کے پیر وکار بر و نو بائر کے قو می مسائل کے
بارے میں عینی نظریات رکھنے پر تنقید کر تے ہو ئے پہلی بار بورژوا انقلاب اور اشترا
کی انقلاب کے بنیادی فرق کی واضع تعر یف کی جو پہلے کبھی نہیں ہوئی تھی ۔ اس کا
مضمون ’ہیگل کے فلسفہ حق پر تنقید، ایک تعارف‘ اپنی گہرائی اور بصیرت کے لحاظ سے
خاص طور پر قابلِ توجہ ہے۔ جرمنی میں مذہب پر تنقیدکی مثبت اہمیت قبول کر تے ہوئے
مارکس نے دیکھا کہ کس طرح ترقی پسند فلسفے کا کام مذہب کے خلاف جدو جہد سے ان خارجی
حالات کے خلاف جد و جہد میں بدل گیا جو مذہب کو جنم دیتے ہیں ، یعنی عرش پر تنقید
کو دھرتی پر تنقید، مذہب کی تنقید کوقانون کی تنقید ، اور دینیات پر نکتہ چینی کو
سیاسیات پر نکتہ چینی کے روپ میں بدلنا ہے۔ مارکس نے زور دیاکہ تنقید نہایت موثراور
انقلابی ہونی چایئے اس نے لکھاکہ تنقیدکا ہتھیار شمشیروسناں کے ساتھ ہونے والی
جدوجہد کی جگہ نہیں لے سکتا ۔ مادی طاقت کا رد مادی طاقت ہی سے کیا جا سکتا ہے لیکن
نظریہ جونہی عوام کو اپنی گرفت میں لے لیتاہے، مادی قوت بن جاتاہے۔

اس وقت سے لے کر آئندہ اس کی تمام توانائی اور ذہانت کی تمام تر قوتیں پرولتاریہ کی
آبیاری کے لے وقف ہو گئیں جو سب سے زیادہ ترقی پسند، مکمل انقلابی طبقہ ہے اور اس
دنیا بھر کو انقلابی تبدیلی سے ہمکنار کرنے کی صلاحیت رکھتاہے۔ پرولتاریہ کے مطا
لبات کی عظم جدوجہد میں مارکس کوفریدرک اینگلز کی شخصیت کے روپ میں ایک وفاداردوست
اور کامریڈمل گیا۔پہلی بار وہ دونوں 1942 میں ملے جب اینگلز نے انگلینڈجاتے ہو ئے
کولون میں اپنا سفر منقطع کیا اور ری انشے زیؤنگ (Rheinische Zeitung) کے ادارتی
دفاترمیں گیا۔ اینگلز کے انگلینڈ میں قیام کے دوران دونوں دانشوروں کے مابین خط
وکتابت کا سلسلہ جاری رہا۔ اینگلز نے ایک مقالہ سیاسی معاشیات پر تنقیدی مضامین
لکھا جو ڈوشے فرا نز وشے جیر بو چرڈDeutsch- Franzosische Jahrbucher میں شائع ہوا۔
جس سے سیاسی معاشیات میں مارکس کی دلچسپی دو آتشہ ہو گئی ۔



https://ur.wikipedia.org/wiki/%D9%BE%D8%A7%DA%A9%D8%B3%D8%AA%D8%A7%D9%86_%D9%82%D9%88%D9%85%DB%8C_%DA%A9%D8%B1%DA%A9%D9%B9_%D9%B9%DB%8C%D9%85

پاکستان کرکٹ ٹیم کرکٹ کی دنیا میں پاکستان کی نمائندگی کرتی ہے جس کا انتظامیہ
پاکستان کرکٹ بورڈ ہے۔ پاکستان کوبین الاقوامی مقابلوں میں حصہ لینے کی اجازت بین
الاقوامی کرکٹ انجمن (International Cricket Council) نے 1952ء میں دی۔ پاکستان نے
اپنا پہلا ٹیسٹ میچ 16 اکتوبر، 1952ء میں بھارت کے خلاف دہلی میں کھیلا۔ پاکستان
کرکٹ ٹیم اس وقت دنیا کی مضبوط ترین ٹیموں میں شامل ہے۔ پاکستان نے اپنا پہلا عالمی
کرکٹ کپ عمران خان کی قیادت میں 1992ء میں برطانیہ کے خلاف جیتا ۔ پاکستان نے کئی
مایہ ناز گیند باز وبلے باز پیدا کیے ہیں جن میں عمران خان، وسیم اکرم، عبدالقادر ،
سرفراز نواز ، وقار یونس ، شعیب اختر ، انضمام الحق ، یونس خان ،شاہد آفریدی اور
جاوید میانداد کا نام آتا ہے 18 اکتوبر 2016 ء تک پاکستان نے 400 ٹیسٹ کھیلے ہیں جن
میں سے 129 جیتے اور 113 ہارے، اور 158 بلا نتیجہ رہے۔ پاکستانی ٹیم اس وقت ایشیائی
ٹیموں میں سب سے زیادہ ٹیسٹ جیتنے والی ٹیم ہے آئی سی سی کی درجہ بندی کے مطابق
پاکستان ٹیسٹ میچوں میں دوسری(2) ایک روزه میچوں میں آٹھویں (8) اور ٹی ٹونٹی میں
ساتویں (7) پوزیشن پر موجود ہے.

پاکستان میں ہر قسم کی کرکٹ (فرسٹ کلاس) ، ٹیسٹ کرکٹ، اور ایک روزہ کرکٹ، پاکستان
کرکٹ بورڈ کے ذمہ ہے۔ یہ محکمہ صدر پاکستان کے زیرہ نگرانی کام کرتا ہے۔ اس کی
انتظامیہ میں پرانےکرکٹر، ارور کاروباری حضرات شامل ہیں۔ علاقائ ٹیمرں کے مقابلے جن
میں قائد اعظم ٹرافی شامل ہے کا انتظام اور میدانوں کی دیکھ بھال بھی اسی کے ذمہ
ہے۔

صدر پاکستان کرکٹ بورڈ کے صدر کا انتخاب کرتا ہے اس وقت بورڈ کا صدر شہر یار خان
ہے۔ حال ہی میں صدر پاکستان نے نئے آئین کی منظوری دی ہے جس کے تحت علاقائی ٹیموں
کی انتظامیہ کے افراد کرکٹ بورڈ کو چلائیں گے۔

عبدالجلیل جو پاکستان میں چاچا کرکٹ کے نام سے مشہور ہیں ، ہر جگہ پاکستانی کرکٹ
ٹیم کی حوصلہ افضائی کے لیے میدان میں موجود ہوتے ہیں۔ پاکستان کرکٹ بورڈ ان کو
ماہانہ دس ہزار روپیہ دیتا ہے۔ وہ سال 1969 سے ٹیم کے ساتھ ہیں۔



https://ur.wikipedia.org/wiki/%D9%86%D9%85%D8%A7%D8%B2

اور اللہ کی جانب سے "صلوٰۃ" کے معنی بہترین ذکر کے ہیں جبکہ ملائکہ کی طرف سے
"صلوٰۃ" کے معنی دعا ہی کے لیے جائیں گے۔ ارشادِ باری تعالٰیٰ ہے:

اس آیت کی روشنی میں نماز کا سب سے اہم فلسفہ یاد خدا ہے اور یاد خدا ہی ہے جو
مشکلات اور سخت حالات میں انسان کے دل کو آرام اور اطمینان عطا کرتی ہے ۔

حضرت فاطمہ زہرا سلام اللہ علیھا مسجد نبوی میں اپنے تاریخی خطبہ میں اسلامی
دستورات کے فلسفہ کو بیان فرماتے ہوئے نماز کے بارے میں اشارہ فرماتی پیں:

ہشام بن حکم نے امام جعفر صادق علیہ السلام سے سوال کیا : نماز کا کیا فلسفہ ہے کہ
لوگوں کو کاروبار سے روک دیا جائے اور ان کے لئے زحمت کا سبب بنے؟

اسلامی حق کے علاوہ کہ جو مسلمان اسلام کی وجہ سے ایک دوسرے کی گردن پر رکھتے ہیں
ایک دوسرا حق بھی ہے جس کو انسانی حق کھا جاتا ہے جو انسانیت کی بنا پر ایک دوسرے
کی گردن پر ہے۔ انہیں انسانی حقوق میں سے ایک حق، دوسروں کی محبت اور نیکیوں اور
احسان کا شکر یہ اداکرنا ہے اگر چہ مسلمان نہ ہوں۔ دوسروں کے احسانات اور نیکیاں
ہمارے اوپر شکریے کی ذمہ داری کو عائد کرتی ہیں اور یہ حق تمام زبانوں، ذاتوں،
ملتوں اور ملکوں میں یکساں اور مساوی ہے۔ لطف اور نیکی جتنی زیادہ اور نیکی کرنے
والا جتنا عظیم و بزرگ ہو شکر بھی اتنا ہی زیادہ اور بہتر ہونا چاہیے۔

ہماری معنوی تربیت کے لئے انبیاء علیہم السلامکو بھیجا، نیک بختی اور سعادت کے لئے
آئین وضع کئے، حلال و حرام میں فرق واضح کیا۔ ہماری مادی زندگی اور روحانی حیات کو
ہر طرح سے دنیاوی اور اخروی سعادت حاصل کرنے اور کمال کی منزل تک پہنچنے کے وسائل
فراہم کئے۔ خدا سے زیادہ کس نے ہمارے ساتھ نیکی اور احسان کیا ہے کہ اس سے زیادہ اس
حق شکر کی ادائیگی کا لائق اور سزاوار ہو۔ انسانی وظیفہ اور ہماری عقل و وجدان
ہمارے اوپر لازم قرار دیتی ہیں کہ ہم اس کی ان نعمتوں کا شکر ادا کریں اور ان
نیکیوں کے شکرانہ میں اسکی عبادت کریں اور نماز ادا کریں۔ چونکہ وہ ہمارا خالق ہے،
لہذا ہم بھی صرف اسی کی عبادت کریں اور صرف اسی کے بندے رہیں اور مشرق و مغرب کے
غلام نہ بنیں۔

نماز خدا کی شکر گزاری ہے اور صاحب وجدان انسان نماز کے واجب ہونے کو درک کرتا ہے۔
جب ایک کتے کو ایک ہڈی کے بدلے میں جو اس کو دی جاتی ہے حق شناسی کرتا ہے اور دم
ہلاتا ہے اور اگر چور یا اجنبی آدمی گھر میں داخل ہوتا ہے تو اس پر حملہ کرتا ہے تو
اگر انسان پروردگار کی ان تمام نعمتوں سے لاپرواہ اور بے توجہ ہو اور شکر گزار ی کے
جذبہ سے جو نماز کی صورت میں جلوہ گر ہوتا ہے بے بہرہ ہو تو کیا ایسا انسان قدردانی
اور حق شناسی میں کتے سے پست اور کمتر نہیں ہے؟

حمزہ بن حبیب صحابی رسول اکرم صلی اللہ علیہ و آلہ وسلم کہتے ہیں: میں نے رسول خدا
صلی اللہ علیہ و آلہ وسلم سے نماز کے بارے میں سوال کیا تو آنحضرت صلی اللہ علیہ و
آلہ وسلم نے اس کے خواص، فوائد اور اسرار کے بارے میں اس طرح فرمایا:

{{اقتباس|نماز دین کے قوانین میں سے ایک قانون ہے۔ پروردگار کی رضا و خوشنودی نماز
میں ہے۔ نماز انبیاء علیہم السلام کا راستہ ہے۔ نمازی، محبوب ملائکہ ہے۔ نماز
ہدایت، ایمان اور نور ہے۔ نماز روزی میں برکت، بدن کی راحت، شیطان کی ناپسندی اور
کفار کے مقابلہ میں اسلحہ ہے۔ نماز دعا کی اجابت اور اعمال کی قبولیت کا ذریعہ ہے۔
نماز نمازی اور ملک الموت کے درمیان شفیع ہے۔ نماز قبر میں انسان کی مونس، اس کا
بستر اور منکر و نکیر کا جواب ہے۔ نماز قیامت کے دن نمازی کے سرکا تاج، چہرے کا
نور، بدن کا لباس اور آتشِ جہنم کے مقابلہ میں سپر ہے۔ نماز پل صراط کا پروانہ، جنت
کی کنجی، حوروں کا مہر اور جنت کی قیمت ہے۔ نماز کے ذریعہ بندہ بلند درجہ اوراعلی
مقام تک پہنچتا ہے اس لئے کہ نماز تسبیح و تہلیل، تمجید و تکبیر، تمجید و تقدیس اور
قول و دعا ہے۔

ہر عبادت کا ایک ستون اور پایہ ہوتا ہے جس پر پوری عمارت کا دارو مدار ہوتا ہے، اگر
کبھی اس ستون پر کوئی آفت آجائے تو پوری عمارت زمیں بوس ہو جاتی ہے۔ اسی طرح سے
نماز ایک دیندار انسان کے دین و عقائد کےلئے ایک ستون کے مانند ہے۔ حضرت علی علیہ
السلام تمام مسلمانوں اور مومنین کو وصیت کرتے ہوئے فرماتے ہیں :

نمازی اللہ اکبر کہتے ہی مخلوقات سے جدا ہو کر ایک روحانی اور ربانی سفر کا آغاز
کرتا ہے جس سفر کا مقصد خالق و مالک سے راز و نیاز اور اس سے گفتگو کرنا ہے اور
اپنی بندگی کا اظہار کرنا، اس سے ہدایت و راہنمائی اور سعادت و خوش بختی طلب کرنا
ہے۔

نمازی کو خدا، انبیاء علیہم السلام اور ائمہ اطہار علیہم السلام کے نزدیک ایک خاص
درجہ و مقام حاصل ہے جس کی وجہ سے خدا وند عالم دوسرے لوگوں پر برکتیں نازل کرتا ہے
اور ان سے بلاؤں اور عذاب کو دور کرتا ہے۔ جیسا کہ حدیث قدسی میں خدا وند عالم
فرماتا ہے :

واجب کے معنی ہیں "ضروری"۔ واجب سے مراد وہ چیزیں ہیں جن کا نماز میں ادا کرنا
ضروری ہے اور اگر ان میں سے کوئی چیز رہ جائے تو اس کے ازالہ کے لیے سجدہ سہو کرنا
پڑے گا۔ اور اگر سجدہ سہو نہ کیا تو نماز کو دہرانا پڑے گا۔

سنن جمع ہے سنت کی اور سنن نماز وہ چیزیں ہیں جو رسول اللہ صلی اللہ علیہ و آلہ
وسلم سے ثابت ہیں انکی تاکید فرض اور واجب کے برا بر نہیں اسی لیے اگر نماز کی
سنتوں میں سے کوئی ایک چھوٹ جائے تو نماز ہو جاتی ہے اور سجدۂ سہو واجب نہیں ہوتا۔
مگر جان بوجھ کر کسی سنت کو چھوڑ دینا بہت بری بات ہے اور کسی سنت کی توہین کرنا
سخت گناہ بلکہ کفر ہے۔



https://ur.wikipedia.org/wiki/%D9%85%D9%8A%D8%B1_%D8%AA%D9%82%DB%8C_%D9%85%DB%8C%D8%B1

میر تقی میر اصل نام میر محمد تقى اردو كے عظیم شاعر تھے۔ میر ان کا تخلص تھا۔ اردو
شاعرى ميں مير تقى مير كا مقام بہت اونچا ہے ـ انہیں ناقدین و شعرائے متاخرین نے
خدائے سخن کے خطاب سے نوازا۔ وہ اپنے زمانے كے ايك منفرد شاعر تھےـ

میر تقی میر، آگرہ میں 1723ء میں پیدا ہوئے۔ ان کے والد کا نام محمد علی تھا لیکن
علی متقی کے نام سے مشہور تھے۔ اور درویش گوشہ نشین تھے۔ میر نے ابتدائی تعلیم والد
کے دوست سید امان للہ سے حاصل کی مگر مزید تعلیم سے پہلے جب میر ابھی نو برس کے تھے
وہ چل بسے تب ان کے بعد ان کے والد نے خود تعلیم و تربیت شروع کی۔ مگر چند ماہ بعد
ہی ان کا بھی انتقال ہو گیا۔ یہاں سے میر کی زندگی میں رنج و الم کے طویل باب کی
ابتداء ہوئی۔ ان کے سوتیلے بھائی محمد حسن نے اچھا سلوک نہ کیا۔ تلاش معاش کی فکر
میں دہلی پہنچے اور ایک نواب کے ہاں ملازم ہو گئے۔ مگر جب نواب موصوف ایک جنگ میں
مارے گئے تو میر آگرہ لوٹ آئے۔ لیکن گزر اوقات کی کوئی صورت نہ بن سکی۔ چنانچہ
دوبارہ دہلی روانہ ہوئے اور اپنے خالو سراج الدین آرزو کے ہاں قیام پزیر ہوئے۔
سوتیلے بھائی کے اکسانے پر خان آرزو نے بھی پریشان کرنا شروع کر دیا۔ کچھ غم دوراں،
کچھ غم جاناں سے جنوں کی کیفیت پیدا ہو گئی۔ میر کا زمانہ شورشوں اور فتنہ و فساد
کا زمانہ تھا۔ ہر طرف تنگدستی و مشکلات برداشت کرنے کے بعد بالآخر میر گوشہ عافیت
کی تلاش میں لکھنؤ روانہ ہو گئے۔ اور سفر کی صعوبتوں کے بعد لکھنؤ پہنچے ۔ وہاں ان
کی شاعری کی دھوم مچ گئی۔ نواب آصف الدولہ نے تین سو روپے ماہوار وظیفہ مقرر کر
دیا۔ اور میر آرام سے زندگی بسر کرنے لگے۔ لیکن تند مزاجی کی وجہ سے کسی بات پر
ناراض ہو کر دربار سے الگ ہو گئے۔ آخری تین سالوں میں جوان بیٹی او ر بیوی کے
انتقال نے صدمات میں اور اضافہ کر دیا۔ آخر اقلیم سخن کا یہ حرماں نصیب شہنشاہ 87
سال کی عمر پا کر 1810ء میں لکھنؤ کی آغوش میں ہمیشہ کے لیے سو گیا۔

میر کی زندگی کے بارے میں معلومات کا اہم ذریعہ ان کی سوانح عمری "ذکرِ میر"، جو ان
کے بچپن سے لکھنؤ میں ان کے قیام کے آغاز کی مدت پر محیط ہے۔ میر نے اپنی زندگی کے
چند ایام مغل دہلی میں صر ف کئے۔ اس وقت وہ پرانی دہلی میں جس جگہ رہتے تھے اسے
کوچہ چلم، کہا جاتا تھا۔ مولانا محمد حسین آزاد ؔ اپنی کتاب ’’آبِ حیات‘‘ میں لکھتے
ہیں۔

ایک اور جگہ عبدالحق لکھتے ہیں، ” انہوں نے سوز کے ساتھ جو نغمہ چھیڑا ہے اس کی
مثال دنیائے اردو میں نہیں ملتی۔“

مير تقی میر ایک ایسے عہد میں پیدا ہوئے جو سیاسی، سماجی، ملکی اور معاشی اعتبار سے
سخت انتشار اور افراتفری کا دور تھا۔ مغل مرکز کمزور پڑ چکا تھا۔ ہندوستان کے بہت
سے صوبے خود مختار ہو چکے تھے پورا ملک لوٹ ما ر کا شکار تھا۔ بیرونی حملہ آور آئے
دن حملے کرتے تھے اور عوام و خواص کو تباہ و برباد کرکے رکھ دیتے۔ لوگ بھوکے مرنے
لگے اور دولت لٹنے سے اقتصادی بدحالی کا دور شروع ہوا۔

میر کا تصور غم تخیلی اور فکری ہے۔ یہ قنوطیت پیدا نہیں کرتا۔ اس کے ہوتے ہوئے میر
کی شاعری میں توازن اور ٹھہراؤ نظر آتا ہے۔ شکستگی کا احساس نہیں ہوتا اور ضبط،
سنجیدگی اور تحمل ملتا ہے۔ وہ غم سے سرشار ہو کر اسے سرور اور نشاط بنا دیتے ہیں۔
مجنوں گورکھپوری ان کے تصورات غم سے بحث کرتے ہوئے لکھتے ہیں۔ ” میر نے غم عشق اور
اس کے ساتھ غم زندگی کو ہمارے لیے راحت بنا دیا ہے۔ وہ درد کو ایک سرور اور الم کو
ایک نشاط بنا دیتے ہیں۔ میر کے کلام کے مطالعہ سے ہمارے جذبات و خیالات اور ہمارے
احساسات و نظریات میں وہ ضبط اور سنجیدگی پیدا ہوتی ہے۔ جس کو صحیح معنوں میں تحمل
کہتے ہیں۔

پتا پتا بوٹا بوٹا حال ہمارا جانے ہے جانے نہ جانے گل ہی نہ جانے باغ تو سارا جانے
ہے

بقول ڈاکٹر غلام حسن: ” شاعروں نے دل کے استعارے میں اس عہد کے سیاسی اور سماجی
احوال کو سمو کر بڑے بلیغ کنایے سے کام لیا ہے۔ جس طرح انسانی جسم کی ساری نقل و
حرکت کا مرکز و محور دل ہوتا ہے۔ اسی طرح ایک سلطنت کا مرکز و محور اس کا
دارالحکومت ہوتا ہے۔ زیر نظر دور میں ہندوستان کا مرکز سلطنت شہر دلی تھا۔ دلی جو
صدیوں سے اس ملک کے دل کی حیثیت اختیار کر چکا تھا۔۔۔ دلی کی تباہی کو شاعروں نے
کنایتاً دل کی ویرانی و بربادی سے تشبیہ دے کر سارے جسم یعنی کل ملک کی تباہی کی
داستان بیان کی ہے۔“ میر نے دوسرے شعراء کی طرح یہ تمام خونی واقعات اپنی آنکھوں سے
دیکھے۔ میر کی شاعری پر خون کے یہ دھبے آج تک نمایاں ہیں۔

چلتے ہو تو چمن کو چلیے سنتے ہیں کہ بہاراں ہے پات ہرے ہیں پھول کھلے ہیں کم کم باد
و باراں ہے

میر کے شاعرانہ انداز کی غنائیت اور موسیقیت اپنے اندر فنی دلکشی کے بہت سے پہلو
رکھتی ہے۔ میر کے اندازکی نغمگی اور ترنم مسلم ہے۔ اور یہی میر کی عظمت کا راز ہے۔
ان کا کمال فن یہ ہے کہ وہ مختلف خیالات کے اظہار کے لیے مختلف بحروں کا انتخاب
کرکے نغمگی پیدا کرتے ہیں۔ فارسی مروجہ بحروں کے استعمال کے ساتھ ساتھ میر نے ہندی
کے پنگل کو اردو غزل کے مزاج کا حصہ بنا کر ہم آہنگی کی صورت دینے کی کامیاب کوشش
کی ہے۔ ا س کا نتیجہ یہ ہے کہ ان کی شاعری میں بڑی کیف آور اور اثر انگیز غنائیت و
موسیقی پیدا ہوتی ہے۔

پتا پتا ، بوٹا بوٹا حال ہمارا جانے ہے جانے نہ جانے گل ہی نہ جانے باغ تو سارا
جانے ہے

چلتے ہو تو چمن کو چلیے سنتے ہیں کہ بہاراں ہے پات ہرے ہیں پھول کھلے ہیں کم کم باد
و باراں ہے

بقول سید عبداللہ ، ” بعض صاحب کمال ایسے ہوتے ہیں جن کے فن کی نمایاں خصوصیت نہ
صرف اپنے دور کو متاثر کرتی ہے بلکہ مستقبل میں بھی لوگ ان کی طرز خاص کو مانتے ہیں
میر بھی ایسے ہی صاحب کمال ہیں۔“

مولوی عبدالحق فرماتے ہیں کہ ” میر تقی میر سرتاج شعرائے اردو ہیں ان کا کلام اسی
ذوق و شوق سے پڑھا جائے گا جیسے سعدی کا کلام فارسی میں، اگر دنیا کے ایسے شاعروں
کی ایک فہرست تیار کی جائے جن کا نام ہمیشہ زندہ رہے گا تو میر کا نام اس فہرست میں
ضرور داخل ہوگا۔“ بقول رشیداحمد صدیقی، ” غزل شاعری کی آبرو ہے اور میر غزل کے
بادشاہ ہیں۔“ ایک اور جگہ لکھتے ہیں، ”میر کی بات دل سے نکلتی ہے اور سامع کے دل
میں جگہ کر لیتی ہے۔“



https://ur.wikipedia.org/wiki/%D9%85%D8%AD%D8%B5%D9%88%D9%84%DB%8C_%DA%A9%D8%B3%D8%B1%D9%85%D9%86%D8%A7%D8%B9%DB%8C_%D9%85%D8%AA%D9%84%D8%A7%D8%B2%D9%85%DB%81

محصولی کسرمناعی متلازمہ ، ایڈز علامات اور اثرات کے مجموعہ کو کہتے ہیں جو ایچ آئی
وی وا‎ئرس لا زکاموائرسوں مثلا زکامایک بار جسم میں داخل ہوجاتا ہے تو پھر ہمیشہ
(کم ازکم موجودہ وقت میں) کے لیے جسم میں ہی رہتا ہے ۔ پھر آہستہ آہستہ یہ جسم میں
اپنی تعداد اور تخریب کاری میں اضافہ کرتا چلاجاتا ہے ۔ سب سے زیادہ نقصان یہ خون
کے سفید خلیات کو پہنچاتا ہے جنکا سائنسی نام T-خلیہ ہے ، ان سفید خلیات کو CD4
خلیات بھی کہا جاتا ہے جس کی وجہ بعد میں ذکر کی جاۓ گی۔

ایڈز کو یوں سمجھ لیجیۓ کہ یہ ایک اپنی انتہا پر پہنچا ہوا HIV عدوی (انفیکشن) ہے
جو جسم کی بیماریوں کے خلاف قوت مدافعت اسقدر کم کردیتا ہے کہ پھر وہ جراثیم بھی جو
‏عام طورپر بیماری پیدا کرنے کے قابل نہیں ہوتے ، بیماریاں پیدا کرنا شروع کردیتے
ہیں کیونکہ ایچ آئی وی کی وجہ سے خون کے T-خلیات اس حد تک کم ہوچکے ہوتے ہیں کہ ان
کمزور جراثیموں کا مقابلہ بھی نہیں کرپاتے۔

ایڈز ایک خطرناک مرض ہے جس سے بچاؤ کی ہرتدبیر کرنا لازم ہے۔ گو کہ ایڈز کا معالجہ
فراہم کیا جاسکتا ہے جو متاثرہ فرد کی زندگی کو سہل بنا سکتا ہے ، اسکی طوالت میں
کچھ اضافہ کرسکتا ہے لیکن اس مرض کی ابھی تک کوئی یقینی شفاء نہیں دریافت کی جاسکی
، ہاں حیاتی طرزیات ، سالماتی حیاتیات اور وراثی ہندس کی مدد سے چند نہایت موثر اور
بالکل نئے انداز سے بنائی گئی چند ادویات مثلا DNA ویکسین کی آزمائش خاصی کامیاب
رہی ہے مگر ابھی تک یہ تمام کام تحقیقی اور تجرباتی مراحل میں ہے اور اس نۓ اور
جدید ٹیکنالوجی کی مدد سے بناۓ گئے طریقہء علاج جس کو وراثی معالجہ کے زمرے میں
رکھا جاتا ، کی مدد سے جلد ہی ایڈز کا کامیاب اور مکمل علاج دریافت کیے جانے کی
امیدیں بڑھ گئی ہیں۔

قابل اطمنان بات ہے کہ ایڈز وائرس یعنی HIV دیگر وبائی (عدوی) امراض کی طرح کسی
متاثرہ شخص کے قریب ہونے ، بات کرنے، اس کو چھونے یا اسکی استعمال کردہ چیزوں کو
ہاتھ لگانے سے جسم میں داخل نہیں ہوجاتا۔ اسکے جسم میں داخل ہونے کے اہم اسباب یہ
ہیں۔ زیادہ تر محققین کا خیال ہے کہ ایچ آئی وی وائرس کا آغاز بیسویں صدی میں شمالی
افریقہ کے علاقہ سحارہ سے شروع ہوا۔ لیکن اب یہ پوری دنیا میں پھیل چکا ہے، اور ایک
اندازا کے مطابق اس وقت پوری دنیا میں تین کروڑ چھیاسی لاکھ افراد اس مرض میں مبتلا
ہیں۔ جنوری 2006ء میں اقوام متحدہ اور عالمی صحت کی تنظیم (World Health
Organization) کے مشترکہ اعداد و شمار کے مطابق 5 جون 1981ء میں ایڈز کی جانکاری کے
بعد سے اس وقت تک تقریباًًً 2 کروڑ پچاس لاکھ افراد ہلاک ہو چکے تھے۔ صرف 2005ء میں
ایڈز سے 24 لاکھ سے 33 لاکھ افراد ہلاک ہوئے جن میں سے 5 لاکھ ستر ہزار بچے تھے۔ ان
میں سے ایک تہائی اموات صرف سہارا کے افریقی علاقہ میں ہو رہی ہیں جس سے معاشیات سے
لے کر افرادی قوت تک ہر شعبہ کو متاثر ہو رہا ہے۔ مدافعتی ادویات (Antiretroviral)
مدد گار ہیں لیکن ان ادویات تک رسائی تمام ممالک میں ممکن نہیں ہے۔



https://ur.wikipedia.org/wiki/%D9%84%D8%B3%D8%A7%D9%86

لسان (زبان) (language) ایک ایسا نظام ہے جس میں مختلف آوازوں اور اشاروں کی مدد سے
ایک دوسرے سے رابطہ کیا جاتا ہے یا معلومات کا تبادلہ کیا جاتا ہے۔ اگرچہ انسانوں
کے علاوہ مختلف جاندار آپس میں تبادلہ معلومات کرتے ہیں مگر زبان سے عموماً وہ نظام
لیا جاتا ہے جس کے ذریعے انسان ایک دوسرے سے تبادلۂ معلومات و خیالات کرتے ہیں۔
دنیا میں اس وقت بھی ہزاروں مختلف زبانوں کا وجود ہے جن میں سے کئی بڑی تیزی سے
ناپید ہو رہی ہیں۔ مختلف زبانوں کی تخلیق و ترقی کا تجزیہ لسانیات کی مدد سے کیا
جاتا ہے۔ عام طور پر زبانیں معاشرے کی ضرورت اور ماحول کے اعتبار سے ظہور پزیر ہوتی
اور برقرار رہتی ہیں لیکن زبانیں مصنوعی بھی ہوتی ہیں مثلاً اسپیرانتو اور وہ
زبانیں جو شمارندہ (Computers) میں استعمال ہوتی ہیں۔

یہ ایک حقیقت ہے کہ زبان کا بہت گہرا تعلق انسان کے ذہنی ارتقاء سے ہے۔ اگرچہ زیادہ
زبان جاننا بذات خود انسانی ارتقاء کے لئے ضروری نہیں لیکن انسانی ارتقاء کا تجربہ
وہی لوگ کرتے ہیں جو ایک سے زیادہ زبانیں جانتے ہوں۔ مصر کے مشہور ادیب ڈاکٹر احمد
امین نے اپنی خود نوشت سوانح عمری میں لکھاہے کہ پہلے میں صرف اپنی مادری زبان
(عربی) جانتا تھا۔ اس کے بعد میں نے انگریزی سیکھنا شروع کیا۔ غیر معمولی محنت کے
بعد میں نے یہ استعداد پیدا کرلی کہ میں انگریزی کتب پڑھ کر سمجھ سکوں۔ وہ لکھتے
ہیں کہ جب میں انگریزی سیکھ چکا تو مجھے ایسا محسوس ہوا گویا پہلے میں صرف ایک آنکھ
رکھتا تھا اور اب میں دو آنکھ والا ہوگیا۔ یہ اللہ کا فضل ہے کہ میں اپنی مادری
زبان کے علاوہ دوسری زبانیں سیکھنے کا موقع پاسکا۔ میں کم وبیش 5 زبانیں جانتاہوں:
اردو ، عربی ، فارسی،انگریزی ،ہندی۔ اگر میں صرف اپنی مادری زبان ہی جانتا تو
یقیناً معرفت کے بہت سے دروازے مجھ پر بند رہتے۔



https://ur.wikipedia.org/wiki/%D9%84%D8%A8%D9%86%D8%A7%D9%86

لبنان (i/ˈlɛbənɒn/ or /ˈlɛbənən/; عربی: لبنان‎ Libnān یا Lubnān, لبنانی عربی:
[lɪbˈneːn]), سرکاری نام لبنانی جمہوریہ[nb 1] (عربی: الجمهورية اللبنانية‎
al-Jumhūrīyah al-Libnānīyah, لبنانی عربی: [elˈʒʊmhuːɾɪjje l.ˈlɪbneːnɪjje]) مشرق
وسطیٰ میں مشرقی بحیرہ روم کا ایک اہم عرب ملک ہے۔ یہ بحیرہ روم کے مشرقی کنارے پر
ایک چھوٹا سا ملک ہے جو زیادہ تر پہاڑی علاقے پر مشتمل ہے۔ اس کے شمال اور مشرق میں
شام، جنوب میں اسرائیل اور مغرب میں بحیرہ روم واقع ہے۔ یہ خوبصورت ملک اپنے
خوشبودار سیبوں، دیودار کے قدیم درختوں اور زیتون کے باغات کے لئے مشہور ہے۔ اس کے
جھنڈے پر بھی دیودار کا درخت بنا ہوا ہے جو لبنان کا قومی نشان بھی ہے۔ لبنان ایک
مسلم اکثریتی ملک ہے مگر عیسائی دولت اور اقتدار پر قابض ہیں جو لبنان کی خانہ جنگی
کی ایک بنیادی وجہ ہے۔ 1932 کے بعد مردم شماری بھی نہیں ہونے دی گئی جس کے بعد
ممکنہ طور پر مسلمانوں کو اقتدار میں زیادہ حصہ مل سکتا ہے۔ 1975 کی خانہ جنگی سے
پہلے لبنان کو مشرق وسطیٰ کا پیرس اور مشرق وسطیٰ کا سوئٹزرلینڈ کہا جاتا تھا۔ اس
وقت لبنان کی بینکاری اور سیاحت اپنے عروج پر تھی۔

لبنان کا تقریباً تمام علاقہ ساحل سمندر سے بہت قریب ہے اور قبل از تاریخ سے آباد
رہا ہے۔ اس کی تاریخ بجا طور پر انسانی تاریخ کہلائی جا سکتی ہے۔ انسان کے لکھنے کا
آغاز یہیں سے ہوا۔ پہلے پہل جہاز رانی بھی انہوں نے شروع کی۔ لبنان کے پہلے دور کے
لوگ فنیقی کہلاتے ہیں اور یہی فنیقی تھے جنہوں نے حروف ایجاد کیے۔ انہیں سامی بھی
کہا جاتا ہے۔ یہاں بے شمار انبیا مبعوث ہوئے۔ کئی تہذیبوں نے جنم لیا۔ پچھلے کچھ
سالوں میں بیروت کی تعمیر نو کے دوران جہاں بھی کھدائی کی جاتی تھی، کسی قدیم تہذیب
کے آثار برامد ہو جاتے تھے۔ قدیم تہذیبوں کے آثار بیروت ، صیدا ، بعلبک ، صور اور
تریپولی سے ملتے ہیں۔ 3000 سال قبل فنیقی اپنے عروج پر تھے جو اعلیٰ درجے کے جہاز
ران اور تاجر تھے۔ انہوں نے حروف کا استعمال شروع کیا جس کے حروف تہجی تھے۔ ان کی
تجارت اسیریا اور بابل کے ساتھ تھی۔ مگر تعلقات اچھے نہ تھے اور کئی دفعہ جنگ کی
نوبت بھی آتی تھی۔ اس علاقے کو فارس والوں نے کئی مرتبہ فتح کیا۔ سکندر اعظم کی
فوجوں نے اسے تاراج کیا۔ پہلی صدی عیسوی میں رومن افواج ان پر چڑھ دوڑیں۔ مسلمانوں
نے بھی انہیں فتح کیا۔ جدید دور میں فرانس نے اس پر قبضہ کیا مگر یہ مکمل طور پر
کسی کے قابو نہیں آئے لیکن انہوں نے ان تمام تہذیبوں سے بہت کچھ حاصل کیا۔ اسی کیے
آج لبنان ایک ایسا ملک ہے جس میں آپ مختلف نسلوں اور مذاہب کے لوگ دیکھ سکتے ہیں۔
یہ ملک ایشیا کے آخری سرے پر یورپ کے قریب واقع ہے اس لیے اسے ہم مختلف تہذیبوں کا
مرقع کہہ سکتے ہیں۔ ایک بات جو ان میں برقرار ہے وہ ان کی آزادی سے محبت اور جنگجو
ہونا ہے۔

چونکہ یہ ایک دشوار پہاڑی علاقہ تھا اس لیے ہر دور میں اس میں حکومت وقت کے مخالفین
پناہ لیتے تھے۔ کبھی مارونی عیسائی یہاں پناہ لیتے تھے تو کبھی دروز لوگ اسے اپنا
گھر قرار دیتے تھے اور کبھی مسلمان شیعہ اس میں حکومت وقت سے جان بچانے کے لیے پناہ
لیتے تھے۔ عثمانی سلطنت کے دور میں یورپی اقوام نے ایک معاہدہ کے تحت یہاں تبلیغ کی
اجازت لے لی تھی جو ترکی خلافت نے دی تھی۔ اس کا نقصان یہ ہوا کہ ترکی خلافت کے
زمانے ہی میں یہاں ایک آزاد مارونی عیسائی علاقہ قائم ہو گیا تھا۔ 1120-1697 کے
دوران مان خاندان کی حکومت رہی جس نے اسے صلیبیوں سے بچائے رکھا۔ 1697-1842 کے
دوران شہاب خاندان کی حکومت تھی۔ اس دوران اس علاقے کی تجارت میں بہت اضافہ ہوا۔
خاص طور پر ریشم کی تجارت یورپ سے ہوتی تھی۔ چونکہ اشیائے تجارت فرانس کی بندرگاہ
مارسیلز (ماغسائی) کے راستے ہوتی تھی اس لیے آہستہ آہستہ اس علاقے میں فرانسیسی
اثرورسوخ بڑھنا شروع ہو گیا۔ فرانس اور برطانیہ نے لبنان کے حکمران شہاب خاندان کے
خلاف ایک طرف تو ترکی کو ابھارا اور دوسری طرف لبنان کے مارونی عیسائیوں ، دروز اور
مسلمانوں میں پھوٹ ڈلوانے کے لیے لبنان میں دولت خرچ کی حتیٰ کہ لبنان میں بغاوت
اور خانہ جنگی پھوٹ پڑی۔ جس کا فائدہ عثمانیوں نے اٹھایا اور لبنان پر اپنا اقتدار
مکمل طور پر قائم کر لیا مگر فرانس کے اثر کے ساتھ ساتھ۔ عثمانیوں نے لبنان کو
عیسائی اور دروز ضلعوں میں تقسیم کر دیا۔ مگر خانہ جنگی کو ختم نہیں کیا جا سکا جس
کی بنیادی وجہ فرانس کی مارونی عیسائیوں کی مسلسل امداد تھی۔ پہلی جنگ عظیم کے بعد
عثمانی خلافت ختم ہو گئی اور لبنان کے پانچوں اضلاع کو جمعیت الاقوام یا لیگ آف
نیشنز (جو بعد میں اقوام متحدہ بن گئی) نے فرانس کو سونپ دیا۔ فرانس نے حسب سابق
مارونی عیسائیوں کو ہر معاملہ میں آگے رکھا۔ اس وقت لبنان میں مسلمان ستاون فیصد ،
عیسائی چالیس فیصد اور دروز تین فیصد تھے۔ اقتدار عیسائیوں کو سونپنے کے لیے فرانس
نے عیسائیوں کو تو چالیس فیصد شمار کیا مگر مسلمانوں کو الگ الگ قوم (شیعہ اور سنی)
کی حیثیت سے شمار کیا۔ یوں عیسائی چالیس فیصد، شیعہ مسلمان تیس فیصد اور سنی مسلمان
ستائیس فیصد ٹھیرے۔یہ اعداد و شمار 1932 کی مردم شماری کے مطابق ہیں جس کے بعد آج
تک لبنان میں کوئی مردم شماری نہیں ہونے دی گئی کیونکہ اب مسلمان بڑی واضح اکثریت
میں ہیں۔ ان اعداد و شمار کی بنیاد پر فیصلہ ہوا کہ چونکہ عیسائی اکثریت میں ہیں اس
لیے صدر عیسائی ہوگا۔ یاد رہے کہ لبنان کے قوانین کے مطابق صدر کے پاس ہی اصل طاقت
ہوتی ہے۔ وزیر اعظم اور سپیکر سنی اور شیعہ مسلمان ہوں گے۔ لبنان نے 1943 میں فرانس
سے آزادی حاصل کی جس وقت فرانس پر جرمنی نے قبضہ کر لیا تھا۔

لبنان بحیرہ روم کے کنارے واقع مشرق وسطیٰ کا ایک ملک ہے جس کا زیادہ حصہ سمندر کے
کنارے کے قریب ہے۔ سردیوں میں درجہ حرارت صفر درجہ سینٹی گریڈ تک ہوتا ہے اور بعض
اوقات شدید برف باری ہوتی ہے اور پہاڑ اور درخت برف سے ڈھک جاتے ہیں۔ گرمیاں عام
طور پر گرم اور خشک ہوتی ہیں۔ لبنان کا زیادہ علاقہ پہاڑی ہے۔صرف وادی بقاع کا
علاقہ میدانی ہے جہاں زراعت ہوتی ہے۔ اپنے ارد گرد کے ممالک کی نسبت لبنان میں بارش
کی سالانہ اوسط زیادہ ہے جس کی وجہ سے وہ ایک سرسبزوشاداب ملک ہے۔ کسی زمانے میں
وہاں دیودار کے گھنے جنگل تھے جو کسی حد تک اب بھی پائے جاتے ہیں۔ لبنان میں بعض
درخت پانچ ہزار سال پرانے ہیں جن کو ایک قومی ورثہ قرار دیا گیا ہے۔ لبنان کے جنوب
میں اسرائیل ہے جس کے ساتھ لبنانی سرحد 79 کلومیٹر ہے اور مشرق اور شمال میں شام
واقع ہے جس کے ساتھ لبنانی سرحد 375 کلومیٹر ہے۔ ,

لبنان کی سرزمین زراعت کے لیے موزوں ہے مگر زراعت پر انحصار نہیں کرتی۔ افرادی قوت
کا صرف 12 فی صد زراعت سے متعلق ہے جو خام ملکی پیداوار ( GDP) کا صرف 11.7 فی صد
پیدا کرتے ہیں۔ صنعت بھی لبنان کے لیے کبھی مناسب نہیں رہا کیونکہ اس کے پاس خام
مال کی کمی ہے اور تیل کے لیے بھی دوسرے عرب ممالک پر انحصار کرنا پڑتا ہے۔صنعت کا
خام ملکی پیداوار میں حصہ 21 فی صد ہے جبکی وہ 26 فی صد افراد کو روزگار فراہم کرتا
ہے۔ نتیجتاً لبنان نے اشیاء کی جگہ خدمات کی پیداوار میں بہت ترقی کی جیسے بینکاری
، سیاحت ، تعلیم وغیرہ۔ خام ملکی پیداوار کا 67 فی صد پیدا کر کے یہ شعبہ 65 فی صد
افرادی قوت کو روزگار فراہم کرتا ہے۔ یہ شعبہ بڑا حساس ہے اور خراب ملکی اور بین
الاقوامی صورتحال سے فوراً اثر قبول کرتا ہے۔ اس لیے 1975 تک تو لبنان نے بڑی ترقی
کی۔ ساٹھ کی دہائی میںلبنان کے دارالحکومت بیروت کو ایشیا کا پیرس کہا جاتا تھا۔
مگر 1975 کی خانہ جنگی نے اس شعبہ کو برباد کر دیا۔ خانہ جنگی ختم ہونے کے بعد کچھ
عرصہ میں پھر لبنان نے زبردست ترقی کی مگر حالیہ لبنان۔اسرائیلی جنگ (2006) نے پھر
لبنان کی ترقی کے عمل کو شدید نقصان پہنچایا ہے۔

لبنان کے مشہور شہروں میں بیروت ، صور ، صیدا ، تریپولی اور بعلبک شامل ہیں۔ بیروت
سب سے بڑا شہر ہے۔ یہ تمام شہر انتہائی قدیم زمانے سے قائم ہیں۔ چونکہ لبنان ایک
بڑا ملک نہیں اس لیے یہ شہر ایک دوسرے سے زیادہ فاصلہ پر نہیں ہیں۔

لبنانی ثقافت بہت سی تہذیبوں کا مرقع ہے۔ ان میں فنیقی ، اسیریا ، فارسی ، یونانی ،
رومی ، عرب ، ترک ، فرانسیسی اور خود پرانی لبنانی ثقافت شامل ہے۔ عیسائیت اور
اسلام دونوں کے رسم و رواج نظر آتے ہیں۔ زبانوں میں نمایاں عربی مگر ساتھ ساتھ
آرمینیائی ، فرانسیسی اور انگریزی کا اثر ہے۔ نوے فیصد سے زیادہ لوگ پڑے لکھے ہیں۔
لبنان کے کھانے بھی بہت مشہور ہیں۔ عیسائی آبادی میں ناچ گانے کا بھی رواج ہے جو
مسلمانوں میں بھی پھیل رہا تھا مگر حزب اللہ کی تبلیغ سے اب یہ پھیلاؤ رک چکا ہے۔
لبنان کی موسیقی عرب دنیا میں بہت مقبول تھی مگر اب اس کی جگہ مصری موسیقی اور فلم
لے چکی ہے۔ آرٹ کے علاوہ لبنانی شاعری اور ادب بھی اچھا مقام رکھتی ہے۔ مشہور فلسفی
اور شاعر جبران خلیل جبران کا تعلق لبنان ہی سے تھا۔ اس کے علاوہ لبنان کتابوں کی
طباعت میں بھی شہرت رکھتا ہے۔ عرب دنیا میں چھپنے والی بیشتر کتابیں لبنانی ناشرین
چھاپتے تھے اور اب مصر بھی اس مقام میں لبنان کے ساتھ شامل ہو گیا ہے۔

لبنان میں 1932 کے بعد کوئی مردم شماری نہیں ہوئی۔ یہ مردم شماری فرانس نے شناختی
کارڈ کی بنیاد پر کروائی تھی۔ بہت سے مسلمانوں اور دروز نے شناختی کارڈ نہیں بنوائے
تھے کیونکہ ان کے خیال میں شناختی کارڈ بنوانے کا مطلب فرانس کے قبضے کو تسلیم کرنا
تھا۔ اس بنیاد پر فیصلہ ہوا کہ صدر جس کے پاس اصل طاقت ہوتی ہے وہ مارونی
عیسائی،نائب وزیراعظم آرتھوڈوکس عیسائی، وزیر اعظم سنی مسلمان اور سپیکر شیعہ
مسلمان ہو گا۔ اب مسلمانوں کی تعداد عیسائیوں کی نسبت بہت زیادہ ہو چکی ہے اس لیے
صاحب اقتدار عیسائی مردم شماری نہیں ہونے دیتے۔ پارلیمنٹ کی سیٹیں حتیٰ کہ مختلف
جامعات میں داخلے بھی اسی مردم شماری کے تحت ہوتے ہیں۔ لبنان میں شام کا اثر بھی اس
میں کوئی تبدیلی نہیں لا سکا۔ شام کی فوج کافی عرصہ تک لبنان میں رہی ہے۔ کچھ عرصہ
قبل اسرائیل، امریکہ، برطانیہ اور اقوام متحدہ نے شور مچانا شروع کر دیا کہ شام
اپنی فوج لبنان سے نکالے۔ جونہی شام نے اپنی فوج لبنان سے نکالی، اسرائیل نے دو
فوجی رہا کروانے کا بہانہ کرکے 2006 میں لبنان پر حملہ کر دیا۔ حالانکہ اس سے پہلے
بھی اسرائیل اور لبنان کی تنظیم حزب اللہ ایک دوسرے کے فوجی قید کرتے رہے ہیں۔
اسرائیل اور امریکہ کا لبنان یا لبنان کے جنوبی حصہ پر قبضہ کرنے کا منصوبہ حزب
اللہ نے ناکام بنا دیا۔ لبنان کے شیعہ اور سنی دونوں نے اتحاد قائم رکھا اور مغربی
طاقتوں کی سازشوں کا شکار نہیں ہوئے۔ جنوبی لبنان پر قبضہ کرنے یا حزب اللہ کو غیر
مسلح کرنے کا ایک مقصد یہ بھی ہو سکتا ہے کہ ایران پر ممکنہ حملہ کے بعد حزب اللہ
ردِعمل کے طور پر اسرائیل کو کوئی نقصان نہ پہنچائے۔ یاد رہے کہ ایران اور حزب اللہ
کے بڑے گہرے تعلقات ہیں اور دوسری بات یہ کہ لبنان کی اپنی فوج نہ ہونے کے برابر
ہے۔ 2006 کی لبنان۔اسرائیل جنگ کے بعد فی الحال حزب اللہ کو غیر مسلح نہیں کیا جا
سکا۔ اور وہ خطے میں ایک بڑی اور مقبول طاقت کے طور پر مانی جاتی ہے۔

اسرائیل اور لبنان کے تعلقات ھمیشہ سے نازک چلے آ رہے ہیں۔ اس کی ایک وجہ تو یہ ہے
کہ اسرائیل نے ان کے عرب فلسطینی بھائیوں کی سرزمین پر ناجائز قبضہ کر رکھا ہے۔
دوسرے اسرائیل کی مذہبی کتابوں اور مستقبل کے منصوبوں میں لبنان کی سرزمین کو عظیم
تر اسرائیل کا حصہ سمجھا جاتا ہے۔ اسرائیل نے ماضی میں لبنان پر کئی حملے کیے ہیں
اور بیس سال تک جنوبی لبنان پر قبضہ بھی رکھا ہے۔ جنگ نہ ہونے کی صورت میں بی
اسرائیلی جہاز اکثر لبنان پر غیر قانونی پرواز کرتے رہتے ہیں اور بمباری بھی کرتے
ہیں۔ 16 ستمبر 1982 کو اسرائیلی کمانڈوز ، جن کی سربراہی ایریل شیرون کر رہا تھا،
نے لبنان کے مارونی عیسائی ملیشیا کے ساتھ مل کر بیروت میں واقع صبرا وشاتيلا کے
فلسطینی کیمپوں پر حملہ کر کے 5000 کے قریب فلسطینیوں کو شہید کر دیا۔ جس دوران یہ
قتلِ عام جاری تھا، اسرائیلی فوج نے صبرا وشاتيلا کو گھیرے میں رکھا تاکہ کوئی بچہ
یا عورت بھی بچ نہ سکے۔ کسی ملک میں آزادانہ گھس کر اس کے شہریوں یا مہمانوں کو
نشانہ بنانے پر دنیا کی مغربی انسانی تنظیموں نے کوئی واویلا نہیں مچایا۔ اس کی وجہ
یہ ہے کہ لبنان کی فوج نہ ہونے کہ برابر ہے۔ جولائی 2006 میں اسرائیل نے اس بہانے
لبنان پر حملہ کر دیا کہ حزب اللہ نے اس کے دو فوجی قید کر لیے ہیں۔ حالانکہ اس سے
پہلے بھی اسرائیل اور لبنان کی تنظیم حزب اللہ ایک دوسرے کے فوجی قید کرتے رہے ہیں۔
اسرائیل اور امریکہ کا لبنان یا لبنان کے جنوبی حصہ پر قبضہ کرنے کا منصوبہ حزب
اللہ نے ناکام بنا دیا۔ یہ جنگ اکتوبر 2006 تک جاری رہی۔

خطا در حوالہ: <ref> tags exist for a group named "nb", but no corresponding
<references group="nb"/> tag was found, or a closing </ref> is missing



https://ur.wikipedia.org/wiki/%D9%81%D8%AD%D8%B4_%D9%86%DA%AF%D8%A7%D8%B1%DB%8C

فحش نگاری جنسی موضوعات کے مظاہر پر مبنی مواد کو کہتے ہیں جس کا مقصد جنسی تسکین
ہو۔ فحشنگاری میں متنوع وسیط استعمال ہو سکتے ہیں، جن میں کتابیں، رسالے، تصاویر،
خاکے، صوتی مسجل، فلم، منظرہ وغیرہ شامل ہیں۔

طبعسازی کی ایجاد کے بعد فحشنگاری دنیا میں کتابوں کے ذریعے سے پھیلنا شروع ہوئی۔
مختلف ممالک میں فحش نگاری پر مختص رسالے چھپنے لگے۔ مناظرہ مسجل کی ایجاد اور عام
ہونے کے بعد فحش فلموں کا کاروبار دنیا بھر کے گھروں میں پہنچ گیا۔ ان فلموں کی
پیداوار زیادہ تر مغربی ممالک میں ہوتی ہے مگر اس کا شکار تمام دنیا کے باسی ہو
گئے، بالخصوص تیسیری دنیا کے نوجوان۔ جالبین کی آمد کے بعد فحشنگاری کی پہنچ میں
گوگل جیسے تلاشکندہ کی بدولت انقلاب آیا جس نے ساری دنیا کو اپنی لپیٹ میں لے لیا۔
2012 میں گوگل نے فحش تصاویر کی ریاستہائے متحدہ امریکا کے اندر رہنے والے افراد کے
لیے پہنچ میں پابندی لگا دی مگر اس کے باہر فحشنگاری کے پھیلاو میں بھرپور معاونت
کرتا رہا۔ مغربی حکومتیں انٹرنیٹ پر دنیا کے کسی ملک میں بھی آزادی اظہار کے نام پر
پابندی کی پر زور مخالفت کرتی ہیں۔ بعض مبصرین کے نزدیک مغربی فحشنگاری کا پھیلاو
دنیا کی دوسری تہذیبوں کے خلاف مغربی ممالک کا موئثر ہتھیار ہے۔



https://ur.wikipedia.org/wiki/%D8%B4%DB%81%D8%AF_%D9%85%DA%A9%DA%BE%DB%8C

شہد مکھی مکھی کے خاندان کا ذیلی مجموعہ ہیں، جو شہد کی پیداوار اور ذخیرہ کرنے،
سالانہ موم کے گھونسلا بنانے کی وجہ سے ممتاز ہیں۔ یہ "اپینی" قبیلہ کی غیر تباہ
شدہ باقی رکن بچی ہیں۔ ان کی سات نوع ہیں، اور 44 ذیلی نوع ہیں۔ "شہد مکھی" مکھیوں
کی بیس ہزار قسموں میں سے صرف چند ہیں۔

"اپیس" نوع کی شہد مکھی پھولوں پر جاتی ہیں، اور پودوں کی وسیع اقسام کی زیرگی کرتی
ہیں۔ کچھ اقسام کو تجارتی بنیادوں پر زیرگی کے لیے استعمال کیا جاتا ہے۔ یہ تجارت
اربوں ڈالر کی سالانہ مالیت بنتی ہے۔ موجودہ سالوں (2007ء-2009ء) میں امریکہ میں
شہد مکھی میں بیماری پھیلنے سے فصلوں اور پھلوں کی پیداوار کو خطرہ لاحق ہے۔

قرآن میں شہد کی مکھی کا خاص ذکر کیا گیا ہے (16:68,69)۔ یہ غالباً ان کا زیرگی میں
بے پناہ اہمیت کی وجہ سے ہے۔ اس کے علاوہ شہد کی مکھیاں معاشرتی تعاون کی علامت بھی
ہیں۔



https://ur.wikipedia.org/wiki/%D8%B3%DA%A9%DA%BE_%D9%85%D8%AA

سکھ مت (پنجابی: ਸਿੰਖੀ ) ایک توحیدی مذہب ہے۔ اس مذہب کے پیروکاروں کو سکھ کہا جاتا
ہے۔ سکھوں کی مذہبی کتاب شری آدی گرنتھ یا گیان گرو گرنتھ صاحب ہے۔ عام تور پر
سکھوں کے 10 ستگر مانے جاتے ہیں، لیکن سکھوں کی مذہبی کتاب میں 6 رہنماؤں کے ساتھ
ساتھ 30 بھگتوں کی بانی ہے، جن کی عمومی تعلیمات کو سکھ راستہ پر چلنے کے لئے اہم
مانا جاتا ہے۔ سکھوں کے مذہبی مقام کو گردوارہ کہتے ہیں۔

1469ء میں پنجاب میں پیدا ہونے والے نانک دیو نے گرمت کو خوجا اور گرمت کی تعلیمات
کو دیش دیشانتر میں خود جا جا کر پھیلایا تھا۔ سکھ انہیں اپنا پہلا رہنما مانتے
ہیں۔ گرمت کی تبلیغ باقی 9 گروؤں نے کی۔ دسویں رہنما گوبند سنگھ نے یہ تبیلغی کام
خالصہ کو سونپا اور گیان گرو گرنتھ صاحب کی تعلیمات پر عمل کرنے کی نصیحت کی۔ سنت
کبیر، دھنا، سادھنا، رامانند، پرمانند، نامدیو سنت تکارام وغیرہ جن کے اقوال آدی
گرنتھ میں درج ہیں، ان بھگتوں کو بھی سکھ ستگرؤں کے جیسے مانتے ہیں اور ان کی
تعلیمات پر عمل کرنے کی کوشش کرتے ہیں۔ سکھ ایک ہی خدا کو مانتے ہیں، جسے وہ ایک
اونکار کہتے ہیں۔ انکا عقیدہ ہے کہ ایشور اکال اور نرنکار ہے۔

مذہب ارتھ کام موکش کو چار پدارتھوں میں نہیں لیا گیا۔ ستگر گوبند سنگھ کہتے ہیں:
گیان کے وہین لوبھ موہ میں پروین، کامنا ادھین کیسے پانوے بھگونت کو



https://ur.wikipedia.org/wiki/%D8%B3%D8%A7%D8%A6%D9%86%D8%B3

بنیادی طور پر تو سائنس ایک منظم طریقۂ کار کے تحت کسی بات کو جاننے یا اسکا علم
حاصل کرنے کو کہا جاتا ہے، اس طرح کہ اس مطالعے کا طریقہ اور اسکے نتائج دونوں ہی
بعد میں دوسرے دہرا سکتے ہوں یا انکی تصدیق کرسکتے ہوں یعنی یوں کہـ لیں کہ وہ قابل
تکرار (replicable) ہوں اور اردو میں اس کو علم ہی کہتے ہیں۔ فی الحال سائنس کا
کوئی ایسا ترجمہ کرنے (یا اگر کیا گیا ہے تو اس کو عام کرنے) کی کوئی باضابطہ کوشش
نہیں کی گئی ہے کہ جو اس کو دیگر علوم سے الگ کرسکے اس لیے اس مضمون میں علم اور
سائنس متبادلات کے طور پر استعمال کیۓ گئے ہیں، لہذا یوں کہ سکتے ہیں کہ مطالعہ کر
کہ کسی چیز کے بارے میں جاننا (یا ایسی کوشش کرنا) یعنی علم ہی سائنس ہے۔ انگریزی
میں سائنس کا لفظ لاطینی کے scientia اور اسے قبل یونانی کے skhizein سے آیا ہے جس
کے معنی الگ کرنا، چاک کرنا کہ ہیں۔ مخصوص غیر فنونی علوم جو انسان سوچ بچار حساب
کتاب اور مطالعہ کے ذریعہ حاصل کرتا ہے کہ لیے سائنس کے لفظ کا جدید استعمال
سترہویں صدی کے اوائل سے سامنے آیا۔

بعض اوقات مندرجہ بالا تعریف کے مطابق حاصل کیۓ گئے علم یا سائنس کو خالص علم (pure
science) بھی کہا جاتا ہے تاکہ اس کو سائنسی اطلاقات کے علم یعنی نفاذی علم
(applied science) سے الگ شناخت کیا جاسکے۔

انسان کے سائنسی مطالعے کا سلسلہ زمانۂ قدیم سے جاری ہے (جس کی تفصیل تاریخ سائنس
میں آجاۓ گی) اور زمانے کے ساتھ ساتھ ان میں اضافہ اور بہتری ہوتی رہی ہے جس نے
سائنس کو اسکی آج کی موجود شکل عطا کی۔ آنے والے سائنسدانوں نے ہمیشہ گذشتہ
سائنسدانوں کے مشاہدات و تجربات کو سامنے رکھ کر ہی نئی پیشگویاں کرنے کی کوشش کی
ہے۔ بہرحال سائنس قدیم ہو یا جدید ، بنیادی ہو یا اطلاقی ایک اہم ترین عنصر جو اس
سائنسی مطالعے میں شامل رہا ہے وہ اسلوب علم یا سائنسی طریقۂ کار ہی ہے۔ یہ بھی
قابل غور بات ہے کہ اس سائنسی اسلوب میں بھی زمانے کے ساتھ ساتھ ترقی اور باریکیاں
پیدا ہوتی رہی ہیں اور آج کوئی بھی سائنسی مطالعہ یا تجربہ اسلوب سائنس پر پورا
اترے بغیر قابل توجہ نہیں سمجھا جاتا۔

سائنس اور فنیات (arts) کی تفریق کچھ یوں کی جاسکتی ہے کہ فنیات میں وہ شعبہ جات
آجاتے ہیں جوکہ انسان اپنی قدرتی ہنر مندی اور صلاحیت کے ذریعہ کرتا ہے اور سائنس
میں وہ شعبہ جات آتے ہیں جنمیں سوچ بچار، تحقیق اور تجربات کر کہ کسی شہ کہ بارے
میں حقائق دریافت کۓ جاتے ہیں۔ سائنس اور آرٹس کے درمیان یہ حدِ فاصل ناقابلِِ عبور
نہیں کہ جب کسی آرٹ یا فن کا مطالعہ منظم انداز میں ہو تو پھر یہ ابتداء میں درج
تعریف کے مطابق اس آرٹ کی سائنس بن جاتا ہے۔

سائنس کے میدان کو عام طور پر دو بنیادی خطوط پر اسطوار کیا جاتا ہے ایک تو وہ جو
فطری مظاہرات سے متعلق ہوتے ہیں اور علوم فطریہ (natural sciences) کہلاۓ جاتے ہیں
اور دوسرے وہ کہ جو انسانی سلوک (human behavior) اور معاشرے سے تعلق رکھتے ہیں اور
معاشرتی علوم (social sciences) کہلاتے ہیں۔ سائنس کے ان دونوں ہی شعبہ جات کو
تجربی (empirical) کہا جاتا ہے کیونکہ ان دونوں میں ہی جو معلومات حاصل کی جاتی ہیں
ان میں انسانی تجربات اور مظاہر فطرت کے بارے میں شواہدات کا ہونا لازمی قرار دیا
جاتا ہے، یعنی ان معلومات کو ایسا ہونا چاہیۓ جو فردی نہ ہوں بلکہ بعد میں آنے والے
سائنسدان یا علماء بھی انکی صحت کی تصدیق کر سکیں اور انکو اپنے مستقبل کے تجربات
میں استعمال بھی کرسکیں، ہاں یہ ہے کہ ایسا کرنے کے دوران (یعنی گذشتہ تجربی
مشاہدات (سائنس) کی تصدیق کے دوران) وہی ماحول لازم ہو کہ جس میں ان تجربات کو پیش
کرنے والے نے کیا تھا۔

سائنس کے مندرجہ بالا دو گروہوں (علوم فطریہ اور علوم معاشرہ) کے علاوہ ایک اور
گروہ بھی ہے جو سائنس کے ان دونوں گروہوں سے مطابقت کے مقامات کے ساتھ ساتھ کچھ
افتراقات بھی رکھتا ہے اور اس گروہ کو قیاسی علوم (formal science) کہا جاتا ہے جس
میں ریاضی (mathematics) ، شمارندی علوم ، نظریۂ اطلاعات اور احصاء (statistics)
جیسے شعبہ جات شامل ہوتے ہیں۔

اسلوب علم اصل سائسی طریقۂ کار کو ہی کہتے ہیں جس میں فطرت (nature) کے اسرار و
رموز اور مظاہر کو ایک قابل تکرار (replicable) انداز میں سمجھا جاتا ہے اور انکا
مطالعہ کیا جاتا ہے۔ پھر اس مطالعے کے بعد حاصل کردہ معلومات کی روشنی میں
پیشگوئیاں کی جاتی ہیں جو مستقبل کی راہ اور مزید تحقیق کے لیے معاون ثابت ہوتی
ہیں۔

ذاتی لگاوٹ اور کسی بھی تعصب کے رجحانات کو ختم کردینا اسلوب علم کا ایک پہلو ہے،
ساتھ ہی یہ تجربی نمونے (experimental design) میں بھی معاونت اور راہنمائی فراہم
کرتا ہے اور ایک آخری پیمانے کے طور پر اس میں نظرِ ھمتا (peer review) کی موجودگی
؛ تجربہ ، تجربے کے طریقۂ کار ، استعمال کیۓ جانے والے آلات و کیمیائی مرکبات اور
حاصل شدہ نتائج تک ہر پہلو کو قابل اعتبار و تکرار بنانے میں نہایت اہمیت رکھتی ہے۔

اسلوبات سائنس میں ایک بہت اہم اوزار ، نمونوں (models) کی تشکیل ہوتی ہے جو کسی
تصور یا منصوبے کی تصویرکشی یا وضاحت کرتے ہیں۔ سائنسدان اس نمونے کی تعمیر ، جانچ
پڑتال اور صحت پر بہت توجہ دیتے ہیں کیونکہ اس کی مدد سے ہی اصل تجربات ممکن ہوتے
ہیں اور اسی کی مدد سے ایسی سائنسی پیشگوئیاں کی جاسکتی ہیں جو قابل تکرار ہوں۔
مفروضہ (hypothesis) اسلوبات سائنس میں ایک ایسی بات کو کہا جاتا ہے کہ جس کو ابھی
تک تائید کی ناقابل تردید تجربی شہادتیں بھی میسر نہ ہوئی ہوں اور دوسری جانب اسکے
غلط ہونے کے بارے میں بھی کوئی گذشتہ حتمی تحقیق نا موجود ہو، ایسی صورت میں مفروضہ
، نمونے کی تیاری میں مدد دیتا ہے۔ نظریہ (theory) کو یوں بیان کرسکتے ہیں کہ یہ
کئی مفروضات اور بیانات (اکثر عام طور پر مانے جانے والے) کا ایسا مجموعہ ہوتا ہے
جن کو آپس میں منتطقی انداز میں جوڑا جا سکتا ہو یا جوڑا گیا ہو اور اس سے دیگر
مظاہر فطرت کی وضاحت میں مدد حاصل ہوتی ہو، جیسے جوہری نظریہ۔ طبیعی قانون
(physical law) ایک ایسے سائنسی اصول کو کہا جاتا ہے کہ جو گذشتہ مفروضات کے بعد
تجرباتی مراحل سے گزر چکا ہو اور اسکے حق میں ناقابل تردید تجربی (empirical) شواہد
موجود ہونے کے ساتھ ساتھ قابل تکرار (replicable) شواہد بھی موجود ہوں۔

سائنسی اسلوب میں ایک اور اہم پہلو اس میں تحریضی (inductive) کیفیت کا ہونا ہے،
یعنی اسکا مطلب یہ ہے کہ سائنس دنیا کے کسی مظہر کے بارے میں کسی بات کی جانب مائل
کرتی ہے یا یوں کہ لیں کے اسکی ترغیب دیتی ہے اور اس کو تجربے سے ثابت کرنے کی کوشش
کرتی ہے لیکن ساتھ ہی یہ بات بھی قابل غور ہے کہ سائنس کبھی کوئی مطلق دعویٰ نہیں
کرتی اور ہمیشہ نۓ شواہد و حقائق کے لیے اپنے اندر تحریف (falsification) کی گنجائش
رکھتی ہے۔ اور اس مقصد کے لیے اوپر بیان کردہ مُراجعۂ ثانی (peer review) نہایت اہم
ہے جس کی خاطر تمام معلومات کا دائرۂ عام میں ہونا اور ہر کسی کی رسائی میں ہونا
لازمی ہے۔ تاکہ نا صرف یہ کہ نظر ثانی (review) کیا جاسکے بلکہ ساتھ ساتھ ہی کسی
ایک سائنسدان کے تجربے کو اسکا کوئی ھمتا (peer) دہرا کر اسکے قابل تکرار ہونے کا
اندازا کرسکے یا تصدیق کرسکے۔ ھمتا یا peer سے مراد یہاں ہم عصر سائنسدانوں سے ہے،
یعنی کوئی ایسا سائنسدان جو اتنا ہی قابل ہو جتنا کہ تجربہ کرنے والا سائنسدان۔

سائنس اور ریاضی (mathematics) آپس میں لازم و ملزوم ہیں اور سائنس کا کوئی شعبہ
ایسا نہیں (خواہ اسکا تعلق طبیعیات سے ہو یا علم کیمیاء سے ، حیاتیات سے ہو یا
وراثیات سے) جو ریاضی کی مدد کے بغیر چل سکتا ہو۔ جیسا کہ تعارف کے بیان میں ذکر
آیا کہ عام طور پر ریاضی کو سائنس کے جس گروہ میں شامل کیا جاتا ہے اسے تشکیلی علوم
کہتے ہیں ، یہاں یہ بات بھی اہم ہے کہ بعض ذرائع ریاضی کو بنیادی یا خالص سائنس میں
بھی شمار کرتے ہیں ۔

ریاضی کی ہر ایک شاخ ہی سائنس کے دیگر شعبہ جات میں کام آتی ہے جن میں احصاء
(statistics)، حسابان (calculus) سمیت ریاضی کی وہ شاخین بھی شامل ہیں جنہیں عام
طور پر خالص ریاضی میں شمار کیا جاتا ہے مثال کے طور پر نظریۂ عدد (number theory)
اور وضعیت (topology) وغیرہ۔

جس طرح ایک طبیب ایک سائنسدان بھی ہوسکتا ہے بالکل اسی طرح ایک ریاضی داں ، بجا طور
پر ایک سائنسدان ہی ہوتا ہے کیونکہ وہ ان تمام تر اسلوب سائنس کی پیروی کر رہا ہوتا
ہے جن کی مدد سے ہی سائنسی نمونے ، تجربی نمونے ، مفروضے اور سائنسی پیشگوئیاں ممکن
ہوتی ہیں۔

فلسفۂ سائنس اصل میں سائنس کی بنیادوں ، اس میں قائم مفروضات ، اسکے تجربات کی
حقیقت اور تجربات سے حاصل ہونے والے نتائج کی حقیقت اور ان نتائج یا سائنس کے
اخلاقی کردار اور زندگی میں اسکے اطلاقات جیسے موضوعات سے بحث رکھتا ہے۔ اس کو
بنیادی طور پر دو ذیلی شعبہ جات میں تقسیم کیا جاتا ہے ، اول ؛ علمیات یا
معلوماتشناسی جس کو انگریزی میں epistemology کہتے ہیں اور دوم ؛ مابعد الطبیعیات
جسے انگریزی میں metaphysics کہا جاتا ہے۔ ان میں علمیات تو علم (سائنس) کی حیققت
کی تلاش کو کہتے ہیں جبکہ مابعد الطبیعیات پھر اس حقیقت کی فطرت کا کھوج لگانے کو
کہا جاتا ہے، انکی مزید تفصیل کے لیے انکے صفحات مخصوص ہیں۔ فلسفۂ سائنس وہ مقام ہے
کہ جہاں اکثر سائنس اور ناسائنس کے مابین حدود معدوم ہی ہوجاتی ہیں۔

فلسفۂ سائنس کے مطابق سائنس ایک ایسے تجزیات یا حقائق کا نام ہے کہ جنہوں نے
شواہداتی بنیادوں پر ہماری حسوں کو تحریک دی ہو یعنی کسی بھی متعلقہ مظہر قدرت کو
اسکے طبیعی شواہد کی بنا پر محسوس کیا گیا ہو۔ یہاں حس (مشاہدے) کا طبیعی یا فطری
ہونا لازم ہے کیونکہ اگر کوئی چیز طبیعی کیفیات سے بلند ہو تو پھر اسے سائنس نہیں
مافوق الفطرت (supernatural) کے زمرے میں رکھا جاتا ہے اور تصوراتی سمجھا جاتا ہے
جب تک کہ اسکی انسانی سمجھ کے مطابق وجوہات اور اسکے وجود کی توجیہ کے بارے میں
شواہد نا مل جائیں۔

کئی راہنما اصولوں (جیسے تیغِ اوکام (Occam's razor) کا اصولِ بخل (parsimony)) سے
استفادے کہ بعد سائنسی نظریات کو منطق اور توجیہات کے پیمانوں سے تراشہ جاتا ہے اور
پھر کانٹ چھانٹ کے بعد وہی نظریات (یا نظریہ) قابل قبول حیثیت میں قائم رہ جاتا ہے
کہ جس کے بارے میں سب سے واضع اور ٹھوس شواہد میسر آچکے ہوں۔



https://ur.wikipedia.org/wiki/%D8%B1%D8%A7%D8%A8%D8%B9%DB%81_%D8%A8%D8%B5%D8%B1%DB%8C

قرونِ اولیٰ کی معروف صوفی شخصیت رابعہ بصری کی پیدائش 95ھ سے 99ھ کے دوران عراق کے
شہر بصرہ میں ہوئی۔ آپ کی ابتدائی زندگی کی زیادہ تر تفصیلات شیخ فریدالدین عطار نے
بیان کی ہیں۔ اسلامی ادب میں رابعہ بصری سے جڑی بےشمار روحانی کرامات کے واقعات
ملتے ہیں، جن میں سے کچھ خود ساختہ بھی ہیں۔ رابعہ بصری نے خود کوئی تحریری کام
نہیں چھوڑا، چنانچہ ان سے متعلق زیادہ تر شیخ فریدالدین عطار کی طرف سے بیان کی گئی
معلومات و حوالہ جات کو مستند مانا جاتا ہے، جو ان کے بعد کے زمانے کے ولی اور صوفی
شاعر ہیں۔

رات کو رابعہ بصری کے والد کو خواب میں حضور پاک صلی اللہ علیہ و آلہ وسلم کی زیارت
ہوئی اور انہوں نے رابعہ کے والد کو بشارت دی کہ ”تمہاری نومولود بیٹی، خدا کی
برگزیدہ بندی بنے گی اور مسلمانوں کو صحیح راہ پر لے کر آئے گی۔ تم امیرِ بصرہ کے
پاس جاؤ اور اسے ہمارا پیغام دو کہ تم (امیرِ بصرہ) ہر روز رات کو سو (100) مرتبہ
اورجمعرات کو چار سو (400) مرتبہ درود کا نذرانہ بھیجتے ہو، لیکن پچھلی جمعرات کو
تم نے درودشریف نہ پڑھا، لہٰذا اس کے کفارہ کے طورپر چارسو (400) دینار بطور کفارہ
یہ پیغام پہنچانے والے کو دے دو۔

کچھ عرصے بعد رابعہ بصری کے والد انتقال کرگئے۔ اس اثناء میں بصرہ کو سخت قحط نے
اپنی لپیٹ میں لے لیا۔ قحط کے دوران آپ (رابعہ بصری) اپنی بہنوں سے بچھڑگئیں۔ ایک
بار رابعہ بصری ایک قافلے میں جا رہی تھیں کہ قافلے کو ڈاکوؤں نے لوٹ لیا اور
ڈاکوؤں کے سرغنہ نے رابعہ بصری کو اپنی تحویل میں لے لیا اور آپ کو لوٹ کے مال کی
طرح بازارمیں لونڈی بنا کر بیچ دیا۔ آپ کا آقا آپ سے انتہائی سخت محنت و مشقت کا
کام لیتاتھا۔ اس کے باوجود آپ دن بھر میں کام کرتیں اور رات بھر عبادت کرتی رہتیں
اور دن میں بھی زیادہ تر روزے رکھتیں۔ اتفاقاً ایک دفعہ رابعہ بصری کا آقا آدھی رات
کو جاگ گیا اور کسی کی گریہ و زاری کی آوازسن کر دیکھنے چلا کہ رات کے اس پہر کون
اس طرح گریہ و زاری کر رہا ہے! وہ یہ دیکھ کرحیران رہ گیاکہ رابعہ بصری اللہ کے
حضورسربسجود ہیں اور نہایت عاجزی کے ساتھ کہہ رہی ہیں:

اپنی کنیزکا یہ کلام اور عبادت کا یہ منظر دیکھ کر رابعہ بصری کا مالک خوفِ خدا سے
لرز گیا۔ اس نے یہ فیصلہ کیا کہ ایسی اللہ والی کنیزسے اپنی خدمت کرانے کی بجائے
بہتر یہ ہوگا کہ خود اس کی خدمت کی جائے۔ صبح ہوتے ہی وہ آپ کی خدمت میں حاضر ہوا
اور اپنے فیصلے سے آپ کو آگاہ کیا۔ اس نے کہا کہ آج سے آپ میری طرف سے آزاد ہیں۔
اگر آپ اسی گھر میں قیام کریں تو میری خوش نصیبی ہوگی وگرنہ آپ اپنی مرضی کی مالک
ہیں، تاہم اگرآپ یہاں سے کوچ کر جانے کا فیصلہ کرتی ہیں تو میری بس ایک درخواست ہے
کہ میری طرف سے کی جانے والی تمام زیادتیوں کو اس ذات کے صدقے معاف کر دیں،جس کی آپ
راتوں کو جاگ جاگ کر عبادت کرتی ہیں۔

رابعہ بصری نے گوشہ نشینی اورترک دنیاکے شوق کے پیش نظر آزادی ملنے کے بعد صحراؤں
کارخ کیا۔ وہ دن رات معبودِ حقیقی کی یاد میں محو ہوگئیں۔ خواجہ حسن بصری، رابعہ
بصری کے مرشد تھے۔ غربت، نفی ذات اورعشقِ الٰہی اُن کے ساتھی تھے۔ اُن کی کل متاع
حیات ایک ٹوٹا ہوا برتن، ایک پرانی دری اور ایک اینٹ تھی، جس سے وہ تکیہ کا کام بھی
لیتی تھیں۔ وہ تمام رات عبادت و ریاضت میں گزار دیتی تھیں اور اس خوف سے نہیں سوتی
تھیں کہ کہیں عشق الٰہی سے دور نہ ہوجائیں۔ جیسے جیسے رابعہ بصری کی شہرت بڑھتی
گئی،آپ کے معتقدین کی تعدادمیں بھی اضافہ ہوتا گیا۔ آپ نے اپنے وقت کے جید علماء
ومحدثین اور فقہا سے مباحثوں میں حصہ لیا۔ رابعہ بصری کی بارگاہ میں بڑے بڑے علماء
نیازمندی کے ساتھ حاضر ہواکرتے تھے۔ ان بزرگوں اور علماء میں سرفہرست حضرت امام
سفیان ثوری رحمۃ اللہ علیہ ہیں، جو امام اعظم ابوحنیفہ رضی اللہ تعالیٰ عنہٗ کے ہم
عصر تھے اورجنہیں ’امیرالمومنین فی الحدیث‘ کے لقب سے بھی یادکیا جاتا ہے۔

گو رابعہ بصری کو شادی کے لئے کئی پیغامات آئے،جن میں سے ایک پیغام امیرِ بصرہ کا
بھی تھا لیکن آپ نے تمام پیغامات کو رد کردیا، کیونکہ آپ کے پاس سوائے اپنے
پروردگار کے اورکسی چیزکے لئے وقت تھا اور نہ طلب۔ رابعہ بصری کوکثرتِ رنج و الم
اورحزن و ملال نے دنیا اور اس کی دلفریبیوں سے بیگانہ کردیا تھا۔ رابعہ بصری کے
مسلک کی بنیاد”عشقِ الٰہی “ پر ہے۔

رابعہ بصری نے تقریباً اٹھاسی (88) سال کی عمر پائی۔ آپ نے آخری سانس تک عشق الٰہی
کی لذت و سرشاری کو اپنا شعار بنائے رکھا۔ یہاں تک کہ اپنی آخری سانس تک معبودِ
حقیقی کی محبت کا دم بھرتی رہیں۔ آخری وقت آپ نے اپنے ولی اور صوفی ساتھیوں کو
بتایا کہ ”میرا محبوب و معبود ہمیشہ سے میرے ساتھ ہے۔“



https://ur.wikipedia.org/wiki/%D8%AC%D8%A7%D9%88%DB%8C%D8%AF_%D8%A7%D8%AD%D9%85%D8%AF_%D8%BA%D8%A7%D9%85%D8%AF%DB%8C

جاوید احمد غامدی پاکستان سے تعلق رکھنے والے مدرسہ فراہی کے معروف عالم دین، شاعر
،مصلح ، فقیہ العصر ، اور قومی دانشور ہیں۔ [1]

جاوید احمد غامدی کی پیدایش 18 اپریل 1951ء کو ضلع ساہیوال کے ایک گاؤں جیون شاہ کے
نواح میں ہوئی۔ آبائی گاؤں ضلع سیالکوٹ کا ایک قصبہ اور آبائی پیشہ زمینداری ہے۔
ابتدائی تعلیم پاک پتن اور اس کے نواحی دیہات میں پائی۔ اسلامیہ ہائی اسکول پاک پتن
سے میٹرک اور گورنمنٹ کالج لاہور سے بی اے اور اس کے ساتھ انگریزی ادبیات میں آنرز
(حصہ اول) کا امتحان پاس کیا۔ عربی و فارسی کی ابتدائی تعلیم ضلع ساہیوال ہی کے ایک
گاؤں نانگ پال میں مولوی نور احمد صاحب سے حاصل کی۔ دینی علوم قدیم طریقے کے مطابق
مختلف اساتذہ سے پڑھے۔ قرآن و حدیث کے علوم و معارف میں برسوں مدرسۂ فراہی کے جلیل
القدر عالم اور محقق امام امین احسن اصلاحی سے شرف تلمذ حاصل رہا۔ ان کے دادا نور
الٰہی کو لوگ گاؤں کا مصلح کہتے تھے۔ اسی لفظ مصلح کی تعریب سے اپنے لیے غامدی کی
نسبت اختیار کی اور اب اسی رعایت سے جاوید احمد غامدی کہلاتے ہیں۔ دانش سرا،
المورد، ماہنامہ اشراق، ماہنامہ رینی ساں Renaissance کے بانی اور برہان، میزان،
البیان، اشراق اور خیال و خامہ کے مصنف ہیں۔

اشراق اردو زبان میں غامدی کے افکار کا ترجمان ہے۔ اس کا آغاز 1985ء سے ہوا۔ 1985ء
تک یہ ایک سلسلۂ منشورات کے طریقے پر شائع ہوتا رہا۔ 1985ء میں اسے باقاعدہ
ڈیکلریشن مل گیا۔ اس وقت سے یہ رسالہ باقاعدگی سے شائع ہو رہا ہے۔ اس کے اہم سلسلے
یہ ہیں: قرآنیات، معارف نبوی، دین و دانش، نقد و نظر، نقطۂ نظر، حالات و وقائع،
تبصرۂ کتب ۔

رینی ساں (Renaissance) انگریزی زبان میں غامدی کے افکار کا ترجمان ہے۔ اس کا آغاز
1991ء سے ہوا۔ اور اس وقت سے یہ رسالہ باقاعدگی سے شائع ہو رہا ہے۔ اس کے اہم سلسلے
یہ ہیں: Editorial, Quranic Exegesis, Reflections, Book Review, Queries,
Selection, New and Views, Dialouge, Islamic Law, Scriptures



https://ur.wikipedia.org/wiki/%D8%A8%D8%B7%D9%84%DB%8C%D9%85%D9%88%D8%B3

دوسری صدی عیسوی کا مشہور یونانی ماہر فلکیات ، جغرافیہ دان اور ریاضی دان ۔
اسکندریہ مصر میں پیدا ہوا۔ اس نے نظام شمسی کا زمین مرکزی (Earth-centered) نظریہ
پیش کیا۔ اس موضوع پر اُس کی کتا ب ’’المجستی‘‘ بہت مشہور ہے۔ جو تیرہ جلدوں یا
مقالات پر مشتمل ہے ۔اور جس کا موضوع فلکیات ہے۔ پہلے دو تمہیدی مقالوں میں فلکیات
کے مبادیات اور ریاضی کے طریقوں کی شرح کی گئی ہے۔ مقالہ سوم میں ایک سال کے طول
اور سورج کی حرکت پر بحث کی گئی ہے۔ مقالہ چہارم مہینوں کے طول اور چاند کے گھٹنے
بڑھنے پر ہے۔ مقالہ پنجم میں سورج ، چاند اور زمین کا قطر ، ان کے ابعداد اور سورج
کے فاصلے کا بیان ہے۔ ’’المجستی‘‘ فلکیات کا ، جس حد تک یہ علم 150ء کے قریب انسان
کی دسترس میں تھا اس کا مفصل جائزہ ہے۔

اس میں بطلیموس نے اپنا فلکیاتی نظام قائم کیا جو ڈیڑہ ہزار سال تک صحیح سمجھا جاتا
رہا۔ علمی دنیا میں یہ ’’بطلیموسی نظام‘‘ کے نام سے مشہور ہے جس کے مطابق زمین ساکت
اور قائم ہے اور سورج ، چاند اور دیگر سیارے اس کے گرد گھومتے ہیں۔ 1400ء میں
پولینڈ کے ماہر فلکیات کو پرنیکس، گلیلیو اور کپلر کی تحقیقات نے اس نظریے کو غلط
ثابت کردیا اب ساری دنیا میں کوئی اس کو ماننے والانہیں۔ بطلموس کی ایک اورعظیم
تصنیف ’’ جغرافیۂ بطلیموس ‘‘ 8 جلدوں میں ہے۔ اس کتاب کی بھی قریب قریب وہی وقعت ہے
جو المجستی کی ۔ جس طرح المجستی پورے حسابی فلکیات پر حاوی ہے اسی طرح جغرافیہ بھی
پورے حسابی یا ہندسی جغرافیے کا احاطہ کرتا ہے۔ اور اس نےعلم جغرافیہ پر ایسا ہی
گہرا اثر ڈالا ہے۔ جیسا المجستی نے فلکیات پر ۔



https://ur.wikipedia.org/wiki/%D8%A8%D8%AD%D8%B1_%D8%A7%D9%84%DA%A9%D8%A7%DB%81%D9%84

بحر الکاہل (Pacific Ocean) دنیا کا سب سے بڑا سمندر ہے۔ اسے یہ نام پرتگیزی جہاز
راں فرڈیننڈ میگلن نے دیا تھا جو دراصل لاطینی لفظ Mare Pacificum سے نکلا ہے جس کا
مطلب پرسکون سمندر ہے۔

بحر الکاہل زمین کے کل رقبے کے ایک تہائی حصے پر پھیلا ہوا ہے جس کا کل رقبہ 179.7
ملین مربع کلومیٹر (69.4 ملین مربع میل) ہے۔ شمال سے جنوب کی جانب بحیرہ بیرنگ سے
بحر منجمد جنوبی کے درمیان 15 ہزار 500 کلومیٹر اور مشرق میں انڈونیشیا سے لے کر
کولمبیا اور پیرو تک اس کی لمبائی 19 ہزار 800 کلومیٹر ہے۔

اس سمندر کی مغربی حد آبنائے ملاکا پر ختم ہوتی ہے۔ روئے زمین پر سب سے گہرا مقام
ماریانا ٹرینچ بحر الکاہل میں واقع ہے جس کی گہرائی 10 ہزار 911 میٹر (37 ہزار 797
فٹ) ہے۔ بحر الکاہل کی اوسط گہرائی 4 ہزار 300 میٹر (14 ہزار فٹ) ہے۔ بحر الکاہل
میں تقریبا 25 ہزار جزائر ہیں جو دنیا بھر کے سمندر میں موجود کل جزیروں کی تعداد
سے بھی زیادہ ہے۔



https://ur.wikipedia.org/wiki/%D8%A8%D8%A7%D8%A6%D8%A8%D9%84

کتاب مقدس یا بائبل (یونانی τὰ βιβλία) (انگریزی: Bible) یونانی لفظ۔ بمعنی کتب۔
مسیحیوں کی مقدس کتاب، جس میں عہد نامہ قدیم (عتیق) کی 39 کتب، عہد نامہ جدید کی 27
کتب اور کیتھولک مجموعہ میں ایپوکریفا کی کتب بھی شامل ہیں۔

بائبل عبرانی زبان میں تھی۔ بعد ازاں یونانی، قطبی اور شامی زبانوں میں ترجمہ ہوا۔
انگریزی ترجمہ 1610ء میں بہ عہد جیمز اول شائع ہوا۔ اسے 47 مسیحی علما نے چھ سال کے
عرصے میں مکمل کیا تھا۔ جرمن ترجمہ مشہور جرمن مذہبی رہنما اور پروٹسٹنٹ فرقے کے
بانی، مارٹن لوتھر نے کیا۔ بائبل کا اب تک ایک ہزار زبانوں‌ میں ترجمہ ہو چکا ہے
اور یہ دنیا کی سب سے زیادہ چھپنے والی کتاب ہے۔

کتاب مقدس کو دو بنیادی حصوں میں تقسیم کیا گیا ہے جو درج ذیل ہیں۔ عہد نامہ قدیم
عہد نامہ جدید



https://ur.wikipedia.org/wiki/%D8%A7%D9%88%D8%B1%DB%8C%D8%A7_%D9%85%D9%82%D8%A8%D9%88%D9%84_%D8%AC%D8%A7%D9%86

اوریا مقبول جان پاکستان کے معروف کالم نگار، شاعر، دانشور، ناٹک نگار اور کئی
کتابوں کے مصنف ہیں۔ بطور ستون نگار و دانشور ان کے ستون باقاعدگی کے ساتھ پاکستان
کے معروف اردو اخبار روزنامہ ایکسپریس میں شائع ہوتے رہتے ہیں۔ وہ اپنی شاعری اور
منفرد انداز تحریر کے باعث کئی ادبی اعزازات حاصل کر چکے ہیں، انہیں 2004 میں
پاکستان کے بہترین ستون نگار کا اعزاز بھی مل چکا ہے۔ اوریا مقبول جان ایک دیانت
دار مامور اداری بھی ہیں جن کی دیانت داری اور انصاف پسندی کا پاکستان میں بہت چرچا
ہے وہ مختلف شہروں میں نائب مفوض (deputy commissioner) کے طور پر بھی کام کر چکے
ہیں، آپ 18 جنوری 2016 کو 31 سال کی سروس کر کے ریٹائرہوئے۔



https://ur.wikipedia.org/wiki/%D8%A7%D9%81%D8%BA%D8%A7%D9%86%D8%B3%D8%AA%D8%A7%D9%86_%D9%85%DB%8C%DA%BA_%D8%B3%D9%88%D9%88%DB%8C%D8%AA_%D8%AC%D9%86%DA%AF

افغانستان میں لڑی جانے والی سوویت یا روسی لڑائی 9 سال تک لڑی گئی۔ اس کا آغاز
دسمبر 1979ء میں ہوا جبکہ اس کا اختتام فروری 1989ء میں ہوا۔ اس لڑائی میں ایک طرف
تو افغان فوج کے نام پر روسی فوج لڑ رہی تھی تو دوسری طرف ساری دنیا کے مجاہدین روس
کے خلاف بر سر پیکار تھے۔ امریکہ اور روس کے درمیان سرد جنگ کی وجہ سے امریکہ اس
جنگ میں کھل کر نہیں کود سکتا تھا مگر امریکی سی آئی اے اور پاکستانی آئی ایس آئی
نے کھل کر مجاہدین کی تربیت اور ہر طرح سے معاونت کی۔ اربوں ڈالر کا سرمایہ
برطانیہ، امریکہ، سعودی عرب ،پاکستان اور دوسرے ممالک نے روس کےخلاف مجاہدین کو
دیا۔ پاکستان نے بھی اس جنگ میں حصہ لیا اور پاکستان نے ہزاروں مجاہدین روس کیخلاف
لڑنے گئے ۔

دنیا کے بیشتر ممالک نے سوویت اتحاد کی افغانستان پر دھاوا بولنے کی مخالفت کی۔خاص
کر تمام اسلامی ممالک نے اس کی سخت مخالفت کی اور 34 اسلامی ممالک نے باقاعدہ
قراردادے پاس کئے اور سوویت اتحاد کی ایک اسلامی ملک (افغانستان) پر یلغار کی
مخالفت کی اس کے ساتھ ساتھ اسلامی ممالک نے مطالبہ بھی کیا کہ سوویت اتحاد جلد از
جلد افغانستان سے افواج واپس نکالے۔ اس علاوہ جب تک سوویت اتحادی کی افواج
افغانستان میں رہے ان کی خلاف لڑنے کیلئے بیشتر اسلامی ممالک نے افغان مجاہدین کی
امداد کی۔



https://ur.wikipedia.org/wiki/%D8%A7%D8%B3%D8%AA%D9%86%D8%A8%D9%88%D9%84

یہ جدید شہر استنبول کے بارے میں مضمون ہے، شہر کی قدیم تاریخ کے لیے دیکھیے مضمون
قسطنطنیہ

تاریخ میں قسطنطنیہ کے نام سے مشہور ترکی کا شہر استنبول (ترک: İstanbul، یونانی:
Κωνσταντινούπολις Konstantinoúpolis، انگریزی: Istanbul، انگریزی: تاریخی طور پر
Constantinople کے نام سے جانا جاتا ہے ) ملک کا سب سے بڑا شہر اور اس کا ثقافتی و
اقتصادی مرکز ہے ۔ شہر صوبہ استنبول کا صدر مقام بھی ہے ۔

آبنائے باسفورس اور اس کی قدرتی بندرگاہ شاخ زریں (انگریزی: Golden Horn، ترک:
Haliç) کے کنارے واقع ترکی کا یہ شمال مغربی شہر باسفورس کے ایک جانب یورپ کے علاقے
تھریس اور دوسری جانب ایشیا کے علاقے اناطولیہ تک پھیلا ہوا ہے اس طرح وہ دنیا کا
واحد شہر ہے جو دو براعظموں میں واقع ہے ۔ استنبول تاریخ عالم کا واحد شہر جو تین
عظیم سلطنتوں کا دار الحکومت رہا ہے جن میں 330ء سے 395ء تک رومی سلطنت، 395ء سے
1453ء تک بازنطینی سلطنت اور 1453ء سے 1923ء تک سلطنت عثمانیہ شامل ہیں۔ 1923ء میں
ترک جمہوریہ کے قیام کے بعد دار الحکومت انقرہ منتقل کردیا گیا۔

2000ء کی مردم شماری کے مطابق شہر کی آبادی 88 لاکھ 3 ہزار 468 اور کل شہری حدود کی
آبادی ایک کروڑ 18ہزار 735ہے اس طرح استنبول یورپ کا دوسرا سب سے بڑا شہر ہے ۔ شہر
کو 2010ء کے لئے پیکس، ہنگری اور آسن، جرمنی کے ساتھ یورپ کا ثقافتی دار الحکومت
قرار دیا گیا ہے ۔

تاریخ میں شہر نے مکینوں کی ثقافت، زبان اور مذہب کے اعتبار سے کئی نام بدلے جن میں
سے بازنطیم، قسطنطنیہ اور استنبول اب بھی جانے جاتے ہیں۔ شہر کو ”سات پہاڑیوں کا
شہر “ بھی کہا جاتا ہے کیونکہ شہر کا سب سے قدیم علاقہ سات پہاڑیوں پر بنا ہوا ہے
جہاں ہر پہاڑی کی چوٹی پر ایک مسجد قائم ہے ۔

بازنطیم دراصل میگارا کے یونانیوں نے 667 قبل مسیح میں آباد کیا تھا اور اسے اپنے
بادشاہ بائزاس کے نام پر بازنطیم کا نام دیا۔ 196ء میں سیپٹیمیس سیویرس اور
پیسکینیس نائیجر کے درمیان جنگ میں شہر کا محاصرہ کیا گیا اور اسے زبردست نقصان
پہنچا۔ فتح حاصل کرنے کے بعد رومی حکمران سیپٹیمیس نے بازنطیم کو دوبارہ تعمیر کیا
اور شہر نے ایک مرتبہ پھر کھوئی ہوئی عظمت حاصل کرلی۔

بازنطیم کے پرکشش محل وقوع کے باعث 330ء میں قسطنطین اعظم نے مبینہ طور پر ایک خواب
کے ذریعے مقام کی درست نشاندہی کے بعد اس شہر کو نووا روما (روم جدید) یا قسطنطنیہ
(اپنے نام کی نسبت سے ) کے نام سے دوبارہ آباد کیا۔ نووا روما تو کبھی بھی عام
استعمال میں نہیں آسکا لیکن قسطنطنیہ نے عالمی شہرت حاصل کی۔ یہ شہر 1453ء میں
سلطنت عثمانیہ کے ہاتھوں فتح ہونے تک مشرقی رومی سلطنت کا دار الحکومت رہا۔
بازنطینی دور حکومت کے دوران چوتھی صلیبی جنگ میں صلیبیوں نے شہر کو برباد کردیااور
1261ء میں مائیکل ہشتم پیلیولوگس کی زیر کمان نیسیائی افواج نے شہر کو دوبارہ حاصل
کرلیا۔

روم اور مغربی رومی سلطنت کے خاتمے کے بعد شہر کا نام قسطنطنیہ رکھ دیا گیا اور یہ
بازنطینی سلطنت کا واحد دار الحکومت قرار پایا۔ یہ سلطنت یونانی ثقافت کی علمبردار
اور روم سے علیحدگی کے بعد یونانی آرتھوڈوکس عیسائیت کا مرکز بن گئی ۔ بعد ازاں
یہاں کئی عظیم گرجے اور کلیسے تعمیر ہوئے جن میں دنیا کا سب سے بڑا گرجا ایاصوفیہ
بھی شامل تھا جسے سلطان محمد فاتح نے فتح قسطنطنیہ کے بعد مسجد میں تبدیل کردیا۔

اس شہر کے زبردست محل وقوع کی وجہ ہی سے یہ کئی زبردست محاصروں کے باوجود فتح نہ ہو
سکا جن میں خلافت امویہ کے دور کے دو محاصرے اور پھر سلطنت عثمانیہ کے ابتدائی دور
کے متعدد ناکام محاصرے شامل ہیں۔

29 مئی 1453ء کو سلطان محمد فاتح نے 53 روزہ محاصرے کے بعد قسطنطنیہ کو فتح کرلیا۔
محاصرے کے دوران عثمانی افواج کی توپوں سے تھیوڈوسس ثانی کی قائم کردہ دیواروں کو
زبردست نقصان پہنچا۔ اس طرح استنبول بروصہ اور ادرنہ کے بعد سلطنت عثمانیہ کا تیسرا
دار الحکومت بن گیا۔

ترک فتح کے بعد اگلے سالوں میں توپ قاپی محل اور بازار کی شاندار تعمیرات عمل میں
آئیں۔ مذہبی تعمیرات میں فاتح مسجد اور اس سے ملحقہ مدارس اور حمام شامل تھے ۔
عثمانی دور میں شہر مختلف مذاہب اور ثقافتوں کا مرکز رہا اور مسلمان، عیسائی اور
یہودی سمیت مختلف مذاہب سے تعلق رکھنے والوں کی کثیر تعداد یہاں رہائش پزیر رہی۔

سلیمان اعظم قانونی کا دور تعمیرات اور فن کا عمیق دور تھا جس کے دوران اس کے ماہر
تعمیران سنان پاشا نے شہر میں کئی عظیم الشان مساجد اور عمارات تعمیر کیں۔

1923ء میں ترک جمہوریہ کے قیام کے بعد دار الحکومت استنبول سے انقرہ منتقل کردیا
گیا۔ عثمانی دور میں شہر کا نام قسطنطنیہ موجود رہا جبکہ سلطنت سے باہر اسے
استامبول کے نام سے جانا جاتا تھا تاہم 1930ء میں جمہوریہ ترکی نے اس کا نام تبدیل
کرکے استنبول کردیا۔

جمہوریہ کے ابتدائی دور میں انقرہ کے مقابلے میں استنبول پر زیادہ توجہ نہیں دی گئی
لیکن 1950ء اور 1960ء کی دہائی میں استنبول میں زبردست تبدیلیاں واقع ہوئیں۔ شہر کی
یونانی برادری 1955ء کے معاہدے کے تحت ترکی چھوڑ کر یونان چلی گئی۔

1950ء کی دہائی میں عدنان میندریس کی حکومت کے دوران ملکی ترقی کے لئے کئی کام کئے
گئے اور ملک بھر میں نئی سڑکیں اور کارخانے تعمیر ہوئے ۔ استنبول میں بھی جدید
کشادہ شاہراہیں قائم ہیں لیکن بدقسمتی سے یہ سودا شہر کی قدیم عمارات کے بدلے میں
کیا گیا اور استنبول کئی قدیم عمارات سے محروم ہوگیا۔

1970ء کی دہائی میں شہر کے مضافات میں قائم نئے کارخانوں میں ملازمت کی غرض سے ملک
بھر سے عوام کی کثیر تعداد استنبول پہنچی جس نے شہر کی آبادی میں تیزی سے اضافہ
ہوا۔ آبادی میں تیزی سے اضافے کے بعد تعمیراتی شعبے میں بھی انقلاب آیا اور کئی
مضافاتی دیہات توسیع پاتے ہوئے شہر میں شامل ہوگئے ۔

استنبول آبنائے باسفورس کے جنوبی علاقے میں دونوں جانب واقع ہے اس طرح وہ دو
براعظموں میں واقع دنیا کا واحد شہر ہے ۔ شہر کا مغربی حصہ یورپ جبکہ مشرقی حصہ
ایشیا میں ہے ۔ شہری حدود ایک ہزار 539 مربع کلومیٹر تک ہیں جبکہ صوبہ استنبول 5
ہزار 220مربع کلومیٹر پرمحیط ہے ۔

استنبول شمالی اناطولیہ کی زلزلے کی پٹی کے قریب واقع ہے جو شمالی اناطولیہ سے
بحیرہ مرمرہ تک جاتی ہے ۔ افریقی اور یوریشین پلیٹ یہی پر ملتی ہیں۔ اس زلزلے کی
پٹی کے باعث خطہ زلزلوں کا مرکز ہے ۔ 1509ء میں ایک زلزلے کے نتیجے میں سونامی پیدا
ہوا جس میں 10ہزار لوگ ہلاک اور 100 سے زائد مساجد تباہ ہوئیں۔ 1766ء میں ایوب مسجد
مکمل طور پر شہید ہوگئی۔ 1894ء کے زلزلے میں استنبول کے ڈھکے ہوئے بازار کا بیشتر
حصہ تباہ ہوگیا۔ اگست 1999ء کے تباہ کن زلزلے کے نتےجد میں 18 ہزار اور 2001ء کے
موسم سرما میں 41 افراد ہلاک ہوئے ۔

شہر میں موسم گرما گرم اور پرنم جبکہ سردیوں میں بارش اور کبھی کبھار برف باری کے
ساتھ شدید سردی پڑتی ہے ۔ شہر میں سالانہ اوسطاً 870 ملی میٹر بارش پڑتی ہے ۔ موسم
سرما کے دوران اوسطاً درجہ حرارت 7 سے 9 ڈگری سینٹی گریڈ تک رہتا ہے جس کے دوران
برف باری بھی عموماً ہوتی رہتی ہے ۔ جون سے ستمبر تک موسم گرما کے دوران دن میں
اوسطاً درجہ حرارت 28ڈگری سینٹی گریڈ رہتا ہے ۔

قدیم قسطنطنیہ کا تاریخی جزیرہ نما امینونو اور فاتح کے اضلاع پرمشتمل ہے ۔ عثمانی
دور کے اواخر میں استنبول کہلایا جانے والا یہ علاقہ شاخ زریں کے جنوبی ساحلوں
پرقائم ہے جو قدیم شہر کے مرکز کو یورپی علاقے کے شمالی علاقوں سے جدا کرتی ہے ۔ اس
جزیرہ نما کے جنوب کی جانب سے بحیرہ مرمرہ اور مشرق میں باسفورس نے گھیرا ہوا ہے ۔

دفاتر اور رہائش کی حامل بلند عمارات یورپی حصے کے شمال علاقوں میں واقع ہیں جن میں
خصوصاً لیونت، مسلاک اور اتیلر کا علاقہ شامل ہیں جو باسفورس اور فاتح سلطان محمد
پلوں کے درمیان واقع ہے ۔

استنبول کی آبادی 1980ء سے 2005ء کے 25سالہ عرصے کے دوران تین گنا سے بھی زیادہ
ہوگئی ہے ۔ اندازاً 70فیصد سے زائد شہری استنبول کے یورپی حصے میں جبکہ 30 فیصد
ایشیائی حصے میں رہتے ہیں۔ جنوب مشرقی ترکی میں بے روزگاری میں اضافے کے باعث خطے
کے لوگوں کی اکثریت استنبول ہجرت کرگئی جہاں وہ شہر کے نواحی علاقوں غازی عثمان
پاشا، ضیا گوک الپ و دیگر میں قیام پزیر ہوگئی۔

1990ء کی دہائی میں ایشیائی مالی بحران اور روس میں بحران کے باعث ترکی خصوصاً
استنبول کی معیشت کو شدید دھچکے پہنچے ۔ جولائی 1997ء سے 1998ء کے اوائل تک ایشیائی
بحران اور اگست 1998ء سے 1999ء کے وسط تک روسی بحران کے باعث ترکی کی معیشت خصوصاً
برآمدات پر منفی اثرات مرتب ہوئے ۔ شہر کی اقتصادیات کو دوسرا دھچکا 17اگست 1999ء
کو زلزلے سے لگا جس کے نتےج میں اس کے جی ڈی پی میں دو فیصد کمی واقع ہوئی۔

شہر میں دو بین الاقوامی ہوائی اڈے قائم ہیں۔ بڑا ہوائی اڈا اتاترک بین الاقوامی
ہوائی اڈا مرکز شہر سے 24 کلومیٹر دور واقع ہے ۔ تعمیر کے وقت یہ شہر کے یورپی حصے
کے ایک کونے میں تھا لیکن اب شہر کے اندر قائم ہے ۔ جدید ہوائی اڈا صبیحہ گوکچن
ہوائی اڈا ایشیائی علاقے سے 20 کلومیٹر مشرق جبکہ یورپی علاقے سے 45 کلومیٹر دور
مشرق میں واقع ہے ۔

سرکیجی اسٹیشن یورپی جانب تمام ٹرینوں کا آخری اسٹاپ ہے ۔ شہر سے صرف ایک طویل
الفاصلاتی ٹرین روزانہ چلتی ہے جو رومانیہ کے دار الحکومت بخارسٹ تک جاتی ہے ۔
باسفورس کے پار حیدر پاشا اسٹیشن سے روزانہ انقرہ سمیت اناطولیہ کے دیگر شہروں کے
لئے کئی ٹرینیں روانہ ہوتی ہیں۔ اب ان دونوں اسٹیشنوں کو فیری سروس کے ذریعے آپس
میں جوڑدیا گیا ہے ۔

ای 5، ای 90 اور ٹرانس یورپین موٹر وے یورپی سرحد سے ترکی اور مشرقی علاقوں کو جانے
والے اہم ترین راستے ہیں۔ استنبول کے گرد موٹر وے کا جال انتہائی جدید ہے اور اسے
مزید توسیع دی جارہی ہے ۔ موٹر ویز دار الحکومت انقرہ کے علاوہ ادرنہ کی جانب بھی
جاتی ہے ۔ شہر کے گرد دو ایکسپریس ویز ہیں۔ پرانے ایکسپریس وے کو ای 5 کہا جاتا ہے
کو زیادہ تر شہر کا اندرونی ٹریفک استعمال کرتا ہے جبکہ جدید ٹرانس یورپین موٹر وے
بین البراعظمی یا بین البلادی ٹریفک استعمال کرتا ہے ۔ باسفورس پل اور فاتح سلطان
محمد پل آبنائے باسفورس پر انہی دو ہائی ویز پر بنے ہوئے ہیں۔

استنبول کی بندرگاہ ملک میں سب سے زیادہ اہم ہے ۔ شاخ زریں میں واقع قدیم بندرگاہ
ذاتی جہاز رانی کے لئے استعمال ہوتی ہے ۔ یہاں سے بحیرہ روم میں یونانی جزائر اور
کرویئشا، وینس اور ناپولی،اٹلی، مارسے، فرانس اور حیفہ، اسرائیل اور بحیرہ اسود میں
یوکرین تک کے لئے بحری جہاز روانہ ہوتے ہیں۔

اتاترک اولمپک اسٹیڈیم ترکی کا سب سے بڑا اسٹیڈیم ہے جس میں 82 ہزار 300 تماشائیوں
کی گنجائش ہے ۔ اسٹیڈیم نے 2005ء کی یورپین چیمپیئنز لیگ فائنل کی میزبانی کی تھی۔

شکرو سرج اوغلو اسٹیڈیم 52 ہزار 500 تماشائیوں کی گنجائش رکھتا ہے اور 2009ء میں
UEFA کپ کے فائنل کی میزبانی کرے گا۔

استنبول کئی فٹ بال ٹیموں کا شہر ہے جن میں ترکی کی سب سے قدیم کھیلوں کی تنظیم
بیشکطاش بھی شامل ہے ۔ علاوہ ازیں غلطہ سرائے اور فنر باغچہ مشہور ترین ٹیمیں ہیں۔

استنبول فارمولا ون ترکش گراں پری، موٹر جی پی گراں پری، ایف آئی اے ورلڈ ٹورنگ کار
چیمپیئن شپ،جی پی 2 اور لی مینز سیریز 1000 کلومیٹر ریس کی میزبانی کرتا رہتا ہے ۔
یہ تمام کھیلوں کے مقابلے استنبول پارک میں منعقد ہوتے ہیں۔

دیگر کھیلوں میں باسکٹ بال، والی بال، گالف، شوٹنگ، گھڑ سواری اور ٹینس بے حد معروف
ہیں۔



https://ur.wikipedia.org/wiki/%D8%A7%D8%A8%D9%88_%D8%AD%D9%86%DB%8C%D9%81%DB%81

امام ابو حنیفہ کے فضائل و مناقب میں شیخ جلال الدین سیوطی (شافعی- مقلد)
(849-911ھ) اپنی کتاب "التبييض الصحيفه في مناقب الإمام أبي حنيفه" میں تسلیم کیا
ہے کہ اس پیشین گوئی کے بڑے مصداق حضرت امام اعظم ابو حنیفہ النعمان ہیں۔

(1)... اور اگر تم منہ پھیرو گے تو وہ تمہاری جگہ اور لوگوں کو لے آئے گا اور وہ
تمہاری طرح کے نہیں ہوں گے[سوره محمّد:38]

حدیث میں ہے صحابہ کرام نے عرض کیا یا رسول اللہ صلی اللہ علیہ و آلہ و سلم! وہ
دوسری قوم کون ہے جس کی طرف اشارہ ہوا ہے۔ آپ صلی اللہ علیہ و آلہ و سلم نے حضرت
سلمان فارسی پر ہاتھ رکھ کر فرمایا: اس کی قوم, اور فرمایا: خدا کی قسم اگر ایمان
ثریا پر جا پہنچے تو فارس کے لوگ وہاں سے بھی اس کو اتار لائیں گے۔

(2) اور (اس رسول کی بعثت) دوسرے لوگوں کے لئے بھی ہے جو ابھی ان (مسلمانوں) سے
نہیں ملے...[الجمعہ:3]

حدیث میں ہے کہ جب آپ صلی اللہ علیہ وآلہ و سلم سے (وَّاٰخَرِيْنَ مِنْهُمْ لَمَّا
يَلْحَقُوْا بِهِمْ ۭ وَهُوَ الْعَزِيْزُ الْحَكِيْمُ) 63۔ الجمعہ:3) کی نسبت سوال
کیا گیا تو حضرت سلمان فارسی کے شانہ پر ہاتھ رکھ کر فرمایا کہ اگر علم یا (فرمایا)
دین ثریا پر جا پہنچے گا تو اس کی قوم فارس کا مرد وہاں سے بھی لے آئے گا.

آپ کا نام نعمان بن ثابت بن زوطا اور کنیت ابوحنیفہ تھی۔ بالعموم امام اعظم کے لقب
سے یاد کیے جاتے ہیں۔ آپ تمام ائمہ کے مقابلے میں سب سے بڑے مقام و مرتبے پر فائز
ہیں۔ اسلامی فقہ میں حضرت امام اعظم ابو حنیفہ کا پایہ بہت بلند ہے۔ آپ نسلاً عجمی
تھے۔ آپ کی پیدائش کوفہ میں 80 ھ بمطابق 699ء میں ہوئی سن وفات 150ھ ہے۔ ابتدائی
ذوق والد ماجد کے تتبع میں تجارت تھا۔ لیکن اللہ نے ان سے دین کی خدمت کا کام لینا
تھا، لٰہذا تجارت کا شغل اختیار کرنے سے پہلے آپ اپنی تعلیم کی طرف متوجہ ہوئے۔ آپ
نے بیس سال کی عمر میں اعلٰی علوم کی تحصیل کی ابتدا کی۔

ترجمہ: حضرت امام کی پیدائش سنہ 80ھ میں ہوئی، آپ نے حضرت انس بن مالک (93ھ) کو جب
وہ کوفہ گئے تو کئی دفعہ دیکھا۔

امام اعظم نے علم حدیث کے حصول کے لیے تین مقامات کا بطورِ خاص سفر کیا۔ آپ نے علم
حدیث سب سے پہلے کوفہ میں حاصل کیا کیونکہ آپ کوفہ کے رہنے والے تھے اور کوفہ علم
حدیث کا بہت بڑا مرکز تھا۔ گویا آپ علم حدیث کے گھر میں پیدا ہوئے، وہیں پڑھا، کوفہ
کے سب سے بڑے علم کے وارث امام اعظم خود بنے۔ دوسرا مقام حرمین شریفین کا تھا۔ جہاں
سے آپ نے احادیث اخذ کیں اور تیسرا مقام بصرہ تھا۔ امام ابو حنیفہ نے تقریبًا 4
ہزار اساتذہ سے علم حاصل کیا۔

علم الادب، علم الانساب اور علم الکلام کی تحصیل کے بعد علم فقہ کے لیے امام حماد
کے حلقہ درس سے فیض یاب ہوئے۔ آپ علم فقه كےعالم ہیں .آپ کے شیوخ و اساتذہ کی تعداد
چار ہزار بتائی جاتی ہے۔ جن سے وہ وقتاً فوقتاً اکتساب علم کرتے رہے۔ امام محمد
باقر اور امام جعفر صادق کی شاگردی کا فخر بھی انہیں حاصل ہے۔

مورخ خطیب بغدادی نے امام کے پوتے اسماعیل سے روایت کیا ہے کہ ’’میں اسماعیل بن
حماد بن نعمان بن ثابت بن مرزبان ہوں ہم لوگ نسلاً فارس سے ہیں۔‘‘ امام صاحب کے
دادا ثابت بچپن میں حضرت علی علیہ السلام کی خدمت میں حاضر ہوئے تھے انہوں نے ان کے
خاندان کے حق میں دعائے خیر کی تھی۔ ’’ہمیں امید ہے۔ وہ دعا بے اثر نہیں رہی۔‘‘
تجارت ان کا ذریعہ معاش تھا۔ تجارت سے ہی رزق حلال کماتے دولت کی کمی نہ تھی۔ لیکن
ان کی دولت و ثروت کا فائدہ طلبا اور حاجت مندوں ہی کو پہنچتا۔ فروخت کیے جانے والے
کپڑے کے محاسن اور عیوب آپ برابر بیان کرتے اور خرابی کو کبھی نہ چھپاتے اپنے
شاگردوں کی اکثر مالی امداد کرتے ۔

’’میں سب سے پہلے کسی مسئلے کا حکم کتاب اللہ سے اخذ کرتا ہوں، پھر اگر وہاں وہ
مسئلہ نہ پاؤں تو سنتِ رسول صلی اللہ علیہ وآلہ وسلم سے لے لیتا ہوں، جب وہاں بھی
نہ پاؤں تو صحابہ کرام کے اقوال میں سے کسی کا قول مان لیتا ہوں اور ان کا قول چھوڑ
کر دوسروں کا قول نہیں لیتا اور جب معاملہ ابراہیم شعبی، ابن سیرین اور عطاء پر
آجائے تو یہ لوگ بھی مجتہد تھے اور اس وقت میں بھی ان لوگوں کی طرح اجتہاد کرتا
ہوں۔‘‘

فقہ حنفی کی اشاعت و خدمت سب سے زیادہ ان کے شاگردوں قاضی ابویوسف اور امام محمد بن
حسن شیبانی نے کی۔ قاضی ابو یوسف کو ہارون نے مملکت کا قاضی القضاۃ بنا دیا تھا۔ اس
لیے ان کی وجہ سے فقہ حنفی کے پیروکاروں کی تعداد سب سے زیادہ ہے۔

حضرت ضرار بن صرد نے کہا، مجھ سے حضرت یزید بن ہارون نے پوچھا کہ سب سے زیادہ فقہ
(سمجھ) والا امام ثوری ہیں یا امام ابو حنیفہ ؟ تو انہوں نے کہا کہ:

ابو حنیفہ (حدیث میں) افقه (سب سے زیادہ فقیہ) ہیں اور سفیان (ثوری) تو سب سے زیادہ
حافظ ہیں حدیث میں.

حضرت عبداللہ بن مبارک نے فرمایا: امام ابو حنیفہ لوگوں میں سب سے زیادہ فقہ (سمجھ)
رکھنے والے تھے.

حضرت امام شافعی فرماتے ہیں: ”جو شخص فقہ حاصل کرنا چاہتا ہے وہ امام ابو حنیفہ اور
ان کے اصحاب کو لازم پکڑے کیونکہ تمام لوگ فقہ میں امام ابو حنیفہ کے خوشہ چین
(محتاج) ہیں۔“ (مناقب الامام ابی حنیفہ ص27 )

تذكرة الحفاظ، دار الكتب العلمية: صفحة # ١٦٨، جلد # ١، طبقه # ٥، بيان: أبو حنيفة
الامام اعظم

جہاں تک ملکی سیاست کا تعلق ہے انہوں نے کبھی بھی کسی خلیفہ کی خوشامد یا ملازمت نہ
کی۔ ہمیشہ حق اور اہل حق کا ساتھ دیا۔ یزید نے ان کو مشیر بنانا چاہا تو آپ نے صاف
انکار کردیا۔ اور کہا کہ ’’اگر یزید کہے کہ مسجدوں کے دروازے گن دو تو یہ بھی مجھے
گوارا نہیں۔‘‘ امام محمد نفس الزکیہ اور ابراہیم کے خروج کے موقع پر انہوں نے
ابراہیم کی تائید کی تھی۔ منصور نے انہیں بلا کر عہدہ قضا پر فائز کرنا چاہا لیکن
آپ کے مسلسل انکار پر اول بغداد کی تعمیر کے موقع پر انہیں اینٹیں شمار کرنے کے کام
پر لگایا اور بعد میں قید خانہ میں ڈال دیا۔

ایک دفعہ حضرت امام اعظم اور امام شافعی کے شاگردوں کے مابین جھگڑا پیدا ہوگیا۔ ہر
گروہ اپنے امام کی فضیلت کا دعویدار تھا۔ حضرت امام ابو عبدﷲ نے دونوں کے درمیان
فیصلہ کیا اور اصحاب شافعی سے فرمایا: پہلے تم اپنے امام کے اساتذہ گنو۔ جب گنے گئے
تو 80 تھے۔ پھر انہوں نے احناف سے فرمایا: اب تم اپنے امام کے اساتذہ گنو جب انہوں
نے شمار کئے تو معلوم ہوا وہ چار ہزار تھے۔ اس طرح اساتذہ کے عدد نے اس جھگڑے کا
فیصلہ کر دیا۔ آپ فقہ اور حدیث دونوں میدانوں میں امام الائمہ تھے۔

150ہجری میں بغداد میں ان کا انتقال ہوا۔ پہلی بار نماز جنازہ پڑھی گئی تو پچاس
ہزار آدمی جمع ہوئے جب آنے والوں کا سلسلہ جاری رہا تو چھ بار نماز جنازہ پڑھائی
گئی آپ ملکہ خیزراں کے مقبرہ کے مشرق کی جانب دفن ہوئے۔

 نعمان ابن ثابت بن زوطا بن مرزبان (فارسی: ابوحنیفه,عربی: نعمان بن ثابت بن زوطا
بن مرزبان)،  عام طور پر آپکو امام ابو حنیفہ کے نام سے بھی جانا جاتا ہے
(عربی: أبو حنيفة مورخہ 699 – 767 ء / 80 – 150 ھ)،  خطا در حوالہ: The opening
<ref> tag is malformed or has a bad name آپ  سنی حنفی فقہ (اسلامی فقہ) کے بانی
تھے۔  آپ ایک تابعی، مسلمان عالم دین، مجتہد، فقیہ اور اسلامی قانون کے اولین تدوین
کرنے والوں میں شامل تھے۔  آپ  کے ماننے والوں کو حنفی  کہا جاتا ہے۔  زیدی شیعہ
مسلمانوں کی طرف سے بھی آ پ کو ایک معروف اسلامی عالم دین اور شخصیت تصور کیا جا تا
ہے۔ خطا در حوالہ: The opening <ref> tag is malformed or has a bad nameانہیں عام
طور پر "امام اعظم" کہا جاتا ہے۔



https://ur.wikipedia.org/wiki/%DB%81%D9%86%D8%AF%DB%8C_%D8%B2%D8%A8%D8%A7%D9%86

ہندی بھارت میں بولی جانی والی ایک زبان ہے جس کے ماخذ وہی ہیں جو اردو کے ہیں۔
بلکہ حقیقت یہ ہے کہ ہندی اُردو سے نکلی۔ فرق یہ ہے کہ ہندی کا جھکاؤ سنسکرت کی طرف
بہت زیادہ ہے۔ اس کا رسم الخط دیوناگری یا دیو نگری کہلاتا ہے۔ لفظِ ہندی اُردو
زبان کے پُرانے ناموں میں سے ایک ہے۔ اس لفظ کا معنیٰ بھارتی یا بھارت سے متعلّق
ہے۔ ہندی زبان 19 ویں صدی کے اوائل میں اُردو سے بنائی گئی۔ انگریزوں کی نفسیاتی
پالیسی 'بانٹ کر حکومت کرنا' کے تحت اُردو زبان سے اُردو-فارسی الفاظ نکال کر ان کی
جگہ سنسکرت کے الفاظ رکھنے سے ہندی زبان وجود میں آئی۔ جدید ہندی کے حروف تہجی(اکشر
مالا) یہ ہیں۔



https://ur.wikipedia.org/wiki/%DB%81%D9%86%D8%AF%D9%88%D9%85%D8%AA

سانچہ:ہندو ت ہندو ت یا ہندو دھرم (ہندی: हिन्दू धर्म) جنوبی ایشیا اور بالخصوص
بھارت اور نیپال میں غالب اکثریت کا ایک مذہب ہے جس کی بنیاد ہندوستان میں رکھی
گئی، یہ اس ملک کا قدیم ترین مذہب ہے۔ ہندومت کے پیروکار اِس کو سناتن دھرم (सनातन
धर्म) کہتے ہیں جو سنسکرت کے الفاظ ہیں، ان کا مطلب ہے ‘‘لازوال قانون’’۔ ہندو مت
قدیم ترین مذاہب میں سے ایک ہے۔ اِس کی جڑیں قدیم ہندوستان کی تاریخی ویدی مذہب سے
ملتی ہیں۔ مختلف عقائد اور روایات سے بھرپور مذہب ہندومت کے کئی بانی ہیں۔ اِس کے
ذیلی روایات و عقائد اور فرقوں کو اگر ایک سمجھا جائے تو ہندومت عیسائیت اور اِسلام
کے بعد دُنیا کا تیسرا بڑا مذہب ہے۔ تقریباً ایک اَرب پیروکاروں میں سے 905 ملین
بھارت اور نیپال میں رہتے ہیں۔ ہندومت کے پیروکار کو ہندو کہاجاتا ہے۔ تمام ہندو
متون دو قسموں پر مشتمل ہے، شروتی (مسموع) (श्रुति) اور سمرتی (محفوظ) (स्मृति)۔ ان
متون میں دیگر مضامین کے ساتھ ساتھ الہیات، فلسفہ، اساطیر، ویدک یجنا، یوگا اور
مندروں کی تعمیر جیسے موضوعات پر گفتگو کی گئی ہے۔ ہندو مت کی اہم کتابوں میں چار
وید، اپنیشد، بھگوت گیتا اور آگم (आगम ) شامل ہیں۔

ہم نے ویدی مذاہب میں بتایا ہے کہ آریا یہاں آنے کے بعد وہ چند صدیوں میں اپنی زبان
بھول گئے اور ساتھ ہی ساتھ اپنی خصوصیات کھوتے چلے گئے۔ انہوں نے یہاں کی مختلف
قوموں کے تمدنی اثرات، عقائد اور رسوم کو قبول کرلیا اور ان دیوتاؤں کو بھی جن کی
پرستش غیر آریا کرتے تھے، اپنے دیوتاؤں میں شامل کرلیا۔ مگر وہ اپنی انفرادیت اور
نسلی برتری کو کھو نے کے لیے تیار نہ تھے۔ چنانچہ انہوں نے ایک طرف ہر اس جماعت اور
مذہب سے ٹکر لینے کی ٹھانی جس نے ان کی عظمت سے انکار کردیا اور دوسری طرف اور اپنی
ذاتوں کی بندش کو سخت کرکے عقائد و رسوم کا جال ایسا پھیلا دیا، کہ لوگوں کے لیے اس
سے نکلنا ممکن نہیں تھا۔ انہوں نے ویدی عہد کی مذہبی کتابوں اور دیوتاؤں کو احترام
کے دائرے میں محدود کردیا اور نئی کتابوں کی تصنیف اور نئے دیوتاؤں کی شمولیت سے
مذہبی نظام قائم کیا اور اس پر نئی کتابوں میں اس نظام کی بنیاد رکھی گئی۔ دھرم
شاشتر اور پران میں کو سب سے اہمیت حاصل ہوئی۔ خرافات، ضمیات، عقائد اور رسوم کے
لیے پران نے ان کو مواد فراہم کیا اور عملی زندگی کے مطالبات کو دھرم شاشتر نے پورا
کیا۔ برھما، شیو اور وشنو کو تسلیم کرلیا گیا اور الوہیت کی ان تینوں شکلوں کو تری
مورتی کے نام سے موسوم کیا گیا۔ برھما کو پہلے افضل مانا گیا اور سرسوتی کو جس کی
سواری مور ہے اس کی بیوی بتایا گیا، نیز اسے علم اور دانائی کی دیوی بتایا گیا۔ پھر
برھما کی عظمت کم کر کے اس کی پرستش روک دی گئی اور وشنو اور شیو کو اس پر فوقیت دے
کر اس کی کمتری کا اعلان کردیا گیا۔

وید کا لفظ ود سے نکلا ہے، جس کے معنی جاننے اور علم ہیں۔ اس لئے وید کا اطلاق عام
علوم یا مخزن علوم کے ہیں، جسے سنہیتا (संहिता) کہتے تھے۔ یہ مخزن علوم شروع میں
تین مجموعوں پر مشتمل تھا۔ رگ وید سنہیتا (ऋग्वेद संहिता)، سام وید سنہیتا (सामवेद
संहिता) اور یجر وید سنہیتا (यजुर्वेद संहिता)، بعد میں اس میں اتھروا وید سنہیتا
(अथर्ववेद संहिता) کا اضافہ ہوگیا، جو مضمون کے لحاظ سے ایک ہی ہے۔ یہ سنہیتا
منتروں یا بھجنوں کا مجموعہ ہیں، اس لئے یہ منتر بھی کہلاتی ہیں۔ راسخ العقیدہ
ہندوؤں کا عقیدہ ہے کہ یہ تمام وید الہامی ہیں اور پرمیشور کے خاص بندوں کے ذریعہ
ہم تک پہنچائے گئے ہیں اور برہما نے انھیں خود اپنے ہاتھ سے لکھا ہے۔

یہ ویدی دور کا آخری ضخیم حصہ ہے، جسے معنویت اور فلسفیانہ گہرائی کی وجہ سے بڑی
اہمت حاصل ہے۔ اپنیشد کے معنی کسی کے آگے بیٹھنے کے ہیں اور اصلاحی معنی اسرار کے
ہیں۔ یہ بہت سے ہیں، کچھ نظم میں اور کچھ نثر میں۔ انہیں عام طور پر ویدانت کہتے
ہیں، جس کے معنی وید کا تتمہ ہے۔ بعض لوگوں نے بھگوت گیتا اور سوتروں کو بھی ودیانت
میں شمار کیا ہے۔

مہا بھارت، رامائن سے زیادہ ضخیم ہے، اس کے اندر ایک لاکھ اشعار ہیں، جو بیس ہزار
قطعات میں منقسم ہیں۔ ان کے علاوہ نظموں کا ایک اور مجموعہ بھی ہے، جو چوبیس ہزار
اشعار پر مشتمل ہے۔ اس کتاب کا مصنف ویاس بتایا جاتا ہے۔ یہ کتاب بھی کسی ایک مضمون
کے متعلق نہیں ہے، بلکہ اس میں قصے بھی ہیں، پند و نصائح بھی، رزمیہ کارنامے بھی،
فلسفیانہ بحثیں اور یوگ کے دروس بھی ہیں۔ ان میں سب سے اہم بھگوت گیتا ہے۔

یہ حقیقتاََ نئے مذہب کی کتاب ہے، جس کے اکثر تصورات گو اپنشد سے ماخوذ ہیں، تاہم
نتیجے کے لحاظ سے ان سے مختلف ہیں۔ اس میں دوسرے دیوتاؤں پر وشنو کی عظمت قائم کرنے
کی کوشش کی گئی ہے اور وشنو کو برھما مانا گیا ہے۔ نیز تناسخ کے فلسفہ پر زور دیا
گیا ہے اور یہ ثابت کرنے کی کوشش کی گئی کہ خود کرشن نرائن، واسدیو، وشنو اور برہما
ہیں، دوسرے الفاظ میں وہی معبود اور روح کل بھی ہے۔ ہندوؤں کے خیال میں اس میں ایک
ہستی کو تسلیم کر کے وحدت الوجود کی تعلیم دی گئی ہے۔ اس میں قدیم دیوتاؤں کو نظر
انداز کر کے ایک نئے مذہب کی داغ بیل ڈالی گئی ہے، جس میں کرشن ہی کو سب کچھ بتایا
گیا ہے۔ اس تعلیم نے کچھ عرصہ کے بعد ایک بڑے فرقے کی صورت اختیار کرلی۔ اس حقیقت
کو سمجھانے کے لیے بھگوت گیتا میں تین طریقے بتائے گئے ہیں۔ (1) جنان مارگ یعنی علم
کے ذریعے (2) کرم مارگ یعنی عمل کے ذریعے (3) بھکتی مارگ یعنی گیان و یوگ کے ذریعے۔
یہاں بھی اپنشد کی طرح آرواگون سے رہائی پا جانے یا مکتی یٰا نجات بتایا گیا ہے۔

اس کتاب کا مصنف والمیکی بتایا جاتا ہے اور اس کو رام چندر کا ہم عصر قرار دیا گیا۔
اس کتاب کے مختلف مواد سے ظاہر ہوتا ہے کہ یہ 600 ق م سے پہلے کی نہیں ہے۔

چونکہ آریا اس ملک میں آنے کے بعد چند صدیوں میں اپنی زبان بھول گئے۔ اس وقت انھوں
نے ویدوں کی تفسیر لکھنی شروع کی، جو براہمن کے نام سے مشہور ہوئیں۔ مگر یہ بھی
ناقابل فہم ہوتی گئیں اور تشفی بخش ثابت نہیں ہوئیں تو انہوں نے ایک نیم مذہبی ادب
ویدانگ کی بنیاد رکھی۔ اور کلپا کے زمرہ میں چار رسالے سروثہ ستر، سلو ستر، گریہ
ستر اور دھرم ستر تصنیف کیے۔

اس کے بعد پران کا درجہ ہے، جو تعداد میں اٹھارہ ہیں ان کے علاوہ دو اور پران ہیں،
اس طرح یہ تعداد میں بیس ہو جاتے ہیں۔ ان کتابوں کے عنوانات یہ ہیں:



https://ur.wikipedia.org/wiki/%D9%BE%D8%B1%D9%88%DB%8C%D8%B2_%D9%85%D8%B4%D8%B1%D9%81

جنرل (ر) پرویز مشرف (پیدائش: 11 اگست 1943ء، دہلی) پاکستان کے دسویں صد‏‏ر تھے۔
مشرف نے 12 اکتوبر 1999ء کو بطور رئیس عسکریہ ملک میں فوجی قانون نافذ کرنے کے بعد
وزیر اعظم نواز شریف کو جبراً معزول کر دیا اور پھر 20 جون 2001ء کو ایک صدارتی
استصوابِ رائے کے ذریعے صدر کا عہدہ اختیار کیا۔ جس سے قبل آپ ملک کے چیف ایگزیکٹو
(chief executive) کہلاتے تھے۔ مشرف نے 18 اگست 2008ء کو اپنے نے قوم سے خطاب کے
دوران اپنے استعفیٰ کا اعلان کیا۔ انہوں نے متواتر آئین کی کئی خلاف ورزیاں کیں اور
علی الاعلان اس کو مانا۔

جنرل پرویز مشرف نے بھارت کے ساتھ ہونے والی دونوں جنگوں یعنی پاک بھارت جنگ 1965ء
اور پاک بھارت جنگ 1971ء میں حصہ لیا اور کئی فوجی اعزازات حاصل کیے لیکن پرویز
مشرف کے سنیر آفیسر اور استاد جرنل حمید گل کا کہنا ہے کہ مشرف ان دنوں جنگوں میں
سے کسی میں شریک نہیں ہوئے۔

جب 12 اکتوبر 1999ء میں نواز شریف نے جنرل پرویز مشرف کو معطل کر کے آئی ایس آئی کے
سربراہ جنرل خواجہ ضیاء الدین کو نیا آرمی چیف مقرر کرنا چاہا تو اس وقت جنرل پرویز
مشرف ملک سے باہر سری لنکا میں سرکاری دورے پر گئے ہوئے تھے اور ملک واپس آنے کے
لیے ایک کمرشل طیارےپر سوار تھے۔ تب فوج کے اعلی افسران نے ان کی برطرفی کو مسترد
کر دیا اور جنرل پرویز مشرف نے اسلامی جمہوریہ پاکستان کے وزیراعظم میاں محمد
نوازشریف کی منتخب جمہوری حکومت کو معزول کر دیا اور ان کے خلاف ایک کیس تیار کر
دیا۔ ملک میں ایمرجنسی نافذ کر دی اور تین سالوں میں الیکشن کروانے کا وعدہ کیا۔
بعض ذرائع کے مطابق یہ پلان پہلے سے ہی بنا ہوا تھا اور یہی وجہ تھی کہ مشرف کو
معطل کیا جا رہا تھا۔

9 ستمبر 2001ء میں امریکی ورلڈ ٹریڈ سنٹر پر حملوں کے بعد 13 ستمبر 2001ء کو
پاکستان میں امریکی سفیر ونڈی چیمبر لین کے ذریعے پرویز مشرف کے سامنے واشنگٹن نے
سات مطالبات رکھے جنہیں پرویز مشرف نے فوری طور پر تسلیم کر لیا اور یوں امریکی جنگ
میں پاکستان باقاعدہ طور پر شامل ہوگیا۔ راتوں رات تین دہائیوں پر مشتمل افغان
بالیسی تبدیل کردی گئی۔

اس جنگ کے دوران پرویز مشرف نے امریکی ہدایات پر 689 افراد کو گرفتار کیا جن میں سے
369 افراد بشمول خواتین کو امریکہ کے حوالے کیا گیا۔ جنرل مشرف اپنی یاداشت پر مبنی
کتاب In The Line Of Fire میں اعتراف کرتے ہیں کہ ہم نے ان افراد کے عوض امریکہ سے
کئی ملین ڈالرز کا انعام وصول کئے۔ یہ جملہ انہوں نے بعد ازاں اردو ترجمہ سے حذف
کردیا۔ وہ MANHUNT نامی مضمون میں لکھتے ہیں۔

پرویز مشرف کے گرفتار اور امریکی کے حوالے کئے جانے والے افراد میں اکثریت ان عام
افراد کی تھی جو افغانستان میں تعلیمی و فلاحی یا نجی کاموں سے گئے تھے جن کو
امریکہ نے گوانتا ناموبے میں کئی برس تک بدترین تشدد کا نشانہ بنانے کے بعد بالآخر
رہا کردیا۔

20 مئی 2000ء میں عدالت عظمیٰ پاکستان نے جنرل پرویز مشرف کو حکم دیا کہ وہ اکتوبر
2002ء تک انتخابات کروائیں۔ اپنے اقتدار کو طول دینے اور محفوظ کرنے کی غرض سے
انہوں نے 30 اپریل 2002ء میں ایک صدارتی ریفرینڈم کروایا۔ جس کے مطابق 98 فیصد عوام
نے انہیں آئندہ 5 سالوں کے لیے صدر منتخب کر لیا۔ البتہ اس ریفرینڈم کو سیاسی
جماعتوں کی اکثریت نے مسترد کر دیا اور اسکا بائیکاٹ کیا۔ جنرل پرویز مشرف نے اپنے
اقتدار کے راستے میں آنے والے بہت سے عہدیداروں کو بھی ہٹایا جن میں عدالت عظمیٰ کے
منصفین حضرات اور بلوچستان پوسٹ کے ایڈیٹر بھی شامل ہیں۔

اکتوبر 2002 میں ہونے والے عام انتخابات میں پاکستان مسلم لیگ (ق) نے قومی اسمبلی
کی اکثر سیٹیں جیت لیں۔ یہ جماعت اور جنرل پرویز مشرف ایک دوسرے کے زبردست حامی
تھے۔ دسمبر 2003 میں جنرل پرویز مشرف نے متحدہ مجلس عمل کے ساتھ معاہدہ کیا کہ وہ
دسمبر 2004 تک وردی اتار دیں گے لیکن انہوں نے اپنے اس وعدے کو پورا نہ کیا۔ اس کے
بعد جنرل پرویز مشرف نے اپنی حامی اکثریت سے قومی اسمبلی میں سترہویں ترمیم منظور
کروا لی جس کی رو سے انہیں باوردی پاکستان کے صدر ہونے کا قانونی جواز مل گیا۔

10 ستمبر 2007ء كو جلاوطن مسلم ليگی رہنما سابق وزیراعظم مياں محمد نواز شريف سعودی
عرب سے واپس پاکستان آئے. لیکن مشرف حکومت نے ان کو کافی دیر جہاز میں روکے رکھا
اور مبینہ طور پر دھوکے سے ایک دفعہ پھر سے جلاوطن کر کے سعودی عرب بھیج دیا۔
پاکستان کے سیاسی قائدین نے اس بات پر افسوس کا اظہار کیا۔ یورپی یونین نے بھی نواز
شریف کے حق میں صرف بیان دیا۔

3 نومبر 2007ء کو پرویز مشرف نے رئیس عسکریہ کی حیثیت سے دوسرا فوجی تاخت انجام
دیا، جس کا مقصد اعلی عدالت کے ریاستی ادارے کی آزادی ختم کرنا تھا۔ نو سال بعد
مشرف فوج کے سربراہ کے عہدے سے 28 نومبر 2007ء کو سبکدوش ہو گئے۔ 29 نومبر 2007ء کو
پانچ سال کے نئے دور کے لیے صدر کا حلف اُٹھایا، جو عوامی اور سیاسی حلقوں میں
متنازع ہے۔

پرویز مشرف نے 18 اگست، 2008 کو قوم سے خطاب میں اپنے مستعفی ہو نے کا اعلان کیا۔
اُن کی جگہ آئین کے تحت سینٹ کے چیئر مین میاں محمد سومرو نے عبوری صدر عہدہ
سنمبھالا۔ پارلیمنٹ کو ایک مہینے کے اندر اندر نئے صدر کا انتخاب کرنا تھا۔ چنانچہ
عام انتخابات 2008ء میں نئی حکومت کے بعد آصف علی زرداری نے نئے صدر کا حلف اٹھایا۔
بحیثیت صدر پرویز مشرف نے اپنی خود نوشت انگریزی میں بنام ان دی لائین آف فائر
(انگریزی: In the Line of Fire) تحریر کی جس کو اردو میں سب سے پہلے پاکستان کے نام
شائع کیا گیا۔

صدارت سے ہٹنے کے کچھ دیر بعد مشرف برطانیہ جا کر مقیم ہو گیا۔ 2011ء میں زرداری
حکومت نے بے نظیر قتل مقدمہ کی تفتیش کی خاطر مشرف کو پاکستان واپس بھیجنے کا
برطانیہ سے مطالبہ کیا جو برطانیہ نے رد کر دیا۔



https://ur.wikipedia.org/wiki/%D9%85%D8%AD%D9%85%D9%88%D8%AF_%D8%AE%D8%A7%D9%86_%D8%A7%DA%86%DA%A9%D8%B2%D8%A6%DB%8C

پشتونخوا/پختونخوا ملی عوامی پارٹی کے چیئرمین اور پشتون قوم پرست رہنماء محمود خان
اچکزئی 1948ء میں ضلع قلعہ عبداللہ کی تحصیل گلستان کے گاؤں کلی عنایت اللہ کاریز
میں عبدالصمد خان اچکزئی کے گھر پیدا ہوئے۔

محمود خان اچکزئی نے ابتائی تعلیم گورنمنٹ پرائمری سکول عنایت اللہ کاریز قلعہ
عبداللہ اور گورنمنٹ سپیشل ہائی سکول کوئٹہ سے حاصل کی ۔ سائنس کالج کوئٹہ سے ایف
ایس سی کرنے کے بعد مزید تعلیم حاصل کرنے کے لئے پشاور چلے گئے جہاں انہوں نے
یونیورسٹی آف انجینئرنگ اینڈ ٹیکنالوجی پشاور سے 1971ء میں بی ای میکینکل انجینئرنگ
کی ڈگری حاصل کی ۔

محمود خان اچکزئی نے سیاست کا آغاز اپنے والد خان عبدالصمد خان اچکزئی کی شہادت کے
بعد شروع کی جو پشتونخوا نیشنل عوامی پارٹی (پشتونخوا ملی عوامی پارٹی) کے چیئرمین
تھے ۔ عبدالصمد خان کی شہادت کے بعد محمود اچکزئی کو اس پارٹی کا سربراہ منتخب کیا
گیا ۔وہ 2 فروری 1974ء کو ضمنی انتخاب میں بلوچستان صوبائی اسمبلیکے رکن بنے ۔ اس
کے علاوہ وہ قلعہ عبداللہ اور کوئٹہ سے کئی مرتبہ قومی اسمبلی کے رکن بھی منتخب
ہوچکے ہیں۔

محمود خان اچکزئی پشتون، سندھی اور بلوچ قوم پرست جماعتوں‌کے اتحاد پونم اور آل
پارٹیز ڈیموکریٹک موومنٹ(اے پی ڈی ایم ) کے چیئرمین بھی رہ چکے ہیں ۔ ان کی جماعت
پشتونخوا ملی عوامی پارٹی نے 2008ء کے انتخابات کا احتجاجا بائیکاٹ کیا ۔



https://ur.wikipedia.org/wiki/%D9%85%D8%AD%D9%85%D8%AF_%D8%A7%D9%84%DB%8C%D8%A7%D8%B3_%D9%82%D8%A7%D8%AF%D8%B1%DB%8C

محمد الیاس قادری ایک مسلم عالم دین ہیں جنہوں نے تحریک دعوت اسلامی کی بنیاد رکھی۔
محمد الیاس قادری 26 رمضان 1369ھ بمطابق 1950ء کو پاکستان کے شہر کراچی میں پیدا
ہوئے۔ آپ کی کنیت "ابوبلال"اور تخلص "عطار" ہے۔

آپ کے آباو اجداد بھارت تقسیم ہند سے پہلے جوناگڑھ کتیانہ میں مقیم تھے۔آپ کا تعلق
کتیانہ میمن برادری سے ہے۔ پاکستان بننے کے بعد آپ کے والدین ہجرت کر کے پاکستان کے
شہر حیدر آباد پھر کراچی منتقل ہو گئے۔ آپ کے والد کا نام حاجی عبدالرحمان تھا جو
ایک نیک اور پارسا انسان تھے۔ انھوں نے سری لنکا کی حنفی میمن مسجد کی بہت سال تک
خدمت کی وہاں اس وقت لوگوں نے قصیدۂ غوثیہ پڑتے ہوئے آپ رحمۃ اللہ تعالیٰ علیہ کی
کرامت بھی دیکھی۔مولانا الیاس قادری کے والد 1370ھ میں ادائیگی حج کے دوران میں
بیماری کی وجہ سے وفات پا گئے۔ اس وقت مولانا کی عمر صرف ایک سال تھی۔ آپ کے بڑے
بھائی اور والدہ بالترتیب 1396ھ اور 1398ھ میں وفات پا گئے۔

آپ نے علم دین کسی مدرسے میں باقاعدہ حاصل نہیں کیا بلکہ مفتی اعظم پاکستان علامہ
مفتی وقارالدین کی خدمت میں 22 سال مسلسل جاتے رہے۔ مفتی مرحوم سے کتنا علم حاصل
کیا اس کا اندازا صرف اس بات سے لگایا جا سکتا کہ علامہ الیاس قادری پوری دنیا میں
ان کے واحد خلیفہ ہیں۔ 1981ء میں جب علماء کرام اہلسنت کی دینی اصلاحی تنظیم بنانے
کے لیے تگ و دو کر رہے تھے۔ اس وقت بھی مفتی وقارالدین نے آپ کا نام اس کام کے لیے
پیش کیا، کیونکہ الیاس قادری صاحب پہلے سے ہی خود ہی اس طرز پر کام کر رہے تھے۔

امام احمد رضا خان سے بے حد عقیدت کی بنا پر مولاناالیاس قادری کوآپ کے سلسلے میں
داخل ہونے کا شوق پیدا ہوا۔ خود لکھتے ہیں:{{اقتباس|(مرید ہونے کے لئے) ایک ہی ہستی
مرکز توجہ بنی ،گومشائخِ اہل سنت کی کمی تھی نہ ہے مگر۔۔ پسند اپنی اپنی خیال اپنا
اپنا۔اس مقدس ہستی کا دامن تھام کر ایک ہی واسطے سے اعلیٰ حضرت علیہ رحمۃ الرحمن سے
نسبت ہوجاتی تھی اور اس ’’ہستی‘‘ میں ایک کشش یہ بھی تھی کہ براہِ راست گنبد خضرا
کا سایہ اُس پر پڑ رہا تھا۔ اس ’’مقدس ہستی‘‘ سے میری مراد حضرت شیخ الفضیلت آفتابِ
رَضَویت ضیائے الْمِلَّت، مُقتدائے اَہلسنّت، مُرید و خلیفئہ اعلیٰ حضرت، پیرِ
طریقت، رَہبرِ شریعت ، شَیخُ العرب و العَجَم، میزبانِ مہمانانِ مدینہ، قطبِ مدینہ،
حضرت علامہ مولانا ضیاء الدین اَحمد مدنی قادِری رَضَوی علیہ رحمۃ اللہ القوی کی
ذات گرامی (ہے)۔

پاک و ہند کے علماء و عوام میں آپ "امیراہلسنت" کے نام سے مشہور ہیں۔ مریدین نام سے
پہلے "شیخ طریقت" کا اضافہ کرتے ہیں۔ بعض اوقات آپ کو "حضرت صاحب" کہہ کر بھی یاد
کیا جاتا ہے۔ تبلیغ قرآن و سنت کی عالمگیر تحریک دعوت اسلامی کے بانی ہونے کی وجہ
سے آپ کو "بانیء دعوت اسلامی" بھی کہا جاتا ہے۔ آپ کی آل و اولاد اور متعدد اسلامی
بھائی آپ سے عرض و معروض کے وقت "باپا" کے اپنائیت بھرے الفاظ سے بھی پکارتے ہیں۔
پاک و ہند کے مختلف علماء کرام و مفتیان کرام نے مختلف مواقع پر امیراہلسنت کو جن
القابات سے تحریرا" یاد کیا ہے، ان میں چند ملاحظہ ہوں: عالم نبیل، فاضل جلیل، عاشق
رسول مقبول، یادگارِ اسلاف، نمونہء اسلاف، مبلغ اسلام، رہبرقوم، عاشق مدینہ، فدائے
مدینہ، فدائے غوث الوری، فدائے سیدنا امام احمد رضا خان، صاحب تقوی، مسلک اعلی حضرت
کے عظیم ناشر و مبلغ پاسبان و ترجمان، ترجمان اہلسنت، مخدوم اہلسنت، محسن اہلسنت،
حامی سنت، شیخ وقت، پیر طریقت، امیرملت۔ وغیرہا

آپ نے 1401ھ میں ’’دعوتِ اسلامی‘‘ جیسی عظیم اورعالمگیر تحریک کے کام کا آغاز فرما
دیا۔یہ آپ کی کوششوں کا ہی نتیجہ ہے کہ مختصر سے عرصے میں دعوتِ اسلامی کا پیغام
(تادم تحریر) دنیا کے 195 ممالک میں پہنچ چکا ہے اور لاکھوں عاشقانِ رسول نیکی کی
دعوت کو عام کرنے میں مصروف ہیں۔ مختلف ممالک میں کُفار بھی مُبلِّغینِ دعوت ِ
اسلامی کے ہاتھوں مُشرف بہ اسلام ہوتے رہتے ہیں۔ آپ کی جہدِمسلسل نے لاکھوں
مسلمانوں بالخصوص نوجوانوں کی زندگیوں میں انقلاب برپا کردیاجس کی بدولت وہ فرائض و
واجبات کی ادائیگی کے ساتھ ساتھ سر پر سبز عمامے اور چہرے پر سنت کے مطابق داڑھی
بھی سجالیتے ہیں۔

قیام دعوت اسلامی کے قیام سے لے کر آج تک مولانا الیاس قادری اسلام کی تبلیغ میں
مشغول ہیں، شروع شروع میں خود دور دراز شہروں کا تبلیغی سفر کرتے رہے ہیں۔ آہستہ
آہستہ نوجوان نسل آپ کی طرف متوجہ ہوئی اور تعداد بڑھنے لگی، 1990 کے لگ بگ اپنی
درسی کتاب فیضان سنت شائع کی، اس کے بعد کراچی میں فیضان مدینہ کے نام سے دعوت
اسلامی کا مرکز قائم کیا جس میں مسجد، مدرسہ، اور رہاہشی کمرے بنائے گئے ہیں۔ تعداد
بڑھنے کی وجہ سے الیاس قادری صاحب نے خود تنظیم کی تربیت کی صرف توجہ دینے لگے، اس
دوران میں ان پر دو بار قاتلانہ حملہ ہوا، جس کی وجہ سے اب خود تبلیغ کے لیے
پاکستان کے اندر سفر نہیں کرتے۔

اب تک 120 رساہل، چند کتب اس کے علاوہ 2 صخیم جلدوں میں فیضان سنت جو تقریباً 3300
صفحات پر شاہع ہو چکی ہے، جب کے آپ کی کتب کو دنیا کی 35 زبانوں میں ترجمہ کیا جا
رہا ہے۔

آپ کے دو بیٹے اور ایک بیٹی ہے، بڑا بیٹا عبید رضا ہے جس کو عالم دین بنایا ہے،
چھوٹے بیٹا جس کا نام محمد بلال ہے اس کی آواز میں بہت سوز ہے ، یہ آج کل حمد،نعت
اور مناقب صحابہ و اولیاء کرام مین مشغول ہے اور بہت زیادہ سنا جا رہا ہے۔ جبکہ
بیٹی کا نام آمنہ ہے۔ دونوں بیٹوں شادی شدہ ہیں جن کی شادی کی انتہاہی سادہ تقریب
براہ راست مدنی چینل پر بھی نشر کی گی۔



https://ur.wikipedia.org/wiki/%D9%85%D8%AB%D9%84%D8%AB_%D8%A8%D8%B1%D9%85%D9%88%D8%AF%D8%A7

مثلث برمودا، بحر اوقیانوس میں واقع ایک مقام کو کہا جاتا ہے۔ اس مقام سے وابستہ
چند داستانیں ایسی ہیں کہ جن کے باعث اس کو شیطانی مثلث بھی کہا گیا ہے۔ ان
داستانوں میں انسانوں کا غائب ہوجانا اور بحری اور فضائی جہازوں کا کھو جانا جیسے
غیر معمولی اور مافوق الفطرت (paranormal) واقعات شامل ہیں۔ ان ماوراء طبیعی
داستانوں (یا واقعات) کی تفسیر کے لئے جو کوششیں کی گئی ہیں ان میں بھی اکثر غیر
معمولی اور مسلمہ سائنسی اصولوں سے ہٹ کر ایسی ہیں کہ جن کے لئے کم از کم موجودہ
سائنس میں کوئی ٹھوس ثبوت نہیں ملتا۔ ان تفاسیر میں طبیعیات کے قوانین کا معلق و
غیر مؤثر ہو جانا اور ان واقعات میں بیرون ارضی حیات (extraterrestrial life) کا
ملوث ہونا جیسے خیالات اور تفکرات بھی پائے جاتے ہیں۔ ان گمشدکی کے واقعات میں سے
خاصے یا تقریباًًًً تمام ہی ایسے ہیں کہ جن کے ساتھ ایک معما کی خصوصیت وابستہ ہو
چکی ہے اور ان کو انسانی عمل دخل سے بالا پیش آنے والے حوادث کی حیثیت دی جاتی ہے۔
بہت سی دستاویزات ایسی ہیں کہ جو یہ ظاہر کرتی ہیں کہ برمودا ٹرائی اینگل کو تاریخی
اعتبار سے ملاحوں کے لئے ایک اسطورہ یا افسانوی مقام کی سی حیثیت حاصل رہی ہے۔ بعد
میں آہستہ آہستہ مختلف مصنفین اور ناول نگاروں نے بھی اس مقام کے بیان کو الفاظ کے
بامہارت انتخاب اور انداز و بیان کی آرائش و زیبائش سے مزید پراسرار بنانے میں
کردار ادا کیا ہے۔

برمودا کے بارے میں بعض مفکرین کا خیال یہ ہے کہ اصل میں یہاں اٹھارویں اور انیسویں
صدی میں برطانوی فوجی اڈے اور کچھ امریکی فوجی اڈے تھے۔ لوگوں کو ان سے دور رکھنے
کے لیے برمودا کی مثلث کے افسانے مشہور کیے گئے جن کو قصص یا فکشن (بطور خاص سائنسی
قصص) لکھنے والوں نے اپنے ناولوں میں استعمال کیا۔ اب چونکہ اڈوں والا مسئلہ اتنا
اہم نہیں رہا اس لیے عرصے سے سمندر کے اس حصے میں ہونے والے پراسرار واقعات بھی
نہیں ہوئے۔ مواصلات کے اس جدید دور میں اب بھی کوئی ایسا علاقہ نہیں ملا جہاں قطب
نما کی سوئی کام نہ کرتی ہو یا اس طرح کے واقعات ہوتے ہوں جو برمودا کی مثلث کے
سلسلے میں بیان کیے جاتے ہیں۔



https://ur.wikipedia.org/wiki/%D9%85%D8%A7%D9%84%DB%8C

جمہوریہ مالی مغربی افریقا کا زمین بند ملک ہے، جو براعظم افریقہ کا ساتواں بڑا ملک
ہے۔ مالی کی سرحدیں شمال میں الجزائر، مشرق میں نائیجر، جنوب میں برکینا فاسو اور
آئیوری کوسٹ، جنوب مغرب میں گنی اور مغرب میں سینیگال اور موریطانیہ واقع ہیں۔ شمال
میں سیدھی لکیر کی طرح اسکی سرحد مرکز صحارہ تک جاتی ہیں تو جنوب جہاں ملک کی زیادہ
تر آبادی مرتکز ہے نائیجر اور سینیگال کے دریا‏وں کی مرحون منت ہے۔ سابقہ فرانسیسی
سوڈان کا حصہ یہ سلطنت آزادی کے بعد سلطنت مالی کے نام پر مالی کہلائی جو بمبارا
زبان میں دریائی گھوڑا یا گینڈا کو کہتے ہیں۔ وفاقی دارالحکومت بماکو ہے۔

سلطنت مالی میندن لوگوں کی سلطنت تھی جو مغربی افریقہ میں 1235ء سے 1645ء تک قائم
رہی۔ میندن لوگوں نے کئی سلطنتیں قائم کی جن میں سلطنت گھانا، سلطنت مالی اور سلطنت
سونغائی (سلطنت سونگھائی) شامل تھیں۔ ٹمبکٹو ان سلطنتوں میں سے اہم ترین شہر تھا،
جو صحارہ سے ہونے والی تمام تجارت کا مرکز ہونے کے ساتھ ساتھ علم کا مرکز بھی تھا۔
سونغائي سلطنت کا انحطاط 1591ء میں مراکشیوں کے داخلے سے ہوا۔

فرانسیسیوں کا داخلہ 1880ء میں ہوا اور فرانسیسی کالونی کی بنیاد 8 ستمبر 1880ء کو
بالائی سینیگال کے نام سے رکھی گئی جس کا نام تبدیل کر کے 18 اگست 1890ء کو
فرانسیسی سوڈان کر دیا گیا، اور کیز (کیز) دارالحکومت قرار پایا۔ 10 اکتوبر 1899 کو
کالونی ٹوٹ گئي اور گیارہ جنوبی صوبے فرانسیسی گنی، آئيوری کوسٹ اور دوہامبے بنے
تاہم دو صوبے بعد میں واپس مل گئے۔

1902ء میں کالونی کے حصے جو فوجی ڈسٹرک نہ تھے، سینیگامبیا اور نائیجر بنے، اور بعد
میں بالائی سینیگال اور نائيجر 1904ء میں اور 1920ء میں تنظیم نو کے بعد قدیم نام
دوبارہ سے اپنایا گيا۔ 1933ء میں اپر وولٹا کو چھوڑنے کے بعد فرانسیسی سوڈان کو اس
کے مزید صوبے واپس مل گئے۔

4 اکتوبر 1958ء کو فرانسیسی آئینی ریفرنڈم کے بعد فرانسیسی سوڈان، فرانسیسی کمیونٹی
کا ممبر بنا اور مکمل داخلی خود مختاری 25 نومبر 1958ء کو ملی۔ 4 اپریل 1959ء کو
فرنسیسی سوڈان نے سینیگال کے ساتھ اتحاد کر کے مالی فیڈریشن کی بنیاد رکھی جو
فرانسیسی کمیونٹی کے اندر مکمل خودمختار ہو گئی۔ فیڈریشن 20 اگست 1960ء کو سینیگال
کے اخراج کی وجہ سے انحطاط کا شکار ہوئی اور 22 ستمبر کو فرانسیسی سوڈان نے
فرانسیسی کمیونٹی سے الگ ہو کر مکمل آزاد ملک جمہوریہ مالی کے قیام کا اعلان کیا۔

مغربی افریقا کا زمین بند یہ ملک دنیا کا 24واں بڑا ملک ہے۔ موسم گرم و خشک ہے اور
سطح زمین زیادہ تر ہموار ہے جو شمال کی طرف قدرے بلند ہوتی جاتی ہے۔ زیادہ تر ملک
صحارہ میں واقع ہے جہاں گرمیوں میں گرم جھکڑ اور ریتلے طوفان چلتے ہیں اور خوشکسالی
رہتی ہے۔ جنوبی علاقہ جہاں دریائے نائیجر کے اطراف قدرے سرسبز سوانا ہے۔ اڈرار دس
عفوغاس شمال مشرق میں واقع ہے جہاں کئی چھوٹی چھوٹی وادیاں اور گرینائٹ کی پہاڑیاں
بکھری ہیں۔ ملک قدرتی وسائل سے مالا مال ہے جہاں سونا، یورینیم، فاسفورس کے مرکبات،
کالونائٹ، نمک اور چونا کی کانیں بکثرت ہیں۔

50 فیصد ۔ ماندے (بمبارا، مالنکے) 17 فیصد ۔ پیول (فولا، فولانی) 12 فیصد ۔ ویلٹیک
6 فیصد ۔ سونغائی 10 فیصد ۔ ٹوآریگ، مور 5 فیصد ۔ دیگر

لگ بھگ 90 فیصد مالی سنی مسلمان ہیں۔ مسلمانوں کا اپنا طریقہ تعلیم ہے، جو گریجویشن
اور ڈاکٹری کی ڈگریوں تک بھی تعلیم دیتا ہے۔ حج کرنے والوں اور عرب ممالک میں جا کر
تعلیم حاصل کرنے والوں کی تعداد تیزی سے بڑھ رہی ہے۔ گو فرانسیسی دور اقتدار میں
عیسائی مشنریوں کو اضافی سہولیات فراہم کی گئیں لیکن عیسائی آبادی صرف ایک فیصد ہے۔

مالی موسیقی افریقہ سے باہر مخصوص آلہء موسیقی کورا (kora) اور مشہور کورا نواز
تومانی دیاباتے (Toumani Diabaté) اور مشہور گٹارنواز علی فرکا تورے (Ali Farka
Touré) کے ناموں سے جانی جاتی ہے۔

مالی دنیا کے غریب ترین ممالک میں سے ایک ہے۔ لگ بھگ 65 فیصد علاقہ صحرائی یا نیم
صحرائی ہے جہاں گزشتہ صدی میں کئی خشکسالیاں آ چکی ہیں۔ زیادہ تر معاشی سرگرمیاں
دریائے نائیجر کے سیراب کردہ علاقہ تک محدود ہیں۔ 10 فیصد آبادی نوماڈک ہے اور لگ
بھگ 80 فیصد افرادی قوت فارمنگ اور ماہی گیری سے منسلک ہے۔ صنعتی سرگرمیاں فارمی
پیداواروں کی سربندی سے متعلقہ ہیں۔ برتن سازی اہم گھریلو صنعت ہے جو زیادہ تر
عورتیں کرتی ہیں اور عورتوں کے تیار کردہ یہ برتن تاجروں اور آڑتیوں کے ذریعے
منڈیوں میں فروخت کیے جاتے ہیں۔ برتن سازی کے لیے مستعمل روائتی طریقے سیاحوں کے
لیے پرکشش ہیں۔ مالی کا غیر ملکی امداد پر کافی انحصار کرتا ہے اور بین الاقوامی
منڈی میں اپنی اہم برآمد کپاس کی وجہ سے اہمیت رکھتا ہے۔ 1997ء میں حکومت نے آئي
ایم ایف کی تجویز کردہ انتظامی تبدیلیوں کو اپنایا ہے۔ اور کئي بین الاقوامی اداروں
نے سونے کی کانوں سے سونا نکالنے کے لیے 1996ء تا 1998ء کام کیا ہے، اور حکومت کی
کوشش ہے کہ مالی دنیا میں سونے کی ترسیل کا اہم مرکز بن سکے۔



https://ur.wikipedia.org/wiki/%D9%84%D8%A7%D8%B3_%D8%A7%DB%8C%D9%86%D8%AC%D9%84%D8%B3

لاس اینجلس (انگریزی: Los Angeles) المعروف ایل اے (L.A) بلحاظ آبادی امریکہ کی
ریاست کیلیفورنیا کا سب سے بڑا اور ریاستہائے متحدہ امریکا کا دوسرا سب سے بڑا شہر
ہے۔ شہر تقریباً 40 لاکھ کی آبادی کا حامل ہے اور 498 مربع کلومیٹر پر پھیلا ہوا
ہے۔ جبکہ امریکی محکمہ شماریات کے مطابق لاس اینجلس کا ام البلد 4850 مربع میل پر
پھیلا ہوا ہے اور جس میں تقریباً ایک کروڑ 30 لاکھ (13 ملین) افراد رہتے ہیں۔

لاس اینجلس 1781ء میں ہسپانوی عیسائی مبلغین نے بسایا، البتہ اسے بلدیہ کا درجہ 4
اپریل 1850ء کو، کیلیفورنیا کو ریاست کا درجہ دیے جانے سے 5 ماہ قبل، دیا گیا۔

یہ ثقافت، سائنس، طرزیات، بین الاقوامی تجارت اور اعلیٰ تعلیم کے لحاظ سے دنیا کے
اہم ترین مراکز میں سے ایک ہے اور دنیا کے کچھ معروف ترین تعلیمی اداروں کا حامل
ہے۔ شہر اور اس کے نواح کے علاقے دنیا کی سب سے مشہور تفریح – فلم و ٹیلی وژن
پروگراموں – کے باعث عالمی شہرت کے حامل ہیں۔ دنیا کی سب سے بڑی فلمی صنعت ہالی وڈ
بھی اسی شہر میں واقع ہے، اس طرح یہ شہر دنیا کے مشہور ترین اداکاروں، فلمی ستاروں،
گلوکاروں، ہدایت کاروں و فلمسازوں کی آماجگاہ ہے۔



https://ur.wikipedia.org/wiki/%D9%82%D8%A7%D9%86%D9%88%D9%86

قانون دراصل اجتماعی اصولوں پر مشتمل ایک ایسا نظام ہوتا ہے کہ جس کو کسی ادارے
(عموماً حکومت) کی جانب سے کسی معاشرے کو منظم کرنے اور اس کو تضبیط (control) کرنے
کے لیے نافذ کیا جاتا ہے اور اس ہی پر اس معاشرے کے اجتماعی رویوں کا دارومدار ہوتا
ہے۔

اگر الفاظ کو وسعت دی جاۓ تو یوں کہا جاۓ گا کہ قانون ؛ رسمی (official) اصول اور
نظمیت (regulation) کا ایک ایسا نظام ہے جو قانون اساسی (constitutions)، تشریع
یعنی وضع قانون (legislation)، عدالتی راۓ (judicial opinons) اور اسبق (precedent)
جیسے شعبہ جاتِ عدل و انصاف اور حکومتی تضبیط پر محیط ہوتا ہے اور اسے معاشرے پر
لاگو کرنے یا نافذ کرنے کے لیے (جب اور جتنی ضرورت پڑے) ریاستی طاقت کو استعمال میں
لایا جاسکتا (یا لایا جاتا) ہے۔

قانون چونکہ مکمل معاشرے پر لاگو کیا جاتا ہے اس لیے یہ اس معاشرے میں بسنے والے ہر
ہر فرد کی زندگی پر اثرانداز ہوتا ہے۔ مثال کے طور پر ایک قانون عہد (contract law)
، جو ہر خریدی جانے والی چیز کی نظمیت کرتا ہے خواہ وہ ایک بعید نما ہو یا ایک
مالیاتی پرزے (financial instrument) سے متعلق کسی ماخوذہ بازار (derivatives
market) سے خریدا گیا کوئی مبادلیہ (swaption) ہو۔

اسی طرح قانون جائداد (property law) ، جو غیرمنقولہ جائداد (real property) جیسے
گھر ، عمارت اور املاک (estate) وغیرہ کو خریدنے ، بیچنے اور کرایے پر دینے سے
متعلق لوازمات اور فرائض کا تعین کرتا ہے۔



https://ur.wikipedia.org/wiki/%D9%81%D9%84%DA%A9%DB%8C%D8%A7%D8%AA

فلکیات (یعنی: سِتاروں کا قانون؛ انگریزی: astronomy)، قُدرتی علوم کی ایک ایسی
مخصُوص شاخ ہے جس میں اجرامِ فلکی (مثلاً، چاند، سیارے، ستارے، سحابیے، کہکشاں،
وغیرہ) اور زمینی کرۂ ہوا‎ کے باہر روُنما ہونے والے واقعات کا مشاہدہ کیا جاتا ہے۔
اِس میں آسمان پر نظر آنے والے اجسام کے آغاز ، ارتقاء اور طبعی و کیمیا‎‎ئی
خصوصیات کا مطالعہ بھی کیا جاتا ہے۔ فلکیات کے عالم کو فلکیاتدان کہا جاتا ہے۔ جہاں
فلکیات محض اجرامِ فلکی اور دیگر آسمانی اجسام پر غور کرتی ہے، وہاں پوری کائنات کے
سالِم علم کو علم الکائنات کہتے ہیں۔

اُردُو زبان میں فلکیات، دراصل لفظ فلک کا ماخذ ہے۔ فلک سے مُراد زمین کے کرّہ کے
گرد کی وسیح آسمانی چادر ہے، لہٰذا اِس چادر پر عیاں مختلف اجسام (چاند، سورج،
ستارے، سیارے، وغیرہ) کی جانچ پڑتال بھی فلکیات کے علوم میں شامل ہوتی ہیں۔ انگریزی
میں اِسے ”ایسٹرونومی“ (astronomy) کہا جاتا ہے، جو یونانی زبان کے الفاظ ”ایسٹرون“
(ἄστρον؛ یعنی، ستارہ) اور ”نوموس“ (νόμος؛ یعنی، قانون) سے مل کر بنتا ہے۔ چنانچہ،
فلکیات کا مفہوم ”سِتاروں کے علم“ یا ”سِتاروں کے قانون“ کا ہے۔

قدیم زمانے میں فلکیات کی پہنچ صرف اُن اجرامِ فلکی تک ہی محدود تھی جنہیں آنکھوں
سے دیکھا جا سکتا تھا، مثلاً سورج، چاند اور ستارے۔ یہ قدیم ماہرین فلکیات اکثر اِن
اجرام کے مشاہدوں پر مبنی پشِين گوئیوں کیا کرتے تھے۔ تاریخی ابواب میں ایسی کئی
تہذیبوں کا ذِکّر ملتا ہے جو اِن اجرام کی پوُجا بھی کیا کرتے تھے اور اسٹون ہینج
کے طرز پر بنی مَصنُوعات اِس بات کی طرف اِشارہ کرتی ہیں کہ یہ لوگ کسی نہ کسی حد
تک اِن مرئی فلکی اجرام کے نظام سے واقف تھے۔ اِن قدیم تہذیبوں کے لیے اِس طرح کی
مَصنُوعات دراصل ایک طرح کی رصدگاہ کا کام سرانجام دیا کرتی تھیں، جو نہ صرف مذہبی
تہواروں کی نشان دہی کرتی تھیں بلکہ موسمی تبدیلیوں سے بھی اِنکو آراستہ رکھتی
تھیں۔ ان پشِين گوئیوں کی مدد سے قدیم انسانی تہذیبیں سال کی طوالت کا اندازا بھی
لگایا کرتی تھیں اور فصلوں کی کاشت کے اوقات سے بھی بروقت آشنا رہتی تھیں۔

دوربین کی ایجاد سے قبل، سِتاروں کے مُطالعے کسی نہ کسی اونچی جگہ سے ہی مُمکن تھے
اور یہ جائزے محض آنکھوں کی مدد سے ہی لیے جاتے تھے۔ جیسے جیسے تہذیبیں ترقی یافتہ
ہوتی رہیں، ویسے ویسے بین النہرین، چین، مصر، یونان، ہند اور وسطی امریکہ کی قدیم
تہذیبوں نے سِتاروں کے مطالعوں کے لیے مخصوص اور جدید رصدگاہوں کی تعمیر شروع کر
دی۔ آہستہ آہستہ، اِن لوگوں میں کائنات کی مزید جانچ پڑتال کا تجسس پیدا ہوتا گیا؛
چنانچہ، اِس زمانے کے زیادہ تر فلکیاتی انکشافات، ستاروں اور سیاروں کی نقشہ بندی
تک ہی محدود تھے۔ اِس علم کو نَجُوم پيمائی کہا جاتا ہے۔ اِن ابتدائی مطالعوں سے
سیاروں کی حرکت؛ سورج، چاند اور زمین کی فطرت؛ اور ستاروں کے جمگھٹوں کے بارے میں
بہت کُچھ معلوم کیا جا سکا۔ جب فلسفے کی مدد سے اِن فلکی اجرام کو سمجھنے کی کوشش
کی گئی تو کائنات کا ایک مرکزی تصّور اُبھر کر عیاں ہوا — اِن لوگوں کے مطابق زمین
کائنات کا مرکز تھی؛ یعنی سورج، چاند اور ستارے زمین کے گرد گردش کیا کرتے تھے۔ اِس
نظریے کو ارض مرکزی نظریہ کہا جاتا ہے جس کی بنیاد دوسری صدی عیسوی میں مشہور
یونانی فلکیاتدان بطلیموس نے ڈالی۔

سلطنتِ بابل کے فلکیاتدان وہ پہلے لوگ تھے جنہوں نے ریاضی اور متق کی مدد سے اِس
بات کا اندازا لگایا کہ چاند گرہن درحقیقت ایک تکراری واقعہ ہے اور اِس کی پيش گوئی
قبل از وقت مُمکن ہے۔ گرہنوں کے اِس چکر کو ساروس کہا جاتا ہے۔

بابل کے اِن فلکیاتدانوں کے بعد قدیم یونان اور ہیلینیہ کی تہذیبوں میں فلکیات کو
پذیرائی ملنے لگی۔ یونانی فلکیات میں شُروع سے ہی اِس بات کا خیال رکھا گیا کہ دیگر
اجرامِ فلکی اور آسمانی مظاہر کو طبعی وضاحت سے پیش کیا جائے اور منطق کی مدد سے
سمجھانے کی کوشش کی جائے۔ آریستارخس ساموسی وہ پہلا یونانی فلکیاتدان تھا جس نے
تیسری صدی قبل مسیح میں زمین کے قطر کی پیمائش ناپی؛ سورج اور چاند کے فاصلوں کو
دریافت کیا؛ اور نظام شمسی کے لیے شمس مرکزی نظریہ پیش کیا۔

دوسری صدی قبل مسیح میں ہیپارکس نے بے دائریت دریافت کی اور چاند کا قطر اور اِسکا
زمین سے فاصلہ بھی ناپا۔ ہیپارکس نے فلکیاتی پیمائش کے لیے اسطرلاب نامی ایک مخصوص
آلہ بھی ایجاد کیا۔ ہیپارکس کی اَنتھک کاوشیں یہیں ختم نہ ہوئیں اور اِس نے شمالی
نصف کرہ میں عیاں 1020 ستاروں کا فہرست نامہ بھی لِکھ ڈالا۔ یہی وجہ ہے کہ اِن
ستاروں کے یونانی نام ہی اکثر ہر جگہ استعمال میں آتے ہیں۔ پہلی صدی میں ایجاد کردہ
انتیکیتھرا میکانیہ دُنیا میں سب سے پہلے استعمال ہونے والا تماثلی اختراع تھا جس
کی مدد سے سورج، چاند اور زمین کے مقام کا قبل از وقت ٹھیک ٹھیک اندازا کسی بھی دی
گئی تاریخ کے مطابق لگایا جا سکتا تھا۔ اِس طرح کے پیچیدہ اختراع بعد از چودہویں
صدی میں ہی دیکھنے کو ملتے ہیں، چنانچہ اِسکی دریافت سائنسدانوں اور ماہرینِ فلکیات
کیلئےحیران کُن ہے۔

قُرُونِ وُسطیٰ میں جہاں یورپی مُمالک کے اکثر باسی علم النجوم اور فلکیات سے
تیرہویں صدی تک فاسد رہے، وہیں اِسلامی سائنسدان اِس علم میں صدیوں پہلے مہارت حاصل
کر چُکے تھے۔ اِسلامی دُنیا میں علم فلکیات کو اتنی پذیرائی ملی کہ نویں صدی کے
اوائل میں مسلمان سائنسدانوں نے نہایت عالیٰ درجہ کی رصدگاہیں تعمیر کیں۔ 964ء میں
عبدالرحمن الصوفی نے مقامی گروہ میں جادہ شیر کے ہمراہ 25 لاکھ نوری سالوں کی دوری
پر ایک اور کہکشاں دریافت کیا — اِس کہکشاں کو آج ہم اینڈرومیڈا کے نام سے جانتے
ہیں۔ اِس کہکشاں کی نشان دہی الصوفی نے اپنی کتاب صورالکواکب میں ایک خلائی بادل کے
طور پر کی۔ الصوفی نے سب سے پہلے درج شدہ صحابیہ اور سپر نووا کے بارے میں بھی اِس
کتاب میں لکھا۔ اِس سپر نووا کو پہلی مرتبہ مصری فلکیاتدان علی بن رضوان اور کُچھ
چینی فلکیاتدانوں نے 1006ء میں اپنے روزنامچوں میں درج کیا تھا۔

دیگر اور مسلمان فلکیاتدانوں میں جابر بن سنان البتانی، ثابت بن قرہ، ابومعشر بلخی،
ابو ریحان البیرونی، ابراہیم بن یحییٰ الزرقالی، عبدالعلی بیرجندی، اور مراغہ و
سمرکنڈ کی رصدگاہوں میں مقیم فلکیاتدان شامل ہیں۔ اِس دور کے متعارف کردہ ستاروں کے
عربی نام ابھی بھی فلکیات میں زیرِ استعمال ہیں۔ یہ بھی مانا جاتا ہے کہ عظیم
زمبابوے اور ٹمبکٹو میں بھی مسلمانوں کی تعمیر کردہ کئی رصدگاہیں موجود تھیں۔ یہ
قدیم رصدگاہیں اِس بات کا ثبوت دیتی ہیں کہ قُرُونِ وُسطیٰ کے افریقہ جنوب صحرا میں
بھی علمِ فلکیات عروج پر تھا۔

نشاۃِ ثانیہ میں نکولس کوپرنیکس نے ایک مرتبہ پھر شمس مرکزی نظریہ عام فلکیات میں
مُتعارف کرایا۔ کیونکہ پچھلی چند صدیوں سے مسلمان فلکیاتدانوں نے ارض مرکزی نظریے
کی طوالت میں بیشمار کام کر رکھا تھا، اِسلئے کوپرنیکس کی اِس وضاحت کو ابتدائی طور
پر رد کر دیا گیا۔ بعد از، گلیلیو اور کپلر نے جدید آلات کی مدد سے اِس نئے نظریے
کی تائید کر ڈالی۔ صحیح اور درُست ناپ تول کے لیے گلیلیو نے پہلی دوربین بھی ایجاد
کی۔

کپلر وہ پہلے سائنسدان تھے جنہوں نے شمسِ مَرکزی نظریے کو ایک مُکمل نظامِ شمسی میں
ڈھالا اور طبعی وضاحت کو اِستعمال کرتے ہوئے سیاروں کی سورج کے گرد گردِش اور حرکت
کو منطقی طور سے پیش کیا۔ تاہم کپلر اپنے اِس نظام کے لیے لازم قوانین کی ضابطہ
بندی نہ کر سکے اور اِس کام کو بعد از آئزک نیوٹن نے اپنے فلکی میکانیات اور ثقالت
سے متعلق قوانین میں سرانجام تک پہنچایا۔

دوربین کے سائز اور معیار میں بہتری لانے کے علاوہ مزید اور بھی دریافتیں ہوتی
رہیں۔ نکولاس لاکائی کی زیرِ نگرانی سِتاروں کی معیاری اور مُکمل فہرستیں چھپتی
رہیں اور دوسری طرف ولیم ہرشل صحابیہ جات اور اِنکے دیگر مجموعوں کی فہرست تیار
کرتے رہے۔ 1781ء میں ہرشل نے ایک نیا سیارہ بھی دریافت کیا جسے آج ہم یورینس کے نام
سے جانتے ہیں۔ فریڈرک بیسل نے 1838ء میں نظامِ شمسی کے باہر پائے جانے والے پہلے
سورج نُما ستارے سے زمین کا فاصلہ دریافت کیا۔

اٹھارویں اور انیسویں صدی کے دورانئے میں اویلر، کلیراٹ اور دالمبر نے جب سہ جسمی
مسئلے کو سُلجھانے کی طرف دھیان دیا تو اِنکے اِس کام کے ذریعے چاند اور سیاروں کی
حرکات کے بارے میں معیاری پيش گوئیاں مُمکن ہو گئیں۔ اس کام کو آگے بڑھاتے ہوئے،
لاگرانج اور لاپلاس نے چاند اور دیگر سیاروں کے اضطراب سے اِنکے وزن کا بھی ٹھیک
اندازا لگایا۔

وقت کے ساتھ ساتھ، فلکیاتی تجربوں کے لیے جدید ترین آلہ جات استعمال ہونے لگے،
مثلاً طیف بینی اور عکاسی، وغیرہ۔ فراون ہوفر نے 1814ء تا 1815ء میں طیف بینی کے
ذریعے سورج سے خارج ہونے والی روشنی میں 600 رنگوں کی پٹیاں دریافت کیں۔ بعد از،
1859ء میں کیرشھوف نے انکشاف کیا کہ اِن پٹیوں کا ہر رنگ کسی نہ کسی کیمیائی عنصر
کی طرف اِشارہ کرتا ہے۔ کیرشھوف نے مُختلف کیمیائی عناصر کے مخصوص رنگوں کی ایک
فہرست بھی بنا ڈالی تاکہ مُختلف سیاروی مادوں کے بارے میں اِنکے رنگوں سے معلوم کیا
جا سکے۔ اِن طرزیات کی بِنا پر جب سورج نُما دیگر اور ستارے دریافت کئے گئے تو
معلوم ہوا کہ یہ ستارے سورج کی مانند تو ہیں ہی لیکن ہمارے مقامی ستارے کے برعکس یہ
درجہ حرارت، کمیت اور قامت میں کافی مُختلف ہیں۔

زمین کے مقامی کہکشاں کو ایک متفرق مجمع النجُوم کی طرح صرف بیسویں صدی میں ہی
دیکھا گیا جب دیگر اور کہکشاؤں کو دریافت کیا گیا۔ دوسرے کہکشاؤں کو زمین سے دور
جاتے دیکھ کر یہ بھی اندازا لگایا گیا کہ کائنات تسلسُل سے پھیل رہی تھی۔ دورِ جدید
کی فلکیات میں دیگر اور اجرامِ فلکی بھی دریافت کئے گئے جن میں نابضات، کوازار،
بلیزار اور ریڈیائی کہکشاں شامل ہیں۔ اِن نئے اجرام کی دریافت کے بعد دیگر طبعی
نظریات مثلا ثقب اسود اور نیوٹرون ستاروں کے مزید شواہد سامنے آنے لگے۔ علاوہ ازیں،
خلائی دوربینوں کی مدد سے برقناطیسی طیف کے اُن حصّوں کی بھی جانچ کی جانے لگی جو
زمینی کرۂ ہوا کی وجہ سے زمین تک پہنچ نہ سکتے تھے۔

فلکیات میں، اجرامِ فلکی کے بارے میں معلومات حاصل کرنے کا مرکزی ذریعہ مرئی نور کا
مشاہدہ یا برقناطیسی اشعاع کی جانچ ہی رہا ہے۔ چنانچہ مشاہداتی فلکیات کو برقناطیسی
طیف کے مُختلف حصّوں کے مطابق دیگر ساحات میں بانٹا جا سکتا ہے۔ جہاں اِس طیف کے
کُچھ حصّوں کا زمین کی سطح سے جائزہ لیا جا سکتا ہے، وہاں دیگر حصّوں کو صرف
اونچائی یا خلاء سے ہی پرکھا جا سکتا ہے۔ اِن ذیلی ساحات کے بارے میں مزید معلومات
مندرجہ ذیل دی گئی ہیں۔

ریڈیائی فلکیات میں ایسی اشعاعی لہروں کا معائنہ کیا جاتا ہے جن کا طولِ موج
تقریباًًًًًًً ایک ملیمیٹر سے زیادہ ہو۔ یہ مشاہداتی فلکیات کی دوسری ساحات سے اِس
طرح مُختلف ہے کہ اِس میں ریڈیائی امواج کے ساتھ موجوں جیسا سلُوک کیا جا سکتا ہے
نہ کہ محض مجرَد نوریہ جیسا، چنانچہ اِن کا طور اور حیطہ آسانی سے پرکھا جا سکتا
ہے۔ یہ جائزہ چھوٹی طول کی امواج کے ساتھ اتنی آسانی سے مُمکن نہیں ہوتا۔



https://ur.wikipedia.org/wiki/%D9%81%D8%AA%D8%AD_%D8%B9%D9%84%DB%8C_%D8%AE%D8%A7%D9%86

فتح علی خان ایک کلاسیکی گلوکار اور ایک قوال تھے جنھوں نے 1940 اور 1950 کی
دہائیوں میں قوالی کی۔ فتح علی کی پیدائش جالندھر، پنجاب، برطانوی ہند میں 1901ء
میں ہوئی۔ فتح علی خان معروف پاکستانی قوال اور موسیقار، نصرت فتح علی خان اور فرخ
فتح علی خان کے والد تھے۔ ان کا خاندان قوالی کی ایک مسلسل روایت ہے، جو صوفی سلسلہ
چشتیہ سے 600 سال منسلک ہیں۔ فتح علی خان کو ان کو والد مولا بخش خان نے کلاسیکی
موسیقی اور قوالی میں تربیت دی تھی اور، جلد ہی تربیت کے بعد، ایک ہنر مند گلوکار
اور آلات موسیقی سے واقف کے طور پر خود کو ظاہر کیا۔ انہوں نے روایتی ہندوستانی
آلات کا استعمال سیکھا، جیسے ستار، سرود اور vichitraveena اس کے ساتھ ساتھ مغربی
آلات، جیسے بیلا۔ فتح علی خان کو پنجابی، اردو، عربی اور فارسی زبان کے ہزاروں
اشعار یاد تھے۔



https://ur.wikipedia.org/wiki/%D8%B9%D8%A8%D8%AF_%D8%A7%D9%84%DA%A9%D9%84%D8%A7%D9%85

ابو الفاخر زین العابدین عبدالکلام (مختصراً: اے پی جے عبد الکلام) بھارت کے سابق
صدر اور معروف جوہری سائنس دان، جو 15 اکتوبر1931ء کو ریاست تامل ناڈو میں پیدا
ہوئے، اور 27 جولائی 2015ء کو دل کا دورہ پڑنے سے ان کا انتقال ہوا۔ عبد الکلام
بھارت کے گیارہویں صدر تھے، انہیں بھارت کے اعلٰی ترین شہری اعزازات پدم بھوشن، پدم
وبھوشن اور بھارت رتن بھی ملے۔ عبد الکلام کی صدارت کا دور 25 جولائی 2007ء کو
اختتام پزیر ہوا۔

ڈاکٹر عبدالکلام کا تعلق تامل ناڈو کے ایک متوسط خاندان سے تھا۔ ان کے والد ماہی
گیروں کو اپنی کشتی کرائے پر دیا کرتے تھے۔ اگرچہ وہ ان پڑھ تھے، لیکن عبدالکلام کی
زندگی پر ان کے والد کے گہرے اثرات ہیں۔ ان کے دیے ہوئے عملی زندگی کے سبق
عبدالکلام کے بہت کام آئے۔ غربت کا یہ عالم تھا کہ ابتدائی تعلیم کے دوران بھی
عبدالکلام اپنے علاقے میں اخبار تقسیم کیا کرتے تھے ۔ انہوں نے مدراس انسٹیٹیوٹ آف
ٹیکنالوجی سے خلائی سائنس میں گریجویشن کی۔ اور اس کے بعد اس کرافٹ منصوبے پر کام
کرنے والے دفاعی تحقیقاتی ادارے کو جوائن کیا جہاں ہندوستان کے پہلے سیٹلائٹ طیارے
پر کام ہو رہا تھا۔ اس سیارچہ کی لانچنگ میں ڈاکٹر عبدالکلام کی خدمات سنہری حروف
سے لکھنے کے قابل ہیں۔ اس کے علاوہ پروجیکٹ ڈائریکٹر کے طور پر انہوں نے پہلے
سیٹلائٹ جہاز ایسیلوا کی لانچنگ میں بھی اہم کردار ادا کیا۔

15 اکتوبر 1931ء کو پیدا ہونے والے ڈاکٹر عبدالکلام نے 1974ء میں بھارت کا پہلا
ایٹم بم تجربہ کیا تھا جس کے باعث انہیں ’میزائل مین‘ بھی کہا جا تا ہے۔ بھارت کے
گیارہویں صدر کے انتخاب میں انھوں نے 89 فیصد ووٹ لے کر اپنی واحد حریف لکشمی سہگل
کو شکست دی ہے۔ عبدالکلام کے بھارتی صدر منتخب ہونے کے بارے میں کسی کو کوئی شبہ
نہیں تھا ، ووٹنگ محض ایک رسمی کارروائی تھی۔ عبدالکلام بھارت کے تیسرے مسلمان
صدرتھے۔انھیں ملک کے مرکزی اور ریاستی انتخابی حلقوں کے تقریباً پانچ ہزار اراکین
نے منتخب کیا۔

عبدالکلام 83 برس کی عمر میں،27 جولائی 2015ء بروز پیر شیلانگ میں ایک تقریب کے
دوران سابق بھارتی صدر کو اچانک دل کا دورہ پڑا جس سے وہ وہیں گرپڑے اور انہیں
انتہائی تشویشناک حالت میں فوری طور پر اسپتال منتقل کیا گیا لیکن وہ جانبر نہ
ہوسکے اور دم توڑ دیا۔

عبدالکلام کو حکومت ہند کی طرف سے 1981ء میں آئی اے ایس کے ضمن میں پدم بھوشن اعزاز
سے نوازا گیا تھا۔ عبد الکلام کوبھارتکے سب سے بڑے شہری اعزاز بھارت رتن سے 1997ء
میں نوازا گیا۔ 18 جولائی، 2002ء کو عبد الکلام کو نوے فیصد اکثریت کی طرف سے بھارت
کا صدر منتخب کیا گیا اور انہوں نے 25 جولائی کو اپنا عہدہ سنبھالا، اس عہدے کے لیے
ان کی نامزدگی اس وقت کی حکمراں قومی جمہوری اتحاد کی حکومت نے کیا تھا جسے انڈین
نیشنل کانگریس کی حمایت حاصل تھی۔ صدر کے عہدے کے لئے نامزدگی پر ان کی مخالفت کرنے
والوں میں اس وقت سب سے اہم جماعت بھارتیہ کمیونسٹ پارٹی اور دیگر بائیں بازو کی
ساتھی جماعتیں تھیں۔ بائیں بازو کی جماعتوں نے اپنی طرف سے 87 سالہ محترمہ لکشمی
سہگل کا اندراج کیا تھا جو سبھاش چندر بوس کے آزاد ہند فوج اور دوسری جنگ عظیم میں
اپنے شراکت کے لئےمعروف ہیں۔

ان کتابوں کا کئی ہندوستانی اور غیر ملکی زبانوں میں ترجمہ ہو چکا ہے۔ اس طرح عبد
الکلام ہندوستان کے ایک ایسے سائنس دان ہیں، جنہیں 30 یونیورسٹیوں اور اداروں سے
ڈاکٹریٹ کی اعزازی ڈگریاں مل چکی ہیں۔



https://ur.wikipedia.org/wiki/%D8%B3%DA%A9%D8%A7%D9%B9_%D9%84%DB%8C%D9%86%DA%88

سکاٹ لینڈ (scotland) یونائٹڈ کنگڈم کا ایک رکن ملک ہے۔ یہ ملک برطانوی جزیرے کے
شمالی ایک تہائی حصے پر واقع ہے۔ اس کی سرحد جنوب کی طرف انگلستان جبکہ مشرق میں
شمالی سمندر، مغرب اور شمال میں نارتھ چینل اور آئرش سمندر سے ملتی ہیں۔ اصل مین
لینڈ کے علاوہ 790 چھوٹے جزائر بھی سکاٹ لینڈ کا حصہ ہیں۔

ایڈنبرا سکاٹ لینڈ کا دار الحکومت اور دوسرا بڑا شہر بھی ہے۔ یہ شہر یورپ کے بڑے
تجارتی مراکز میں سے ایک ہے۔ ایڈنبرا کو ماضی میں سکاٹ لینڈ کے مرکز کی حیثیت حاصل
تھی لیکن اب گلاسگو جو سکاٹ لینڈ کا سب سے بڑا شہر ہے، اس سے آگے نکل چکا ہے۔ سکاٹ
لینڈ کی آبی حدود میں بحرِ منجمد شمالی کا ایک بڑا حصہ بھی آتا ہے۔ تیل کے ذخائر کے
اعتبار سے سکاٹ لینڈ یورپی یونین میں سب سے آگے ہے۔ سکاٹ لینڈ کا تیسرا بڑا شہر
ایبرڈین ہے جو یورپ میں تیل کا دار الحکومت کہلاتا ہے۔

سکاٹ لینڈ کی ریاست 1707ء تک ایک خود مختار ریاست تھی جسے بعد میں ذاتی پسند کی
بناء پر انگلینڈ اور آئرلینڈ سے ملا دیا گیا تھا۔ اس کی وجہ یہ تھی کہ جیمز ششم آف
سکاٹ لینڈ بیک وقت ان دو ریاستوں کا بادشاہ بھی تھا۔ 17 مئی 1707ء کو سکاٹ لینڈ بھی
اس الحاق میں شامل ہو گیا اور یہ سب ریاستیں مل کر ایک ملک بن گئیں۔ اس سلسلے میں
1706ء میں دونوں ریاستوں کی پارلیمانوں نے ایک قانون منظور کیا۔ تاہم اس الحاق کے
خلاف سکاٹ لینڈ میں عام مظاہرے ہوتے رہے تھے۔ آج بھی سکاٹ لینڈ کا عدالتی اور
قانونی نظام اور جرم و سزا انگلینڈ اور ویلز اور شمالی آئرلینڈ سے الگ ہے۔

سکاٹ لینڈ کا لفظ لاطینی کے لفظ سکاٹی سے نکلا ہے جو سکاٹ لینڈ اور آئر لینڈ کے
بسنے والے لوگوں کے لئے استعمال ہوتا تھا۔

تحریر کردہ ابتدائی تاریخ رومن سلطنت کی آمد کے ساتھ سے شروع ہوتی ہے جب رومنوں نے
انگلینڈ اور ویلز پر قبضہ کیا تھا۔ اس وقت رومنوں نے اسے برطانیہ کے صوبے کا نام
دیا تھا۔

مارچ 1286ء میں الیگزنڈر سوم کی وفات کے بعد ان کی نواسی کی بھی وفات ہوئی جس سے
شاہی خاندان کا دو سو سال پرانا تسلسل ٹوٹ گیا۔ اس وجہ سے انگلستان کے بادشاہ
ایڈورڈ اول سے درخواست کی گئی کہ وہ نئے بادشاہ کا انتخاب کریں۔ جان بلیول کو نئے
بادشاہ کے طور پر منتخب کیا گیا۔ یہ انتخاب 17 نومبر 1292ء کو ہوا اور 30 نومبر
1292ء کو سینٹ اینڈریو کے یوم پر تاج پوشی کی رسم ادا کی گئی۔ تاہم انگلستان کے
بادشاہ ایڈورڈ اول نے نئے بادشاہ کے ارادوں کو بھانپنے میں غلطی کی۔ کچھ عصے کے بعد
نئے بادشاہ اور ان کے نائبین نے فرانس کے خلاف جنگ میں انگلستان کی فوج میں شمولیت
سے انکار کر دیا۔ اس کے علاوہ سکاٹ لینڈ کی پارلیمان نے فرانس کی جانب وفود بھیجے
تاکہ فرانس سے اتحاد کیا جا سکے۔ 23 اکتوبر 1295ء کو فرانس اور اسکاٹ لینڈ کے
درمیان معاہدہ ہو گیا۔ یہ معاہدہ 1295ء سے 1560 تک لاگو رہا۔ جنگ شروع ہوئی اور
ایڈورڈ نے جان کو زبردستی نکال باہر کیا اور سکاٹ لینڈ پر قبضہ کر لیا۔ 1296ء تا
1328ء تک جاری سکاٹ لینڈ کی آزادی کی جنگ میں اینڈریو مرے اور ولیم ولیس مزاحمت کار
رہنما بن کر ابھرے۔

انگلستان کے ساتھ جنگ کئی دہائیوں تک جاری رہی ۔ 1496ء کے تعلیمی ایکٹ کے نفاذ کے
بعد قدیم رومن ملک سپارٹا کے بعد سکاٹ لینڈ پہلا ملک بنا جہاں عوام کے لئے تعلیمی
نظام لاگو کیا گیا تھا۔ اس عرصے میں فرانس اور سکاٹ لینڈ کے تعلقات گہرے ہوتے چلے
گئے تھے۔

سکاٹ لینڈ 16 صدی عیسوی میں آزاد ہوا۔ اس آزادی کے پیچھے بادشاہ جیمز چہارم کا ہاتھ
تھا۔ 1502ء میں جیمز نے انگلینڈ کے ہنری ہفتم کے ساتھ باہمی امن کا معاہدہ کیا۔ اس
کے علاوہ اس نے جیمز کی بیٹی سے شادی بھی کی۔ اس طرح دونوں بادشاہتوں کے یکجا کرنے
کا عمل شروع ہوگیا۔

1603ء میں سکاٹ لینڈ کے بادشاہ جیمز ششم کو انگلستان کی سلطنت وراثت میں ملی۔ اس
طرح وہ انگلینڈ کا بادشاہ جیمز اول بنا۔ 1690ء کے اواخر میں پڑنے والے قحط کی وجہ
سے ملک کے کئی علاقوں کی آبادی کا پانچواں حصہ مر چکا تھا۔

1698ء میں سارے سکاٹ باشندوں نے پانامہ میں تجارتی آبادی کے سلسلے میں اپنی ساری
جمع پونجی لگائی جو سکیم کے فیل ہونے پر پورے ملک کے دیوالیہ ہونے کا سبب بن گئی۔
نتیجتاً انہیں برطانیہ سے مدد مانگنی پڑی۔

22 جولائی 1706ء کو انضمام کا معاہدہ سکاٹ لینڈ اور انگلستان کے اراکین پارلیمان کے
درمیان ہوا۔ اگلے سال دونوں پارلیمانوں نے بیک وقت انضمام کے قانون کو منظور کیا
اور کنگڈم آف گریٹ برٹین یکم مئی 1707ء کو وجود میں آئی۔

برطانیہ کے تجارتی ٹیکس اب ختم ہو چکے تھے لہٰذا تجارت بالخصوص امریکہ سے تجارت کو
عروج ملا۔ 1776ء کی امریکی جنگِ آزادی سے قبل تک گلاسگو کی بندرگاہ دنیا بھر میں
تمباکو کی تجارت کے لئے سب سے آگے تھی۔

جہاز سازی کی صنعت میں کافی پھیلاؤ آیا اور اس میں خوشحالی آئی۔ تاہم 1922ء میں آنے
والے عظیم معاشی بحران کی وجہ سے اس صنعت کو گہرا دھچکا لگا اور 1939ء تک یہ پوری
طرح بحال نہ ہو سکی۔ جنگوں کے درمیانی برسوں میں معاشی ترقی میں ٹھہراؤ آیا اور بے
روزگاری کی شرح بلند ہوئی۔ بلاشبہ جنگ کی وجہ سے معاشرتی، ثقافتی، معاشی اور سیاسی
بدلاؤ آئے۔

دوسری جنگِ عظیم کے دوران معاشی خوشحالی کے ساتھ ساتھ جرمن فضائیہ کی بمباری بھی
لائی۔ اسی دوران برطانیہ نے ریڈار ایجاد کیا۔

1945ء کے بعد سے سکاٹ لینڈ کی معاشی حالت دوسرے ملکوں سے مقابلے، ناکافی صنعتوں اور
صنعتی جھگڑوں کے باعث بتدریج بگڑنے لگی۔ حالیہ دہائیوں میں ملک میں کسی حد تک معاشی
اور ثقافتی بحالی کے آثار دکھائی دینے لگے ہیں۔ معاشی بحالی کے سلسلے میں اہم عناصر
میں معاشی خدمات کی صنعت، الیکٹرانکس کی تیاری اور شمالی سمندر میں تیل اور گیس کی
صنعت شامل ہیں۔

سکاٹ لینڈ کا سربراہ برطانیہ کا بادشاہ یا ملکہ ہوتا ہے۔ اس وقت سربراہ کی حیثیت
ملکہ الزبتھ دوم کو 1952 سے حاصل ہے۔ ملکہ الزبتھ دوم کی تاج پوشی کے وقت سکاٹ لینڈ
میں ہلچل مچی کیونکہ سکاٹ لینڈ میں کبھی ملکہ الزبتھ اول رہی ہی نہیں۔ برطانیہ کے
زیر انتظام سکاٹ لینڈ کو کسی حد تک حکمرانی کا حق ملا ہونے کے ساتھ ساتھ برطانیہ کی
پارلیمان میں بھی نمائندگی دی گئی ہے۔ ایگزیکٹو اور مقننہ کے اختیارات چند شعبوں کو
چھوڑ کر سکاٹش حکومت اور سکاٹش پارلیمان کے پاس ہیں۔



https://ur.wikipedia.org/wiki/%D8%B3%D9%BE%D8%A7%DB%81_%D8%B5%D8%AD%D8%A7%D8%A8%DB%81

دیوبندی مسلک سے تعلق رکھنے والی جماعت سپاہ صحابہ کا نام پہلے انجمن سپاہ صحابہ
تھا۔اس کی بنیاد 1985ء میں پاکستانی پنجاب کے شہر جھنگ میں حق نواز جھنگوی نے رکھی،
جنہیں 1990ء میں قتل کر دیا گیا۔حق نواز جھنگوی کے بعد مولانا ایثار الحق قاسمی اس
جماعت کے سربراہ بنے، جنہیں 1991ء میں قتل کر دیا گیا۔اس کے بعد ضیاء الرحمن فاروقی
نے سپاہ صحابہ کی قیادت سنبھالی لی، جو 18 جنوری 1997ء کو قتل کر دیے گئے۔اس کے بعد
اعظم طارق اس جماعت کے سربراہ بنے، جو 2003ء میں اسلام آباد میں قتل کر دیے گئے۔جب
جنرل پرویز مشرف نے جنوری 2002ء میں سپاہ صحابہ پاکستان پر بابندی عائد کی اس جماعت
کا نام بدل کر ملت اسلامیہ پاکستان رکھ دیا گیا۔ سپاہ صحابہ جماعت کے اب تک 2000 دو
ہزار کارکن مارے جاچکے ہیں۔

قتل کیئے جانے والوں کے لواحقین نے مل کرسپاہ صحابہ پاکستان سے ٹوٹ کر ایک نیا گروہ
بنایا، جس کا نام لشکر جھنگوی تھا۔ اس پر حکومت پہلے ہی پابندی عائد کر چکی ہے۔ اس
کے سربراہ ریاض بسرا کو ایک پولیس مقابلہ میں مار دیا گیا۔



https://ur.wikipedia.org/wiki/%D8%B1%DB%8C%D8%A7%D8%B3%D8%AA%DB%81%D8%A7%D8%A6%DB%92_%D9%85%D8%AA%D8%AD%D8%AF%DB%81_%D8%A7%D9%85%D8%B1%DB%8C%DA%A9%DB%81

ریاستہائے متحدہ امریکا (انگریزی: United States of America؛ یونائیٹڈ سٹیٹس آف
امیریکہ) شمالی امریکا میں واقع ایک ملک ہے۔ اسے عرف عام میں صرف یونائیٹڈ سٹیٹس
(انگریزی: United States؛ ریاستہائے متحدہ) بھی کہتے ہیں جبکہ امریکا (انگریزی:
America؛ امیریکہ) کا لفظ بھی زیادہ تر اسی ملک سے موسوم کیا جاتا ہے جو بعض ماہرین
کے مطابق تکنیکی لحاظ سے غلط ہے۔

ریاستہائے متحدہ شمالی امریکا کا دوسرا اور دنیا کا تیسرا (یا چوتھا) بڑا ملک ہے۔
اس کے شمال میں کینیڈا، جنوب میں میکسیکو، مشرق میں بحر اوقیانوس اور مغرب میں بحر
الکاہل واقع ہیں۔ ریاست ہائے متحدہ ایک وفاقی آئینی ریاست ہے اور اس کا دارلحکومت
واشنگٹن ڈی سی ہے۔

امریکی فوج، معشیت، ثقافت اور سیاسی اثر و رسوخ میں انیسویں اور بیسویں صدی میں
بڑھا ہے۔ روس کے زوال کے بعد جب سرد جنگ ختم ہوئی تو امریکا دنیا کی واحد سپر پاور
کے طور پر ظاہر ہوا اور اب امریکا دنیا بھر میں کھلا مکھلا مداخلت کر رہا ہے۔

ریاست ہائے متحدہ امریکا کے عام ناموں میں یونائیٹڈ سٹیٹس، یو ایس، یو ایس اے، دی
یو ایس اے، دی یو ایس آف اے، دی سٹیٹس اور امریکا شامل ہیں۔ امریکا نام کا پہلا
استعمال 1507ء میں ہوا جب ایک جرمن نقشہ ساز نے گلوب بنا کر جنوبی اور شمالی امریکی
براعظموں کو ظاہر کرنے کے لئے لفظ امریکا چنا۔

امریکاؤں کو کولمبس کے حوالے سے کولمبیا کے نام سے بھی جانا جاتا تھا اور بیسویں
صدی کے شروع تک امریکا کے دارلحکومت کو کولمبیا بھی کہتے تھے۔ بعد ازاں اس کے
استعمال کو ختم کیا گیا، لیکن ابھی بھی سیاسی طور پر کولمبیا کا نام استعمال ہوتا
ہے۔ کولمبس ڈے امریکا اور دیگر ممالک میں عام تعطیل ہوتی ہے جو کولمبسس کی 1492ء
میں امریکی سرزمین پر اترنے کے حوالے سے منایا جاتا ہے۔

ریاست ہائے متحدہ امریکا کو سب سے پہلے 4 جولائی 1776ء میں سرکاری طور پر اعلان
آزادی میں استعمال کیا گیا۔ 15 نومبر 1777 کو دوسری براعظمی کانفرنس نے کنفیڈریشن
کے آرٹیکل کو قبول کیا جس میں لکھا "The Stile of this Confederacy shall be 'The
United States of America.'" تھا۔ اس نام کو درحقیقت تھامس پائن نے تجویز کیا تھا۔

عام درخت اور گھاس کے میدان مشرق کی طرف پائے جاتے ہیں جو بتدریج میدانوں میں بدل
جاتے ہیں، کونیفریس جنگلات اور راکی پہاڑ مغرب کی طرف ہیں اور جنوب مغرب میں صحرا
ہیں۔ شمال مشرق میں عظیم جھیلیں اور بحرِ الکاہل بورڈ کے ساحلوں پر ملک کی زیادہ تر
آبادی رہتی ہے۔

کل رقبے کے لحاظ سے امریکا کو دنیا کا تیسرا بڑا ملک مانا جاتا ہے اور انفرادی رقبے
کے لحاظ سے بھی روس اور کینیڈا کے بعد اس کا تیسرا نمبر ہے۔ اس کا زیادہ تر اکٹھا
حصہ مشرق میں بحر اوقیانوس سے جڑا ہے اور مغرب میں شمالی بحرالکاہل موجود ہے،
میکسیکو اور خلیج میکسیکو جنوب میں ہیں اور کینیڈا شمال میں ہے۔ الاسکا کی سرحدیں
بھی کینیڈا سے ملتی ہیں اور بحرالکاہل اس کے جنوب میں ہے اور بحر شمالی اس کے شمال
میں ہے۔ الاسکا کے مغرب میں بیرنگ سٹریٹ یعنی بیرنگ نامی تنگ سی سمندری پٹی کے پار
روس موجود ہے۔ ہوائی کی ریاست بحر الکاہل میں جزائر کی پٹی کی صورت میں موجود ہے جو
براعظم شمالی امریکا سے جنوب مغرب کی طرف ہے۔

الاسکا میں بھی بہت سارے پہاڑی سلسلے موجود ہیں جن میں میک کینلی پہاڑ شمالی امریکا
کا سب سے بلند پہاڑ ہے۔ الاسکا کے پورے علاقے میں آتش فشاں پائے جاتے ہیں۔

اپنے بڑے اور وسیع رقبے کی وجہ سے ریاست ہائے متحدہ میں دنیا کے ہر خطے کا موسم
پایا جاتا ہے۔ زیادہ تر علاقے معتدل ہیں، ہوائی اور جنوبی فلوریڈا میں موسم منطقہ
حارہ جیسا ہے، الاسکا میں قطبی، گریٹ پلینز میں نیم بارانی ہے، کیلیفورنیا کے ساحل
پر بحیرہ روم کے ممالک جیسا اور گریٹ بیسن میں خشک ہے۔ اس ملک کے نسبتا فیاضانہ
موسم نے اسے ورلڈ پاور بننے میں اہم کردار ادا کیا ہے کیونکہ اس کے زیادہ تر زرعی
علاقے میں خشک سالی کم کم ہوتی ہے، سیلاب محدود علاقے تک رہتا ہے اور زیادہ تر
معتدل موسم ہے جہاں مناسب حد تک بارش بھی ہوتی ہے۔

پانچ صدیاں قبل تک ساری مشرقی دنیا یعنی براعظم یورپ، افریقا اور ایشیا مغربی نصف
کرہ کے ممالک امریکا، کینیڈا اور دیگر ممالک کے وجود سے بالکل بے خبر تھی۔ پندرہویں
صدی کے اواخر میں یورپی مہم جوئی کا آغاز ہوا تو یکے بعد دیگرے مختلف ممالک اور خطے
دریافت ہوتے چلے گئے۔

12 اکتوبر 1492ء کو کولمبس امریکا کے مشرقی ساحل کے قریب بہاماز پہنچا۔ یہ مقام
امریکا کے جنوب مشرقی ساحل پر فلوریڈا کے قریب واقع ہے۔ امریکا کی سرزمین پر کسی
یورپی کا یہ پہلا قدم تھا۔ پھر یکے بعد دیگرے مختلف مقامات کی دریافت کا سلسلہ چل
پڑا۔ 1524ء ءمیں فرانسیسی مہم جو ”جیووانی ویرازانو“ (Giovanni Verra Zano) ایک مہم
لے کرکیرولینا سے شمال کی طرف بڑھتا ہوا نیویارک میں داخل ہوا۔ 1579 ءمیں
فرانسسزڈریک (Francies Drake) مغربی ساحل پر سان فرانسیسکو کی خلیج میں داخل ہوا
اور ایک برطانوی نوآبادی کی بنیاد رکھی۔ 1607ء ءمیں کیپٹن جان سمتھ تین جہازوں میں
105 سپاہی لے کر ورجینیا کے ساحل پر اترا اور جیمز ٹائون کے نام سے پہلی برطانوی
نوآبادی قائم کی۔ 1624ء میں البانی اور نیویارک کے علاقوں میں ولندیزی نوآبادیاں”
نیو نیدرلینڈز “کے نام سے قائم ہوئیں۔

مارچ 1782ء میں برطانوی کابینہ نے امریکا کی خودمختاری کو تسلیم کر لیا۔ 1789ء میں
جارج واشنگٹن امریکا کے صدر منتخب ہو گئے اور 1796ء میں وہ اس عہدے سے ریٹائر ہو
گئے۔ جارج واشنگٹن امریکا کے عظیم رہنما تھے ان کے بارے میں First in war, first in
peace, first in the hearts of his countrymen یعنی ”جنگ میں بھی ادّل امن میں بھی
اوّل اور اپنے ہم وطنوں کے دلوں میں بھی اول کا مقولہ بہت مشہور ہے۔ واشنگٹن نے
عہدہ صدارت سے سبکدوش ہوتے وقت اپنی قوم کو خبردار کیا تھا کہ ”کسی غیر ملکی حکومت
سے کبھی کوئی مستقل الائنس (اتحاد) نہ بنانا۔

اب ہم 4 جولائی کے اعلان آزادی پر واپس آتے ہیں اور تاریخ کے اوراق میں سے اس اعلان
آزادی پر دستخط کرنے والے وطن پرستوں پر برطانوی افواج کے ہاتھوں روا رکھے جانے
والے انسانیت سوز وحشیانہ مظالم کا کھوج لگاتے ہیں۔ یہ نہایت دلدوز کہانی ہے اور
دنیا بھر کے حریت پسندوں کے لئے سبق آموز ہے۔

اسی طرح کی قربانیوں سے امریکی انقلاب کے سبھی رہنمائوں کو گزرنا پڑا۔ یہ سب لوگ
خوشحال اور تعلیم یافتہ لوگ تھے۔ جرائم پیشہ، فسادی یا تخریب کار قسم کے لوگ نہیں
تھے۔ یہ سب حکومت برطانیہ کے رعایا تھے اور اسی نسل سے تعلق رکھتے تھے جس سے
حکمرانوں کا تعلق تھا۔ امریکا کے سبھی نوآبادکار لوگ انگلینڈ، سکاٹ لینڈ، آئرلینڈ،
ویلز اور یورپ کے مختلف ممالک سے آئے تھے۔ ان کا مذہب بھی وہی تھا جو حکمرانوں کا
تھا۔ یہ سب حضرت مسیح کے ماننے والے رومن کیتھولک اور پروٹسٹنٹ تھے۔ اگر یہ خاموش
بیٹھے رہتے تو انہیں حکومت میں بڑے بڑے عہدے مل سکتے تھے اور یہ نہایت پرآسائش
زندگی گزار سکتے تھے۔ لیکن ان عظیم انقلابی لوگوں نے امریکی عوام کو برطانوی سامراج
کی لعنت سے نجات دلانے کے لئے 4 جولائی 1776ء کو ملک کے کونے کونے سے فلاڈلفیا کے
مقام پر جمع ہو کر کانگریس کے آئینی کنونشن میں شامل ہوکر اعلان خود مختاری پر
دستخط کئے۔ انہوں نے اپنے آرام و آسائش پر آزادی کو ترجیح دی اور یہ عہد کیا کہ

”اس اعلان آزادی و خودمختاری کی تائید کے لئے پروردگار عالم کی قوت حاکمہ کی حفاظت
اور مدد پر پورا بھروسا کرتے ہوئے ہم آپس میں یہ عہد کرتے ہیں کہ ہم اپنے حصول مقصد
کے لئے اپنی جانوں، اپنی جائیدادوں اور اپنی عزت و ناموس کے ساتھ اس کا تحفظ اور اس
کی تائید کریں گے۔“

1803ء سے 1848ء تک اس نئی قوم کے حجم میں تین گنا اضافہ ہوا کیونکہ آباد کاروں کو
مغربی سرحدوں سے باہر دھکیل دیا گیا۔ 1812ء کی جنگ کی وجہ سے توسیع کچھ متاثر ہوئی
لیکن امریکا-میکسیکو جنگ کے بعد 1848ء میں یہ اور زیادہ تیز ہوئی۔

1941ء تک امریکی قوم اس عظیم مندی کے اثرات سے پوری طرح باہر نہ آسکا تھا کہ پرل
ہاربر پر ہونے والے حملے کی وجہ سے امریکا کو پھر اتحادی افواج کا ساتھ دینا پڑا۔
دوسری جنگ عظیم امریکی تاریخ کی سب سے مہنگی جنگ ہے لیکن اس کی وجہ سے امریکی معیشت
کو بہت سہارا ملا کیونکہ جنگی مال کی طلب کی وجہ سے نئی ملازمتیں پیدا ہوئیں اور
خواتین کو بھی پہلی بار ملازمتوں میں حصہ ملا۔ جنگ کے دوران سائنسدانوں نے امریکا
کی وفاقی حکومت کو دنیا کی پہلی ایٹمی طاقت بنانے کے لئے شب و روز کام کیا۔ یورپ
میں اس جنگ کے خاتمے کے بعد، امریکا نے جاپان کے دو شہروں ہیرو شیما اور ناگاساکی
پر ایٹم بم گرائے تاکہ بقول امریکی انتظامیہ اور ذرائع ابلاغ کے، "جنگ کو مکمل طور
پر ختم کیا جاسکے"۔ ہیرو شیما اور ناگاساکی پر گرائے جانے والے ایٹم بم، دنیا کے
دوسرے اور تیسرے ایٹم بم تھے اور تاحال یہ کسی حکومت کی طرف سے جنگ میں استعمال کئے
جانے کی واحد مثالیں ہیں۔

اس کے فورا بعد، 2 ستمبر 1945ء میں جاپان نے ہتھیار ڈال دئیے اور دوسری جنگ عظیم کا
مکمل خاتمہ ہو گیا۔

11 ستمبر 2001ء کو القاعدہ کے انیس ارکان نے چار کمرشل ہوائی جہازوں کو اغوا کرلیا۔
(بقول امریکا کے) دو جہازوں کو نیو یارک شہر میں ورلڈ ٹریڈ سینٹر کے جڑواں ٹاوروں
سے ٹکرا دیا گیا اور تیسرا جہاز پینٹاگون، واشنگٹن ڈی سی سے ٹکرا کر تباہ کیا گیا ۔
چوتھا جہاز ہائی جیکرز اور مسافروں کے درمیان جنگ کی وجہ سے شانکسول، پینسلوانیا
میں تباہ ہوا ۔ یہ بھی کہا جاتا ہے کہ چوتھا جہاز اغوا ہوجانے کے بعد امریکی جنگی
طیاروں نے خود ہی کسی مزید ممکنہ حملے کے خوف سے مار گرایا ۔ نائن الیون کے حملوں
کے بعد، امریکا خارجہ پالیسی دہشت گردی کی عالمی صورتحال پر مرکوز ہوگئی۔ جواب کے
طور پر جارج ڈبلیو بش کی زیر صدارت، امریکی حکومت نے دہشت گردی کے خلاف جنگ میں بہت
سارے فوجی اور قانونی آپریشن شروع کئے۔ دہشت گردی کے خلاف جنگ 8 اکتوبر 2001ء میں
شروع ہوئی جب امریکا کی سربراہی میں افغانستان میں طالبان حکومت کے خلاف فوجی
کارروائی شروع ہوئی تاکہ القاعدہ کی تنظیم اور اس کے لیڈروں کو باہر نکالا جائے۔ 11
ستمبر کے واقعات نے امریکی تحفظ کے خلاف ہونے والے کسی بھی واقعے کے خلاف پیشگی
حملوں کی پالیسی کو جنم دیا جسے بش ڈاکٹرائن کے نام سے جانا جاتا ہے۔

2002ء کو قوم سے خطاب کے دوران، صدر جارج ڈبلیو بش نے شمالی کوریا، عراق اور ایران
کو برائی کا محور قرار دیا اور بتایا کہ یہ ممالک امریکا اور اس کے اتحادیوں کے
خلاف بڑا خطرہ ہیں۔ اسی سال امریکا نے عراق میں حکومت کی تبدیلی کے اشارے دینا شروع
کردئیے۔ اقوام متحدہ کی کئی قراردوں کی ناکامی اور صدام حسین کی طرف سے ہتھیار
ڈالنے سے انکار کے بعد امریکا اور اس کے اتحادیوں نے مارچ 2003ء میں عراق پر حملہ
کردیا۔ اس حملے کے جواز کے طور پر امریکی حکومت نے کہا کہ عراق کے پاس وسیع پیمانے
پر تباہی پھیلانے والے ہتھیاروں کا ذخیرہ ہے اور یہ ایٹمی ہتھیاروں کے حصول کے لئے
تگ و دو کر رہا ہے۔ جنگ کے بعد بہت کم مقدار میں غیر ایٹمی ہتھیاروں کے چند ذخیرے
ملے اور اس کے بعد امریکی حکومت نے اقرار کیا کہ انہوں نے غلط جاسوسی اطلاعات پر
حملہ کیا تھا۔

امریکی ذرائع ابلاغ آئین کے تحت شہریوں کو ترمیم 1 تا 5 کے تحت حاصل انسانی حقوق کا
ذکر فخریہ کرتے ہیں۔ البتہ امریکی عدالتوں کے کئی فیصلے ان ترامیم کا لحاظ نہیں
کرتے۔ امریکی عدالت عظمیٰ کا حکم ہے کہ اگر حکومت قومی سلامتی کا خدشہ بتائے تو
کوئی امریکی عدالت کسی شخص کی فریاد نہیں سُن سکتی۔

امریکا نے برطانوی بادشاہت سے بغاوت کے بعد ملک کی بنیاد جمہوریت پر رکھی تاہم ووٹ
کا حق صرف زمیندار مردوں کو دیا گیا۔ آئین میں ترامیم کے ذریعہ عوام کو بنیادی حقوق
دیے گئے۔ اس کے بعد 1920ء میں خواتین کو بھی ووٹ کا حق دے دیا گیا اور پھر 1950ء کی
دہائی میں حقوق کی تحریک کے بعد کالوں کو بھی ووٹ کا حق مل گیا۔ پھر 2008ء میں ایک
کالا امریکی صدر، باراک حسین اوباما، منتخب ہوا۔ تاہم 2001ء کے واقعات کے بعد
امریکی سرکار بہت سے ایسے قوانین بنا چکی تھی جس میں عوام کے حقوق سلب کیے جاتے
رہے۔ حتٰی کہ 2013ء میں کالے صدر کے دور حکومت میں سابق امریکی صدر جمی کارٹر کو یہ
کہنا پڑا کہ آج ملک میں عملی جمہورت موجود نہیں۔

امریکا میں 17000 سے زائد اقسام کے پودے اور درخت پائے جاتے ہیں جن میں سے 5000 صرف
کیلیفورنیا میں ہیں۔ ان 5000 دنیا کے سب سے لمبے، سب سے بھاری اور سب سے پرانے درخت
بھی شامل ہیں۔ امریکا کا ماحول خط استوائی ماحول سے لے کر ٹنڈرائی نوعیت کا ہے اور
اس میں نباتات کی اقسام دنیا بھر کے کسی دوسرے ملک سے زائد ہیں۔ اگرچہ ہزاروں غیر
ملکی نباتات کی وجہ سے اس ملک کی اپنی نباتات اور انسانوں پر منفی اثرات واقع ہوئے
ہیں۔ 400 سے زائد ممالیا، 700 سے زائد پرندے، 500 ریپٹائل یعنی خزندے اور 90000 سے
زئاد حشرات کو نوٹ کیا جا چکا ہے۔

امریکی معیشت کا زیادہ تر حصہ خدمات سے حاصل ہوتا ہے جہاں کل افراد کا تین چوتھائی
حصہ کام کرتا ہے۔ صنعتی زوال کی وجہ سے 2011ء میں 22 ملین افراد حکومت کے ملازم تھے
اور صناعی میں 11 ملین، جبکہ 1960ء میں صورتحال اس کے برعکس تھی۔

دنیا کی کئی بڑی بندرگاہیں امریکا میں ہیں جن میں سے تین سب سے زیادہ مصروف
بندرگاہیں کیلیفورنیا کی لاس اینجلس کی بندرگاہ، لانگ بیچ کی بندرگاہ اور نیویارک
اور نیو جرسی کی بندرگاہ شامل ہیں۔ امریکا کے اندر بھی آبی نقل و حمل کے لئے سینٹ
لارنس کی بحری گزرگاہ اور دریائے مسسی سیپی بہت مشہور ہیں اٹلانٹک اور گریٹ لیک کے
درمیان بننے والی پہلی نہر ایری کینال نے زراعت اور صنعت کو وسط مغربی امریکا میں
بہت ترقی دی اور نیویارک شہر کو ملک کا معاشی مرکز بنا دیا۔



https://ur.wikipedia.org/wiki/%D8%B1%D9%88%D9%85%D9%86_%DA%A9%DB%8C%D8%AA%DA%BE%D9%88%D9%84%DA%A9

کیتھولک کلیسیا یا رومی کیتھولک کلیسیا ایک مسیحی کلیسیا ہے جو پاپاۓ روم کے ساتھ
مکمل اشتراک میں ہے۔ موجودہ پاپاۓ روم پوپ بینیڈِکٹ شانزدہم ہیں۔ کیتھولک کلیسیا
اپنی بنیاد اصل مسیحی برادری کو مانتی ہے جوکہ خداوند یسوع مسیح نے خود قائم کی تھی
اور جس کی کفالت بارہ رُسُل خصوصاً مقدس پطرس نے کی تھی۔

عالمگیر کیتھولک کلیسیا غربی یا لاطينی کلیسیا اور بائیس خودمختار شرقی کیتھولک
کلیسیائوں پر مشتمل ہے۔ یہ تمام پاپاۓ روم بشمول کلیہ اُسقُفان کو اپنا حتمی دینی
فیصل مانتے ہیں۔

مسیحی فرقہ جو روم میں مقیم پوپ کو انتہائی تقدس کا حق دار خیال کرتا ہے۔ یہ
مسیحییوں کا سب سے بڑا فرقہ ہے ۔ جن میں اکثر اٹلی ، ہسپانیہ ، فرانس ، پولینڈ ،
ہنگری ، جنوبی امریکا وغیرہ میں آباد ہیں۔ 1829ء سے قبل انگلستان میں اس فرقے کے
پیرو کئی ایک شہری حقوق سے محروم تھے۔



https://ur.wikipedia.org/wiki/%D8%B0%D9%88%D8%A7%D9%84%D9%82%D8%B1%D9%86%DB%8C%D9%86

اور اے محمدؐ، یہ لوگ تم سے ذوالقرنین کے بارے میں پوچھتے ہیں ان سے کہو، میں اس کا
کچھ حال تم کو سناتا ہوں (83) ہم نے اس کو زمین میں اقتدار عطا کر رکھا تھا اور اسے
ہر قسم کے اسباب و وسائل بخشے تھے (84) اس نے (پہلے مغرب کی طرف ایک مہم کا) سر و
سامان کیا (85) حتیٰ کہ جب وہ غروب آفتاب کی حَد تک پہنچ گیا تو اس نے سورج کو ایک
کالے پانی میں ڈوبتے دیکھا اور وہاں اُسے ایک قوم ملی ہم نے کہا "اے ذوالقرنین،
تجھے یہ مقدرت بھی حاصل ہے کہ ان کو تکلیف پہنچائے اور یہ بھی کہ اِن کے ساتھ نیک
رویّہ اختیار کرے" (86) اس نے کہا، "جو ان میں سے ظلم کرے گا ہم اس کو سزا دیں گے،
پھر وہ اپنے رب کی طرف پلٹایا جائے گا اور وہ اسے اور زیادہ سخت عذاب دے گا (87)
اور جو ان میں سے ایمان لائے گا اور نیک عمل کرے گا اُس کے لیے اچھی جزا ہے اور ہم
اس کو نرم احکام دیں گے" (88) پھر اُس نے (ایک دُوسری مہم کی) تیاری کی (89) یہاں
تک کہ طلوعِ آفتاب کی حد تک جا پہنچا وہاں اس نے دیکھا کہ سورج ایک ایسی قوم پر
طلوع ہو رہا ہے جس کے لیے دُھوپ سے بچنے کا کوئی سامان ہم نے نہیں کیا ہے (90) یہ
حال تھا اُن کا، اور ذوالقرنین کے پاس جو کچھ تھا اُسے ہم جانتے تھے (91) پھر اس نے
(ایک اور مہم کا) سامان کیا (92) یہاں تک کہ جب دو پہاڑوں کے درمیان پہنچا تو اسے
ان کے پاس ایک قوم ملی جو مشکل ہی سے کوئی بات سمجھتی تھی (93) اُن لوگوں نے کہا کہ
"اے ذوالقرنین، یاجوج اور ماجوج اس سرزمین میں فساد پھیلاتے ہیں تو کیا ہم تجھے
کوئی ٹیکس اس کام کے لیے دیں کہ تو ہمارے اور ان کے درمیان ایک بند تعمیر کر دے؟"
(94) اس نے کہا " جو کچھ میرے رب نے مجھے دے رکھا ہے وہ بہت ہے تم بس محنت سے میری
مدد کرو، میں تمہارے اور ان کے درمیان بند بنائے دیتا ہوں (95) مجھے لوہے کی چادریں
لا کر دو" آخر جب دونوں پہاڑوں کے درمیانی خلا کو اس نے پاٹ دیا تو لوگوں سے کہا کہ
اب آگ دہکاؤ حتیٰ کہ جب (یہ آہنی دیوار) بالکل آگ کی طرح سُرخ ہو گئی تو اس نے کہا
"لاؤ، اب میں اس پر پگھلا ہوا تانبا انڈیلوں گا" (96) (یہ بند ایسا تھا کہ) یاجوج و
ماجوج اس پر چڑھ کر بھی نہ آ سکتے تھے اور اس میں نقب لگانا ان کے لیے اور بھی مشکل
تھا (97) ذوالقرنین نے کہا " یہ میرے رب کی رحمت ہے مگر جب میرے رب کے وعدے کا وقت
آئیگا تو وہ اس کو پیوند خاک کر دے گا، اور میرے رب کا وعدہ برحق ہے" (98) ترجمہ
مولانا ابوالاعلیٰ مودودی کا نقل کیا گیا ہے

جدید زمانے کے کچھ مفسر و مفکر جن میں مولانا مودودیاور غلام احمد پرویز شامل ہیں
ذوالقرنین کو سائرس کا دوسرا نام قرار دیتے ہیں۔مولانا مودودی اپنی تفسیر میں
فرماتے ہیں۔ یہ مسئلہ قدیم زمانے سے اب تک مختلف فیہ رہا ہے کہ یہ ’’ ذوالقرنین‘‘
جس کا یہاں ذکر ہو رہا ہے ، کون تھا۔ قدیم زمانے میں بالعموم مفسرین کا میلان سکندر
کی طرف تھا ، لیکن قرآن میں اس کی جو صفات و خصوصیات بیان کی گئی ہیں وہ مدکل ہی سے
سکندر پر چسپاں ہوتی ہیں۔ جدید زمانے میں تاریخی معلومات کی بنا پر مفسرین کا میلان
زیادہ تر ایران کے فرماں روا خورس(خسرو یا سائرس) کی طرف ہے ، اور یہ نسبۃً زیادہ
قرین قیاس ہے ، مگر بہر حال ابھی تک یقین کے ساتھ کسی شخصیت کو اس کا مصداق نہیں
ٹھیرایا جا سکتا۔ قرآن مجید جس طرح اس کا ذکر کرتا ہے اس سے ہم کو چار باتیں وضاحت
کے ساتھ معلوم ہوتی ہیں :

ان میں سے پہلی علامت آسانی کے ساتھ خورس پر چسپاں کی جا سکتی ہے ، کیونکہ بائیبل
کے صحیفہ دانی ایک میں دانیال نبی کا جو خواب بیان کیا گیا ہے اس میں وہ یونانیوں
کے عروج سے قبل میڈیا اور فارس کی متحدہ سلطنت کو ایک منڈھے کی شکل میں دکھتے ہیں
جس کے دو سینگ تھے۔ یہودیوں میں اس ’’ دو سینگوں والے ‘‘ کا بڑا چرچا تھا کیونکہ
اسی کی ٹکر نے آخر کار بابل کی سلطنت کو پاش پاش کیا اور نبی اسرائیل کو اسیری سے
نجات دلائی (تفہیم القرآن سورہ نبی اسرائیل ، حاشیہ 8 دوسری علامت بڑی حد تک اس پر
چسپاں ہوتی ہے ، مگر پوری طرح نہیں۔ اس کی فتوحات بلا شبہ یہ مغرب میں ایشیاۓ کو چک
اور شام کے سواحل تک اور مشرق میں با ختر (بلخ) تک وسیع ہوئیں ، مگر شمال یا جنوب
میں اس کی کسی بڑی مہم کا سراغ ابھی تک تاریخ سے نہیں ملا ہے ، حالانکہ قرآن صراحت
کے ساتھ ایک تیسری مہم کا بھی ذکر کرتا ہے ، تاہم اس مہم کا پیش آنا بعید از قیاس
نہیں ہے ، کیونکہ تاریخ کی رو سے خورس کی سلطنت شمال میں کاکیشیا(قفقاز) تک وسیع
تھی۔ تیسری علامت کے بارے میں یہ تو قریب قریب متحقق ہے کہ یاجوج و ماجوج سے مراد
روس اور شمالی چین کے وہ قبائل ہیں جو تاتاری منگولی، ھُن اور سیتھین وغیرہ ناموں
سے مشہور ہیں اور قدیم زمانے سے متمدن ممالک پر حملے کرتے رہے ہیں۔ نیز یہ بھی
معلوم ہے کہ ان کے حملوں سے بچنے کے لیے قفقاز کے جنوبی علاقے میں دربند اور دار
بال کے استحکامات تعمیر کیے گۓ تھے۔ لیکن یہ ابھی تک ثابت نہیں ہو سکا ہے کہ خورس
ہی نے یہ استحکامات تعمیر کیے تھے۔ آخری علامت قدیم زمانے کے معروف فاتحوں میں اگر
کسی پر چسپاں کی جا سکتی ہے تو وہ خورس ہیں ہے۔ کیونکہ اس کے دشمنوں تک نے اس کے
عدل کی تعریف کی ہے اور بائیبل کی کتاب عزْرا اس بات پر شاہد ہے کہ وہ ضرور ایک خدا
پرست اور خدا ترس بادشاہ تھا جس نے بنی اسرائیل کو ان کی خدا پرستی ہی کی بنا پر
بابل کی اسیری سے رہا کیا اور اللہ وحدہٗ لاشریک کی عبادت کے لیے بیت المقدس میں
دوبارہ ہیکل سلیمانی کی تعمیر کا حکم دیا۔ اس بنا پر ہم یہ تو ضرور تسلیم کرتے ہیں
کہ نزول قرآن سے پہلے جتنے مشہور فاتحین عالم گزرے ہیں ان میں سے خورس ہی کے اندر’’
ذو القرنین‘‘ کی علامات زیادہ پائی جاتی ہیں ، لیکن تعین کے ساتھ اسی کو ذو القرنین
قرار دے دیتے کے لیے ابھی مزید شہادتوں کی ضرورت ہے۔ تا ہم دوسرا کوئی فاتح قرآن کی
بتائی ہوئی علامات کا اتنا بھی مصداق نہیں ہے جتنا خورس ہے۔ تاریخی بیان کے لیے صرف
اتنا ذکر کافی ہے کہ خورس ایک ایرانی فرمانروا تھا جس کا عروج 549 ق۔ م۔ کے قریب
زمانے میں شروع ہوا۔ اس نے چند سال کے عرصے میں میڈیا (الجبال) اور لیڈیا (یشیاۓ
کوچک) کی سلطنتوں کو مسخر کرنے کے بعد 539 ق، م، میں بابل کو بھی فتح کر لیا جس کے
بعد کوئی طاقت اس کے راستہ میں مزاحم نہیں رہی۔ اس کی فتوحات کا سلسلہ سندھ اور
صُغد (موجودہ ترکستان) سے لے کر ایک طرف مصر اور لیبیا تک، اور دوسری طرف تھریس اور
مقدونیہ تک وسیع ہو گیا اور شمال میں اس کی سلطنت قفقاز (کاکیشیا) اور خوار زم تک
پھیل گئی۔ عملاً اس وقت کی پوری مہذب دنیا اس کی تابع فرمان تھی۔

صرف ایک ہی اسلامی محقق محمد اکبرصاحب نے ذوالقرنین کو حضرت سلیمان علیہ السلام کا
دوسرا نام کہا ہے ۔ اپنے جو دلائل ذوالقرنین کے حضرت سلیمان علیہ السلام ہونے کے
بارے میں دئیے ہیں وہ کچھ اس طرح ہیں۔



https://ur.wikipedia.org/wiki/%D8%AE%D8%A7%D8%B1%D8%AC%DB%8C

اسلام میں پہلا مذہبی فرقہ جس نے شعائر سے ہٹ کر اپنا الگ گروہ بنایا۔ یہ گروہ جس
کی اکثریت بدوی عراقیوں کی تھی۔ جنگ صفین کے موقع پر سب سے پہلے نمودار ہوا۔ یہ لوگ
علی کی فوج سے اس بنا پر علاحدہ ہوگئے کہ انھوں نے امیر معاویہ کی ثالثی کی تجویز
منظور کر لی تھی۔ خارجیوں کا نعرہ تھا کہ ’’حاکمیت اللہ ہی کے لیے ہے‘‘ انھوں نے
شعث بن راسبی کی سرکردگی میں مقام حرورا میں پڑاؤ ڈالا اور کوفہ، بصرہ، مدائن وغیرہ
میں اپنے عقائد کی تبلیغ شروع کر دی۔ ان کا عقیدہ تھا کہ دینی معاملات میں انسان کو
حاکم بنانا کفر ہے اور جو لوگ ایسے فیصلوں کو تسلیم کرتے ہیں وہ واجب القتل ہیں۔

خارجیوں کے اعتقاد کے مطابق علی المرتضی خلیفہ برحق تھے۔ ان کی بیعت ہر مسلمان پر
لازم تھی۔ جن لوگوں نے اس سے انکار کیا وہ اللہ اور رسول اللہ کے دشمن تھے۔ اس لیے
امیر معاویہ اور ان کے حامی کشتنی اور گردن زدنی ہیں۔ ان کے ساتھ کسی قسم کی صلح
کرنا ازروئے قرآن کفر ہے۔ علی نے چونکہ ان کے ساتھ مصالحت کرنے اور حکم قرآنی میں
ثالث بنانے کا جرم کیا ہے۔ اس لیے ان کی خلافت بھی ناجائز ہوگئ۔ لہذا علی اور امیر
معاویہ دونوں کے خلاف جہاد لازم ہے۔ علی نے خارجیوں کو جنگ نہروان میں شکست فاش دی۔
لیکن ان کی شورش پھر بھی باقی رہی۔ چنانچہ علی ایک خارجی ابن ملجم کے ہاتھوں شہید
ہوئے۔ اس کے بعد امیر معاویہ کے عہد میں بھی ان کی بغاوتیں ہوتی رہیں اور ان کا
دائرہ عمل شمالی افریقہ تک پھیل گیا۔ کوفہ اور بصرہ ان کے دو بڑے مرکز تھے۔ فارس
اور عراق میں بھی ان کی کافی تعداد تھی۔ وہ بار بار حکومت سے ٹکرائے۔ عباسی خلافت
تک ان لوگوں کا اثر رسوخ رہا اور حکومت کے خلاف ان کی چھوٹی بڑی جنگیں جاری رہیں۔

صحیح بخاری اور صحیح مسلم کے مطابق خوارج کا جد امجد ذوالخویصرہ تمیمی تھا، جو محمد
صلی اللہ علیہ و آلہ و سلم کے ساتھ گستاخی سے پیش آیا۔ اس پر انہوں نے اسے سخت وعید
فرمائی۔ حدیث مبارکہ کا مفہوم ملاحظہ ہو:

ابوسعید خدری فرماتے ہیں کہ علی بن ابی طالب نے یمن سے محمد صلی اللہ علیہ و آلہ و
سلم کی خدمت میں کچھ سونا بھجوایا۔ محمد صلی اللہ علیہ و آلہ و سلم نے وہ سونا چار
ضرورت مندوں میں تقسیم فرما دیا۔ اس پر ایک شخص کھڑا ہو گیا اور کہنے لگا: یا رسول
اللہ! خدا سے ڈریں، آپ صلی اللہ علیہ وآلہ وسلم نے فرمایا: تو ہلاک ہو، کیا میں
تمام اہلِ زمین سے زیادہ خدا سے ڈرنے والا نہیں ہوں؟ سو جب وہ آدمی جانے کے لئے مڑا
تو خالد بن ولید نے عرض کیا: یا رسول اللہ! میں اس کی گردن نہ اڑا دوں؟ آپ صلی اللہ
علیہ وآلہ وسلم نے فرمایا: ایسا نہ کرو، شاید یہ نمازی ہو،خالد بن ولید نے عرض کیا:
بہت سے ایسے نمازی بھی تو ہیں کہ جو کچھ ان کی زبان پر ہے وہ دل میں نہیں ہوتا۔
محمد صلی اللہ علیہ و آلہ و سلم نے فرمایا: مجھے یہ حکم نہیں دیا گیا کہ لوگوں کے
دلوں میں نقب لگاؤں اور ان کے پیٹ چاک کروں۔ راوی کا بیان ہے کہ وہ آپ کو پشت کر کے
مڑا تو آپ نے پھر اس کی جانب دیکھا اور فرمایا: اس کی پشت سے ایسے لوگ پیدا ہوں گے
جو اللہ کی کتاب کی تلاوت سے زبان تر رکھیں گے، لیکن قرآن ان کے حلق سے نیچے نہیں
اترے گا۔ دین سے اس طرح نکل جائیں گے جیسے تیر شکار سے پار نکل جاتا ہے۔



https://ur.wikipedia.org/wiki/%D8%AD%D8%AC%D8%A7%D8%AC_%D8%A8%D9%86_%DB%8C%D9%88%D8%B3%D9%81

ابو محمد حجاج بن یوسف بن حکم بن ابو عقیل ثقفی۔ طائف میں پیدا ہوا وہی اس کی پرورش
بھی ہوئی، حجاج بن یوسف طائف کے مشہور قبیلہ بنو ثقیف سے تعلق رکھتا تھا۔ ابتدائی
تعلیم و تربیت اس نے اپنے باپ سے حاصل کی ۔ جو ایک مدرس تھا۔ حجاج کا بچپن سے ہی
اپنے ہم جماعتوں پر حکومت کرنے کا عادی تھا۔ تعلیم سے فارغ ہو کر اس نے اپنے باپ کے
ساتھ ہی تدریس کا پیشہ اختیار کیا لیکن وہ اس پیشے پر قطعی مطمئن نہ تھا اور کسی نہ
کسی طرح حکمران بننے کے خواب دیکھتا رہتا تھا۔ بالاخر وہ طائف چھوڑ کر دمشق پہنچا
اور کسی نہ کسی طرح عبدالملک بن مروان کے وزیر کی ملازمت حاصل کرنے میں کامیاب ہو
گیا۔ وزیر نے جلدی ہی اس کی انتظامی صلاحیتوں کو بھانپ لیا اور اسے ترقی دے کر اپنی
جاگیر کا منتظم مقرر کر دیا۔ ایک چیز جس کی وزیر کو ہمیشہ شکایت رہتی تھی اس کی سخت
گیری تھی لیکن اس سخت گیری کی وجہ سے وزیر کی جاگیر کا انتظام بہت بہتر ہوگیا تھا۔

عبداللہ بن زیبر اس وقت مکہ میں پناہ گزین تھے اور عبدالملک کو ان کی حکومت ختم
کرنے کے لیے کسی ایسے شخص کی تلاش تھی جوعبداللہ بن زبیر کا خاتمہ کر سکے۔ چنانچہ
حجاج کو اس مہم کا انچارج بنایا گیا۔ اس نے مکہ کی ناکہ بنی کرکے غذائی بحران پیدا
کر دیا اور سنگباری کی۔ جب شامی خانہ کعبہ کی حرمت یا عبداللہ بن زبیر کی اخلاقی
اپیلوں کی وجہ سے ہچکچاتے تو حجاج خود سنگباری کرتا تھا۔ اس مہم میں اس نے انتہائی
سفاکی کا مظاہرہ کرکے عبداللہ بن زبیر کو شہید کر ڈالا ۔ اور ان کی لاش کو کئی روز
تک پھانسی پر لٹکائے رکھا۔ اس کا نتیجہ یہ نکلا کہ اسے حجاز کا گورنر کر دیا گیا۔

مکہ کے بعد مدینہ کی باری آئی۔ حجاج وہاں پہنچا تو صحابہ زادوں اور تابعین کی ایک
کثیر تعداد موجود تھی۔ اس نے اہل مدینہ کو جمع کرکے ایک زوردار تقریر کی اور انھیں
عبدالملک کی بیعت کرنے پر آمادہ کرنا چاہا تاہم اہل مدینہ خاموش بیٹھے رہے اور کسی
نے مخالفت بھی نہ کی لیکن بعیت بھی کسی نے نہ کی۔ حجاج نے انھیں تین دن کی مہلت دے
کر رخصت کر دیا لیکن ساتھ ہی قتل و غارت کا مشغلہ شروع کر دیا لوگ اس کے جور ستم کے
واقعات سن چکے تھے اور واقعہ حرہ انھیں ابھی بھولا نہیں تھا اس لیے انہوں نے
عبدالملک کی بیعت کر لی۔ حجاج نے معززین کی ایک فہرست تیار کر ڈالی اور ان سب کو
یکے بعد دیگرے طلب کرکے بیعت لی جس نے اموی حکومت پر تنقید کی اس کی گردن اڑا دی ۔
دو ماہ تک اس کی بربریت کے بھرپور مظاہرے ہوتے رہے۔ بالاخر اس مقدس بستی کے باشندوں
سے قیامت ٹل گئی اور حجاج کا تبادلہ عراق کر دیا گیا۔

عبدالملک نے اہل خراسان اور کوفہ و بصرہ کی باغیانہ روش کو ختم کرنے کے لیے حجاج کو
گورنر مقرر کیا۔ اس نے صرف بارہ آدمی ساتھ لیے اور ایک ہزار میل کا فاصلہ طے کرکے
بالکل غیر متوقع طور پر کوفہ پہنچا ۔ کوفہ میں داخلہ کے وقت اس نے نقاب پہن رکھی
تھی تاکہ لوگ اسے پہچان نہ سکیں۔ اس کے ساتھی اہل کوفہ کو پکار پکار کر مسجد میں
جمع ہونے کا حکم دے رہے تھے ۔ حجاج بن یوسف ثقفی مسجد پہنچا تو لوگ شرارت پر آمادہ
تھے ۔ کنکریاں ہمراہ لائے تھے تاکہ ان سے نئے گورنر کا استقبال کر سکیں۔ اس نے ممبر
پر چڑھ کر نقاب الٹی اور تقرر اس طرح شروع کی:

اس تقریر سے لوگ بری طرح مرعوب ہوئے ۔ اس نے عبدالملک کا خط پڑھنے کا حکم دیا۔ جس
میں اس کی تقریر کا حکم تھا خط کا آغاز السلام علیکم سے ہوتا تھا لوگ سہمے ہوئے خط
سن رہے تھے لیکن حجاج سخت غصے کے عالم میں چیخا ’’کمینوں امیر المومنین تم پر سلام
بھیجتے ہیں اور تم میں سے کوئی جواب تک نہیں دیتا۔ اس پر سب لوگوں نے بیک وقت سلام
کا جواب دیا اور خط کو نہایت غور سے سنا

عراق پر کنٹرول کرنے کی وجہ سے عبدالملک نے حجاج کو پورے مشرقی مقبوضات کا گورنر
بنا ڈالا۔ اس حیثیت سے اس نے خوارج کے خلاف موثر کارروائی کی ۔ بحرین عمان اور ہرمز
کے خوارج ختم کر دئیے گئے ۔ البتہ شبیب خارجی کی بغاوت کو دبانا ایک مسئلہ بن گیا
کیونکہ اس نے بنو امیہ کے مظالم کے خلاف جہاد کا نعرہ لگا رکھا تھا اور اسے بعض
نہایت مخلص بااثر لوگوں کی حمایت حاصل تھی ۔ اس نے محمد بن مروان کو شکست دی ۔ حجاج
کے بھیجے ہوئے چار لشکر یکے بعد دیگرے اس سے شکت کھا گئے۔ بالآخر حجاج نے کوفہ سے
ایک عظیم لشکر عباب بن ورقا کی قیادت میں بھیجا لیکن شبیب نے صرف ایک ہزار سواروں
کی مدد سے اسے شکست دے کر کوفہ کی طرف بڑھنا شروع کر دیا۔ حجاج خود مقابلے پر آیا
اور ایک شدید معرکے کے بعد شبیب کو شکست ہوئی اور وہ دریا عبور کرتا ہوا ڈوب گیا۔

حجاج کے ظالمانہ رویہ کے خلاف سب سے بڑی بغاوت اموی سالار عبدالرحمٰن ابن اشعث نے
کی۔ وہ ترکستان کے محاذ پر زنبیل کے خلاف برسرپیکار تھا ۔ اس نے مفتوحہ علاقہ کا
انتظام درست کرنے کے لیے تھوڑی دیر تک جنگ و جدل ملتوی کیا تو حجاج نے اسے ایک
نہایت سخت خط لکھا اس پر وہ اور اس کی فوج بغاوت کرنے پر آمادہ ہو گئی اور انھوں نے
زنبیل سے صلح کر لی اور عراق واپس لوٹ کر بصرہ پر قبضہ کر لیا۔ حجاج نے شامی فوجوں
کی مدد سے ان کا مقابلہ کیا تو شکست کھائی اور صورت حال تھوڑی دیر تک اموی حکومت کے
کنٹرول سے باہر ہو گئی ۔ حجاج نے مہلب بن ابی صفرہ کی مدد سے پھر مقابلہ کیا اور
ابن اشعث کو شکست دی لیکن اس نے لوٹ کر کوفہ پر قبضہ کر لیا۔



https://ur.wikipedia.org/wiki/%D8%AC%DB%8C%D9%86_%D9%85%D8%AA

جین مت جو جین شاسن اور جین دھرم (سنسکرت: जैन धर्म) کے ناموں سے بھی معروف ہے، ایک
غیر توحیدی بھارتی مذہب ہے جو تمام ذی روح اور ذی حیات اجسام کے حق میں اہنسا (عدم
تشدد) کی تعلیم دیتا ہے، نیز جملہ مظاہر زندگی میں مساوات اور روحانی آزادی کا حامی
ہے۔ جین مت کے پیروکاروں کا عقیدہ ہے کہ عدم تشدد اور ضبط نفس کے ذریعہ نجات (موکش)
حاصل کرسکتے ہیں۔ اس وقت جین مت دو بڑے فرقوں میں تقسیم ہے، شویتامبر اور دگمبر۔
لفظ جین مت سنسکرت کے ایک لفظ جِن (जिन) سے لیا گیا ہے، جس کے معنی ہے فاتح۔ جین مت
کے بھکشوؤں میں جذبات اور جسمانی آسائشوں کے حصول کے درمیان جو معرکہ جاری رہتا ہے،
یہ لفظ در اصل اس کے جانب اشارہ کرتا ہے۔ جس شخص نے اپنے جذبات اور نفس پر فتح حاصل
کرلی وہ فاتح (जिन) سمجھا جاتا ہے۔ جین مت کا شمار دنیا کے قدیم ترین مذاہب میں کیا
جاتا ہے۔ اس کی بنیاد کب، کس نے، کہاں پر رکھی اس بارے میں ماہرین آج تک کسی نتیجے
پر نہیں پائے۔ جین گرنتھوں کے مطابق 527 ق م سے قبل وردھمان مہاویر (599-527 ق-م)
نے نروان حاصل کیا تھا۔ روایتی طور پر جین مت کے پیروکار اپنے مذہب کی ابتدا ان
چوبیس تیرتھنکروں (तीर्थंकर) کے سلسلہ کو قرار دیتے ہیں جن میں پہلا تیرتھنکر رشبھ
دیو (ऋषभदेव) اور آخری مہاویر تھے۔ جین مت کے پیروکار یہ یقین رکھتے ہیں کہ جین مت
ابدی اور لافانی ہے۔یہ اسی وقت سے ہے، جب سے دنیا بنی ہے۔ اور تب تک رہے گا، جب تک
دنیا باقی ہے۔ جین مت کے لوگ مہاویر کو آخری اوتار یا دیوتا مانتے ہیں۔ ہندوستان
میں ایک طویل عرصہ تک جین مت ہندوستانی ریاستوں اور مملکتوں کا سرکاری مذہب رہا ہے،
نیز برصغیر ہند میں اس مذہب کی کافی اشاعت ہوئی تھی۔ آٹھویں صدی عیسوی سے جین مت کی
شہرت اور اشاعت میں کمی آنے لگی، جس میں اس خطہ کے سیاسی ماحول نے بھی اثر ڈالا
تھا۔ جین مت کے پیروکار بھارت میں 4.2 ملین ہیں، نیز دنیا کے دیگر ممالک بیلجیئم،
کینیڈا، ہانگ کانگ، جاپان، سنگاپور اور ریاستہائے متحدہ امریکا میں مختصر تعداد میں
موجود ہیں۔ بھارت میں جین مت کے ماننے والوں میں شرح خواندگی دیگر مذاہب کے
پیروکاروں کے مقابلہ میں سب سے زیادہ (94.1 فیصد) ہے۔ بھارت میں مخطوطات کا قدیم
ترین کتب خانہ جین مت کا ہی ہے۔ عالمی سطح پر جین مت کے پیروکاروں کی تعداد 6.1
ملین ہے۔

جین مت کے آغاز کی صحیح تاریخ یا دور کے متعلق معلومات موجود نہیں ہیں۔ تاہم
پانچویں اور چھٹی صدی ق م کے درمیان وردھمان مہاویر جین مت کی انتہائی موثر شخصیت
اور معلم رہے ہیں۔ مہاویر جو جین مت میں اپنے دور کے آخری عظیم تیرتھنکر ہونے کی
وجہ سے انتہائی قابل تعظیم سمجھے جاتے ہیں، غالب گمان یہی ہے کہ وہ جین مت کے بانی
نہیں ہیں۔ پارشوناتھ جو مہاویر کے پیشرو کہلاتے ہیں، وہ پہلے جین مت کی شخصیت ہے جن
کی تاریخی شہادت میسر ہے۔ پارشوناتھ نویں سے ساتویں صدی ق م کے درمیان کسی زمانہ
میں تھے۔ پارشو کے پروکاروں کا ذکر گرنتھوں میں ملتا ہے۔

جین مت خدا کی ہستی کو تسلیم نہیں کرتا۔ ان کا کہنا ہے کہ جو بڑا ہے وہی انسان کی
روح میں پائی جانے والی طاقت خدا ہے۔ دنیا میں ہر چیز جاودانی ہے۔ روحیں جسم بدل
بدل کر آتی ہیں مگر اپنی الگ ہستی کا احساس باقی رہتا ہے۔ نروان یعنی روح کی مادے
اور جسم سے رہائی نویں جنم کے بعد ممکن ہو سکتی ہے۔حوالہ درکار؟ جین مت کے عقاہد
سات کلیوں کی شکل میں بیان کیے جاتے ہیں، جن کو جین مت کی اصطلاح میں سات تتو یا
سات حقائق کہا جاتا ہے۔یہ کائنات اور زندگی کے بنیادی مسئلہ اور اس کے حل کے بارے
میں سات نظریات ہیں۔ جن میں جین مت کا بنیادی فلسفہ بخوبی سمٹ کر آ گيا ہے۔

ان کے مقدس مقامات میں سماتا کا پہاڑ جہاں مہا ویر کا انتقال ہوا تھا، کوہ آبو
راجستھان، شراون بیلاگولہ اور گومٹھیشور کرناٹک مجسمہ ہے۔



https://ur.wikipedia.org/wiki/%D8%AC%DB%8C%D9%85%DB%8C_%D9%88%DB%8C%D9%84%D8%B2

جیمی ویلز (Jimmy Wales) ایک امریکی انٹرنیٹ سرمایہ دار ہے جو غیر منافع بخش
انسائیکلوپیڈیا ویکیپیڈیا کا شریک بانی ترقی دہندہ ہے۔ ویلز ہنٹسوئل، ایلاباما میں
پیدا ہوئے جہاں انہوں نے رینڈولف اسکول میں بنیادی تعلیم حاصل کی ۔ پھر انہوں نے
آوربرن یونیورسٹی سے مالیات میں بیچلرز و ماسٹرز کی ڈگری حاصل کی۔ جب وہ ماسٹرز کی
تعلیم حاصل کر رہے تھے تب وہ دو ئونیورسٹی میں تدریس کے کام بھی انجام دیتے تھے مگر
پی۔ ایچ۔ڈی کی ڈگری مکمل کرنے سے پہلے ہی انہوں نے کسی کمپنی کے شعبہِ مالیات میں
ملازمت کر لی۔ اُس کے بعد انہوں نے شکاگو کی ایک کمپنی میں بطورِ ریسرچ ڈائریکٹر
کام کیا۔ 1996 میں انہوں نے دو اور لوگ کے ساتھ مل کر بومِس کی سنگ بنیاد رکھی جو
ایک مردوں سے متعلق ویب پورٹل تھی۔ اسی کمپنی کی آمدنی سے شروعاتی دور میں نوپیڈیا
(2000-2003) کی مالی اخراجات پورے کیے جاتے تھے جو بعد میں ویکیپیڈیا کی شکل میں
منظرِعام پر آیا۔ 15 جنوری 2001 کو لیری سینگر اور دیگر لوگوں کے ساتھ مل کر ویلز
نےویکیپیڈیا -مفت آزاد دائرۃالمعارف شروع کیا جو بہت ہی جلد مقبول ہو گیا۔ جیسے
جیسے ویکیپیڈیا مشہور ہوتا کیا ویلز اِس کے پروموٹر اور ترجمان کے فرائض انجام دینے
لگے۔ وہ ویکیپیڈیا کے ”شریک بانی“ کی طرح جانے جاتے ہیں جبکہ وہ خود کو ویکیپیڈیا
کا واحدبانی بتلاتے ہیں۔ ویلز ویکیمیڈیا فاونڈیشن کی بورڈ آف ٹرسٹیز میں کمیونٹی
فاونڈر کی حیثیت سے شامل ہیں۔ ویکیمیڈیا فاونڈیشن وہ ادارہ ہے جو ویکیپیڈیا پر
نگرانی رکھتی ہے۔ 2004 میں انہوں نے ویکیا کی بنیاد رکھی۔ ویکیپیڈیا کے تخلیق میں
اُن کے کردار کے مدِنظر ٹائمز میگزین نے انہیں 2006 کے “دنیا کے 100 سب سے زیادہ
متاثرکرنے والے افراد“کے فہرست میں شامل کیا۔.



https://ur.wikipedia.org/wiki/%D8%AC%D8%BA%D8%B1%D8%A7%D9%81%DB%8C%DB%81

جغرافیہ ‏‎(geography)‎‏ یونانی زبان کا لفظ ہے. جس کے معنی ہیں زمین کا بیان.
"جغرافیہ وہ علم ہے.جس میں زمین، اسکی خصوصیات، اسکے باشندوں‎ ،‎اسکے مظاہر اور
اسکے نقوش کا مطالعہ کیا جاتا ہے."‏

ایراٹورتھینیس ‏‎(276-194B.C)‎ وہ پہلا شخص تھا.جس نے لفظ جغرافیہ استعمال
کیا.جغرافیہ کو زمین کی سائنس بھی کہا جاتا ہے.آج تک انسان نے جتنی بھی ترقی کی
ہے.وہ جغرافیہ کی ہی مرہون منت ہے.زمین انسان کا گھر ہے.اور اس گھر سے زیادہ فوائد
حاصل کرنے کےلیے علم جغرافیہ انسان کی رہنمائی کرتا ہے.علم جغرافیہ پرانے زمانے میں
بھی موجود رہا ہے.لیکن اس دور میں اسکی اہمیت بہت کم تھی.عموما
دریاؤں،پہاڑوں،سمندروں اور مقامات کے نام یاد کرلینا ہی کافی سمجھا جاتا تھا.دوسرے
علوم کی نسبت جغرافیہ میں بہت سست رفتاری سے ترقی ہوئی.

اس علم کا آغاز بطور سائنس مصر و یونان میں ہوا۔ زمانہ قدیم کے جغرافیہ دانوں کی
بعض تحریریں بڑی دلچسپ ہیں۔ مثلاً سٹرابو جو ایک اطالوی جغرافیہ دان تھا، اس خیال
کا مالک تھا کہ سمندر کا پانی ایک بہت بڑے دریا کی طرح کسی ڈھلان پر بند رہتا ہے۔
ارسطو کا خیال تھا کہ فضا سے ہوا زمین میں داخل ہو کر محبوس ہو جاتی ہے اور جب وہ
فضا میں واپس جانے کے لئے جدوجہد کرتی ہے تو زلزلہ پیدا ہوتا ہے۔ مگر ان عجیب و
غریب خیالات کے ساتھ ساتھ قدیم یونانیوں نے بعض حیرت انگیز دریافتیں بھی کیں۔ مثلاً
200 ق م کے قریب ارسطارتس نے مصر کے مشرق و مغرب میں مدوجزر کی لہروں میں تناسب
معلوم کرنے پر یہ اعلان کیا کہ بحر اوقیانوس اور بحر ہند آپس میں منسلک ہیں۔ اس کی
ایک اور دریافت قابل ذکر ہے، جس کے مطابق اس نے بتایا کہ دور مغرب میں شمال سے جنوب
تک کوئی ملک ضرور واقع ہے۔ اس کے 1700 سال بعد کولمبس نے اس ملک امریکا کو دریافت
کیا۔

جغرافیہ میں سب سے پہلے یونانیوں نے پیش رفت کرنا شروع کی۔ قرون وسطیٰ میں مسلم
ممالک میں اس علم میں بہت پیش رفت ہوئی۔ اس دور کے اہم ناموں میں ابن بطوطہ، ابن
خلدون اور ادریسی شامل ہیں۔ مسلمانوں کے علمی زوال کے بعد یورپ میں اس مضمون پر بہت
پیش رفت ہوئی۔‏



https://ur.wikipedia.org/wiki/%D8%AA%D9%82%D9%88%DB%8C%D9%85_(%D9%85%D8%A7%DB%81_%D9%88_%D8%B3%D8%A7%D9%84)

تقویم کے لغوی معنی کیلنڈر کے ہیں، مگر اصطلاح میں کواکب کی حرکات اور دائرۃ البروج
میں مقام کی جدولیں پر مشتمل رسالے کو تقوم (Ephemeris) کہتے ہیں۔ کواکب کی بروج
میں پوزیشن کے علاوہ تقویم میں نیرین (شمس و قمر) کے اوقات طلوع و غروب، منازل قمر،
کوکبی وقت (سڈرل ٹائم) اور نظرات کی تفصیل بھی دی ہوتی ہے۔ امریکہ اور یورپ میں
تقویم کی ترتیب و طباعت کا کام نہایت سائنسی بنیادوں ہوتا ہے۔ ہندوستان میں بھی
تقویم سازی کے کئی تحقیقی مراکز قائم ہیں۔ پاکستان میں چونکہ نجوم نہ تو سائنسی
بنیادوں پر استوار ہے اور نہ اسکے معلمین اور قاریئن تعلیم یافتہ ہیں، لہذا یہ
تاحال ’’جنتری‘‘ کا ہی ضعیف حصہ ہے۔

ہندوستان میں بکرمی سمت بھی شمسی سال ہے۔ یہ سمت صدیوں کے تجربوں کا نچوڑ ہے اور
مکمل ترین تقویم کا حامل ہے۔ اس میں بھی لیپ یعنی لوند کے سال آتے ہیں۔ اور بعض
سالوں میں دنوں کی بجائے مہنیوں کا اضافہ ہو جاتا ہے۔ اور ایک نام کے دو مہینے
آجاتے ہیں۔ اس سمت کا آغاز نہایت مناسب موقع پر یعنی فصل پکنے پر یکم بیساکھ کو
ہوتا ہے۔ جس سے اگلے سال کا تخمینہ آمد و خرچ نہایت صحت سے لگایا جا سکتا ہے۔ یہ
معاملہ اس قدر اہم ہے کہ انگریزوں کو ہندوستان میں مالی سال یکم اپریل یعنی بیساکھ
کے قریب سے شروع کرنا پڑا۔

وہ نظام جس کے ذریعے وقت کا ریکارڈ رکھا جاتا ہے تقویم (Calender)کہلاتا ہے، گویا
تقویمکے ذریعے دن، ہفتہ، ماہ اور سال وغیرہ کا حساب لگایا جاتا ہے۔

اسلامی یا ھجری تقویم داراصل ایک قمری تقویم ہے جو اسلام سے پہلے بھی عرب میں رائج
تھی۔ بعد میں اس میں مناسب تبدیلیاں کر کے اسے حضرت محمد صلی اللہ علیہ و آلہ وسلم
کی ھجرت سے شروع کیا گیا۔



https://ur.wikipedia.org/wiki/%D8%AA%D8%AD%D8%B1%DB%8C%DA%A9_%D8%A7%D8%B3%D9%84%D8%A7%D9%85%DB%8C_%D8%B7%D8%A7%D9%84%D8%A8%D8%A7%D9%86

افغانستان کی سب سے موثر جنگی و سیاسی قوت ہیں ان کو مختصراً طالبان کہا جاتا ہے۔
نسلی اعتبار سے یہ پشتون ہیں۔ یہ وہ لوگ ہیں جو روس کی افغانستان میں آمد کے بعد
افغان جہاد میں مجاہدین کے ساتھ مل کر لڑتے رہے۔ روس کو شکست دینے کے بعد مجاہدین
کی آپس میں شدید چپقلش کے باعث 1994ء میں ظہور پانے والے تحریک اسلامی طالبان کے
نام سے چند طلباء کا گروہ تھا جسے ملا محمد عمر نے قائم کیا اور انہی کی سربراہی
میں بزور بازو افغانستان کا مکمل کنٹرول حاصل کرلیا اور اپنی حکومت امارت اسلامیہ
افغانستان کے نام سے قائم کرلی جسے وہ اسلامی خلافت قرار دیتے تھے۔

طالبان دراصل وہ لوگ ہیں جو افغان جہاد میں مجاہدین کے ساتھ مل کر روس کے خلاف لڑتے
رہے۔ روس کی پسپائی، خروج اور اس کی قائم کردہ حکومت کے خاتمے کے بعد مجاہدین کی
آپس میں سخت ترین چپقلش جو افغانستان کے وجود کیلئے خطرہ بنی ہوئی تھی اور روزانہ
کے اعتبار سے انسانی جانوں کے ضیاع کا منبع تھی۔

امریکی صحافی کرسٹینا لیمب اپنی کتاب میں طالبان سے پہلے افغانستان کی صورت حال کا
تذکرہ کرتے ہوئے لکھتی ہیں کہ:

باہمی خانہ جنگی میں اپنے مسلمان بھائیوں کا خون رائیگاں جاتا دیکھا تو ملا محمد
عمر نے اپنے ساتھی طلبہ پر مشتمل ایک جماعت تیار کرلی جسے آنے والے وقتوں میں تحریک
اسلامی طالبان کا نام دیا گیا۔ اس تحریک کے بانی ملا محمد عمر ہی ہیں۔ اس تحریک کے
ابتدائی دنوں کے حوالے سے تحریک کے آغاز کی داستان ملا محمد عمر نے 4اپریل، 1996ء
کو قندھار میں افغان علماء کے ایک بہت بڑے مجمع کو سنائی تھی:

کچھ حلقوں کے مطابق طالبان خواتین کے ساتھ غیر انسانی سلوک کے لیے جانے جاتے
ہیں.مگر اس قسم کر الزامات کی بہترین نفع یووون رڈلے نامی برطانوی خاتون صحافی نے
کی.جنہوں نے تقریباً ایک سال کا عرصہ طالبان کی قید میں گزارا اور ان کے حسن سلوک
سے متاثر ہوکر ناصرف اسلام قبول کیا بلکہ طالبان کا ہر فورم پر دفاع بھی گیا.یہ بھی
کہا جاتا ہے کہ ان کے اصولوں کا تعلق اسلام سے زیادہ پشتون ولی قوانین کے ساتھ
ہے.لیکن یہ بھی حقیقت ہے کہ طالبان نہ صرف خواتین کی مردوں کے ساتھ مخلوط تعلیم کے
سخت خلاف ہیں بلکہ خواتین کو بلاضرورت گھر سے باہر بھی نہیں نکلنے دیتے۔ایسا کرنے
سے خواتین کی عصمت دری کے واقعات کا نہ ہونا صرف طالبان کو ہی کریڈٹ دیتا ہے باقی
دنیا میں کوئی بھی ملک ایسا نہیں جہاں حقوق نسواں کی تنظیمیں سالانہ اربوں دالر کھا
جائیں،پولیس کے محکمے پر بے انتہا اخراجات، عصمت دری کے واقعات کو کنٹرول کرنے
کیلئے بڑی بڑی تنظیموں کی موجودگی میں لاکھوں عصمت دری کے واقعات رونما ہوجائیں
اسکے برعکس ٹوٹا پھوٹا افغانستان جہاں کے نظام میں ایک انگریز غیر مسلم عورت آکر
اسلام کیوں نہ قبول کر جائے۔ اس ذیادہ اچھی مثال کوئی ملک نہیں پی کر سکتا کہ 6 سال
کے مختصر عرصہ میں اچھی رپورٹ وہ بھی غریب نہتے نگ دھڑنگ لوگوں سے متوقع ہو سکتی ہے
تو وہ صرف طالبان کے ذریعے لیا نافذ یا گیا اسلامی شرعی نطام ہی ہے۔ تب ہی افغان
حکام ، نیٹو و امریکا طالبان کی جانب ہاتھ بڑھارہے ہیں۔

افغانستان میں موجود قابض امریکی افواج کے کمانڈر جنرل میک کرسٹل نے کے مطابق
طالبان سے امن بات چیت کی جانی چاہیے. انہوں نے مزید کہا کہ آنے والے ماہ و سال میں
طالبان افغانستان کو اتحادیوں کا جہنم بنا دیں گے۔ انہوں نے اصرار کیا کہ افغانستان
میں جنگ کا خاتمہ صرف طالبان سے مذاکرات کے ذریعہ ہی ممکن ہے۔[9]

واشنگٹن پوسٹ کے ایک اداریئے کے مطابق امریکی افواج نے پاکستانی سرحد سے ملحقہ
صوبے کنڑ میں واقع وادی کورنگل طالبان سے مزاکرات کے بعد خالی کرکے پسپائی اختیار
کرلی ہے اور اپنے اس اڈے کو تباہ کئے بنا اس میں موجود مشینری ، کرینیں، جنریٹرز،
اور 6 ہزار گیلن پیڑول کا زخیرہ بھی چھوڑ گئے ہیں اسی کو طالبان کی جدید ٹیکنا لوجی
کہتے ہیں [10]۔ اس سے قبل امریکی فوج کی جانب سے صوبہ ہلمند کے علاقے مرجہ سے بھی
امریکی آپریشن بھاری جانی و مالی نقصان اٹھانے کے بعد منسوخ کردیا گیا.امریکی
کانگریس میں سے یہ سوال بار بار اٹھایا جارہا ہے کہ مسلسل ناکامیوں اور بھاری جانی
و مالی نقصان اٹھانے کے باوجود افغانستان میں امریکی افواج کی موجودگی کا کیا جواز
ہے ؟

دو ہزار گیارہ میں اگست کا مہینہ یہاں برسرپیکار امریکی افواج کیلئے نہایت تباہ کن
ثابت ہوا جس میں اس کو مشرقی افغانستان کی تنگی وادی (جو کابل سے تفریبا ساٹھ
کلومیٹر کے فاصلے پر واقع ہے) میں ایک ناکام آپریشن کے دوران اپنے 31 مایہ ناز نیوی
کمانڈو اور ایک بیش قیمت چینوک نامی جنگی ہیلی کاپٹر کا نقصان اٹھانا پڑا۔ کچھ
جرائد کے مطابق یہ نیوی کمانڈوز کی وہ ہی ٹیم تھی جس نے پاکستان کے شہر ایبٹ آباد
میں القا‏عدہ کے سربراہ اسامہ بن لادن کے خلاف کارروائی کی تھی۔ مبصرین کا خیال ہے
کہ اس امریکی ہیلی کاپٹر کو کسی میزائل سے نشانہ بنایا گيا۔ طالبان جنگجوؤں کے پاس
اس قسم کے ہتھیاروں کی موجودگی سے اتحادی افواج میں سخت سراسیمگی پھیل گئی تھی۔



https://ur.wikipedia.org/wiki/%D8%A7%DB%8C%D9%88%D8%A8_%D8%AE%D8%A7%D9%86

محمد ایوب خان (ولادت: 14 مئی 1907ء بمقام ریحانہ نزد ہری پور ہزارہ، وفات: 19
اپریل، 1974ء) پاکستان کے سابق صدر، فیلڈ مارشل اور سیاسی راہ نما تھے۔ وہ پاکستانی
فوج کے سب سے کم عمر سب سے زیادہ رینکس حاصل کرنے والے فوجی ہیں۔ وہ تاریخ میں
پاکستان کے پہلے فوجی آمر کے طور پر بھی جانے جاتے ہیں جنہوں نے 1958ء میں پاکستان
میں فوجی حکومت قائم کر کے مارشل لا لگایا۔

صدر محمد ایوب خان 14 مئی 1907 کو ہری پور ہزارہ کے قریب ایک گاؤں ریحانہ میں ایک
ہندکو پشتو گھرانے میں پیدا ہوئے۔ آپ اپنے والد میر داد خان کی دوسری بیوی کے پہلے
بیٹے تھے۔ ابتدائی تعلیم کے لیے آپ کا نام سرائے صالح کے ایک سکول میں داخل کروایا
گیا اور اس کے علاوہ ایک قریبی گاؤں کاہل پائیں میں بھی حاصل کی جو ان کے گھر سے
5میل کے فاصلے پر تھا۔ آپ خچر کے ذریعے سکول جایا کرتے تھے۔ آپ نے 1922 میں
علیگڑھیونیورسٹی میں داخلہ لیا لیکن تعلیم مکمل نہ کی کیونکہ اس دوران آپ نے رائل
اکیڈمی آف سینڈہسٹز کو قبول کر لیا تھا۔

آپ نے اس تربیت گاہ میں بہت اچھا وقت گزارا اور آپ کو 14 پنجاب رجمنٹ شیر دل میں
تعینات کیا گیا جو اب 5 پنجاب رجمنٹ ہے۔ جنگ عظیم دوم میں آپ نے بطور کپتان حصہ لیا
اور پھر بعد میں برما کے محاذ پر بطور میجر تعینات رہے۔ قیام پاکستان کے بعد آپ نے
پاکستان آرمی جوائن کرلی جبکہ اس وقت آپ آرمی میں دسویں نمبر پر تھے۔ جلد ہی آپ کو
برگیڈئر بنا دیا گیا اور پھر 1948 میں مشرقی پاکستان میں پاکستانی فوج کا سربراہ
بنا دیا گیا۔ 1949 میں مشرقی پاکستان سے واپسی پر آپ کو ڈپٹی کمانڈر ان چیف بنا دیا
گیا۔ آپ محمد علی بوگرہ کے دور میں بطور وزیر دفاع خدمات انجام دیتے رہے۔(1954)۔ جب
اسکند مرزا نے 7 اکتوبر 1958 میں مارشل لا لگایا تو آپ کو چیف مارشل لا ایڈمنسٹریٹر
بنا دیا گیا۔ یہ پاکستانی تاریخ میں پہلی دفع تھا کہ کسی فوجی کو براہ راست سیاست
میں لایا گیا۔

صدر اسکندر مرزا سے اختلافات کی بنا پر مرزا صاحب سے ایوب خان کے اختلافات بڑھتے
گیے اور بلا آخر ایوب خان نے پاکستان کی صدارت سنھبال لی اوراسکندر مرزا کو معزول
کر دیا۔ قوم نے صدر ایوب خان کو خوش آمد ید کہا کیونکہ پاکستانی عوام اس دور میں
غیر مستحکم جمہوریت اور بے وفا سیاستدانوں سے بیزار ہو چکی تھی۔جلد ہی ایوب خان نے
ہلال پاکستان اور فیلڈ مارشل کے خطابات حاصل کر لیے۔ ایوب خان نے 1961 میں آئین
بنوایا جو صدارتی طرز کا تھا اور پہلی دفعہ تحریری حالت میں انجام پایا۔ اس آئین کے
نتیجے میں 1962 میں عام انتخابات ہوئے، جب مارشل لا اٹھا لیا گیا۔ لیکن دیکھا جائے
تو یہ جزوی طور پر تھا۔ ان انتخابات میں صدر ایوب خان کے مدِ مقابل سب سے اہم حریف
مادرِ ملت فاطمہ جناح تھیں جو قائد اعظم کی بے پناہ مقبولیت کے باوجود ہار گئیں۔
یہی وجہ ان انتخابات کو مشکوک بناتی ہے۔

اگرچہ صدر ایوب کے دور میں پاکستان نے دن دگنی رات چونگنی ترقی کی لیکن عوام مسلسل
دس سالہ آمر حکومت سے بیزار آگئی، اس پر ذوالفقار علی بھٹو نے وقت سے فائدہ اٹھایا
اور دیکھتے ہی دیکھتے پورا ملک ہنگاموں کی لپیٹ میں آگیا اور صدر ایوب کو مجبوراً
عوام کے سامنے ہتھیار ڈالنے پڑے اور انہوں نے صدارت سے استعفٰی دے دیا اور اپنا
اقدار یحییٰ خان کے حوالے کر دیا۔ 2007 میں چھپنے والی ایوب خان کی ڈائری کے مطابق
امریکا براہ راست صورتحال کو خراب کرنے میں ملوث تھا۔ دولتانہ اور چوہدری محمد علی
ملک میں افراتفری پھیلانے کی سرتوڑ کوشش کر رہے تھے۔ امریکہ ایک زوال پزیر پاکستان
چاہتا تھا تاکہ خطے میں بھارت ایک طاقتور ملک بنے جسے چین کے خلاف استعمال کیا جا
سکے۔

اپنی یاداشت میں ایوب خان نے سانحہ مشرقی پاکستان کے حوالے سے بتایا ہے کہ ذوالفقار
علی بھٹو اور یحییٰ خان ملک توڑنے پر اتفاق کر چکے تھے۔



https://ur.wikipedia.org/wiki/%D9%BE%D8%B7%D8%B1%D8%B3_%D8%A8%D8%AE%D8%A7%D8%B1%DB%8C

سید احمد شاہ پطرس بخاری (انگریزی: Patras Bokhari) (پیدائش: یکم اکتوبر 1898ء -
وفات: 5 دسمبر 1958ء) پاکستان سے تعلق رکھنے والے اردو کے نامور مزاح نگار، افسانہ
نگار، مترجم، شاعر، نقاد، معلم، برطانوی ہندوستان کے ماہر نشریات اور پاکستان کے
سفارت کار تھے۔ پطرس کے طنزیہ و مزاحیہ مضامین کا مختصر مجموعہ پطرس کے مضامین
پاکستان اور ہندوستان میں اسکولوں سے لے کر جامعات تک اردو نصاب کا حصہ ہے۔ ان کا
شمار متحدہ ہندوستان میں نشریات کے بانیوں میں ہوتا ہے۔ اس کے علاوہ پطرس اقوام
متحدہ میں پاکستان کے پہلے مستقل مندوب کی حیثیت سے جانے جاتے ہیں۔ پطرس انگریزی کے
پروفیسر تھے اور انگریزی میں اتنی قابلیت تھی کہ انہوں نے امریکا کی جامعات میں
انگریزی پڑھائی، اور وہیں وفات پائی اور دفن ہوئے۔

پطرس بخاری یکم اکتوبر 1898ء میں پشاور، برطانوی ہندوستان (موجودہ پاکستان) میں
پیدا ہوئے۔ ان کے والد سید اسد اللہ شاہ بخاری پشاور کے ایک معروف وکیل خواجہ کمال
الدین کے منشی تھے۔

اس زمانے کے رواج اور خاندانی روایات کی پاسداری کرتے ہوئے پطرس بخاری کو گھر پر
ناظرہ قرآن پاک پڑھایا گیا۔ فارسی کی تعلیم ضروری خیال کی جاتی تھی اسی لئے "صفوۃ
المصادر" کے ذریعے فارسی زبان کے قواعد کی باقاعدہ تعلیم دی گئی۔ دینی اور ثقافتی
بنیاد فراہم کرنے کے بعد والد نے آنے والے دور کے تقاضوں کو بھانپتے ہوئے دوستوں
اور خیر خواہوں کے اعتراضات کی پروا نہ کرتے ہوئے نو سالہ پیر احمد شاہ (پطرس
بخاری) کو انگریزی تعلیم کے لئے مشن اسکول پشاور میں داخل کرادیا۔ مشن اسکول میں
داخل ہوتے ہی انہوں نے انگریزی نظمیں زبانی یاد کرنا شروع کردیں۔ اس زمانے میں
انگریزی کے استاد انگریز ہوتے تھے جو بچوں کے تلفظ کا خاص خیال رکھتے تھے۔ احمد شاہ
کی آواز، انگریزی لہجے اور خوبصورت تلفظ کے سبب ان کی انگریزی نظم خوانی پر اساتذہ
خصوصی توجہ دیتے تھے۔ اس طرح انگریزی ادب سے مانوسیت نے دلی لگاؤ کی کیفیت پیدا
کردی۔ مشن ہائی اسکول میں تعلیم کے اعلیٰ معیار سے پورا پورا فائدہ اُٹھایا اور
1913ء میں پندرہ برس کی عمر میٹرک میں اعلیٰ نمبروں سے کامیابی حاصل کی۔

والد صاحب نے انہیں 1914ء میں گورنمنٹ کالج لاہور میں داخلہ دلوا دیا جہاں وہ ابتدا
میں شرمیلے، کم گو اور ہوشیار طالبِ علم کی حیثیت سے اُبھرے جہاں انہوں نے 1916ء سے
1922ء تک تعلیم حاصل کی۔

پطرس بخاری 26-1925ء میں اعلیٰ تعلیم کے لئے انگلستان گئے۔ انہوں نے انگریزی ادب
میں اعلیٰ ترین سند کے لئے کیمبرج یونیورسٹی کا انتخاب کیا اور کیمبرج یونیورسٹی کے
عمانویل کالج میں انگریزی ادب میں TRIPOS کی سند اول درجے میں حاصل کی اور عمانویل
کالج کے سینئر اسکالر منتخب ہوئے۔ وہ جنوبی ایشیا کے دوسرے طالبِ علم تھے جس نے
انگریزی ادب میں اول درجے میں سند حاصل کی۔

بخاری صاحب نے ملازمت کا آغاز 1922ء میں گورنمنٹ کالج لاہور سے لیکچرار کی حیثیت سے
کیا اور 1935ء تک منسلک رہے۔ گورنمنٹ کالج سے اعلیٰ تعلیم کے لئے انگلستان گئے تھے،
واپسی پر انہیں ٹریننگ کالج میں انگریزی کا استاد مقرر کردیا گیا۔ کچھ عرصے بعد آپ
کا تقرر گورنمنٹ کالج لاہور میں بطور لکچرارہو گیا۔ انتظامیہ نے بخاری صاحب کی
صلاحیتوں سے پورا پوارا انصاف کیا۔ انہیں پراکٹر (نگران طلباء) مقرر کیا جس کا کام
طلبا میں نظم و ضبط برقرار رکھنا تھا۔ انہوں نے اس ذمہ داری کو بڑی چابک دستی اور
احتیاط سے نبھایا۔ وہ طلباء کو سزا نہیں دیتے تھے۔ سرزنش کا ان کا اپنا انداز تھا۔

آپ کی صلاحیتوں کو مدنظر رکھتے ہوئے اُس وقت کے گورنر نے آپ کو گورنمنٹ کالج لاہور
کے شعبۂ انگریزی کی صدارت پر فائز کیا۔ یاد رہے پطرس بخاری پہلے مسلمان صدر شعبۂ
انگریزی تھے۔ Prof. E. Dickenson کی سبکدوسی کے بعد 1 مارچ 1947ء کوپطرس نے گورنمنٹ
کالج لاہور کے پرنسپل کا عہدہ سنبھالا جہاں 1950ء تک خدمات انجام دیتے رہے۔

آپ کے شاگردوں میں فیض احمد فیض، ن م راشد، کنہیا لال کپور، اقبال سنگھ، الطاف
قادر، حفیظ ہوشیار پوری، حنیف رامے اور پروفیسراشفاق علی خان بطور خاص شامل ہیں۔

1936ء میں جنوبی ایشیا میں ریڈیو کے باقاعدہ قیام نے بخاری صاحب کی انتظامی اور فن
کارانہ صلاحیتوں کو جِلا بخشی اور انہوں نے تعلیم کے شعبے کو خیرباد کہہ کر ایک
ایسے میدان میں خدمت کو ترجیح دی جس کے امکانات لامحدود تھے۔ ریڈیو میں لائق اور با
صلاحیت عملے کے انتخاب کے لیے مرکزی حکومت نے جو بورڈ تشکیل دیا تھا اس میں صوبہ
پنجاب کے نمائندے کی حیثیت سے بخاری صاحب کو نامزد کیا گیا تھا۔ بورڈ کے اجلاس میں
بخاری صاحب نے اپنی لیاقت، انگریزی میں صلاحیت، اردو ادب اور فنونِ لطیفہ میں مہارت
سے ریڈیو کے کنٹرولرنیونل فیلڈن کو بہت متاثر کیا۔ اسی بورڈ میں بخاری صاحب کے
چھوٹے بھائی ذوالفقارعلی بخاری کا بھی انتخاب ہوا۔ نیونل فیلڈن نے دو ایک ماہ کے
بعد ہی محسوس کیا کہ ریڈیو کے بڑھتے ہوئے کام سے تنہا عہدہ برآ ہونا ممکن نہیں۔ اسی
لیے نیونل فیلڈن نے وائسرائے لارڈ لنلتھگو سے جو رشتے میں اس کے ماموں تھے براہِ
راست بخاری صاحب کی تقرری کے احکامات حاصل کروا لیے اور حکومتِ پنجاب سے انہیں فوری
طور پر ریڈیو میں شمولیت کی اجازت طلب کی۔ پطرس بخاری ڈپٹی کنٹرولر کے عہدے کا چارج
لینے آئے تو معلوم ہوا کہ ابھی یہ اسامی حکومت نے منظور نہیں کی ہے۔ لہذا انہیں دو
ماہ کے لیے دلی اسٹیشن کا ڈائریکٹر مقرر کیا گیا۔ بعد ازاں انہوں نے جون 1936ء میں
ڈپٹی ڈائریکٹر کا چارج سنبھالا۔ 1939ءمیں پطرس کو ڈپٹی ڈائریکٹر جنرل مقرر کیا گیا۔

ابھی ریڈیو کے کام کا آغاز ہی ہوا تھا کہ بخاری کا نیونل فیلڈن سے اختلاف شروع
ہوگیا۔ اس کا آغاز اختلافِ رائے سے ہوا اور پھر ذاتی نوعیت اختیار کر گیا۔ اسی
دوران جنگِ عظیم شروع ہونے سے قبل ہی نیونل فیلڈن بیمار ہو کرانگلستان چلا گیا اور
بخاری اس کی جگہ قائم مقام کنٹرولر مقرر کردیے گئے اور 1940ء میں مستقل کنٹرولر
مقرر کیے گئے۔ یہ عہدہ فروری 1943ء کو ڈائریکٹر جنرل میں تبدیل کردیا گیا۔

بخاری صاحب نے سب سے پہلے انڈین براڈکاسٹنگ سروس کا نام آل انڈیا ریڈیو منظور
کروایا جس کی انگریزی تخفیف شدہ شکل AIR ہے۔ انہوں نے ریڈیو کا شناختی نغمہ بھی
منتخب کیا جو آج بھی پورے ہندوستان میں گونج رہا ہے۔ اس کے بعد بخاری کا ریڈیائی
زبان کے مسئلے سے سابقہ پڑا۔ نیونل فیلڈن نے تو صرف حکومت کا یہ حکم سنا دیا کہ
قومی پروگراموں کی زبان "ہندوستانی" ہو گی۔ اس طرح 1 جنوری 1936ء کو انڈین
براڈکاسٹنگ سروس دلی اسٹیشن کا افتتاح ہوا تو گویا زبان کے سلسلے میں بھڑوں کے چھتے
کو چھیڑ دیا گیا۔ سیاسی حلقوں میں الزام تراشیوں کا بازار گرم ہو گیا۔ ریڈیو کی
زبان پر اخبارات میں، مرکزی اسمبلی میں اور سیاسی جلسوں میں اعتراضات کا طوفان اٹھ
کھڑا ہوا۔ پطرس بخاری نے حواس مجتمع رکھے، حوصلہ نہیں ہارا اور سب سے پہلے زبان کے
مسئلے کے سیاق و سباق سے آگاہی کے لیے چھ تقاریر کا ایک سلسلہ نشر کیا۔ مقررین میں
بابائے اردو مولوی عبدالحق، راجندر پرشاد (بعد میں ہندوستان کےپہلے صدر ہوئے)،
ڈاکٹر تارا چند (الہ آباد یونیورسٹی)، ڈاکٹر ذاکر حسین (بعد میں ہندوستان کے صدر
ہوئے)، پنڈت برج موہن دتا تریا کیفی (اردو ادیب اور دانشور) اور ڈاکٹر آصف علی
(سیاسی قائد) جیسی بلند مرتبت، لائق اور صاحبِ رائے شخصیات شامل تھیں۔ اس سلسلۂ
تقاریر میں بخاری نے یہ جدت بھی کی کہ انگریزی کی ایک عبارت، اس کا وہ ترجمہ جو
ریڈیو سے نشر ہوا اور خالص ہندی ترجمہ بھی مقررین کو بھیجا کہ وہ اس پر اپنی رائے
کا اظہار کریں۔ ان کی رائے ریڈیائی زبان کی کامیابی کا ثبوت ہے۔ ان تقاریر کی نشر و
اشاعت کے بعد بخاری صاحب کو برطانوی حکومت کے ساتھ ساتھ کانگریس کی بھی سرپرستی
حاصل ہو گئی جو اس زمانے میں بیشتر صوبوں میں حکمران تھی۔ موزوں الفاظ کے فوری طور
پر استعمال کے لیے ایک ایسی فرہنگ کی ضرورت تھی جس کے الفاظ نہ اردو کے ہوں نہ ہندی
کے بلکہ ہندوستانی (عوام فہم) ہوں۔ اسے مرتب کرنے کے لیے چراغ حسن حسرت اور ایچ دت
"سیانا" کو بطور ماہر مقرر کیا۔ اس فرہنگ پر نظرثانی کے لیے ڈاکٹر دوونشنی اور
ڈاکٹر رفیق الدین پر مشتمل ایک کمیٹی قائم کی گئی۔ یہ فرہنگ چار سال میں مکمل ہوئی
اور 1944ء میں لطیفی پریس نئی دلی سے شائع ہوئی۔

جنگِ عظیم دوم شروع ہوتے ہی ستمبر 1939ء میں دلی کو محکمۂ خبر کا مرکز بنا دیا گیا۔
حکومت نے آل انڈیا ریڈیو کے صدر دفتر کو اپنی عمارت میں، پارلیمنٹ اسٹریٹ پر منتقل
کیا اور 1943ء میں ریڈیو ایک مستقل محکمہ بنا دیا گیا۔ جنگ کے شرو ع ہوتے ہی دشمن
کی نشریات سننے پر پابندی لگا دی گئی لیکن سرکاری محکموں کی اطلاع اور دشمن
پروپیگنڈے کا جواب دینے کے لیے شملہ میں ایک مانیٹرنگ اسٹیشن قائم کیا گیا جس کی
رپورٹ روزانہ متعلقہ محکموں کو خفیہ خطوط کے ذریعے فراہم کی جاتی تھی۔ جنگ کے دوران
بخاری صاحب کی خدمات کو حکومت کی سطح پر سراہا گیا اور انہیں( Companion of the
Indian Empire (CIE کا خطاب دیا گیا۔ جنوبی ایشیا میں نشریات کی بنیاد رکھنے اور
اسے فروغ دینے میں بخاری صاحب کی خدمات کو فراموش کرنا ممکن نہیں ہے۔

حکومت پاکستان نشریات کے محاذ پر بخاری کے تجربے سے پورا پورا فائدہ اٹھانا چاہتی
تھی اسی لیے بخاری صاحب کو 14 اکتوبر 1947ء سے کل وقتی مشیر مقرر کرکے ریڈیو
فریکوئنسی کی تقسیم کی پہلی کانفرنس میں ریڈیو کے وفد کا سربراہ بنا کر بھیجا گیا۔
یہ کانفرنس میکسیکو سٹی میں اپریل 1949ء تک جاری رہا۔ اس کانفرنس میں اے
عزیزانجینئر سابق وزیر اعظم شوکت عزیز کے والد بھی شریک تھے۔ افتتاحی اجلاس میں
بخاری صاحب نے اپنی فی البدیہہ تقریر سے دھاک بٹھا دی۔ میکسیکو میں قیام کے دوران
بخاری صاحب نے ہسپانوی زبان سیکھی اور چار ماہ بعد ہی ہسپانوی زبان بلاتکلف بولنے
لگے، اخبارات پڑھنے لگے اور وہاں کی تہذیب وثقافت کا مطالعہ کیا۔ میکسیکو کے تاثر
کے بارے میں سالک صاحب کو اپنے خط میں ذکر کرتے ہیں کہ،

چھ ماہ بعد کانفرنس ختم ہوا اس دوران پاکستان کے پہلے وزیر اعظم، لیاقت علی خان نے
امریکا اور کینیڈا کا دورہ کیا۔ تقاریر لکھنے کے لیے بخاری صاحب کو بھی ساتھ لے
لیا۔ یہ تقاریر"Pakistan Heart of Asia" کے عنوان سے کتابی شکل میں شائع ہو چکی
ہیں۔

بخاری صاحب کو 1 اگست 1949ء کو اقوام متحدہ میں پاکستان کا مستقل مندوب مقرر کیا
گیا۔ یہ وہ دور تھا جب ہندوستان کشمیر کا تنازعہ لے کر اقوام متحدہ میں گیا تھا۔
فلسطین کا مسئلہ اقوامِ متحدہ میں گرما گرم بحثوں کا مرکز بنا ہوا تھا۔ تیونس کی
آزادی کا معاملہ اقوامِ عالم کے لیے اہمیت اختیار کرچکا تھا۔

بخاری صاحب افتادِ طبع کے ہاتھوں مجبور ہوکراس ماحول سے کنارہ کرنے لگے اور سفارت
کاری میں اپنی خداداد ذہانت سے پورا پورا فاعدہ اٹھانے کے لیے سخت محنت کرتے۔ انہیں
اقوامِ متحدہ کے اجلاسوں اور چھوٹی بڑی کمیٹیوں میں مختلف موضوعات پر تقریر یں کرنی
پڑتی تھیں۔ ان کی تقریر کی خوبیوں کا ذکر کرتے ہوئے کینیڈا کے اخبار نے لکھا کہ ان
کی تقریر تمام سیاستدانوں کے لیے ایک سبق کی حیثیت رکھتی ہے کہ تقریر میں کس قسم کی
زبان استعمال کرنی چاہیے، انگریزی سیکھنی ہے تو بخاری سے سیکھئے۔ ان کی سب سے اہم
تقریر 4 اپریل 1952ء کو سلامتی کونسل میں تیونس کی آزادی کے مسئلے پرفرانس کے خلاف
گیارہ نکاتی شکایت پر تھی جس نے انہیں عرب اور ایشیائی ممالک کے قابلِ اعتماد
ترجمان کی حیثیت عطا کردی۔ بخاری کی اس خدمت کو تیونس نے بھی تسلیم کیا اور اظہارِ
عقیدت کے لیے وہاں پتھر کا ایک چھوٹا سا مینار بخاری کی یادگار کے طور پر تعمیر
ہوا۔ نومبر 1953ء میں اقوامِ متحدہ کی ایڈہاک کمیٹی نمبر 3 کے اجلاس میں نسلی
امتیاز کی پالیسی کو اخلاقی لحاظ سے قابلِ مذمت قرار دیا۔ 19 دسمبر 1953ء کو فلسطین
کے پیچیدہ مگر اہم مسئلے پر بحث کرتے ہوئے تین بڑوں کے رویئے پر طنز کے تیر برسائے۔
اسی طرح دریائے اردن کے تنازع پر ایک مدلل و مؤثر تقریر کی۔ 28 فروری 1954ء کو ایک
اجلاس میں پاکستان کے لیے فوجی امداد کے موضوع پر پُرمغز باتیں کیں اور اسے جنگ کے
بعد بین الاقوامی تعاون کی اہم مثال قرار دیا۔

پطرس نے 17 اپریل 1954ء کو نیو یارک ٹائمز کے یوتھ فورم سے خطاب کیا جس کا موضوع
تھا جارحانہ جنگوں کے خاتمے کی ضرورت۔ ان تقریروں نے ان کی علمیت، انگریزی زبان و
ادب پر دسترس اور حسِ مزاح کی دھاک بٹھا دی۔ نیو یارک ٹائمز، کرسچین سائنس مانیٹر،
نیویارک ڈیلی، شکاگو ٹریبون نے بخاری کو اقوام متحدہ کے بہترین مقرروں میں شمار
کیا۔ اقوام متحدہ میں تعینات نامہ نگاروں نے انہیں سب سے زیادہ خوش بیان اور فصیح و
بلیغ مقرر قرار دیا۔

اقوامِ متحدہ میں پاکستان کے مستقل مندوب کی حیثیت سے ریٹائرمنٹ کے بعد اقوامِ
متحدہ کے اس وقت کےسیکریٹری جنرل داگ ہیمرشولڈ نے پطرس بخاری کو اقوامِ متحدہ کے
انڈر سیکریٹری جنرل انچارج تعلقات عامہ کے عہدے کے لیے منتخب کر لیا۔ جس پر بھارت
نے سخت احتجاج کیا لیکن اقوامِ متحدہ کے سیکریٹری جنرل داگ ہیمرشولڈ نے تمام
اعتراضات کو رد کرتے ہوئے ان کی تقرری کی منظوری دی۔ بخاری صاحب کی تقرری بخاری
صاحب کے ساتھ پاکستان کے لیے ایک اعزاز تھا جو پھر کسی پاکستانی کو حاصل نہیں ہو
سکا۔

پطرس بخاری نے اپنی ادبی زندگی کا باقاعدہ آغاز سول اینڈ ملٹری گزٹ سے کیا۔ وہ
عموماً تنقیدی مضامین لکھتے تھے۔ اس کے لیے انہوں نے Peter Watkins کا قلمی نام
اختیار کیا تھا۔ یہ ایک لحاظ سے مشن اسکول پشاور کے ہیڈ ماسٹر سے قلبی تعلق کا
اظہار تھا۔ جس کے لفظ "پیٹر" کے فرانسیسی تلفظ نے پیر احمد شاہ کو پطرس بنا دیا۔ اس
وقت سول اینڈ ملٹری گزٹ کے ایڈیٹر M.E. Hardy تھے جو بخاری کو ایک کالم کا سولہ
روپیہ معاوضہ ادا کرتے تھے جس کی قدر اس زمانے میں تین تولہ سونے سے زائد تھی۔

پطرس بخاری نے پطرس کا قلمی نام سب سے پہلے رسالہ کہکشاں کے ایک سلسلۂ مضامین
یونانی حکماء اور ان کے خیالات کے لئے استعمال کیا۔ بخاری کی تحریریں پطرس کے نام
سے اپنے زمانے کے مؤقر رسائل و جرائد میں شائع ہوتی تھیں۔ ان کی بیشتر تحریریں
کارواں، کہکشاں، مخزن، راوی اور نیرنگِ خیال میں اشاعت پزیر ہوئیں۔

1945ء میں جے پور میں PEN (اہلِ قلم کی بین الاقوامی انجمن) کا سالانہ اجلاس ہوا جس
میں بخاری صاحب نے جو اس وقت آل انڈیا ریڈیو کے ڈائریکٹرجنرل تھے ایک نہایت فکر
انگیز مقالہ بعنوان "ہمارے زمانے کا اردو ادب" پیش کیا۔ اس اجلاس میں معروف انگریزی
ادیب E.M. Foster، مس سروجنی نائیڈو، جواہر لعل نہرو، رادھا کرشنن، صوفیا واڈیا،
ملک راج آنند اور کتنے ہی مشاہیرِ علم و ادب شریک تھے۔ رشید احمد صدیقی کا بیان ہے
کہ

پطرس بخاری کی تنقید کسی خاص صنف تک محدود نہیں تھی۔ وہ نظم و نثر تمام اصنافِ ادب
کے بارے میں اپنی رائے کا اظہار کرنے پر قادر تھے۔ بخاری صاحب نے ڈراما، افسانہ اور
ادب پرتنقیدی مضامین لکھے۔ تنقید کے سلسلے میں پطرس کے مقالوں کی تعداد کم ہے۔
انہوں نے دیباچوں اور تقریظوں میں بھی اپنی تنقیدی صلاحیتوں کا پوری طرح اظہار کیا
ہے۔

پطرس بخاری انگریزی زبان کے رموز، انداز اور مزاج سے اچھی طرح واقف تھے۔ انہوں نے
اپنی اس صلاحیت کو ترجموں میں بڑی چابکدستی سے استعمال کیا۔ انہیںاردو میں اظہار پر
بھی پوری قدرت حاصل تھی اسی لیے ان کے اردو تراجم کو بڑی قدر کی نگاہ سے دیکھا جاتا
ہے۔ وہ ترجمے کو میکانکی نہیں بلکہ تخلیقی عمل مانتے تھے۔ پطرس بخاری کے ترجموں میں
افسانے بھی ہیں، ڈرامے بھی، فلسفیانہ مضامین بھی ہیں اور اوپیرا بھی۔ اس تنوع نے ان
کی ترجمہ نگاری کی صلاحیتوں کی تمام جہتوں کو اجاگر کیا ہے۔ بخاری نے ترجموں کے لیے
جن اہلِ قلم کی نگارشات کا انتخاب کیا اس سے یہ اندازا لگانا دشوار نہیں ہے کہ اس
انتخاب میں ان کے اندر چھپا ہوا "استاد" نمایاں ہے۔ ان ترجموں کا مقصد یہ نظر آتا
ہے کہ پڑھنے والے عام افراد مغربی ادب کے شہ پاروں سے آشنا ہو جائیں اور طلبہ میں
بھی مزید مطالعے کا شوق بیدار ہو، دیگر صاحبِ علم میں ترجمہ کرنے کا ذوق پیدا ہو۔
بخاری کی ان کوششوں سے اردو میں روز افزوں ترجموں کے دور کا آغاز ہوا۔

بخاری کو شاعری اور شاعرانہ ذوق ورثے میں ملا تھا۔ والد خود بھی شاعر تھے۔ گورنمنٹ
کالج میں مشاعروں کی صدرات پطرس بخاری کی ذمہ داری تھی۔ صوفی غلام مصطفیٰ تبسم کے
بیان کے مطابق کالج کے مشاعروں میں وہ نہ صرف صدارت کرتے بلکہ دادِ سخن بھی دیتے،
خود شعر بھی سناتے۔

بخاری نے سنجیدگی سے نہیں محض تفریح کے لئے کبھی کبھی شعر کہے ہیں۔ اس میں نظمیں
اور غزلیں دونوں شامل ہیں۔ بچوں کے لئے بھی مختصر اور خوبصورت سی نظم نقوش کے پطرس
نمبر میں شامل ہے، انہوں نے فارسی میں بھی شعر کہے ہیں۔ پطرس کا ایک شعر ملاحظہ ہو،

ڈرامے سے وابستگی اور تھیٹر کی چاٹ نے بخاری کی تقریباً ہر تحریر میں افسانوی انداز
پیدا کر دیا ہے۔ ان کے طبع زاد مضامین میں افسانہ پن ہر جگہ نمایاں ہے۔ برستے ہوئے
مینہ کی ایک گنگناتی بوند کا اثربیان کرتے ہیں،

بخاری کے خطوط ان کی طرزِ تحریر کے آئینہ دار ہونے کے سبب خاص نوعیت کے بھی ہیں۔
زبان سادہ اور بیانیہ ہے۔ ان میں ادبی موضوعات بھی ہیں، خاندانی امور بھی۔ دوستوں
سے شکوے، ملازمت کے دکھڑے، سب کچھ ہے جو ایک انسان کی زندگی میں پیش آسکتا ہے۔ فیض
احمد فیض کی بیٹی منیزہ ہاشمی کو اقوامِ متحدہ میں بیٹھ کر لکھتے ہیں کہ،

بخاری نے جنہیں خطوط لکھے یا جن سے ان کی خط و کتابت تھی ان کی تعداد زیادہ نہیں
ہے۔ خطوط کے مجموعوں کے مطابق سب سے زیادہ خطوط عبدالمجید سالک کے نام ہیں جن سے
پطرس بخاری کو عقیدت تھی۔

ایک بڑا مزاح نگار ہونے کے لیے ایک بڑی شخصیت بھی درکار ہوتی ہے اور پطرس بلاشبہ
ایک عظیم شخصیت کے مالک تھے۔ وہ بلحاظ منصب بڑے اور اہم سرکاری عہدوں پر فائز رہے
اور ان عہدوں کی گونا گوں مصروفیات کی وجہ سے انھیں بہت کم فرصت ملتی کہ وہ ادبی
مشاغل کی طرف توجہ دیتے۔ اگرچہ انہوں نے بہت کم لکھا ہے لیکن جو لکھا وہ خوب لکھا
اور معیاری و بلند مرتبہ ہے۔ ان کی تحریریں بھی خالص ادبی مزاح کے بہترین نمونے
ہیں۔ قاری کی حسِ مزاح کو بیدار کر کے چھوٹی چھوٹی باتوں سے ظرافت کی کلیاں کھلاتے
چلے جاتے ہیں ، ان کے ہاں طنز کی گہرائی کہیں نظر نہیں آتی، وہ صرف گدگداتے، چٹکیاں
لیتے اور ہنساتے ہیں۔ یہی ان کی مزاح نگاری کی خصوصیات ہیں۔ یہی وجہ ہے کہ
پروفیسررشید احمد صدیقی کہتے ہیں کہ

حقیقت یہ ہے کہ جس نے انسانوں میں رہ کران کی ذہنی اور عملی حرکات کے ایک ایک پہلو
کو ہمدردی سے دیکھا ہو، زندگی سے یہ لگاؤ غالب کے بعد پطرس کے یہاں سب سے زیادہ
نمایاں ہے۔ ایک نے ناکامیوں سے کام لیا بلکہ مشکلوں کو آسان کر لیا تھا اور دوسرے
کے سر اتنا کام آ پڑا کہ نمٹ نہ سکا۔ غالب اور پطرس کا نام اسی وجہ سے ساتھ ساتھ
لیا گیا ہے کہ دونوں بلند پایہ مزاح نگار ہیں۔ غالب کو مرنے کی فرصت نہ تھی اور
پطرس کو جینے کی فرصت نہ مل سکی۔ ایک کو اپنے مزاح نگار ہونے کا علم نہ ہو سکا اور
دوسرے کو لوگوں نے احساس بھی کرا دیا تو کوئی اثر نہ ہوا۔ ایک نے اپنی شخصیت کا
اظہار شاعری میں کیا مگر اس کے دامن کو تنگ پا کر خطوط کا سہارا لیا لیکن دوسرے نے
محض چند مضامین، خطوط، تراجم اور تقاریر پر اکتفا کیا۔ مختصراً یہ کہ پطرس کا مختصر
سرمایہ مزاح، ظرافت کے بڑے بڑے کارناموں پر بھاری ہے۔ اتنا مختصر رخت سفر لے کر
بقائے دوام کی منزل تک پہنچنا بڑی اہمیت کی بات ہے۔

پطرس کے مضامین بخاری صاحب کی مزاحیہ طبیعت کے آئینہ دار ہیں اور یہ مضامین ہمیشہ
دلچسپی سے پڑھے جاتے رہیں گے۔ ان کے دوسرے مضامین میں بھی عام آدمی کے مشاہدے اور
تجربات کی باتیں کی گئی ہیں۔ اسی طرح صاحب مذکور کے مضامین ہیں۔ وہ عمومیت ہے جو
انھیں دوسرے مزاح نگاروں مثلاً رشید احمد صدیقی اور فرحت اللہ بیگ وغیرہ سے جدا
کرتی ہے۔ رشید صاحب علی گڑھ کی فضا سے باہر نہیں نکلتے اورفرحت اللہ بیگ دلی اور
حیدرآباد کے ماحول کے اسیر رہتے ہیں۔ اس لیے ان کا مزاح عام آدمی اور خاص آدمی سبھی
کے لیے دلچسپی اورخوش دلی کی چیز ہے۔ القصہ مختصر یہ کہ پطرس بخاری دور جدید کے بہت
بڑے شگفتہ اور مزاح نویس ہیں۔ اگرچہ انہوں نے بہت کم لکھا۔ تاہم جو کچھ بھی لکھا،
خوب لکھا۔

انہوں نے تقریر کرنے کا فن کسی سے سیکھا نہیں تھا لیکن الفاظ کے استعمال کا سلیقہ
انہیں آتا تھا۔ آواز دلکش تھی۔ تلفظ نہایت عمدہ، لہجے میں اعتماد اور خلوص تھا،
اندازِ بیان میں وہ خوبی تھی کہ ہر شخص ان کے استدلال کی رو میں بہہ جاتا تھا۔
سنجیدہ سے سنجہدہ موضوع میں بھی شگفتہ بیانی کے شگوفی فضا کو بوجھل ہونے نہیں دیتے
تھے۔

اقوامِ متحدہ میں بخاری کی تقریروں کی مقبولیت کا یہ عالم تھا کہ خواہ وہ جنرل
اسمبلی میں خطاب کرتے یا سلامتی کونسل میں یا کسی کمیٹی میں، اچھی تقریر کے شائقین
وہاں پہنچ جاتے۔ گیلریاں صحافیوں کے علاوہ خود اقوامِ متحدہ کے کارکنوں سے بھر
جاتیں۔ انگریزی پر ان کی قدرت، الفاظ کا انتخاب، اندازِ خطابت اور طرزِ استدلال میں
وہ خوبیاں تھیں جنہوں نے سب کو گرویدہ بنا رکھا تھا۔ اس سلسلے میں ان کی تیونس کے
مسئلہ پر تقریر ایک شاہکار کی حیثیت رکھتی ہے۔ اس تقریر نے تیونس کے مسئلے کو بین
الاقوامی توجہ کا مرکز بھی بنایا اور خود بخاری صاحب کی خطابت کو دنیا بھر کے
اخباروں نے دل کھول کر سراہا۔

ریڈیو سے تعلق ہونے کے سبب بخاری کو ذرائع ابلاغ سے خصوصی دلچسپی تھی۔ اس کے علاوہ
اقوامِ متحدہ میں پاکستان کی نمائندگی اور اقوامِ متحدہ کی ملازمت کے دوران صحافت
سے زیادہ صحافیوں سے سے ان کا واسطہ رہا۔ صحافت سے دلچسپی نے پیشہ ورانہ رنگ اختیار
نہیں کیا۔ محض دوست نوازی تک محدود رہا۔

پطرس کی تخلیقات زیادہ تر متفرق مضامین، مقالوں، دیباچوں اور تقریروں کی صو رت میں
مختلف رسالوں میں بکھری ہوئی ہیں۔ تاہم ان کی زندگی میں صرف پطرس کے مضامین ہی شایع
ہو سکی۔

ممتاز نقاد اور افسانہ نگار ڈاکٹر سلیم اختر، پطرس بخاری کے مزاح کے بارے میں کہتے
ہیں،

1945ء میں برطانوی سرکار نے آپ کو( Companion of the Indian Empire (CIE سے نوازا۔
آپ کو یہ بھی اعزاز حاصل ہے کہ آپ نے 1951ء - 1954ء تک اقوامِ متحدہ میں پاکستان کے
پہلے مستقل مندوب کی حیثیت سے خدمات انجام دیں۔

2003ء میں حکومت پاکستان نے پطرس بخاری کی ادبی وثقافتی، تعلیمی، سفارتی خدمات کے
صلے میں ہلالِ امتیاز کے اعزاز سے نوازا۔

اقوامِ متحدہ میں تیونس کی آزادی کی حمایت میں کی گئی خدمات کے سلسلے میں حکومت
تیونس نے آپ کے اعزاز میں سڑک کا نام پطرس بخاری کے نام پر رکھا۔

پاکستان پوسٹ نے1 اکتوبر 1998ء میں پطرس بخاری کی گرانقدر ادبی، تعلیمی، ثقافتی اور
سفارتی خدمات کے صلے میں آپ کے سو سالہ جشن پیدائش کے یادگار کے موقع پر 5 روپے کا
یادگاری ڈاک ٹکٹ جاری کیا۔

ڈاکٹروں نے انہیں بستر پر آرام کرنے کا مشورہ دیا تھا لیکن 4 دسمبر 1958ء کو
ڈاکٹروں کے مشوروں کو پسِ پشت ڈال کربستر سے اُٹھے اور کمرے میں ٹہلنا شروع کردیا،
تھوڑی دیر کے بعد بے ہوش ہو کر گر پڑے۔ صبح چھ بجے سورج طلوع ہونے سے پہلے دنیائے
اُردو کےعظیم مزاح نگار 5 دسمبر 1958ء کو نیویارک امریکا میں وفات پا گئے۔ آپ کو
نیویارک کے Kensico Cemetery,Valhalla میں سینکڑوں مداحوں ، دوستوں اور سفارتی
نمائندوں کی موجودگی میں قبر میں اُتار دیا گیا۔



https://ur.wikipedia.org/wiki/%D9%BE%D8%B4%D8%AA%D9%88_%D8%B2%D8%A8%D8%A7%D9%86

کئی وجوہات کی بناء پر پشتو کی بے شمار بولیاں ہیں. تاہم، مجموعاً پشتو کی اصل میں
دو لہجے ہیں: نرم یا مغربی لہجہ اور سخت یا مشرقی لہجہ. اِن دونوں بولیوں میں فرق
کچھ حروفِ علّت اور آوازوں کا استعمال ہے. قندہار کی بولی سب بولیوں میں معتدل ہے.
یہ لہجہ عرصہ دراز سے اپنی اصل حالت برقرار رکھے ہوئے ہے.

پاکستان میں پشتو بولنے والے زیادہ تر پاکستان کے مغربی علاقوں جیسے صوبہ خیبر
پختونخوا ، وفاق کے زیرِ انتظام قبائلی علاقہ جات اور بلوچستان میں ہیں۔ اس کے
علاوہ پشتو بولنے والے گروہ سندھ کے بڑے شہروں جیسے حیدرآباد اور کراچی میں بھی
آباد ہیں بلکہ سب سے زیادہ اگر پشتو کسی شہر میں بولی جاتی ہے تو وہ کراچی ہے جہاں
پشاور سے بھی زیادہ لوگ پشتو بولتے ہیں، کراچی میں 7 ملین پشتو متکلمین آباد ہیں
.اسی طرح پاکستان کے صوبہ پنجاب میں پشتو بولنے والے افراد میانوالی،اٹک ،ڈیرہ غازی
خان اور شمال مغربی پنجاب کے دیگر علاقوں میں آباد ہیں اور صوبائی دارالحکومت لاہور
میں بهی پشتو بولنے والے ہیں۔

پښتو زبان (بمع فارسی) افغانستان کی سرکاری، دفتری اور قومی زبان ہے. یہ ایک سماجی
اور ثقافتی ورثے کا خزانہ بھی ہے.

پشتو فاعل-مفعول-فعل زبان ہے. صفت اسم سے پہلے آتا ہے. ہر جنس (مذکر/مؤنث)، اعداد
(جمع/واحد) وغیرہ کے لئے الگ الگ صفت اور اسم استعمال کئے جاتے ہیں.

جنوب مرکزی ایشیاء میں طلوعِ اسلام کے بعد پشتو عربی رسم الخط کا ایک ترمیم شدہ
نسخہ استعمال کرتی ہے. سترہویں صدی عیسیوی سے کئی رسم الخط استعمال کئے گئے. لیکن
سب سے زیادہ نسخ رسم الخط کو ترجیحی بنیادوں پر استعمال کیا گیا. پښتو رسم الخط میں
کئی ایسے حروف ہیں جو عربی کے کئی رسم الخطوط، جو دوسری زبانوں جیسے عربی، اُردو
اور فارسی کے لئے استعمال کئے جاتے ہیں، اُن میں موجود نہیں. پشتو میں فارسی رسم
الخط کا حرف ‘‘پ’’ (عربی رسم الخط میں اضافہ) بھی استعمال ہوتا ہے.

پشتو کے حروفِ تہجّی درج ذیل ہیں: ا ب پ ت ټ ث ج ځ چ څ ح خ د ډ ذ ر ړ ز ژ ږ س ش ښ ص
ض ط ظ ع غ ف ق ک ګ ل م ن ڼ ه و ى ئ ي ې ۍ

نوٹ: درج ذیل میں پښتو کا یوسفزئی لہجہ استعمال کیا گیا ہے. امر یا حکم (مذکر
واحد):



https://ur.wikipedia.org/wiki/%D9%BE%D8%B1%DB%8C%D9%85_%DA%86%D9%86%D8%AF

نام دھنپت رائے لیکن ادبی دنیا میں پریم چند مشہور ہیں 1885ء میں منشی عجائب لال کے
ہاں موضع پانڈے پور ضلع بنارس میں پیدا ہوئے۔ آپ کے والد ایک ڈاک خانے میں کلرک
تھے۔ پریم چند ایک غریب گھرانے سے تعلق رکھتے تھے۔ آپ نے تقریباً سات آٹھ برس فارسی
پڑھنے کے بعد انگریزی تعلیم شروع کی۔ پندرہ سال کی عمر میں شادی ہوگئی ۔ایک سال بعد
والد کا انتقال ہوگیا۔ اس وقت آٹھویں جماعت میں پڑھتے تھے۔ پورے گھر بار کا بوجھ آپ
پرہی پڑ گیا۔ فکر معاش نے زیادہ پریشان کیا تو لڑکوں کو بطور ٹیوٹر پڑھانے لگے اور
میٹرک پاس کرنے کے بعد محکمہ تعلیم میں ملازم ہوگئے۔ اسی دوران میں بی۔ اے کی ڈگری
حاصل کی۔ پریم چند کو ابتدا سے ہی کہانیاں پڑھنے اور سننے کا شوق تھا اور یہی شوق
چھوٹے چھوٹے افسانے لکھنے کا باعث بنا۔ان کی باقاعدہ ادبی زندگی کا آغاز 1901ء سے
ہوا۔ جب آپ نے رسالہ (زمانہ) کانپور میں مضامین لکھنے شروع کیے۔ اول اول مختصر
افسانے لکھے اور پھر ناول لیکن مختصرافسانہ نویسی کی طرح ناول نگاری میں بھی ان کے
قلم نے چار چاند لگا دئیے۔ انہوں نے ناول اور افسانے کے علاوہ چند ایک ڈرامے بھی
یادگار چھوڑے ہیں۔ پریم چند مہاتما گاندھی کی تحریک سے متاثر ہوئے اور ملازمت سے
استعفا دے دیاتھا۔ وہ دل و جان سے ملک کی آزادی کے یے لڑنا چاہتے تھے ۔ لیکن اپنی
مجبوریوں کی بنا پر کسی تحریک میں عملی حصہ نہ لے سکے۔ پریم چند کو اردو ہندی دونوں
زبانوں پر عبور حاصل تھا۔ 1936ء میں بنارس میں ان کا انتقال ہوا۔

بھارت کے سرکاری ادارےقومی کونسل برائے فروغ اردو زبان نے پریم چند کی ہر طرح کی
نگارشات کو 20 جلدوں میں شائع کیا ہے۔اس کی تفصیل حسبِ ذیل ہے۔



https://ur.wikipedia.org/wiki/%D9%B9%DB%8C%D8%B3%D9%B9_%DA%A9%D8%B1%DA%A9%D9%B9

ٹیسٹ کرکٹ سب سے لمبی طرز کی کرکٹ ہے۔کرکٹ کا آغاز ٹیسٹ کرکٹ ہی سے ہوا تھا۔ ایک
کرکٹر کی صلاحیت کا اصل اندازا ٹیسٹ میچ ہی میں لگایا جا سکتا ہے۔ ایک روزہ کرکٹ
اور ٹوئنٹی/20 کرکٹ جیسی تیز کرکٹ کے تعارف کے باوجود ٹیسٹ کرکٹ آج بھی اتنی مقبول
ہے جتنی شروع میں تھی۔ ٹیسٹ کرکٹ کو ٹیسٹ کرکٹ اس لیے بھی کہا جاتا ہے کیونکہ اس
میں کھلاڑی کی جسمانی، زہنی اور کرکٹ کھیلنے کی صلاحیت کا امتحان ہوتا ہے۔

سب سے پہلا ٹیسٹ میچ انگلیڈ اور آسٹریلیا کی ٹیموں کے مابین میلبورن کرکٹ گراؤنڈ پر
15 مارچ 1877 کو کھیلا گیا۔ یہ میچ آسٹریلیا نے 45 دوڑوں سے جیتا۔ البتہ یہ میچ سب
سے پہلا بین الاقوامی کرکٹ میچ نہیں تھا۔ بلکہ سب سے پہلا بین الاقوامی میچ امریکہ
اور کینیڈا کی ٹیموں کے دومیان 24 ستمبر 1844 میں کھیلا گیا۔ جو کینیڈا نے 23 دوڑوں
سے جیتا۔

ٹیسٹ کرکٹ فرسٹ کلاس کرکٹ کا ایک حصہ ہے۔ لیکن فرسٹ کلاس کرکٹ اور بین الاقوامی
کرکٹ میں بہت گہرہ فرق ہے۔ ٹیسٹ میچ دو ممالک کی قومی ٹیموں کے درمیان میں کھیلا
جاتا ہے۔ ٹیسٹ میچ صرف ان ممالک کے درمیان میں کھیلا جاتا ہے جن کو انٹرنیشنل کرکٹ
کونسل کی طرف سے ٹیسٹ کرکٹ کی حیثیت دی گئی ہے۔ 2007 تک صرف دس ممالک کو یہ حیثیت
دی جا چکی ہے۔ آخری ملک جس کو یہ حیثیت دی گئی،بنگلہ دیش ہے۔ اس کو 2000 میں یہ
حیثیت دی گئی تھی۔



https://ur.wikipedia.org/wiki/%D9%8A%D8%A7%D8%AC%D9%88%D8%AC_%D8%A7%D9%88%D8%B1_%D9%85%D8%A7%D8%AC%D9%88%D8%AC

تاريخ كے بہت سے دلائل كے مطابق زمين كے شمال مشرق مغولستان كے اطراف ميں گزشتہ
زمانوں ميں انسانوں كا گويا جوش مارتا ہو اچشمہ تھا، يہاں كے لوگوں كى ابادى بڑى
تيزى سے پھلتى اورپھولتى تھى ،ابادى زيادہ ہونے پر يہ لوگ مشرق كى سمت يا نيچے جنوب
كى طرف چلے جاتے تھے اور سيل رواں كى طرح ان علاقوں ميں پھيل جاتے تھے اور پھر
تدريجاً وہاں سكونت اختيار كر ليتے تھے ،تاريخ كے مطابق سيلاب كى مانند ان قوموں كے
اٹھنے كے مختلف دور گزرے ہيں _(2) علامہ آلوسی رحمہ اللہ علیہ کا کلام روح المعانی
میں ہے۔ یاجوج ماجوج کون ہیں : لوگوں نے اس میں کلام کیا ہے کہ یاجوج ماجوج کون لوگ
ہیں۔ جمہور علماء تفسیر و حدیث کا قول یہ ہے کہ یاجوج و ماجوج بنی نوع انسان کی دو
قوموں یا دو قبیلوں کا نام ہے آدم (علیہ السلام) ور یافث بن نوح (علیہ السلام) کی
نسل سے ہیں جو ترک کا جد اعلیٰ ہے اور ترک اس خاندان کی ایک شاخ ہے جو سد ذوالقرنین
کے اس طرف ترک کردئیے گئے تھے یعنی چھوڑ دئیے گئے تھے۔ گویہ کہ لفظ ترک متروک سے
مشتق ہے، اور یہ لوگ کافر ہیں اور دوزخی ہیں اور اس قدر کثیر اور بے شمار ہیں کہ ان
میں اور اہل بہشت میں وہ نسبت ہے کہ جو ایک اور ہزار میں ہے۔ امم سابقہ و لاحقہ میں
سے جس قدر افراد دوزخ میں جائیں گے ان تمام کے مقابلہ میں اکثریت یاجوج و ماجوج کی
ہوگی۔ بخاری کی حدیث میں ہے کہ اللہ تعالیٰ قیامت کے دن آدم (علیہ السلام) کو حکم
دیں گے کہ اپنی اولاد سے دوزخ کا لشکر جدا کیجیے عرض کریں گے کہ کس قدر۔ ارشاد ہوگا
ہر ہزار سے ایک کم ہزار۔اور بعض علماء یہ کہتے ہیں کہ یاجوج ماجوج آدم (علیہ
السلام) کی اولاد سے تو ہیں مگر حوا کے پیٹ سے نہیں گویا کہ وہ عام آدمیوں کے محض
باپ شریک بھائی ہیں۔ حافظ عسقلانی رحمہ اللہ علیہ فرماتے ہیں کہ یہ بات سوائے کعب
احباررضی اللہ عنہ کے اور کسی سے منقول نہیں اور بعض کہتے ہیں کہ یاجوج و ماجوض
ترکوں کے دو قبیلے ہیں۔

كورش كے زمانے ميں بھى ان كى طرف ايك حملہ ہوا ،يہ تقريباً پانچ سو سال قبل مسيح كى
بات ہے ليكن اس زمانے ميں ماد اور فارس كى متحد ہ حكومت معرض وجود ميں آچكى تھى
لہذا حالات بد ل گئے اور مغربى ايشيا ان قبائل كے حملوں سے آسودہ خاطر ہوگيا_ لہذا
يہ زيادہ صحيح لگتا ہے كہ ياجوج اور ماجوج انہى وحشى قبائل ميں سے تھے ،جب كورش ان
علاقوں كى طرف گئے تو قفقاز كے لوگوں نے درخواست كى كہ انھيں ان قبائل كے حملوں سے
بچايا جائے ،لہذ اس نے وہ مشہور ديوار تعمير كى ہے جسے ديوار ذوالقرنين كہتے ہيں _

(2)ان ميں ايك حملہ ان وحشى قبائل نے چوتھى صدى عيسوى ميں اتيلا كى كمان ميں كيا،اس
حملے ميں روم كا شاہى تمدن خاك ميں مل گيا _ايك اور دور كہ جو ان كے حملوں كا
تقريباً اخرى دور شمار ہوتا ہے ،وہ بارہويں صدى ہجرى ميں چنگيز خاں كى سر پرستى ميں
ہوا ،انھوں نے مسلمان اور عرب ممالك پر حملہ كيا ،اس حملے ميں بغداد سميت بہت سے
شہر تباہ بر باد ہو گئے

اللہ تعالیٰ کا فرما ن ہے:  حَتَّى إِذَا بَلَغَ بَيْنَ السَّدَّيْنِ وَجَدَ مِن
دُونِهِمَا قَوْمًا لَّا يَكَادُونَ يَفْقَهُونَ قَوْلًا  قَالُوا يَا ذَا
الْقَرْنَيْنِ إِنَّ يَأْجُوجَ وَمَأْجُوجَ مُفْسِدُونَ فِي الْأَرْضِ فَهَلْ
نَجْعَلُ لَكَ خَرْجًا عَلَى أَن تَجْعَلَ بَيْنَنَا وَبَيْنَهُمْ سَدًّا  قَالَ
مَا مَكَّنِّي فِيهِ رَبِّي خَيْرٌ فَأَعِينُونِي بِقُوَّةٍ أَجْعَلْ بَيْنَكُمْ
وَبَيْنَهُمْ رَدْمًا  آتُونِي زُبَرَ الْحَدِيدِ حَتَّى إِذَا سَاوَى بَيْنَ
الصَّدَفَيْنِ قَالَ انفُخُوا حَتَّى إِذَا جَعَلَهُ نَارًا قَالَ آتُونِي أُفْرِغْ
عَلَيْهِ قِطْرًا  فَمَا اسْطَاعُوا أَن يَظْهَرُوهُ وَمَا اسْتَطَاعُوا لَهُ
نَقْبًا  قَالَ هَذَا رَحْمَةٌ مِّن رَّبِّي فَإِذَا جَاء وَعْدُ رَبِّي جَعَلَهُ
دَكَّاء وَكَانَ وَعْدُ رَبِّي حَقًّا  وَتَرَكْنَا بَعْضَهُمْ يَوْمَئِذٍ يَمُوجُ
فِي بَعْضٍ وَنُفِخَ فِي الصُّورِ فَجَمَعْنَاهُمْ جَمْعًا  

اس کے علاوہ قرآن مجید میں ایک اور مقام پر بھی یاجوج و ماجوج کا ذکر کرتے ہوئے
اللہ تعالیٰ کا فرمان ہے: حَتَّى إِذَا فُتِحَتْ يَأْجُوجُ وَمَأْجُوجُ وَهُم مِّن
كُلِّ حَدَبٍ يَنسِلُونَ  



https://ur.wikipedia.org/wiki/%D9%88%D9%82%D8%AA

وَقت یا سَاعَت (انگریزی: Time)، پیمائشی نظام کا ایک جزء جس سے دو واقعات کا
درمیانی وقفہ معلوم کیا جاتا ہے۔ علم طبیعیات میں اس کی تعریف زمان و مکاں کے لحاظ
سے یوں کی جاتی ہے: ‘‘وقت دراصل غیر فضائی (nonspatial) اور باالفاظ دیگر زمانی
(temporal) واقعات کا ایک تسلسل ہے جو ناقابل للعکس (irreversible) ہوتے ہیں اور
ماضی سے حال اور پھر مستقبل کی جانب رواں رہتے ہیں۔

بین الاقوامی نظام اکائیات میں وقت کی اِکائی ثانیہ (second) ہے. گھنٹہ (hour)، دِن
(day)، ہفتہ (week)، مہینہ (month) اور سال (year) اِس کی بڑی اِکائیاں ہیں.

لفظ ‘‘گھنٹہ’’ گو کہ قواعدی لحاظ سے وقت کی ایک اِکائی ہے تاہم اِس سے مُراد ایک
وقت بتانے والے آلے کے بھی ہے (دیکھئے مقالہ: گھنٹا). لفظ ‘‘گھڑی’’ بھی وقت کیلئے
استعمال کیا جاتا ہے جس سے عام مُراد وقت کا چھوٹا سا حصّہ ہوتا ہے، یہ لفظ ایک
ایسے چھوٹے آلے کیلئے بھی استعمال کیا جاتا ہے جس سے وقت معلوم کیا جاسکتا ہے اور
اسے ہاتھ یا کلائی پر باندھ کر کہیں بھی آسانی سے لے جایا جاسکتا ہے (دیکھئے مقالہ:
گھڑی).



https://ur.wikipedia.org/wiki/%D9%86%DB%8C%D9%B9%D9%88

شمالی اوقیانوسی معاہدے کی تنظیم (NATO - The North Atlantic Treaty Organisation)
(نیٹو) جسے شمالی اوقیانوسی اتحاد، اوقیانوسی اتحاد یا مغربی اتحاد بھی کہا جاتا
ہے، ایک بین الاقوامی تنظیم ہے جو 4 اپریل 1949ء کو امریکہ کے دارالحکومت واشنگٹن
ڈی سی میں ایک معاہدے کے تحت عمل میں لائی گئی۔ اس کا صدر دفتر بیلجیئم کے
دارالحکومت برسلز میں واقع ہے۔ فرانسیسی زبان میں اس کا باضابطہ نام Organisation
du Traité de l'Atlantique Nord ہے۔

اس کے بانی ارکان میں امریکہ، بیلجیئم، نیدرلینڈز، لکسمبرگ، فرانس، برطانیہ،
کینیڈا، پرتگال، اٹلی، ناروے، ڈنمارک اور آئس لینڈ شامل ہیں۔ تین سال بعد 18 فروری
1952ء کو یونان اور ترکی نے بھی نیٹو میں شمولیت اختیار کرلی۔

1954ء میں سوویت یونین نے تجویز دی کہ وہ یورپ میں قیام امن کے لئے نیٹو میں شمولیت
چاہتا ہے تاہم نیٹو کے رکن ممالک نے اس کی مخالفت کی۔

9 مئی 1955ء کو مغربی جرمنی کی نیٹو میں شمولیت کو ناروے کے وزیر خارجہ نے براعظم
کی تاریخ میں ایک فیصلہ کن موڑ قرار دیا تھا۔ مغربی جرمنی کی نیٹو میں شمولیت پر
سوویت یونین اور اس کے اتحادیوں کے درمیان 14 مئی 1955ء کو "وارسا پیکٹ" معاہدہ طے
پایا۔

سرد جنگ کے خاتمے کے بعد 1999ء میں تین کمیونسٹ ممالک ہنگری، چیک جمہوریہ اور
پولینڈ نے نیٹو میں شمولیت اختیار کی۔ 29 مارچ 2004ء کو شمالی اور مشرقی یورپ کے
مزید 7 ممالک اسٹونیا، لیٹویا، لتھووینیا، سلووینیا، سلوواکیا، بلغاریہ اور رومانیہ
نیٹو میں شامل ہوئے۔

ان کے علاوہ نیٹو کی رکنیت کے خواہشمند ممالک میں البانیہ، مقدونیہ، جارجیا اور
کرویئشا شامل ہیں۔



https://ur.wikipedia.org/wiki/%D9%85%D9%88%D8%AA

کسی جاندار کے تمام تر حَيَوِی افعال کے خاتمے کو طبی لحاظ سے موت کہا جاتا ہے۔
گویا عموما موت کے بارے میں یہی خیال ذہن میں آتا ہے کہ یہ زندگی کا ایک آخری مرحلہ
ہے جو طبیعی یا حادثاتی طور پر حیات کو موقوف کردیتا ہے لیکن دراصل موت کی جانب سفر
کا عمل زندگی کے آغاز کے ساتھ پیدائش سے ہی شروع ہوجاتا ہے اور اس بات کو جدید
سائنسی تحقیق میں حیاتیاتی اور طبی لحاظ سے بھی ایسا ہی بیان کیا ہے کہ تمام عمر
انسان (اور تمام جانداروں) کے خلیات کے اندر ایسے کیمیائی تعملات جاری رہتے ہیں کہ
جو آہستہ آہستہ موت کا سبب بن جاتے ہیں۔ اور اب تو طبیب اور سائنسداں یہاں تک جان
چکے ہیں کہ زندگی کے لئے سب سے اہم ترین کیمیائی سالمے یعنی DNA میں موت کے لئے ایک
طرح کی منصوبہ بندی پہلے سے ہی شامل کی جاچکی ہے جو ایک گھڑی کی طرح موت کے لمحات
گنتی رہتی ہے۔ (اس کے سائنسی ثبوت نیچے کسی بند میں ذکر کیے جائیں گے)

زندہ خلیات کے عام افعال کے لئے آزاد توانائی درکار ہوتی ہے تاکہ وہ اپنے حیوی
استِقلاب (vital metabolism) کے کو جاری رکھ سکیں اور حیات کے لئے درکار خامرے اور
دیگر ساختی لحمیات بناتے رہیں۔ مجموعی طور پر اس کا نتیجہ ، نفوذی استِتباب
(osmotic homeostasis) کے قیام کی شکل میں سامنے آتا ہے جو نہ صرف زندہ خلیے بلکہ
اس جاندار کے لئے بھی زندگی برقرار رکھنے کے لئے لازمی ہے۔

اوپر بیان کردہ تمام افعال کو انجام دینے کے لئے اور استتباب یا ہومیواسٹیسس کو
قائم رکھنے کے لیے ایک بہت ہی نازک اور محرک توازن کا مستقلا موجود رہنا ضروری ہوتا
ہے اور جب کسی صدمہ یا چوٹ کی وجہ سے خلیہ اپنے اندرونی اور بیرونی ماحول میں توازن
برقرار نہ رکھ پائے تو اس کی زندگی قائم رہنا محال ہوجاتا ہے۔ خلیے کو پہنچنے والا
یہ صدمہ یا ضرر مختلف اقسام کا ہوسکتا ہے جس کی تفصیل کے لئے اس کا صفحہ خلیاتی موت
مخصوص ہے۔

مختصرا یوں کہ خلیات کو اپنی زندگی برقرار رکھنے کے لئے عناصر اور مرکبات کے ایک
توازن کی ضرورت ہوتی ہے اور یہ عناصر (جن میں چند؛ آکسیجن ، نائٹروجن، کاربن، آبساز
اور گندھک وغیرہ ہیں) جب تک خلیہ میں موجود آلات کے ساتھ ہم آہنگ رہتے ہیں تو خلیہ
کا استتباب بھی قائم رہتا ہے اور خلیہ کی جھلی کے اندر کی فضا یعنی خلیہ کے اندر
اور بیرونی فضاء یعنی پلازمہ یا خون ، کے درمیان مختلف کیمیائی عناصر اور مرکبات کا
تبادلہ ضرورت کے تحت ہوتا رہتا ہے، جب تک یہ ہم آہنگی قائم رہتی ہے زندگی بھی اور
جب جوہروں اور عناصر کی یہ ترتیب بگڑ جائے تو خلیہ کی زندگی بھی ختم ہوجاتی ہے اور
ساتھ ہی جاندار کی۔ ڈاکٹر مشتاق صاحب کی حیاتی کیمیاء میں کبھی ایک شعر پڑھا تھا
(شاعر پنڈت برج نارائن چکبست لکھنوی ہیں)، اس شعر کا اصل مقصد تو جو بھی ہو مگر اس
شعر کو پڑھ کر حیرت ہوتی ہے کہ یہ کس قدر اچھے انداز میں آج کی جدید سائنس کے مطابق
موت کی تشریح کی گئی ہے۔

زندگی کیا ہے، عناصر میں ظہور ترتیب موت کیا ہے، انہی اجزاء کا پریشاں ہونا چکبست
لکھنوی

موت کے بعد ، جسم کا لُبی درجہ حرارت گر جاتا ہے اس مظہر کو طب میں بُرُودۂ موت
(algor mortis) کہا جاتا ہے۔ اور اس برودۂ موت (یعنی بعد از موت جسم کا سرد ہوجانے)
کی شرح کا انحصار مختلف ماحولی (بیرونی) اور جسم الموت کے (اندرونی) عوامل پر ہوتا
ہے مثلا، موسم کا درجہ حرارت، لاش کا لباس، موت واقع ہونے سے پہلے جسم کا درجہ
حرارت اور لاش یا جسم الموت کی جسامت وغیرہ۔

پستاندار (میمیلیا) جانداروں میں ، لاش کے تَفکّک یعنی تعفن پیدا ہونے یا
decomposition سے پہلے ایک اور عمل واقع ہوتا ہے جس کو صَمَل موت یعنی مرنے کے بعد
جسم کا اکڑنا یا rigor mortis کہتے ہیں۔ لاش کے اس طرح اکڑ جانے کے عمل میں مختلف
کیمیائی عوامل کارفرما ہوتے ہیں جن میں ATP کا ناپید ہوتے چلے جانا اور حُماض
لَبَنی (lactic acidosis) اہم ہیں (لبنی ، دودھ کو کہتے ہیں اور حماض تیزابیت کو)۔
درج بالا دونوں کیمیائی عوامل کی وجہ سے عضلات (مسلز) بتدریج سخت ہوتے جاتے ہیں
کیونکہ انکے ریشیچوں (fibrils) میں آزاد توانائی یا ATP باقی نہیں رہتا اور لبنی
حماض کی وجہ سے پیدا شدہ تیزابیت ان کے عمومی کام کو روک دیتی ہے۔ عام طور پر صمل
موت کا یہ عمل ہلاکت کے 2 تا 4 گھنٹے کے بعد شروع ہوتا ہے مگر مزید پہلے بھی واقع
ہوسکتا ہے۔ 9 تا 12 گھنٹے بعد ، یا گرم آب و ہوا میں ، یہ تبدیلی اختتام کو پہنچ
جاتی ہے۔ مزید یہ کہ صمل موت کا واقع ہونا ، ماحول کے درجہ حرارت پر بھی منحصر ہوتا
ہے اور موت سے پہلے اس جاندار کی عضلاتی حرکت کی نوعیت پر بھی۔

بعد از موت ایک اور تبدیلی ازرق موت (livor mortis) یعنی نیلے پن کا ظہور ہے۔ اس کی
وجہ یہ ہوتی ہے کہ موت کے بعد مختلف مصلی جھلیوں سے ریش تحلیلی (تحلیلی خامرے)
نکلتے ہیں جو خون کو جمانے والے ایک لحمیہ یا پروٹین جس کو ریشیچہ گر (fibrinogen)
کہا جاتا ہے کو تحلیل کر کے ختم کردیتے ہیں جس کی وجہ سے موت کے 30 تا 60 منٹ بعد
خون کے جمنے کی صلاحیت باقی نہیں رہتی اور یہ خون، کشش ثقل کی وجہ سے جسم کے نچلے
حصوں میں جمع ہو کرجلد کی نیلگوں رنگت پیدا کر دیتا ہے ، اسی وجہ سے اس کو ارزق موت
کہا جاتا ہے کہ ارزق کے معنی نیلے کے ہوتے ہیں۔ یہ مظہر موت کے 2 گھنٹے بعد واضع
دیکھا جاتا ہے اور 8 تا 12 گھنٹے تک اپنی انتہاء پر پہنچ جاتا ہے۔

آج کی جدید طرزیات یعنی ٹیکنالوجی اور طب کی موجودہ ترقی سے قبل ، موت کو دل اور
سانس کی حرکت رک جانے سے تعبیر کیا جاتا تھا۔ مگر آج کے دور میں جب انعاش قلبی ریوی
(CPR) اور ازالۂ رجفان (defibrillation) کی بہترین سہولیات طب کے ہاتھ میں ہیں تو
اب موت کی پرانی تعریف اکثر پریشانی پیدا کرنے کا باعث بنتی ہے کیونکہ اب اوپر بیان
کردہ دونوں ٹیکنالوجی یا ٹیکنالوجی کی وجہ سے ، دل اور سانس رک جانے کے بعد بھی
زندگی واپس آجانے کے امکانات ہوتے ہیں لہذا اس سانس اور دل کی بندش کو آجکل سریری
موت (Clinical death) کہا جاتا ہے اور دھڑکن اور سانس رکنے کی وجہ سے موت کی
صورتحال میں بھی انسان یا کسی جاندار کو کمک حیات (life support) کے آلات کی مدد سے
طویل عرصے تک سہارا دیا جاسکتا ہے۔

مندرجہ بالا وجوہات کی وجہ سے آج جب ایک طبیب یا طبیب قانونی (coroner) کسی موت کے
بارے میں کوئی فیصلہ کرتا ہے تو وہ دماغی موت (Brain death) یا حیاتیاتی موت کی بات
کرتا ہے۔ اور کسی بھی شخص کو صرف اسی حالت میں قانونی طور پر مردہ قرار دیا جاتا ہے
کہ جب اس کے دماغ میں برقی تحریک ناپید ہوجائے (دیکھیے دوامی حالت انباتیہ)۔ اب یہ
تسلیم کیا جاتا ہے کہ جب دماغ میں برقی تحریک کا خاتمہ ہوجائے تو حالت شعور یا آگہی
موقوف ہوجاتی ہے۔ مگر موت کا اعلان کرنے کے لئے اس شعور کی موقوفیت کو دائمی یا
مستقل ہونا لازمی ہے نا کہ عارضی ، جیسا کہ نیند یا بے ہوشی کی حالت میں ہوتا ہے۔
نیند یا سونے کی حالت میں برقی دماغی تخطط (electroencephalography) باآسانی اس بات
کو ظاہر کردیتی ہے کہ شعور کا غائب ہوجانا عارضی ہے یا دائمی۔ موت کے درست وقت کا
تعین کرنا اس لئے بہت اہمیت کا حامل ہے کہ آج اعضاء کی پیونکاری بہت ترقی کرچکی ہے
اور پیوندکاری کے لئے کسی بھی عضو کو جس قدر جلد ہو قطف یا جمع (harvest) کرلیا
جائے۔

انسان میں موت کے بعد واقع ہونے والی فعلیاتی تبدیلیاں جسم کے پھول جانے سے شروع
ہوتی ہیں اور پھر اس کے بعد تفکک یعنی خراب ہوجانا اور پھر بعد از تفکک ہونے والی
تبدیلیاں جو بالاخر ڈھانچے میں ہونے والی تبدیلیوں تک جاتی ہیں۔ 15 تا 120 منٹ تک
ہونے والی تبدیلیاں (وقت مختلف عوامل پر منحصر ہوتا ہے جن کا ذکر اوپر آ چکا ہے)
لاش کا رنگ پھیکا یا تبدیل ہو جاتا ہے جسے شحوب موت (pallor mortis) کہتے ہیں اور
اس کا لبی درجہ حرارت گرجاتا ہے جسے برودہ موت یا انجماد موت کہا جاتا ہے۔ اس کے
علاوہ مصرات (sphincter) یعنی جسم کے وہ عضلات جو دائرے یا چھلے کی صورت میں کسی
سوراخ کے گرد ہوں اور اس کو ضرورت کے مطابق بند کریں ، ڈھیلے ہوجاتے ہیں جسم سے
براز ، پیشاب اور معدہ کے اجزاء باہر آسکتے ہیں (بطور خاص اور جسم الموت کو حرکت دی
جائے)۔ پھر ارزق موت کی تبدیلی دیکھنے میں آتی ہے جس میں خون جسم کے نچلے حصوں (جو
جسم کو رکھی ہوئی سطح ، میز یا چارپائی کی جانب ہوتے ہیں) میں جمع ہوکر رنگ تبدیل
کردیتا ہے اور پھر جم جاتا ہے۔ اس کے علاوہ صمل موت یا جسم کا اکڑ جانا جو 12 گھنٹے
تک خاصہ نمایاں ہوسکتا ہے اور پھر اس کے بعد اگلے 24 گھنٹے میں ختم ہوجاتا ہے جب
خامرے جسم کی نسیج کی توڑپھوڑ شروع کرتے ہیں۔ ایک روز میں جسم تفکک یا تعفن کے آثار
نمایاں کرنے لگتا ہے اس عمل میں دو بنیادی عوامل کارفرما ہوتے ہیں۔

قیادی اسباب الموت (leading causes of death) کے اعداد وشمار ، ترقی یافتہ اور ترقی
پزیر ممالک میں کچھ مختلف ہیں۔ ذیل میں عالمی ادارہ صحت کی دستاویز بمطابق 2001ء کے
اعداد و شمار دئیے جارہے ہیں۔ 1

جزء آخر جس کو انگریزی میں telomere کہا جاتا ہے دراصل لونی جسیمات یا کروموسومز کے
سروں (اطراف) پر ڈی این اے کے جزء یا ٹکڑے ہوتے ہیں جو مختلف افعال انجام دینے کے
ساتھ ساتھ ڈی این اے اور باالفاظ دیگر لونی جسیمات کی حفاظت کا کام بھی انجام دیتے
ہیں۔ ہر بار جب خلیہ تقسیم ہوتا ہے تو انکی طوالت کچھ کم ہوجاتی ہے اور سائنسی
شواہد اس بات کی جانب اشارہ کرتے ہیں کہ انکی طوالت کا گھٹتے چلے جانا ، حیات کی
طوالت یا یوں کہہ لیں کہ موت سے سروکار رکھتا ہے۔



https://ur.wikipedia.org/wiki/%D9%85%D9%84%D8%A7_%D8%B9%D9%85%D8%B1

ملا محمد عمر افغانستان کی طالبان تحریک کے رہنماء تھے۔ وہ 1996ء سے 2001ء تک
افغانستان کے حکمران رہے۔ پھر امریکی و نیٹو افواج نے ان کی حکومت کا خاتمہ کر دیا۔
2015ء میں ان کے مرنے کی تصدیق ہوئی۔

ملا محمد عمر 1959ء افغانستان کے جنوبی شہر قندھار میں پیداہوۓ تهے۔ دینی مدرسوں سے
تعلیم پائی۔وہ دیوبند مکتبہ فکر سے تعلق رکھتے تهے۔ وہ ایک اسلام پسند پشتون تهے۔
پہلے وہ روسی فوجوں کے خلاف گوریلا جنگ لڑتے رہتے تهے۔ ایک معرکے میں وہ زخمی ہوۓ
تهے اور انکی ایک آنکھہ ختم ہو گئی تهی ۔

بحیثیت حکمران انھوں نے افغانستان میں امن ‍ قائم کیا۔ اور منشیات کا خاتمہ کیا۔ یہ
وہ کام ہیں جو ان کے علاوہ اور کوئی نہ کر سکا۔ یاد رہے کہ طالبان کابل پر قبضے کے
ایک سال بعد بامیان پر قبضہ کر پائے تھے۔

ملا محمد عمر کی زندگی اور افغانستان کی سیاست میں 1979ء کا سن کافی اہمیت رکھتا
ہے- اسی برس ایک طرف تو افغانستان کے پڑوسی ملک ایران میں خمینی انقلاب آتا ہےاور
مغربی ذرائغ ابلاغ میں لفظ فنڈامینٹلزم یعنی قدامت پرستی پہلی دفعہ سنائی دیتا ہے-
دوسری طرف روسی افواج افغانستان میں داخل ہوتی ہیں- یہ سرد جنگ کا دور تھا- مغربی
ممالک بالخصوص امریکہ پاکستان کے سہارے کمیونسٹ افواج کے خلاف افغانستان میں
جنگجوؤں کی امداد کرتے ہیں- یہ جنگجوؤں کو اس وقت مجاہدین کہا جانے لگا تھا- انہیں
میں بیس برس کا ایک نوجوان شامل تھا جس کا نام محمد عمر تھا-

1989ء میں روسی افواج کی افغانستان سے واپسی کے بعد ملامحمد عمر اپنے گا ؤں واپس
چلے جاتے ہیں- جہاں وہ مدرسے میں تعلیم و تربیت میں مصروف ہو جاتے ہیں اور مقامی
مسجد میں نماز پڑھاتے ہیں- بظاہر وہ سیاست میں کوئی دلچسپی نہیں رکھتے ہیں۔ روسی
افواج کی واپسی کے بعد افغانستان میں لاقانونیت کا دور شروع ہوجاتاہے- کل کے
مجاہدین اب شرپسندی پر اتر آتے ہیں- جن کے ہاتھ میں طاقت ہے ان کی من مانی ہے- کہیں
عورتوں کی آبروریزی کی جاتی ہے تو کہیں مسافروں کو لوٹ لیا جاتا ہے- افغانستان کی
سڑکوں پر ظلم و ستم کرنیوالوں نے چیک پوسٹیں بنا رکھی ہیں۔

یہاں پر یہ یاد دہانی ضروری ہے کہ 1989ء میں روسی افواج کی واپسی سے 1994ء تک
ملامحمد عمر کی زندگی اپنے گا ؤں تک محدود رہتی ہے- لیکن 1994 میں ہونے والا ایک
واقعہ محمد عمر کو افغانستان کی سیاست میں جھونک دیتا ہے۔ ان کو یہ خبر ملتی ہے کہ
کچھ شر پسند عناصر نے گا ؤں کی لڑکیوں کو اغوا کر لیا ہے- انکی اجتماعی عصمت دری کی
خبر سن کر ملامحمد عمر اپنے چند طالب علموں کو جمع کرتے ہوئے ان لڑکیوں کی جان
بچاتے ہیں- ان کے یہی ساتھی بعد میں چل کر طالبان کہلاتے ہیں۔

ملا محمد عمر مقامی کسانوں کی بولی بولتے تهے- وہ پانچ فٹ گیارہ انچ لمبے تهے- کبھی
کبھی چشمہ لگاتے تھے- اور تفریح کے لیے اپنے دوست اسامہ بن لادن کے ساتھ مچھلی
پکڑنے جاتے تھے۔ اطلاعات کے مطابق ان کی دو ایک بیوی اور آٹھ یا نو بچے ہیں- ان کے
گھر پر 1999ء میں بم سے ایک حملہ کیا گیا جس میں ان کا گھر تباہ ہوگیا اور ان کے دو
بھائی اور ان کی پہلی بیوی سے تین بچے ہلاک ہو گئے۔افغانستان میں سوویت جنگ کے
دوران روسیوں کیخلاف لڑتے ہوئے کہیں بار ملا عمر زخمی بھی ہوئے تھے جس میں انہوں نے
اپنی دائیں آنکھ بھی کھودی تھی۔ معروف پاکستانی صحافی اوریا مقبول جان کا ملا عمر
کی شخصیت کے متعلق کہنا ہے کہ میں 1988ء میں چمن میں ہوتا تھا وہاں اکثر قبائلی
لڑائیاں ہوا کرتی تھی،ایک مرتبہ جب نورزئی اور اچکزئی قبیلے کے درمیان لڑائی ہورہی
تھی تو میں نے ملا عمر کو دیکھا کہ بہت پریشان تھے،وہ ہمیشہ اس بات سے دکھی ہوتے
تھے کہ میری قوم آپس میں کیوں ایک دوسرے سے لڑ رہی ہے۔ ملا عمر نے جب ابتدائی میں
افغانستان پر قبضہ کیا تو سب سے پہلے صوبہ کندہار سے شروع کیا۔

1979ء جب سوویت اتحاد یا عام طور پر جسے روس کہا جاتا تھا،روس نے افغانستان پر اپنا
قبضہ چاہا جس کے لئے روس ایک اور خودمختار ملک افغانستان میں کھود پڑا، اسی بات نے
پورے اسلامی دنیا کو ہلا کر رکھ دیا۔ اسی کے نتیجے میں روسیوں سے نمٹنے کیلئے
مجاہدین کی تنظیم وجود میں آئی جس کو پاکستان،سعودی عرب،امریکہ سمیت بیشتر اسلامی
ممالک نے امداد فراہم کی۔ایک طویل عرصے کے بعد مجاہدین کامیاب ہوگئے اور سوویت
اتحاد کو ایک زبردست شکست دیا جس کی نتیجے میں نہ صرف سوویت اتحاد کو افغانستان سے
بھاگنا پڑا بلکہ سویت اتحاد جو ایک عظیم ملک تک جو ایشیاء اور یورپ کے ایک بڑے حصے
پر پھیلا ہوا تھا،شکست کے بعد سوویت اتحاد بھی نہ بچ سکا اور تکڑے تکڑے ہوگیا جس سے
نئے ممالک وجود میں آئے جن میں روس، ازبکستان، ترکمنستان، تاجکستان،
آرمینیا،یوکرین، جارجیا وغیرہ شامل ہیں۔ ایک طویل لڑائی اور خون ریزی کے بعد افغان
مجاہدین جب فتح یاب ہوئے تو افغانستان میں اسلامی امارت افغانستان قائم ہوا جس کو
پاکستان اور سعودی عرب نے کھل کر تسلیم کیا۔

اس کے بعد سانحہ گیارہ ستمبر (نائن الیون) پیش آیا جس کا الزام امریکہ نے اسامہ بن
لادن پر لگایا۔اسامہ نے جا کر افغانستان میں پناہ لی ، یاد رہے کہ اس وقت اسلامی
امارت افغانستان کی حکومت مجاہدین یا افغان طالبان کے ہاتھوں میں تھی جس کی قیادت
ملا محمد عمر کر رہے تھے۔ امریکہ نے ملا محمد عمر سے مطالبہ کیا کہ وہ اسامہ بن
لادن کو امریکہ کے حوالے کرے ورنہ انجام برا ہوگا۔اس کے جواب میں ملا عمر نے کہا کہ
اسلام ہمیں یہ درس دیتا ہے کہ اگر تمہارے گھر میں کوئی پناہ لے تو اس کی حفاظت کرو۔
ملا عمر نے اسلامی اور پشتون روایات کی پاسداری کرتے ہوئے اسامہ بن لادن کو حوالہ
کرنے سے واضح طور پر انکار کردیا۔کچھ لوگوں کا یہ بھی کہنا ہے کہ ملا عمر نے ہزاروں
علماء کو دعوت پر بلایا کہ کیا اسلام ہمیں اس بات کا اجازت دیتا ہے کہ ہم اسامہ
جیسے افراد کو کسی اور کے حوالے کرے تو علماء نے ان کو کہا کہ اسلام کے مطابق اگر
کوئی آپ کے گھر پناہ لے تو ہر گز اس کو دشمن کے ہاتھوں حوالے مت کرنا۔

اس کے بعد جب ملا عمر نے پھر واضح طور پر اسامہ بن لادن کو امریکہ کے حوالے کرنے سے
انکار کیا تو امریکہ نے افغانستان میں افواج اتارے اور ایک اور جنگ شروع
ہوگئی۔امریکہ کے پاس وسائل تھے جبکہ دوسری طرف اسلامی امارت افغانستان کے پاس اتنے
وسائل اسلئے نہیں تھے کیونکہ امریکہ کے بہ نسبت افغانستان ایک چھوٹا اور کمزور ملک
تھا اور اس سے پہلے وہ سوویت اتحاد سے ایک عظیم جنگ کرچکا تھا جس سے افغانستان
کمزور ہوا تھا۔ پاکستان بھی امریکہ کیخلاف اسلامی امارت افغانستان کی مدد کرتا رہا
لیکن آخر کار اسلامی امارت ختم ہوگئی اور ملا عمر اور ان کے ساتھیوں کے ہاتھ سے
افغانستان کی حکومت چلی گئی۔ امریکہ اور طالبان کے مابین جنگ 2001 میں شروع ہوئی
تھی اور تاحال جاری ہے۔

29 جولائی 2015 کو افغان مخابرات نے یہ خبر دی تھی کہ ملا محمد عمر کاکراچی میں
انتقال ہوگیا ہے ، کچھ طالبان نے اس بات کی تردید کردی تھی کیونکہ مری میں افغان
طالبان اور افغان حکومت کے درمیان مذاکرات ہور رہے تھے،لیکن جب اس خبر نے زور پکڑ
لیا تو افغان طالبان نے 30 جولائی 2015 کو اس بات کی تائید کردی کہ ملا عمر کا صوبہ
ہلمند میں انتقال ہوا تھا طالبان کے مطابق اُن کی وفات دل کے دورے کے باعث
ہوئی۔وفات کے وقت اُن کے ساتھ ان کے اہم کمانڈر عبد الجبار تھے۔ کمانڈر عبد الجبار
نے ہی طالبان کے پانچ اہم کمانڈروں کو ملا عمر کی موت کی اطلاع دی۔ طالبان نے یہ
بھی بتایا کہ نائب امیر ملا اختر منصور افغان طالبان کے نئے امیر ہونگے۔



https://ur.wikipedia.org/wiki/%D9%85%D8%A7%D9%84%D8%AF%D9%88%D9%88%D8%A7

مالدووا مشرقی یورپ کا ایک ملک ہے۔ جس کا ذکر مسلم تاریخ میں بغدان ایلی یا بغدان
ولایتی کے نام سے کیا جاتا ہے۔ بغدان کا نام اسے عثمانی ترکوں نے دیا تھا جنہوں نے
عرصہ دراز تک مالدووا پر حکومت کی۔ ترک اسے 1359ء میں جبال کارپات (انگریزی:
Caprpathians Mountains) اور دریائے دنیستر (انگریزی: Daniester River) کے مشرقی
جانب قائم ایک ریاست کے بانی بغدان کے نام پر بغدان ایلی کہا کرتے ہیں۔

بغدان پر قبضے کی ابتدائی دو ناکام کوششوں کے بعد عثمانیوں نے خانان کریمیا کے ساتھ
مل کر لشکر کشی کی اور اسے عثمانی سلطنت میں شامل کر لیا۔

1775ء میں آسٹریلیا نے مالدووا کے شمال مغربی حصے بکووینا پر قبضہ کر لیا اور 1812ء
میں روس نے بیسربیا (انگریزی: Bessarabia) کا الحاق کر دیا۔ 1859ء میں افلاق اور
مالدووا کو ملا کر رومانیہ تشکیل دیا گیا جسے 1878ء میں ترکوں سے آزادی مل گئی۔

موجودہ مالدووا چاروں طرف سے خشکی میں محصور ہے اور رومانیہ اور یوکرین کے درمیان
واقع ہے۔ اس کا دارالحکومت چشیناؤ ہے۔ یہ علاقہ سوویت اتحاد کے قبضے میں رہا ہے اور
1991ء میں سقوط سوویت اتحاد کے بعد ایک آزاد ریاست کی حیثیت سے دنیا کے نقشے پر
ابھرا۔



https://ur.wikipedia.org/wiki/%D8%B7%D8%A7%D9%84%D9%88%D8%AA

( 1079ق م ۔ 1007ق م ) طالوت بن کش تاریخ میں قوم اسرائیل یعنی یہودیوں کے پہلے
بادشاہ تسلیم کیے گئے ہیں جسے نبی سموئیل علیہ السلام نے قوم کے اصرار پر 1020ق م
میں چنا تھا۔ کہیں اُن کازمانہ 1079ق م ۔ 1007ق م ہے تو کہیں ذرا سے فرق کے ساتھ
کچھ اور ۔کچھ کے مطابق زمانہ حکومت 1028 قبل مسیح تا 1012 قبل تھا۔ یہ طالوت وہی
ہیں جن کا ذکر توریت میں ساؤل (Saul) کے نام سے آیا ہے۔ توریت میں ان کی نصب حکومت
کا ذکر حسب دستور طوالت کے ساتھ موجود ہے:۔ ”اور خداوند نے ساؤل کے آنے سے ایک دن
پیشتر سموئیل کے کان میں کہہ دیا تھا کہ کل اسی وقت میں ایک شخص کو نبیمین کی
سرزمین سے تجھ پاس بھیجوں گا۔ سو تو اس پر تیل ملیو کہ وہ میری قوم اسرائیل کا حکم
ہو تاکہ میرے لوگوں کو فلسطیوں کے ہاتھ سے چھڑائے۔۔۔۔ سو جب سموئیل ساؤل سے دوچار
ہوا تو وہیں خداوند نے کہا کہ دیکھ یہی شخص ہے جس کی بابت میں نے تجھے کہا تھا یہی
میرے لوگوں پر ریاست کرے گا“۔ (سموئیل-1، باب 9 آیت 15 اور 16)



https://ur.wikipedia.org/wiki/%D8%B7%D8%A7%D8%B1%D9%82_%D8%A8%D9%86_%D8%B2%DB%8C%D8%A7%D8%AF

طارق بن زیاد (انتقال 720ء) بربر نسل سے تعلق رکھنے والے مسلمان اور بنو امیہ کے
جرنیل تھے۔ انہوں نے 711ء میں ہسپانیہ (اسپین) کی مسیحی حکومت پر قبضہ کرکے یورپ
میں مسلم اقتدار کا آغاز کیا۔ وہ ہسپانوی تاریخ میں Taric el Tuerto کے نام سے جانے
جاتے ہیں۔ انہیں اسپین کی تاریخ کے اہم ترین عسکری رہنماؤں میں سے ایک سمجھا جاتا
ہے۔ شروع میں وہ اموی صوبہ افریقیہ کے گورنر موسی بن نصیر کے نائب تھے جنہوں نے
ہسپانیہ میں وزیگوتھ بادشاہ کے مظالم سے تنگ عوام کے مطالبے پر طارق کو ہسپانیہ پر
چڑھائی کا حکم دیا۔

30 اپریل 711ء کو طارق کی افواج جبرالٹر پر اتریں۔ واضح رہے کہ جبرالٹر اس علاقے کے
عربی نام جبل الطارق کی بگڑی ہوئی شکل ہے۔ اسپین کی سرزمین پر اترنے کے بعد طارق نے
تمام کشتیوں کو جلادینے کا حکم دیا۔ تاکہ فوج فرار کے بارے میں سوچ بھی نہ سکے۔

انہوں نے 7 ہزار کے مختصر لشکر کے ساتھ پیش قدمی شروع کی اور بعد ازاں 19 جولائی کو
جنگ وادی لکہ میں وزیگوتھ حکمران لذریق کے ایک لاکھ کے لشکر کا سامنا کیا اور معرکے
میں ایک ہی دن میں بدترین شکست دی۔ جنگ میں روڈرک مارا گیا۔

فتح کے بعد طارق نے بغیر کسی مزاحمت کے دارالحکومت طلیطلہ پر قبضہ کرلیا۔ طارق کو
ہسپانیہ کا گورنر بنادیا گیا لیکن جلد انہیں دمشق طلب کیا گیا کیونکہ خلیفہ ولید
اول سے ہسپانیہ پر چڑھائی کی اجازت نہیں لی گئی تھی۔



https://ur.wikipedia.org/wiki/%D8%B5%D9%81%D8%AD%DB%81_%D8%A7%D9%88%D9%84%DB%8C%DA%BA

صفحہ اولیں (جمع: صفحات اولیں - انگریزی homepage) سے مراد ایک ایسے یوت (URL) یا
محلی ملف (local file) کی ہوا کرتی ہے کہ جو متصفح جال یعنی web browser کو شروع
کرنے (یا کھولنے) پر خود کار طریقے سے یا اپنے آپ اثقال (load) ہوجایا کرتی ہے اور
اس ملف سے متعلقہ صفحۂ جال، شمارندے کے تظاہرے (screen) پر نظر آنے لگتا ہے؛ یہی
مقصد کمپیوٹر پر صفحہ اولیں کے لیے مخصوص زِرَیہ (button) کو دبا کر بھی حاصل کیا
جاسکتا ہے۔ صفحہ اولیں کی اصطلاح مذکورہ بالا تعریف کے علاوہ بھی مستعمل نظر آتی ہے
اور اس کے دائرۂ کار میں کسی موقعِ حبالہ (web site) کا اہم ترین یا بنیادی صفحہ
بھی شامل ہوتا ہے جسے عام طور پر صفحۂ رئیسہ (main page) یا جبیں صفحہ (front page)
بھی کہتے ہیں۔ صفحۂ اول کی اصطلاح اردو دائرۃ المعارف پر اسی مقصد کے لیے مخصوص ہے
یعنی اس کو انگریزی میں مستعمل صفحۂ رئیسہ اور جبیں صفحے کے نعم البدل کے طور
اختیار کیا گیا ہے کیونکہ انگریزی میں عام طور پر صفحۂ اول کا کوئی متبادل استعمال
نہیں ہوتا (یا کم از کم عام نہیں) جبکہ اردو میں صفحۂ رئیسہ یا جبیں صفحے سے بہتر
صفحۂ اول اپنے مفہوم میں وسعت رکھتا ہے۔



https://ur.wikipedia.org/wiki/%D8%B4%DB%8C%D8%AE_%D8%A7%D9%84%D8%A7%D8%B3%D9%84%D8%A7%D9%85

شیخ الاسلام کا عہدہ سلطان محمد فاتح نے ایجاد کیا بعد میں (غالباً سلطان سلیمان
القانون کے زمانے سے ) اس عہدے پر خوشامدیوں کو تعینات کیا گیا۔ جس مسئلے میں ردعمل
کا خوف ہو وہاں شیخ الاسلام کے فتوے سے کام چلا لیا. انیسویں صدی میں شیخ الاسلام
اتنا طاقت ور اور بادشاہ اس قدر کمزور ہوگئے کہ شیخ الاسلام کے فتوے سے خلیفہ کی
اہلیت ختم ہوجاتی تھی. سلطان عبدالحمید جیسا خلیفہ بھی شیخ الاسلام کے فتوے کے
نتیجے میں معزول ہوگیا. سقوط سلطنت عثمانیہ کے بعد برصغیر کے علما کو یہ لقب بھی
خلافت کے شعائر کا حصہ محسوس ہوا اس لیے خلافت کے داعی حضرات نے شیخ الاسلام کا
تقرر کیا، پھر دیکھا دیکھی رواج ہو گیا.



https://ur.wikipedia.org/wiki/%D8%B4%D9%85%D8%A7%D8%B1%DB%8C%D8%A7%D8%AA

شماریات وہ علم ہے جس میں دیٹا یا معلومات کو جمع کیا جاتا ہے، انہیں منظم کیا جاتا
ہے، ان کا تجزیہ کیا جاتا ہے اس سے نتائج اخذ کیے جاتے ہیں اور پھر مناسب انداز میں
پیش کر دیا جاتا ہے۔ اس میں ڈیٹا یا معلومات کو حاصل کرنے کی منصوبہ بندی سے لیکر
کر نتائج کو بیان کرنے تک کے تمام مراحل شامل ہیں۔ یہ معلومات انسانوں، چیزوں غرض
کسی چیز یا موضوع سے متعلق ہو سکتی ہیں۔ عام طور پر سروے، تجربات اور منصوبہ بندی
کے لیے شماریات کو زیادہ استعمال کیا جاتا ہے۔ شماریات کو انگریزی میں Statistics
اور عربی میں إحصاء کہتے ہیں۔

احصاء سائنس ہے افراد کے گروہوں سے متعلق یا تجرباتی عددی مطعیات کو موثر استعمال
میں لانے کا۔ یہ اس کے تمام پہلوں سے متعلق ہے، نہ صرف اس ڈیٹا کا جمع، تحلیل، اور
تفسیر، مگر ڈیٹا کے جمع کرنے کی تدبیر، تجربات کے مساحہ اور طرحبندی میں۔

احصاءگر ایسے شخص کو کہا جاتا ہے جو احصائی تحلیل کے کامیاب اطلاق کے لیے سوچ بچار
میں خاص اہلیت رکھتا ہو۔ اکثر اوقات ایسے افراد نے یہ قابلیت فہرست برائے شعبہ جات
احصاء کے اطلاق میں سے کسی میں کام کر کے حاصل کی ہوتی ہے۔ اس کے علاوہ ایک شعبہ
ریاضیاتی احصاء کا بھی ہے جو اس شعبہ کی نظریاتی اساس سے متعلق ہے۔

لفظ احصاء سے مراد ریاضیات کا شعبہ ہے جو اس مقالہ میں زیر بحث ہے۔ یہ لفظ یا اس کی
جمع، "احصائیات" سے مراد ایسی قدر بھی ہو سکتی ہے (جیسا کہ اوسط) جو ڈیٹا کے مجموعہ
سے حسابگر کیا گیا ہو۔

احصاء کو کچھ ریاضیاتی سائنس سمجھتے ہیں جس کا تعلق ڈیٹا کا اکٹھا کرنا، تحلیل،
تفسیر یا وضاحت، اور پیشکش ہے، جبکہ دوسرے اسے ریاضیات کی شاخ کہتے ہیں جو ڈیٹا کے
اکٹھے اور تفسیر کرنے سے متعلق ہے۔ اس کی تجریبی جڑوں اور اطلاقیات پر توجہ کی وجہ
سے، احصاء کو عموماً ممیز ریاضیاتی سائنس سمجھا جاتا ہے بجائے کہ ریاضیات کی شاخ۔

احصاءگر ڈیٹا کی کفیت کو بہتر بناتے ہیں تجربات کی طرحبندی اور ساحہ نمونہ گیری سے۔
احصاء پیشنگوئی اور ڈیٹا اور احصائی تمثیل کے ذریعہ پیشنگوئی کے آلات مہیا کرتی ہے۔
احصاء متنوع تعلیمی شعبوں میں کام آتی ہے جس میں فطرتی اور معاشرتی سائنس، حکومت،
اور کاروبار شامل ہیں۔

احصائی طرائق کو ڈیٹا کے مجموعہ کو بیان یا خلاصہ کرنے میں استعمال کیا جا سکتا ہے؛
اس کو بیاناتی احصاء کہتے ہیں۔ یہ تحقیق میں کارآمد ہے جب تجربات کے نتائج کا
واصلات کرنا ہوتا ہے۔ اس کے علاوہ، ڈیٹا میں قرینوں کو اس طرح تمثیل کیا جاتا ہے جو
مشاہدات میں تصادف یا لاتیقن کی وضاحت کرتے ہیں، اور اس کو زیرمطالعہ عملیات یا
آبادی کے بارے استنتاج نکالنے کے لیے استعمال کیا جا سکتا ہے؛ اسے استنتاجی احصاء
کہتے ہیں۔ سائنسی بڑھائی میں استنتاج حیوی رکن ہے، چونکہ یہ (ڈیٹا پر اساسی)
پیشنگوئی فراہم کرتا ہے کہ نظریہ کس طرف منطقی طور پر لے جاتا ہے۔ رہبر نظریہ کو
مثبوت کرنے کے لیے، ان استنتاج کو بھی پرکھا جاتا ہے، سائنسی طریقہ کار کے حصہ کے
طور پر۔ اگر استنتاج درست نکلے، تو نئے ڈیٹا کے بیاناتی احصاء سے متعلقہ مفروضہ کے
صحیح پن زیادہ ہو جاتا ہے۔ بیاناتی احصاء اور استنتاجی احصاء (جسے پیشنگوئی احصاء
بھی کہتے ہیں) دونوں کو ملا کر اطلاقی احصاء بنتی ہے۔



https://ur.wikipedia.org/wiki/%D8%B4%D8%B1%DB%8C%D8%B9%D8%AA

اللہ تعالیٰ کی طرف سے نازل ہونے والے مجموعہ قوانین کو شریعت یا شرعی قوانین کہتے
ہیں۔

اسلامی شریعت کے نفاذ کے حوالے سے دیکھا جائے تو صدر اسلام میں دور نبوی صلی اللہ
علیہ و آلہ وسلم کے علاوہ خلافت راشدہ میں اسلامی قوانین نافذ تھے نیز عہد اسلامی
کے کئی درخشاں ادوار میں شریعت کا نفاذ دنیا کے بہت وسیع علاقوں میں رہا ہے۔ موجودہ
دور میں کئی ممالک شرعی قوانین کے نفاذ کے دعویدار ہیں۔ جیسے سعودی حکومت یا اسلامی
جمہوریہ ایران نیز اسلامی جمہوریہ پاکستان کے بعض اسوار میں یہ دعوی رہا ہے اسی طرح
افغانستان کی سابقہ طالبان حکومت نے اپنے ملک میں اسلامی شرعی قوانین نافذ کرنے کے
دعوے کیے۔ اس وقت نائجیریا اور ملائشیا کے کچھ صوبوں میں شرعی قوانین رائج کرنے کے
دعویدار ہیں۔ حال ہی میں پاکستان کے علاقے سوات میں ہونے والا سوات معاہدہ عدل بھی
اس سلسلے کی ایک کڑی ہے ۔



https://ur.wikipedia.org/wiki/%D8%B3%D9%86%D8%AF%DA%BE

سندھ (سندھی: سنڌ‎) پاکستان کے چارصوبوں میں سے ایک صوبہ ہے، جو برِصغیر کے قدیم
ترین تہذیبی ورثے اور جدید ترین معاشی و صنعتی سرگرمیوں کا مرکز ہے۔سندھ پاکستان کا
جنوب مشرقی حصہ ہے۔ سندھ کی صوبائی زبان سندھی اور صوبائی دارالحکومت کراچی ہے۔

لفظ ’’سندھ‘‘ دراصل دریائےسندھ ہی سے مستعار ہے، جو سنسکرت لفظ ’’سندھو‘‘ کی موجودہ
شکل ہے۔

زمانہ قدیم سندھ اپنے دامن میں دنیا کا قدیم ترین تہذیبی ورثہ سموے ہوے ہے۔ تحقیقی
شواہد بتاتے ہیں کہ دراڑوی آبادکاروں سے قبل یہاں(7000 ق م) مختلف قبائل آباد تھے ۔
دراڑویوں نے تقریباًً 4000 ق م میں وادئ سندھ میں مستقل سکونت اختیار کی۔ موہن
جوداڑو کے کھنڈر بتاتے ہیں کہ دراڑوی اپنے علم و فن میں یکتا، کاشتکاری اور تجارت
سے آگاہ مہذب قوم تھے۔ جنہوں نےپانچ ہزار سال قبل (3000 ق م) وادئ سندھ کو علمی،
فنی، اور تجارتی لحاظ سے اپنی ہم عصر مصری، آشوری اور سامی تہذیبوں کے شانہ بہ شانہ
لا کھڑا کیا۔ وادئ سندھ کے دامن میں کئی شہری مراکز قائم تھے، جنہیں باقاعدہ منصوبہ
بندی کے تحت تعمیر کیا گیا تھا۔ موجودہ گرڈ سسٹم کے قاعدے کے مطابق آباد ان شہروں
میں شاہرایں پختہ تھیں، اور نکاسی و فراہمئ آب کا زیرِ زمین نظام موجود تھا۔مگر پھر
کسی ناقابلِ دریافت وجہ سے وادئ سندھ کے یہ عظیم مراکز تباہی سے دوچار ہوگئے۔ موہن
جو داڑو اور دیگر دراڑوی مراکز کی تباہی کی کیا وجوہات تھیں، اس پر محققین میں
اختلاف پایا جاتا ہے۔ بعض اسے قدرتی آفات اور سیلاب قرار دیتے ہیں، جب کہ بعض
محققین کے نزدیک وسطی ایشیا اور مشرقی یورپ سے آریاوں کی فوجی یلغار نے یہ تہذیب
نیست و نابود کردی۔ آریاوں نے یہاں ہند۔آریائی تہذیب کی بنیاد ڈالی، جو
دریائےسرسوتی اور دریائے گنگا کے کناروں تک پھیلی ہوئی تھی۔ یہ تہذیب 1500 ق م میں
اپنے عروج پر تھی۔ ہند۔آریائی تہذیب (ویدک سویلایزیشن 1700-500 ق م) نے ہندوستان کے
مذہب، رسوم، معاشرت و رہن سہن پر اَن مٹ نقوش چھوڑے ہیں۔



https://ur.wikipedia.org/wiki/%D8%B3%D8%AA%D8%A7%D8%B1%DB%81

ستارہ ، نجم یا تارادراصل شاکلہ (پلازما) کا ایک جسیم اور چمکیلا گولا ہوتا ہے.
زمین کا قریب ترین ستارہ سورج ہے جو زمین پر زیادہ تر توانائی کا منبع ہے. دوسرے
ستارے رات کو نظر آتے ہیں، جب سورج کی روشنی اُن کی روشنی کو ماند نہیں کرتی. وُہ
ستارے جو ہم رات کے وقت اپنی برہنہ آنکھوں سے دیکھ سکتے ہیں، تمام جادۂ شیر (milky
way) کہکشاں سے تعلق رکھتے ہیں. تقریباًًًًًًً، 5000 ستارے ہم اپنی برہنہ آنکھوں سے
دیکھ سکتے ہیں. ہمارا نظامِ شمسی بھی اِسی کہکشاں میں شامل ہے. ستارہ، اپنی زندگی
کے زیادہ تر حصّے میں، اِس لئے چمکتا ہے کہ اُس کے گودے میں حرمرکزی ائتلاف ہوتا ہے
جس کی وجہ سے توانائی خارج ہوتی ہے، یہ توانائی ستارے کے اندرون میں چلتی ہے اور
پھر باہر خلاء میں منتشر ہوجاتی ہے. ہائیڈروجن اور ہیلئیم سے بھاری، قریباً تمام
عناصر، ستاروں میں ائتلافی عملیات سے تخلیق پائے.

تمام ستارے گرم دہکتے ہوئے گیس سے بنے ہیں. کچھ ستاروں کے بیرونی تہیں اِتنی خالی
ہیں کہ اُن کو سرخ-گرم خلا کہنا بے جا نہ ہوگا. دوسرے ستارے بہت کثیف ہیں کہ بیرونی
تہوں کے مادہ سے بھرا ایک چمچہ کئی ٹن وزن کا ہوگا. ستارے زیادہ تر ہائیڈروجن اور
تھوڑے سے ہیلئیم گیس سے بنے ہیں. دوسرے عناصر بھی بہت تھوڑے مقدار میں موجود ہیں
جیسے: آکسیجن، کاربن، نیآن اور نائیٹروجن.

سورج، ہماری زمین کا قریب ترین ستارہ ہے. اِس کا زمین سے فاصلہ تقریباًًًًًًً 150
ملین کلومیٹر ہے. یہ دوسرے نظر آنے والے ستاروں سے مختلف ظاہر ہوتا ہے اِس کی وجہ
یہ ہے کہ یہ زمین سے اگلے قریب ترین ستارے سے 250,000 گُنا زیادہ زمین کے قریب ہے.
دوسرا قریب ترین ستارہ زمین سے 30 ٹرلین کلومیٹر کے فاصلے پر ہے. روشنی کو سورج سے
زمین تک پہنچنے میں 8 منٹ لگتے ہیں. بعید ستارے اِتنے دُور ہیں کہ اُن کی روشنی
زمین تک پہنچنے میں کروڑوں سال لگاتی ہے.



https://ur.wikipedia.org/wiki/%D8%B2%D8%B1%D8%AA%D8%B4%D8%AA%DB%8C%D8%AA

زرتشتیت یا مجوسیّت ایک قدیم آریائی مذہب ہے، جس کا ظہور3500سال قبل فارس میں
ہواتھا۔ اس کو عام طور پر زرتشتیت /ˌzɒroʊˈæstriənɪzəm/ (عربی: زرادشتية، انگریزی:
Zoroastrianism) کہا جاتا ہے۔ اگرچہ اس کے ماننے والوں کی تعداد بہت ہی کم ہے یعنی
پوری دنیا میں ایک لاکھ تیس ہزارسے بھی کم زرتشتی ہیں۔مگر یہ دنیا کے قدیم مذاہب
میں سے ایک ہے۔ایک ایرانی پیغمبرزرتشت نے پارسی مذہب کی بنیاد رکھی تھی اسےعام طور
پر پارسی مذہب بھی کہتے ہیں. اس کے علاوه اسے آتش پرستوں کا مذہب اور مجوسیّت بهی
کہا جاتا ہے۔

پارسیوں کی مقدس کتابوں میں دساتیر اور آوستا شامل ہیں۔ دساتیر کومزید دو حصّوں میں
تقسیم کیا گیا ہے. خُرد (چهوٹا) دساتیر اور کلان(برا) دساتیر۔ آوستا کو بهی مزید دو
حصوں میں تقسیم کیا گیا ہے۔ خُرد (چهوٹا) آوستا اور کلان(بڑا) آوستا جسے زند یا
ماہا زند بهی کها جاتا ہے۔ پارسیوں کے مذہبی صحیفے دو زبانوں میں پائے جاتے ہیں۔
پہلوی (پہلوی دستاویز موجودہ فارسی دستاویز سےمشابہت رکھتی ہے) اور ژندی۔ ان دو
زبانوں کے علاوہ، کچھ مذہبی مواد ایسی تحریری شکل میں پایا جاتا ہے، جسے پڑها نہیں
جا سکتا۔کچھ زرتشتی دساتیر کو زیادہ مستند سمجھتے ہیں جبکہ دوسرے آوستا کو زیادہ
مستند سمجھتے ہیں۔

ژند اوستا کو تین حصّوں میں تقسیم کیا گیا ہیں: پہلا حصّہ، وندید پر مشتمل ہے۔
دوسرا حصّہ، سہ روزه، یاشتس اور نیاس پر مشتمل ہیں۔ تیسرا حصّہ، گاتهاس، یاشا،
وسپارد، افرینا گاہس اور متفرقات پر مشتمل ہیں۔

دساتیر میں خدا کے لیے درج ذیل صفات بیان کی گئی ہیں: ۱) وہ ایک ہے۔ ٢ ) اس کا کوئی
ہمسرنہیں۔ ٣) نہ اس کی ابتدا ہے اور نہ ہی انتہا۔ ٤) نہ اس کا کوئی باپ ہے نہ ہی
کوئی بیٹا، نہ کوئی بیوی ہے اور نہ ہی اولاد ہے۔ ٥) وہ بے جسم اور بے شکل ہے۔ ٦) نہ
آنکھ اس کا احاطہ کرسکتی ہے۔نہ ہی فکری قوت سے اسے تصور میں لایا جاسکتا ہے۔ ٧) وہ
ان سب سے بڑھ کر ہے جن کے متعلق ہم سوچ سکتے ہیں۔ ٨) وہ ہم سے زیادہ ہمارے نزدیک
ہے۔

آوستا،گتھا اور ینس کے مطابق اہورمزدا کی کئی ایک صفات ہیں جن میں سے چند درج ذیل
ہیں: ١) خالق ٢) بہت قوت،بہت عظمت والا ٣) داتا ”ہدائی” ٤) سخی”سپینٹا”



https://ur.wikipedia.org/wiki/%D8%B1%D9%88%D8%B4%D9%86%DB%8C%D8%B1%D9%88%D8%B2_%D8%A8%DA%86%D8%AA%DB%8C_%D9%88%D9%82%D8%AA

روشنیروز بچتی وقت یا دھوپ بچاؤ وقت (Daylight saving time / DST) کو موسم گرما کا
وقت بھی کہا جاتا ہے جو دنیا کے کئی ممالک میں رائج ہے۔ عام طور پر اس میں بہار،
موسم گرما کے لئے مقامی وقت ایک گھنٹہ آگے بڑھادیا جاتا ہے۔

اس کا خیال 1784ء میں ریاستہائے متحدہ امریکا کے بانیوں میں سے ایک بینجمن فرینکلن
سے پیش کیا۔

اس پر پہلی بار پہلی جنگ عظیم کے دوران جرمنی نے عملدرآمد کیا اور 30 اپریل 1916ء
سے یکم اکتوبر 1916ء کے درمیان پہلی بار گھڑیاں ایک گھنٹہ آگے کی گئیں۔ اس کے فورا
بعد برطانیہ نے 21 مئی سے یکم اکتوبر 1916ء تک اسے اپنایا۔ 19 مارچ 1918ء کو امریکی
کانگریس نے امریکہ میں دھوپ بچاؤ وقت کی منظوری دی۔

پاکستان نے 2002ء میں دھوپ بچاؤ وقت کو آزمایا تاہم پھر اسے کچھ عرصے کے لیے موقوف
کر دیا گیا۔ 15 اپریل 2009ء کو ملک میں ایک مرتبہ پھر اسے آزمایا گیا۔ ابتدائی طور
پر اسے 30 ستمبر تک جاری رہنا تھا لیکن بعد ازاں اس میں ایک ماہ کی توسیع کر کے 31
اکتوبر تک کر دیا گیا۔



https://ur.wikipedia.org/wiki/%D8%B1%D8%AC%D8%A8_%D8%B7%DB%8C%D8%A8_%D8%A7%D8%B1%D8%AF%D9%88%D8%BA%D8%A7%D9%86

رجب طیب اردوغان (ترکی: Recep Tayyip Erdoğan) (پیدائش: 26 فروری 1954ء ) ایک ترک
سیاست دان، استنبول کے سابق ناظم، جمہوریہ ترکی کے سابق وزیر اعظم اور بارہویں
منتخب صدر ہیں۔ رجب28 اگست 2014ء سے صدارت کے منصب پر فائز اور عدالت و ترقی پارٹی
(AKP) کے سربراہ ہیں جو ترک پارلیمان میں اکثریت رکھتی ہے۔

اکتوبر 2009ء میں دورۂ پاکستان کے موقع پر رجب اردوغان کو پاکستان کا اعلی ترین
شہری اعزاز نشان پاکستان سے نوازا گیا۔

علاوہ ازیں جامعہ سینٹ جانز، گرنے امریکن جامعہ، جامعہ سرائیوو، جامعہ فاتح، جامعہ
مال تپہ، جامعہ استنبول اور جامعہ حلب کی جانب سے ڈاکٹریٹ کی اعزازی سند سے بھی
نوازا گیا ہے۔ فروری 2004ء میں جنوبی کوریا کے دار الحکومت سیول اور فروری 2009ء
میں ایران کے دار الحکومت تہران نے رجب اردوغان کو اعزازی شہریت سے بھی نوازا۔

سن 2008ء میں غزہ پٹی پر اسرائیل کے حملے کے بعد رجب طیب اردوغان کے زیرقیادت ترک
حکومت نے اپنے قدیم حلیف اسرائیل کے خلاف سخت رد عمل کا اظہار کیا، اور اس پر سخت
احتجاج کیا۔ ترکی کا احتجاج یہیں نہیں رکا بلکہ اس حملے کے فوری بعد ڈاؤس عالمی
اقتصادی فورم میں ترک رجب طیب اردوغان کی جانب سے اسرائیلی صدر شمعون پیریز کے ساتھ
دوٹوک اور برملا اسرائیلی جرائم کی تفصیلات بیان کرنے کے بعد ڈاؤس فورم کے اجلاس کے
کنویئر کیک جانب سے انہیں وقت نہ دینے پر رجب طیب اردوغان نے فورم کے اجلاس کا
بائیکاٹ کیا اور فوری طور پر وہاں سے لوٹ گئے ۔ اس واقعہ نے انہیں عرب اور عالم
اسلام میں ہیرو بنادیا اور ترکی پہنچنے پر فرزندان ترکی نے اپنے ہیرو سرپرست کا
نہایت شاندار استقبال کیا۔



https://ur.wikipedia.org/wiki/%D8%AE%D9%88%D8%B4%D8%AD%D8%A7%D9%84_%D8%AE%D8%A7%D9%86_%D8%AE%D9%B9%DA%A9

پشتون جنگجو ہیرو٫ شاعر اور فلسفی خوشحال خان خٹک نور الدین اکبر کے زمانے میں
سرائے اکوڑ کے علاقے میں شھباز خان کے گھر میں سال ۱۰۲۲ ء (کے مئی یا جون کے مہینے)
میں پیدا ہوئے۔باپ شہباز خان قبیلہ خٹک کا سردار اور مغلوں کی جانب سے علاقے کا
جاگیردار(خان) تھا اور یہ خانی ان کو باپ دادا سے میراث میں ملی تھی۔ خوشحال خان
تلواروں کے سائے میں پیدا ہوئے اور تلواروں کے سائے میں بڑے ہوئے۔ ان کی قسمت میں
ایک بہت بڑا شاعر، ادیب اور عالم بننا لکھا گیا تھا۔ اگرچہ کچھ عرصہ درس و تدریس کی
محفل میں بیٹھے تھے لیکن ان کی علم کا زیادہ تر حصہ ذاتی مطالعے، مشاھدے اور تجربے
سے حاصل ہوا تھا۔ شکار کے شوق نے انہیں باقاعدہ پڑھائی کرنے کو نہیں چھوڑا مگر علم
کے شوق کی وجہ سے انہوں نے اتنی ساری کتابوں کا مطالعہ کرایا کہ بعد میں انہوں نے
عربی فقہ کی مشہور اور مثتند کتاب ھدایہ کا پشتو زبان میں ترجمہ کیا اور اسی وجہ سے
ان کا شمار علماء میں ہوتا ہے۔ اوائل عمر میں یوسف زئی قبیلے کے اکثر معرکوں میں
شریک رہا۔ 1651ء میں باپ کے مرنے پر27 سال کی عمر میں اپنے قبیلے کا سردار بنا۔
شروع سے ہی مغلوں کے وفادار تھے اور ٱپکا لشکر مغل فوج میں ھر اول دستے کی حیثیت
رکھتا تھا اور آپ نے مغلوں کی بہت خدمت کی۔ اورنگزیب عالمگیر کے زمانے میں اس کے
ایک صوبیدار نے اس کو کسی دشمن کے کہنے پر خوشحال خان سے بد ظن کر دیا حتٰی کہ اسے
گرفتار کر لیا گیا اور وہ تین چار برس دہلی اور رنتھمبور کے قلعوں میں قید رہا۔
اپنے خلاف اورنگزیب کی ان شکایتوں اور قید و بند کی صعوبتوں کو خوشحال خان خٹک ایک
جگہ اپنی شاعری ميں اسطرح بلاوجہ قرار ديتے ھيں -

”اگرچہ ميں مغلوں کے نمک کاپروردہ ہوں- ليکن اورنگ (زيب) کے ہاتھوں بہت غضبناک ہوں-
ناحق چند سال تک مجھے زندان کيا- خدا جانتا ہے کہ ميں نے کوئی گناہ نہيں کيا- ميں
نے افغان قوم کی ننگ و ناموس کی خاطر اپنی کمر سے تلوار باندھ لی ہے- میں زمانے
بھرکا غيرت مند خوشحال خان خٹک ہوں-“ پھر رہا ہو کر وطن واپس آیا۔ دل میں مغلوں کے
خلاف انتقام کی آگ بھڑک رہی تھی۔ یوسف زئی اور آفريدی قبیلے کے ساتھ مل کر شاہی
فوجوں پر کئی حملے کیے اور اکثر معرکوں میں مغل افواج کو زک پہنچائی۔ ويسے تو ساری
زندگی جنگ و جدل اور افغان قوم کوايک کرنے کی کوشش ميں گزاری تاھم اس کا آخری زمانہ
بڑی مصیبت اور پریشانی میں گزار ۔ اپنی زندگی کے اس پہلوکے بارے ميں ايک جگہ لکتھے
ہيں- ”لايو غم لا زنے لاڑ نۂ وی چی بل راشی، لکہ زۂ پہ ورز پيدا د شور و شر يم“
”ابھی ايک غم سے چٹھکارا نھيں پاتا کہ دوسرا آ موجود ہوتا ہے٫ جيسے کہ ميں بروز شور
و شر پيدا ہوا ہوں-“ اس نے تقریباً پنتالیس ہزار اشعار اپنی یادگارميں چھوڑے ہیں۔
200 سے زائد کتابيں ان سے منسوب ہيں- جن ميں سے زیادہ تر نا پيد ہيں- موجود کتابوں
ميں سے قابل ذکر باز نامہ، فضل نامہ، دستار نامہ اور فرح نامہ شامل ھيں-ان کی شاعری
ميں تغزل سے بڑھ کر واقعاتی رنگ ہے۔ بیشتر رجزیہ اشعار ہیں۔ وہ بيک وقت صاحب تيغ و
قلم، شاعر و فلسفی، افغان قوم کے راہ نما و حکيم، خودی و غيرت کے علمبر دارر و
پاسدارتھے-

پشتو ادب میں خوشحال خان خٹک سب سے زیادہ ہمہ گیر شخصیت ہیں۔ خوشحال خان شاعر بھی
تھے، ادیب بھی تھے، امیر بھی تھے اور فقیر بھی، انہیں تلوار اور ڈھال سے بھی عشق
تھا اور سر و ساز کے ساتھ بھی لگاؤ تھا۔ وہ کتابوں کے صفحات پر بھی خطاطی کرتے تھے
اور شکار کے میدان میں بھی ثانی نہیں رکھتے تھے۔ غرض زندگی کا کوئی ایسا رخ نہیں ہے
جس میں انہوں نے طبع آزمائی نہیں کی ہو اور ادب کی کوئی ایسی شاخ نہیں ہے جس میں
انہوں نے پشتو زبان کو دوسری زبانوں کے ساتھ ہم پلہ کھڑا نہیں کیا ہو بلکہ سچ تو یہ
ہے کہ پشتو زبان پر خوشحال بابا کا جتنا احسان ہے اتنا کسی دوسرے شخص کا نہیں ہے۔

یہ عظیم پشتون ۱۳ سال کی عمر سے لے کر آخر عمر تک جنگوں میں مصروف رہے۔ اور آخر
کاریہ صاحب تلوار اور قلم خیبر پختونخوا کے قبائیلی علاقے تیراہ میں ڈمبری کے مقام
پر ۲۰ فروری سال ۱۶۸۹ ء (بمطابق ۲۸ ربیع الثانی ۱۱۰۰ ھجری) کو جمعے کے دن مسافری کی
حالت میں اللہ کو پیارے ہو گئے۔



https://ur.wikipedia.org/wiki/%D8%AE%D8%B7_%D8%A7%D8%B3%D8%AA%D9%88%D8%A7

خط استوا (Equator) گلوب یا دنیا کے نقشے پر اسکے بالکل درمیان سے کھینچا گیا ایک
فرضی خط یا لکیر ہے۔ یہ خط ہماری دنیا کو شمال اور جنوب کی طرف بالکل دو حصوں میں
تقسیم کر دیتا ہے۔ استوا عربی زبان میں برابر کو کہتے ہیں۔ خط استوا اور اسکے آس
پاس کے علاقے زمین کے بالکل وسط میں ہونے کی وجہ سے خاص طرح کے موسم میں رہتے ہیں۔

خط استوا کے علاقہ میں زیادہ نمی ہونے کی وجہ آس پاس کے علاقوں کی نمی کا کھنچ کر
خط استوا کے علاقوں کی طرف آ جانا ہے۔ چنانچہ خط استوا کے اوپر اور نیچے دونوں طرف
کے علاقے نمی کی قلت کا شکار ہیں اور وہاں بڑے بڑے صحرا وجود میں آگۓ ہیں۔ مثلا
صحراۓ اعظم، ربع الخالی، تھل، تھر، کالاہاری، صحرائے آسٹریلیا اور ایٹاکاما وغیرہ۔



https://ur.wikipedia.org/wiki/%D8%AC%D9%88%DB%81%D8%B1%DB%8C_%DB%81%D8%AA%DA%BE%DB%8C%D8%A7%D8%B1

نویاتی اسلحہ یا نویاتی ہتھیار (nuclear weapon) جس کو عام طور پر جوہری اسلحہ یا
جوہری ہتھیار بھی کہا جاتا ہے ، ایک ایسا اسلحہ ہے کہ جو اپنی تباہ کاری کی صلاحیت
یا طاقت ، انشقاق (fission) یا اتحاد (fusion) جیسے مرکزی تعاملات (نیوکلیئر ری
ایکشنز) سے حاصل کرتا ہے۔ اور انشقاق اور ائتلاف (اتحاد) جیسے مرکزی طبیعیاتی عوامل
سے توانائی اخذ کرنے کی وجہ سے ہی ایک چھوٹے سے مرکزی اسلحہ کا محصول (یعنی اس سے
نکلنے والی توانائی یا yield) ، ایک بہت بڑے روائتی قـنبلہ (bomb) کے مقابلے میں
واضع طور پر زیادہ ہوتی ہے، اور ایسا صرف ایک قنبلہ یا بم ہی تمام کا تمام شہر غارت
کرنے کی طاقت رکھتا ہے۔

پوری انسانی تاریخ المحارب اور اشرف المخلوقات کی خون آشامی و درندگی کے تمام تر
نوشتہ جات میں مرکزی اسلحہ صرف اور صرف دو بار ہی استعمال ہوا ہے (کم از کم کھلی
شہادت کے ساتھ دو بار ہی کہ سکتے ہیں) ، جب جنگ عظیم دوم میں امریکہ کی جانب سے
جاپان کے دو شہروں پر مرکزی قنبلہ (ایٹم بم) گرایا گیا۔ پہلا یورینیم پرمنحصر قنبلہ
6 اگست 1945 کو جاپانی شہر ہیروشیما پر گرایا گیا اور اسکا خوبصورت نام لٹل بوائے
تجویز کیا گیا، جبکہ دوسرا اسکے تین روز بعد دوسرے جاپانی شہر ناگاساکی پر نازل ہوا
جس کا نام فیٹ مین تھا اور یہ پلوٹونیم پر منحصر قنبلہ تھا۔ اس مہلک اور مہیب اسلحہ
کے استعمال نے 100000 سے 200000 انسانوں کو تو آن کی آن میں ہی فنا کردیا ، اور بعد
میں اس تعداد میں مزید ہلاکتوں نے اضافہ کیا ، عرصہ تک معذور اور سرطان زدہ لٹل
بوائے پیدا ہوتے رہے۔ مضحکہ خیز بات یہ ہے کہ اسکے استعمال کے عرصہ بعد آج بھی بحث
جاری ہے کہ اسکا استعمال برحق تھا کہ ناحق، ایک طبقہ کہتا ہے کہ یہ استعمال غلط تھا
اور دوسرا یہ انکشاف کرتا ہے کہ یہ استعمال برحق تھا اور اسکی وجہ سے جنگ بند ہوگئی
اور دونوں اطراف ہلاکتیں بھی تھم گئیں۔ اس بحث پر مزید تفصیل کے لیے ہیروشیما و
ناگاساکی پر جوہری اسلحہ نامی صفحہ مخصوص ہے۔

اسکے علاوہ بھی مرکزی اسلحہ کی کئی اقسام ہیں ۔ مثلا جلا دار انشقاقی اسلحہ
(boosted fission weapon)، جس کی تباہ کاری کی صلاحیت چھوٹے پیمانے کے ایتلاف سے ہی
جلا پاتی ہے مگر یہ ہائیڈروجن بم سے الگ حیثیت رکھتا ہے۔ کچھ مرکزی اسلحے کسی خاص
مقصد کو حاصل کرنے کے لیے بھی طرحبند یا ڈیزائن کیے جاتے ہیں مثلا نیوٹرون بم، جو
پھٹتے وقب دھماکا تو نسبتا کم کرتا ہے مگر تابکاری بے پناہ خارج کرتا ہے جو اسکی
ہلاکت خیزی میں چار چاند لگا دیتی ہے۔ کچھ مرکزی بم ایسے بناۓ جاتے ہیں کہ جن میں
انکی تابکاری کو خاص طریقے پر کنٹرول کرنے کی فنکاری کی جاتی ہے ، انکے گرد خاص قسم
کی دھاتوں (مثلا کوبالٹ یا سونے) کے غلاف چڑھاۓ جاتے ہیں جس کی وجہ سے ان سے نکلنے
والی نیوٹرون تابکاری کو کئی گنا بڑھایا جاسکتا ہے ، ایسے بموں کو سالٹد بم کہا
جاتا ہے۔ اوپر کے بیان سے یہ اندازا لگایا جاسکتا ہے کہ طرحبندی مرکزی اسلحہ
(Nuclear weapon design) کی زیادہ تر فنکاری ان سے نکلنے والی تابکاری کو کنٹرول
کرنے سے حاصل کی جاتی ہے اسکے علاوہ انکی جسامت اور وزن کم اور تباہی زیادہ کرنے پر
تحقیق کی جاتی ہے۔

جوہری یا مرکزی حکمت عملی میں جنگ کرنے اور جنگ نہ کرنے کے مقاصد پر تحقیق کی جاتی
ہے۔ جوہری یا مرکزی طاقت رکھنے والے کسی دوسرے ملک کی جانب سے مرکزی حملہ کو روکنے
کی خاطر اس کو دھمکانے کے لیے اپنی جوہری یا مرکزی طاقت کا مظاہرہ کرنا مرکزی رد
حرب یا دفع حرب (nuclear deterrence) کہلاتا ہے۔ رد حرب میں پہلا مقصد یہ ہوتا ہے
کہ ہمیشہ جوابی حملہ کی صلاحیت کو برقرار رکھا جاۓ ، یعنی اگر کوئی آپکے ملک پر
جوہری یا مرکزی حملہ کرتا ہے تو آپ کو اپنے جوہری ہتھیاروں سے اس پر جوابی کارروائی
کرنا ہوگی۔ ابتدائی حملے (first strike) کے اختیار کو استعمال کرنے پر بھی غور کیا
جاتا ہے اور اس کو اسی وقت مناسب سمجھا جاتا ہے کہ جب کارروائی کرنے والا اس قدر
صلاحیت اور طاقت رکھتا ہو کہ وہ مخالف ملک کی جوہری طاقت کو اسے استعمال کرنے کی
نوبت آنے سے قبل ہی مفلوج کردے۔ سرد جنگ کے دوران ، جوہری ہتھیاروں کے حامل ممالک
کے لائحہ عمل کے تشکیل کاروں اور حربی نظریہ سازوں نے اس بات پر بہت تحقیق کی کہ
ایسی کون سی حکمت عملیاں اختیار کی جائیں کہ جن سے جوہری حملہ سے ہمیشہ کے لیے بچا
جاسکے ۔

جوہری یا مرکزی ہتھیاروں کی اقسام کے لحاظ سے انکو پہنچانے والے ذرائع بھی مختلف
اختیار کیے جاتے ہیں جو اس بات کو یقینی بناتے ہیں کہ گراۓ یا پھنکے جانے والے
مرکزی ہتھیاروں کے کا توڑ نہ کیا جاسکے اور انکے خلاف کوئی پیشگی بچاؤ
(pre-emptive) کا اسلحہ چلانا بھی ناممکن نہیں تو مشکل تر ضرور ہو۔



https://ur.wikipedia.org/wiki/%D8%AA%D9%81%D8%B3%DB%8C%D8%B1_%D9%82%D8%B1%D8%A2%D9%86

لفظ تفسیر عربی زبان کا لفظ ہے جس کا مادہ فسر ہے۔ یہ باب تفعیل کا مصدر ہے اس کے
معنی ہیں واضح کرنا، کھول کر بیان کرنا، وضاحت کرنا، مراد بتانا اور بے حجاب کرنا
کے ہیں۔ اسلامی اصطلاح میں مسلمان قرآن کی تشریح و وضاحت کے علم کو تفسیر کہتے ہیں
اور تفسیر کرنے والے کو مفسر۔ ایک عربی روۓ خط لغت میں [ لفظ فسر] کا اندراج۔ اسی
عربی لفظ فسر سے ، اردو زبان میں ، تفسیر کے ساتھ ساتھ ديگر متعلقہ الفاظ بھی بناۓ
جاتے ہیں جیسے؛ مُفسَر ، مُفَسِّر اور مُفَسّر وغیرہ ایک اردو لغت میں [ مُفسَر]، [
مُفَسِّر] اور [ مُفَسّــَر] کا اندراج۔ ۔ تفسیر کی جمع تفاسیر کی جاتی ہے اور مفسر
کی جمع مفسرین آتی ہے۔

تفسیر کا مادہ ف-س-ر=فسر ہے اور اس مادہ سے جو الفاظ بنتے ہیں۔ ان سے بالعموم شرح و
ایضاح کے معنی شامل ہوتے ہیں۔ چنانچہ فَسّرَ (ماضی) کے مصدری معنی ہیں: واضح کرنا،
تشریح کرنا، مراد بتانا، پردا ہٹانا۔ جبکہ اسی سے تفسیر ہے کیونکہ اس میں بھی عبارت
کھول کر معانی کی وضاحت کی جاتی ہے۔

وہ علم جس سے قرآن کو سمجھا جاتا ہے۔ اس علم سے قرآن کے معانی کا بیان، اس کے
استخراج کا بیان، اس کے احکام کا استخراج معلوم کیا جاتا ہے۔اور اس سلسلے میں لغت،
نحو، صرف، معانی و بیان وغیرہ سے مدد لی جاتی ہے۔ اس میں اسباب نزول ، ناسخ و منسوخ
سے بھی مدد لی جاتی ہے۔ علامہ امبہانی کہتے ہیں: تفسیر اصطلاح علماء میں قرآن کریم
کے معانی اور اس کی مراد کو واضح کرنے اور بیان کرنے کو کہتے ہیں، خواہ باعتبار حل
الفاظ مشکل ہو یا باعتبار معنی ظاہر ہو یا خفی اور تاویل کلام تام اور جملوں کا
مفہوم متعین کرنے کو کہتے ہیں۔ امام ماتریدی کے نزدیک: تفسیر اس یقین کا نام ہے کہ
لفظ سے یہی مراد اور اس قدر یقین ہو کہ خدا کو شاہد ٹھہرا کر کہا جائے کا خدا نے
یہی مراد لیا ہے۔ اور تاویل یہ ہے کہ چند احتمالات میں سے کسی ایک کو یقین اور
شہادت الہی کے بغیر ترجیح دی جائے۔ امام ابو نصر القشیری کہتے ہیں کہ تفسیر موقوف
ہے سماع اور اتباع نبی کریم صلی اللہ علیہ و آلہ وسلم پر۔علامہ ابو طالب شعلبی کہتے
ہیں: تفسیر کےمعنی لفظ کی وضع کا بیان کر دینا ہے، خواہ وہ حقیقت ہویا مجاز، مثلا
صراط کے معنی راستہ، صیب کے معنی بارش، اور کفر کے معنی انکار۔

علامہ زرکشی نے اس کی مختصر تعریف یوں نقل کی ہے: "ھُوَعِلْمٌ یُعْرَفُ بِہٖ فَھْمُ
کِتَابِ اللہِ الْمُنَزَّلِ عَلیٰ نَبِیِّہَ مُحَمَّدٍ صَلَّى اللَّهُ عَلَيْهِ
وَسَلَّمَ وَبَیَانُ مَعَانِیْہِ وَاسْتَخْرَاج أَحْکَامِہٖ وَحِکَمِہٖ"۔ وہ ایسا
علم ہے جس سے قرآن کریم کی سمجھ حاصل ہو اور اس کے معانی کی وضاحت اور اس کے احکام
اور حکمتوں کو نکالا جاسکے. علامہ آلوسی تعریف میں مزید عموم پیدا کرتے ہوئے لکھتے
ہیں: "ھُوَعِلْمٌ يُبْحَثُ فِيْهِ عَنْ كَيْفِيَّةِ النُّطْقِ بِأَلْفَاظِ
الْقُرْآنِ، وَمَدْلُوْلَاتِهَا، وَأَحْكَامِهَا الْإِفْرَادِيَّةِ
وَالتَّرْكِيْبِيَّةِ، وَمَعَانِيْهَا الَّتِيْ تُحْمَلُ عَلَيْهَا حَالَۃِ
التَّرْكِيْبِ، وَتَتِمَّاتُ لِذَلِك"۔ وہ علم ہے کہ جس میں قرآن کریم کے الفاظ کی
ادائیگی کے طریقے اور ان کے مفہوم اور ان کے افرادی اور ترکیبی احکام اور اُن معانی
سے بحث کی جاتی ہو جو ان الفاظ سے جوڑنے کی حالت میں مراد لیے جاتے ہیں اور ان
معانی کا تکملہ جو ناسخ و منسوخ اور شان نزول اور غیرواضح مضمون کی وضاحت میں بیان
کیا جائے۔

غور فرمائیے اس مختصر سے جملے کی تشریح و تفصیل میں پورا علم الابدان (Physiology)
اور پورا علمِ نفسیات (Psychology) سماجاتا ہے اس کے باوجود یہ نہیں کہا جاسکتا کہ
اللہ تعالیٰ نے اس آیت میں اپنی تخلیقی حکمت بالغہ کے جن اسرار کی طرف اشارہ فرمایا
ہے وہ سب پورے ہوگئے ہیں؛ چنانچہ تفسیر کے اس ذیلی جز میں عقل و تدبر، تجربات و
مشاہدات کے ذریعے انتہائی متنوع مضامین شامل ہیں ۔

کہ شرک ظلم عظیم ہے۔ یعنی آیت بالا میں ایمان کے ساتھ جس ظلم کا تذکرہ آیا ہے وہاں
ظلم سے مراد شرک ہے۔

سورۂ بقرہ کی آیت شریفہ: "وَکُلُوْا وَاشْرَبُوْا حَتّٰى یَتَبَیَّنَ لَکُمُ
الْخَیْطُ الْاَبْیَضُ مِنَ الْخَیْطِ الْاَسْوَدِ مِنَ الْفَجْرِ"۔(البقرۃ:187)
اور اس وقت تک کھاؤ پیو جب تک صبح کی سفید دھاری سیاہ دھاری سے ممتاز ہوکرتم پر
واضح (نہ) ہوجائے۔ آپ صلی اللہ علیہ وسلم نے خیط ابیض اور خیط اسود کی مراد کو اپنے
ارشاد مبارک سے واضح فرمایا : " إِنَّمَا ذَلِكَ سَوَادُ اللَّيْلِ وَبَيَاضُ
النَّهَار"۔ کہ خیط ابیض سے مراد صبح صادق اور خیط اسود سے مراد صبح کاذب ہے۔

ظاہر ہے کہ اس آیت سے زانیہ اور زانی کی سزامیں سو کوڑے مارنے کاذکر ہے، اس میں
شادی شدہ اور غیرشادی شدہ کا کوئی فرق نہیں کیا گیا؛اس کی تفسیر احادیثِ پاک سے
واضح ہوتی ہے کہ غیر شادی شدہ کو کوڑوں کی سزا دی جائے گی جیسا کے بخاری شریف میں
ہے: "عَنْ زَيْدِ بْنِ خَالِدٍ رَضِيَ اللَّهُ عَنْهُ عَنْ رَسُولِ اللَّهِ صَلَّى
اللَّهُ عَلَيْهِ وَسَلَّمَ أَنَّهُ أَمَرَ فِيمَنْ زَنَى وَلَمْ يُحْصَنْ بِجَلْدِ
مِائَةٍ وَتَغْرِيبِ عَامٍ"۔

اور شادی شدہ مرد وعورت کو سنگسار کیا جائے گا: "الشَّيْخُ وَالشَّيْخَةُ
إِذَازَنَيَا فَارُجُمُوهُمَا أَلْبَتَّةَ، رَجَمَ رَسُوْلُ اللهِ صَلَّى اللَّهُ
عَلَيْهِ وَسَلَّمَ وَرَجَمْنَا بَعْدَهٗ"۔ شادی شدہ مرد وعورت جب زنا کے مرتکب ہوں
تو ان کو رجم کرو، یعنی سنگسار کردو ،راوی کہتے ہیں کہ خود حضور ﷺ نے اپنی زندگی
میں ایسی سزادی ہے اور بعد میں ہم نے بھی ایسی سزا دی ہے۔

نہ کہ ان لوگوں کے راستے پر جن پر غضب نازل ہوا ہےاور نہ ان کے راستے کی جو بھٹکے
ہوئے ہیں۔ قرآن پاک میں المغضوب اور الضال کا مصداق متعین نہیں کیا گیا ہے ؛لیکن ان
دونوں کا مصداق متعین کرتے ہوئےحضور اکرم صلی اللہ علیہ وسلم نے ارشاد فرمایا:
"إِنَّ الْمَغْضُوبِ عَلَيْهِمْ أَلْيَهُوْدُ وَإِنَّ الضَّالِّيْنَ النَّصَارَىٰ"۔
جن پر غضب نازل ہوا اس سے مراد یہود ہیں اور جو راستے سے بھٹکے ہوئے ہیں اس سے مراد
نصاری ہیں۔ اس طرح کی بے شمار مثالیں کتب احادیث میں بکثرت موجود ہیں اور اس نقطۂ
نظر سے بھی کئی تفاسیر لکھی گئی ہیں ،اُن میں سے چند تفاسیر یہ ہیں ۔

حضرات صحابہ چونکہ بجا طور پر خیر امت کہلانے کے مستحق ہیں جنہوں نے رسول اکرم صلی
اللہ علیہ وسلم سے براہ راست قرآن کریم کی تعلیم وتربیت حاصل کی ،ان میں سے بعض وہ
ہیں جو اپنی پوری زندگی اس کام کے لیے وقف کردیں کہ قرآن کریم اوراس کی تفسیر
وتاویل کو بلاواسطہ آپ صلی اللہ علیہ وسلم سے حاصل کریں ،اہل زبان ہونے کے باوجود
ان کو صرف زبان دانی پر بھروسا نہ تھا؛ چنانچہ بعضے صحابہ نے آپ صلی اللہ علیہ وسلم
سے سبقاً سبقاً قرآن کریم کو پڑھا، مشہور تابعی ابوعبدالرحمن سلمی فرماتے ہیں:
"حَدَّثَنَا الَّذِيْنَ كَانُوْا يَقْرَؤَوْنَ الْقُرَآنَ كَعُثْمَانَ بْنِ
عَفَّانَ وَعَبْدِ اللّٰهِ بْنِ مَسْعُوْدٍ وَغَيْرِهِمَا أَنَّهُمْ كَانُوْا إِذَا
تَعَلَّمُوْا مِنَ النَّبِيِّﷺ عَشَرَ آيَاتِ لَمْ يَتَجَاوَزُوْهَا حَتَّى
يَعْلَمُوْا مَافِيْهَا مِنَ الْعِلْمِ وَالْعَمَلِ"۔

یہ ہے حضرات صحابہ کا براہ راست آپ صلی اللہ علیہ وسلم سے تعلیم وتربیت کا سیکھنا
کہ جتنا سیکھتے اتنا عمل کا بھی اہتمام فرماتےشاید اسی وجہ سے مسند احمد میں انس کا
یہ اثرمنقول ہے: "كَانَ الرَّجُلُ إِذَاقَرَأ الْبَقَرَةَ وَآلَ عِمْرَانَ جَدَّ
فِيْنَا"۔ یعنی جب کوئی شخص سورۃ بقرہ وآل عمران کو پڑھ لیتا تووہ ہماری نظروں میں
بہت ہی عزت والا سمجھا جاتا اور موطا مالک کی روایت میں ہے: "أَنَّ عَبْدَ اللَّهِ
بْنَ عُمَرَ مَكَثَ عَلَى سُورَةِ الْبَقَرَةِ ثَمَانِيَ سِنِينَ يَتَعَلَّمُهَا"۔
عبداللہ ابنِ عمر کو سورۂ بقرہ یاد کرنے میں آٹھ سال لگے۔ یہاں سوال یہ پیدا ہوتا
ہے کہ کیا ابن عمر اتنے کمزور ذہن والے تھے کہ سورۂ بقرہ یاد کرنے میں آٹھ سال
لگے،جبکہ موجودہ دور میں کمزور سے کمزور طالب علم اتنے عرصہ سے کم میں پورا قرآن
کریم حفظ کرلیتا ہے،دراصل بات یہ تھی کہ آٹھ سال کی مدت ابن عمر کو سورۂ بقرہ کے
الفاظ اور اسکی تفسیر وتاویل اور اسکے متعلقات کے ساتھ حاصل کرنے میں لگی،اسکی
تائید ابن مسعود کے اس اثر سے ہوتی ہے جس کو ابن کثیر نے نقل کیا ہے: "والذي لا إله
غيره، ما نزلت آية من ، كتاب الله إلا وأنا أعلم فيمن نزلت؟ وأين نزلت؟ ولو أعلم
أحد اأعلم بکتاب اللہ منی تنالہ المطایا لاتیتہ"۔

ایک دفعہ ابن عمرؓ کی خدمت میں ایک شخص حاضر ہوا اور درج ذیل آیت کی تفسیر دریافت
کی: "أَوَلَمْ يَرَ الَّذِينَ كَفَرُوا أَنَّ السَّمَاوَاتِ وَالْأَرْضَ كَانَتَا
رَتْقًا فَفَتَقْنَاهُمَا"۔(الانبیاء:30) کیا کفار نے دیکھا نہیں کہ آسمان وزمین
بند تھے پھر ہم نے ان کو کھول دیا۔ ابن عمرنے اس سے فرمایا کہ تم ابن عباس کے پاس
جاؤ اور ان سے اس کی تفسیر معلوم کرو اور وہ جو تفسیر بتائیں وہ مجھے بھی بتاتے
جانا،وہ شخص ابن عباس سے پاس پہنچااور درج بالا آیت کی تفسیر پوچھی تو آپ ﷺ نے
فرمایا کہ: آسمان خشک تھے ان سے بارش نہیں ہوتی تھی اور زمین بانجھ تھی اس سے کچھ
اُگتا نہیں تھا،بارش کے طفیل یہ پودے اگانے لگی؛گویا آسمان کا فتق(پھٹنا)بارش کے
ساتھ ہے اور زمین کا پھل پودے اگانے سے ۔ اس شخص نے ابن عمر کو جب یہ تفسیر بتائی
تو انہوں نے فرمایا کہ اللہ تعالی کی جانب سے ان کو خصوصی علم عطا ہوا ہے۔

کوئی بھی اس کا شافی جواب نہ دے سکے، ابن عباس نے عرض کیا کہ میرے دل میں ایک بات
آرہی ہے ، عمر نے فرمایا کہ آپ بلا جھجک برملا بیان کیجیے،ابن عباس نے فرمایا:
"اللہ تعالی نے اس آیت میں ایک مثال بیان کی ہے فرمایا :کیا تم میں سے کوئی شخص اس
بات کو پسند کرتا ہے کہ عمر بھر نیکی کا کام کرتا رہےاور جب اس کا آخری وقت آئےجب
کے نیکیوں کی اسے زیادہ ضرورت ہوتو بُرا کام کرکے سب نیکیوں کو برباد کردے"۔ ایک
اہم بات اس بارے میں اہل اصول نے بتلائی ہے کہ جن صحابہ کے تفسیری اقوال میں صحیح
وسقیم ہر طرح کی روایتیں ملتی ہیں تو ان اقوال کی بنیاد پر کوئی فیصلہ کئے جانے سے
پہلے اصول ِحدیث کے اعتبار سے انکی جانچ ضروری ہے۔ 2۔ نیز دوسرے یہ کہ حضرات صحابہ
کے اقوال تفسیر اسی وقت حجت ،دلیل سمجھے جائیں گےجبکہ آپﷺ سے آیت شریفہ کی کوئی
صریح تفسیر مستند طورپر ثابت نہ ہو؛چنانچہ اگر آپ ﷺ سے تفسیر منقول ہو تو پھر صحابہ
سے اقوال محض اس تفسیر کی تائید شمار کئے جائنگے اور اگر آپ ﷺ کے معارض کوئی قول
صحابی ہوتو اس کو قبول نہ کیا جائےگا۔ 3۔تیسرے یہ کہ صحابہ کے اقوال تفسیر میں اگر
تعارض اور ٹکراؤ ہو تو جہاں تک ہوسکے انکے اقوال میں مطابقت پیداکی جائیگی اگر
مطابقت نہ ہوسکے تو پھر مجتہد کو اس بات کا اختیار ہوگا کہ دلائل کی روشنی میں جس
صحابی رضی اللہ عنہ کا قول مضبوط ہے اس کو اختیار کرلے۔ اس موضوع پر مستقل کتاب،
تنویرالمقباس فی / تفسیر ابن عباس]"ہے اور اس کے علاوہ دیگر کتب تفاسیر میں صحابہ
کی تفسیری روایات مذکور ہیں۔

واضح ہونا چاہئے کہ تابعین سے مراد تمام ہی تابعین نہیں ہیں؛ بلکہ وہ حضرات تابعین
جنہوں نے حضرات صحابہ کی صحبت اٹھائی ہواور انکی صحبت سے علمی استفادہ کیا ہو، اہل
علم میں اس بات پربھی اختلاف ہے کہ تفسیر قرآن کے بارے میں اقوال تابعین حجت ہیں یا
نہیں،اس معاملہ میں علامہ ابن کثیر نے بہت ہی معتدل بات لکھی ہے کہ اگر کوئی تابعی
کسی صحابی سے تفسیر نقل کررہے ہوں تو اس کا حکم صحابی کی تفسیر جیسا ہوگا اور اگر
خود تابعی اپنا قول بیان کریں تو دیکھا جائےگا کہ دوسرے کسی تابعی کا قول ان کے
خلاف تو نہیں اگر خلاف میں کوئی قول ہو تو پھر اس تابعی کے قول کو حجت نہیں قرار
دیا جائےگا؛ بلکہ ایسی آیات کی تفسیر کے لیے قرآن کی دوسری آیتیں احادیث نبویہ
آثارصحابہ اورلغت عرب جیسے دوسرے دلائل پر غور کرکے فیصلہ کیا جائےگا،ہاں اگر
تابعین کے درمیان کوئی اختلاف نہ ہوتو ان کے تفسیری اقوال کو بلاشبہ حجت اورواجب
الاتباع قراردیا جائے گا۔

اور جولوگ قدیم ہیں سب سے پہلے ہجرت کرنے والے اور مددکرنے والے اور جو ان کے
پیروہوئے نیکی کے ساتھ اللہ تعالی راضی ہوا ان سے اور وہ راضی ہوئے اس سے اور اللہ
نے تیار کررکھا ہے ان کے واسطے ایسے باغات کہ بہتی ہیں ان کے نیچے نہریں رہا کریں
ان میں وہ ہمیشہ یہی ہے بڑی کامیابی۔ اس آیت شریفہ میں حضرات صحابہ کے مختلف درجاتِ
فضیلت بیان کئے گئے ہیں ایک سابقین اولین کا،دوسرے انکے بعد والوں کا ،اب سابقین
اولین کون ہیں ،اس میں مفسرین کے مختلف اقوال نقل کئے جاتے ہیں،کبار تابعین سعید بن
المسیب ،ابن سیرین اور قتادہ کا یہ قول ہے کہ اس سے مراد وہ صحابہ ہیں جنہوں نے
دونوں قبلوں کی طرف منہ کرکے نماز پڑھی اور عطاء بن ابی رباح کا یہ قول ہے کہ
سابقین اولین سے مرادبدرمیں شریک ہونے والےصحابہ ہیں اورشعبی نے فرمایا کہ وہ جو
حدیبیہ کے موقع پر بیعت رضوان میں شامل رہے۔

آیت میں ایک لفظ "أَلسَّائِحُوْنَ" آیا ہے، جس کا مطلب جمہور مفسرین کے
ہاں"صَائِمُوْنَ"یعنی روزہ دار مراد ہیں اور عبداللہ بن عباس نے فرمایا کہ قرآن میں
جہاں کہیں بھی سائحین کا لفظ آیا ہے وہاں صائمین مراد ہیں، عکرمہ جو کبارِ تابعین
میں سے ہیں انہوں نے کہا سیاحت کرنے والوں سے مرادطالب علم ہیں جو علم کی طلب میں
ملکوں میں پھرتے ہیں۔

صدقات تو صرف غریبوں کے لیے ہیں..الخ۔ اس آیت کی تفسیر میں مفسرین نے غنی اور فقیر
کے درمیان فرق کو واضح کیا ہے،غنی سے متعلق امام ابو حنیفہ نے فرمایا کہ غنی وہ شخص
ہے جس کے پاس اصلی ضرورتوں کو پورا کرنے کے بعد بقدر نصاب زکوۃ مال باقی رہے۔ عام
مفسرین نے امام ابو حنیفہ کے ذکر کردہ تعریف غنی کو اپنی تفاسیر میں بلا کسی نکیر
کے ذکر فرمایا ہے۔

اس موضوع پر بھی بہت سی تفاسیرلکھی گئی ہیں؛ چنانچہ علامہ نیشاپوری کی تفسیر"غرائب
القرآن اور رغائب الفرقان" قابل ذکر ہے اور علامہ نسفی کی مدارک التزیل بھی قابل
ذکر ہے اور علامہ آلوسی کی روح المعانی بھی ایک وقیع تفسیر ہے۔ نیز اردو تفاسیر میں
مفتی محمد شفیع صاحب کی تفسیر معارف القرآن بھی اہم تفاسیر میں سے ایک ہے۔

لغت عرب کو تفسیر کا ماخذ ماننے میں اگرچہ اہل علم کے یہاں اختلاف ہے، جیسے کہ امام
محمد نے لغۃ عرب سے قرآن کی تفسیر کو مکروہ قراردیا ہے کیونکہ؛ عربی زبان ایک وسیع
زبان ہے اور بعض اوقات ایک لفظ کئی معانی پر مشتمل ہوتا ہے اور ایک جملے کے بھی
متعدد اور کئی مفہوم ہوسکتے ہیں تو ایسے مواقع پر صرف لغت عرب کو بنیاد بناکر ان
میں سے کوئی ایک مفہوم متعین کرنا تفسیر میں مغالطہ کا سبب بن سکتا ہے اور اسی وجہ
سے اس کو مکروہ بھی کہا گیا ہے مگر محققین کا کہنا ہے کہ مغالطہ اسی وقت ہوتا ہے
جبکہ لغت کے کثیر الاستعمال معانی کو چھوڑکر انتہائی قلیل الاستعمال معنی مراد لیے
جائیں اس لیے ایسی جگہ جہاں قرآن وسنت وآثار صحابہ وتابعین میں سے کوئی صراحت نہ
ملے تو آیت کی تفسیر لغت عرب کے عام محاورات(جن کا چل چلاؤہو) کے مطابق کی جائیگی۔

یہ سن کر عمرنے حاضرین کو مخاطب کرکے فرمایا اپنے دیوان کو تھامے رکھو،صحابہ نے عرض
کیا دیوان سے کیا مراد ہے تو آپ ﷺ نے فرمایا جاہلی شاعری،اس میں قرآن کی تفسیر اور
تمہاری زبان کے معانی موجود ہیں۔

دائیں بائیں حلقے باندھے ہوں گے۔ ابن عباس نے فرمایا عزین کے معنی ہیں ساتھیوں کے
حلقے،انہوں نے پھر سوال کیا کہ کیا اہل عرب اس معنی سے واقف ہیں؟ ابن عباس نے
فرمایا :جی ہاں پھر آپ نے عبید بن الابرص کا شعر پڑھا فَجَاؤُا يُهْرَعُوْنَ
إِلَيْهِ حَتً يَكُوْنُوْا حَوْلَ مِنْبَرِهِ عِزِيْنًاوہ لوگ اس کی طرف بھاگتے
ہوئے آتے ہیں اس کے منبر کے گرد حلقہ باندھ لیتے ہیں دیکھیے یہاں ابن عباس نے آیت
بالا کی تفسیر لغت عرب کی مدد سے کی ہے۔

اور اس تک پہنچنے کے لیے وسیلہ تلاش کرو۔ ابن عباس نے فرمایا کہ وسیلہ حاجت اور
ضرورت کو کہتے ہیں اس نے پوچھا کہ اہل عرب اس معنی سے واقف ہیں:آپ ﷺ نے فرمایا کیا
آپ نے عنترۃ نامی شاعر کا شعر نہیں سناہے؟پھر شعر پڑھا: إنَّ الرِّجَالَ لَهُمْ
إِلَيْكِ وَسِيلَةٌ إِنْ يَأْخُذُوكِ، تكَحَّلِي وتَخَضَّبي

سارے آسمانوں اور زمین کی سلطنت اللہ ہی کی ہے،وہ جو چاہتا ہے پیدا کرتا ہے،وہ جس
کوچاہتا ہے لڑکیاں دیتا ہے اور جس کو چاہتا ہے لڑکے دیتا ہےیا پھر ان کو ملاکر لڑکے
بھی دیتا ہے اورلڑکیاں بھی اور جس کو چاہتا ہے بانجھ بنادیتا ہے،یقیناً وہ علم کا
بھی مالک ہے قدرت کا بھی مالک۔ بعض لوگوں کا کہنا ہے کہ اس آیت میں خنثیٰ(ایسا شخص
جو نہ مرد ہو نہ عورت) کا تذکرہ نہیں کیا ہے اور اس سے یہ نتیجہ نکالا کہ ان کا
کوئی وجود ہی نہیں ہے؛لیکن ابن العربیؒ نے اس کا جواب دیا ہے کہ ایسا کہنا عقل کے
خلاف بات ہے اس لیے کہ اللہ نے آیت کے ابتداء ہی میں فرمادیا"يَخْلُقُ مَا
يَشَاءُ"وہ جو چاہتا ہے پیدا کرتا ہے،لہذااس میں خنثیٰ بھی شامل ہے۔

موسیٰ علیہ السلام کی قوم نے ان کے بعد زیورات سے ایک بچھڑا بنالیا۔ اس آیت کی
تفسیر میں علامہ تستری لکھتے ہیں کہ بچھڑے سے مراد ہر وہ چیز ہے جس کی محبت میں
گرفتار ہوکر انسان اللہ سے منہ موڑلے ؛مثلاً اہل واولاد اور مال وغیرہ انسان تمام
خواہشات کو ختم کردے جس طرح بچھڑے کے پجاری اس سے اسی حالت میں چھٹکارا پاسکتے ہیں
جب وہ اپنی جانوں کو تلف کردیں۔

اور اس کے عوض ہم نے ایک بڑا جانور دے دیا۔ اس کی تفسیر میں علامہ تستری لکھتے ہیں
کہ حضرت ابراہیم علیہ السلام چونکہ بتقاضائے بشریت اپنے بیٹے سے محبت کرتے تھے اس
لیے اللہ تعالی نے آزمائش کے طور پر اس کو ذبح کرنے کا حکم دیا، منشأ خدا وندی
دراصل یہ نہ تھا کہ ابراھیمؑ بیٹے کو ذبح کرڈالیں؛ بلکہ مقصود یہ تھا کہ غیراللہ کی
محبت کو دل سے نکال دیا جائے ،جب یہ بات پوری ہوگئی اور حضرت ابراہیم علیہ السلام
اپنی عادت سے باز آگئےتو اسماعیل کے عوض ذبح عظیم عطا ہوئی۔ یہ تفسیر بھی اسی قبیل
سے ہے اور اصول شرعیہ کے معارض بھی نہیں ہے اس لیے اس کو قبول کرنے میں کوئی حرج
نہیں ہے۔ اس عنوان پر تفسیر یں بھی لکھی گئی ہیں ، علامہ ابوالسعودکی"ارشاد العقل
السلیم الی مزایا الکتاب الکریم" اور" تفسیر التستری"قابل ذکر ہیں۔

اورکھاتے پیتے رہو یہاں تک کہ سفید اور سیاہ دھاگے میں تمہیں فرق معلوم ہونے لگے۔
اس آیت کو سننے کے بعدعدی بن حاتم رضی اللہ عنہ(۶۷ھ) نے سفید اورسیاہ دھاگے اپنے
تکئے کے نیچے رکھ لیے؛ تاکہ جب دونوں ایک دوسرے سے ممتاز ہونے لگیں تو اس سے وہ
اپنے روزے کی ابتداء کرلیا کریں؛اسی طرح اور ایک روایت میں سہل بن سعد(951ھ) کہتے
ہیں:کچھ لوگ جنہوں نے روزے کی نیت کی ہوتی وہ اپنے دونوں پاؤں سے سفید اورسیاہ
دھاگے باندھ رہتے اور برابر سحری کھاتے رہتے؛یہاں تک کہ وہ دونوں دھاگے آپس میں
ممتاز نہ ہوجائیں،آنحضرت صلی اللہ علیہ وسلم نے صحابہ کرام کو سمجھا یا کہ یہاں
سفید اورسیاہ دھاگے سے مراد دن کی سفیدی اورشب کی سیاہی ہے۔ الغرض !قرآن کریم کی
تفسیر کرنے کے لیے علم تفسیر کا جاننا ضروری ہے،کسی بھی آیت کی تفسیر اپنی رائے سے
کرنے والا غلطی پر ہے،خود بھی گمراہ ہوگا اور دوسروں کو بھی گمراہ کرے گا،قرآن کریم
کی تفسیرسمجھنے کے لیے مستند تفاسیر کا مطالعہ کرنا چاہیے اور علماء سے استفادہ
کرنا چاہیے،اس مضمون کے آخر میں مستنداردو تفاسیر کے نام ذکر کیے گئے ہیں ،درج ذیل
احادیث میں تفسیر قرآن کی باریکی کا اندازا ہوتا ہے :

"مَنْ قَالَ فِي الْقُرْآنِ بِغَيْرِ عِلْمٍ فَلْيَتَبَوَّأْ مَقْعَدَهُ مِنْ
النَّارِ"۔ جو شخص قرآن میں بغیر علم کے گفتگو کرے وہ اپنا ٹھکانا جہنم میں بنالے۔
"مَنْ قَالَ فِي كِتَابِ اللَّهِ عَزَّ وَجَلَّ بِرَأْيِهِ فَأَصَابَ فَقَدْ
أَخْطَأ"۔ جو شخص قرآن کے معاملے میں (محض) اپنی رائے سے گفتگو کرے اور اس میں کوئی
صحیح بات بھی کہہ دے تب بھی اس نے غلطی کی۔

علامہ ماوردی فرماتے ہیں کہ بعض غلو پسند لوگوں نے اس حدیث سے یہ مطلب سمجھا کہ
قرآن کریم کے بارے میں کوئی بات فکر ورائے کی بنیا دپر کہنا جائز نہیں؛ یہاں تک کہ
اجتہاد کے ذریعے قرآن کریم سے ایسے معانی بھی مستنبط نہیں کیے جاسکتے جو اصول شرعیہ
کے مطابق ہوں؛ لیکن یہ خیال درست نہیں؛ کیونکہ خود قرآن کریم نے تدبر اور استنباط
کو جا بجا مستحسن قرار دیا ہے اور اگر فکر وتدبر پر بالکل پابندی لگادی جائے توقرآن
وسنت سے شرعی احکام وقونین مستنبط کرنے کا دروازہ ہی بند ہوجائے گا ؛لہٰذا اس حدیث
کا مطلب ہر قسم کی رائے پر پابندی لگانا نہیں ہے۔

جو شخص قرآن کریم کے معاملے میں علم کے بغیر کوئی بات کہے تو اپنا ٹھکانا جہنم میں
بنالے۔ البتہ تفسیر کے اصولوں اور اسلام کے اجماعی طور پر طے شدہ ضوابط کی پابندی
کرتے ہوئے اگر تفسیر میں کسی ایسی رائے کا اظہار کیا جائے جو قرآن وسنت کے خلاف نہ
ہو تو وہ حدیث کی وعید میں داخل نہیں ہے؛ البتہ اس قسم کا اظہار رائے بھی قرآن وسنت
کے وسیع وعمیق علم اور اسلامی علوم میں مہارت کے بغیر ممکن نہیں اور علماء نے اس کے
لیے بھی کچھ کار آمد اصول مقرر فرمائے ہیں جو اصول فقہ اور اصول تفسیر میں تفصیل سے
بیان ہوئے ہیں اور ان کا ایک نہایت مفید خلاصہ علامہ بدرالدین زرکشی رحمہ اللہ نے
اپنی کتاب "البرہان فی علوم القرآن کی نوع ۴۱ میں بالخصوص اقسام التفسیر کے زیر
عنوان (صفحہ:۱۶۴۔۱۷۰)بیان فرمایا ہے، یہ پوری بحث نہایت قابل قدر ہے ؛لیکن چونکہ
عربی زبان وعلوم کی مہارت کے بغیر اس سے فائدہ نہیں اٹھایا جاسکتا ،اس لیے اس کا
ترجمہ یہاں نقل کرنا بے فائدہ ہے جو عربی داں حضرات چاہیں وہاں ملاحظہ فرماسکتے
ہیں۔

جب اہم مفسرین کا ذکر آتا ہے تو سب سے پہلے قرن اول یعنی صحابہ وتابعین کا ذکر
ضروری ہوتا ہے۔ لہٰذا سب سے پہلے صحابہ رضی اللہ عنہم میں سے اہم مفسرین کے نام آتے
ہیں اوران میں سے بھی پہلے عبداللہ بن عباسؓ ہیں جو مفسر اول کے نام سے جانے جاتے
ہیں اور عبداللہ بن عباس رضی اللہ عنہ کے نام سے جو تفسیر فی زمانہ منظر عام پرآئی
ہے تنویر المقباس فی تفسیر ابن عباس حتی کہ اسکا اردو ترجمہ بھی شائع ہوگیا؛ لیکن
ابن عبا س رضی اللہ عنہ کی طرف اس کی نسبت درست نہیں مانی گئی ہے ؛کیونکہ یہ کتاب
"محمد بن مروان السّدّی عن محمد بن السائب الکلبی عن ابی صالح عن ابن عباسؓ"کی سند
سے مروی ہے اوراس سلسلہ سند کو محدثین نے سلسلۃ الکذب قراردیاہے۔ (دیکھئے
الاتقان:۱۸۸/۲)

مفاتیح الغیب ازرازی،انوارالتنزیل واسرار التاویل ازبیضاوی، مدارک التنزیل وحقائق
التاویل فی معانی التنزیل از خازن، غرائب القرآن ورغائب الفرقان از نیسا پوری،
تفسیر جلالین، السراج المنیراز خطیب شربینی،روح المعانی از آلوسی۔وغیرہ قابل ذکر
ہیں۔ صوفیانہ نقطۂ نظر سے لکھی جانے والی تفاسیر میں تفسیر ابن عربی، تفسیر
فیضی،تفسیر القرآن العظیم از تستری، حقائق التفسیر ازسلمی، عرائس البیان فی حقائق
القرآن وغیرہ ہیں۔

"الاسرائیلیات: الاخبار المنقولۃ عن بنی اسرائیل من الیھود وھو الاکثر اومن
النصاری"۔ (قسم التفسیر واصولہ:۱/۴۷)

عہد صحابہ اوراس کے بعد کے ادوار میں بھی تفسیر قرآن کے ماخذ کے طورپر یہودونصاریٰ
رہے ہیں؛ کیونکہ قرآن کریم بعض مسائل میں عموماً اورقصص انبیاء اور اقوام سابقہ کے
کوائف واحوال میں خصوصاً تورات کے ساتھ ہم آہنگ ہے، اسی طرح قرآن کریم کے بعض
بیانات انجیل سے بھی ملتے ہیں؛ مثلاً حضرت عیسیٰ علیہ السلام کی ولادت کا واقعہ
اوران کے معجزات وغیرہ۔ البتہ قرآن کریم نے جو طرز و منہاج اختیار کیا ہے وہ تورات
وانجیل کے اسلوب بیان سے بڑی حد تک مختلف ہے،قرآن کریم کسی واقعہ کی جزئیات
وتفصیلات بیان نہیں کرتا، بلکہ واقعہ کے صرف اسی جز پر اکتفاء کرتا ہے جو عبرت
وموعظت کے نقطۂ نظر سے ضروری ہوتا ہے، یہ انسانی فطرت ہے کہ تفصیلی واقعہ کو
پسندیدگی کی نگاہ سے دیکھا جاتا ہے، اسی کا نتیجہ تھا کہ صحابہ کرام اوربعد کے
ادوار میں تابعین اور تبع تابعین حضرات اہل کتاب کے ان اہل علم سے جو حلقہ بگوش
اسلام ہوچکے تھے قرآن میں ذکر کردہ واقعات کی تفصیل کے واسطے رجوع کیا کرتے تھے،
اسرائیلی روایات کا مدار وانحصار زیادہ تر حسب ذیل چار راویوں پر ہے: عبداللہ بن
سلامؓ، کعب احبار، وھب بن منبہ، عبدالملک بن عبدالعزیزابن جریج، جہاں تک عبداللہ بن
سلام کی بات ہے تو آپ کے علم وفضل میں کسی شبہ کی گنجائش نہیں ہے اور ثقاہت و عدالت
میں آپ اہل علم صحابہ میں شمار ہوتے ہیں، آپ ؓ کے بارے میں قرآن کریم کی آیات نازل
ہوئیں، امام بخاری ؒ اورامام مسلمؒ اوردیگر محدثین نے آپ کی روایات پر اعتماد کیا
ہے۔ کعب احبار بھی ثقہ راویوں میں سے ہیں،ا نہوں نے زمانہ جاہلیت کا زمانہ پایا
اورخلافت صدیقی یا فاروقی میں حلقہ بگوش اسلام ہوئے، حافظ ابن حجر فرماتے ہیں کہ
خلافت فاروقی میں آپ کے اسلام لانے کی بات مشہور تر ہے۔

جب تم میں سے کسی کے سامنے موت حاضر ہوجائے اگر وہ مال چھوڑ رہا ہو تو اس پر والدین
اور اقرباء کے لیے وصیت بالمعروف کرنا فرض قرار دیدیا گیا ہے ،یہ حکم متقیوں پر
لازم ہے ۔

اگر تم میں سے بیس آدمی استقامت رکھنے والے ہونگے تو وہ دوسو پر غالب آجائیں گے اور
اگر تم میں سے سو آدمی ہوں گےتو ایک ہزار کافروں پر غالب آجائیں گے کیونکہ یہ کافر
ایسے لوگ ہیں جو صحیح سمجھ نہیں رکھتے۔

اب اللہ نے تمہارے لیے آسانی پیدا کردی ہے اور اللہ کو علمٹ ہے کہ (اب)تم میں کچھ
کمزوری ہے پس اب اگر تم میں سے ایک ہزار افراد استقامت رکھنے والے ہوں گے تو وہ دو
سو پر غالب رہیں گے اور اگر تم میں سے ایک ہزار ہوں گے تو دو ہزار پر اللہ کے حکم
سے غالب ہوں گے اور اللہ صبر کرنے والوں کے ساتھ ہے ۔ اس آیت نہ پہلی آیت کے حکم
میں تبدیلی پیدا کردی اور دس گنے دشمن کے بجائے دوگنے کی حد مقرر کردی کہ اس حد تک
راہ فرار اختیار کرنا جائز نہیں ۔

(اے نبی )آپ کے لیے اس کے بعد عورتیں حلال نہیں ہیں اور نہ یہ حلال ہے کہ ان(موجودہ
ازواج) کو بدل کر دوسری عورتوں سے نکاح کریں خواہ ان کا آپ کا حسن پسند آئے۔

(اے نبی) ہم نے آپ کے لیے آپ کی وہ ازواج حلال کردی ہیں جنھیں آپ نے ان کا مہر دے
دیا ہو۔

والی آیت میں اللہ تعالی نے کچھ مخصوص عورتوں کا ذکر فرمایا ہے کہ ان کے ساتھ نکاح
آپ کے لیے حلال ہے پھر اگلی آیت لَا یَحِلُّ لَکَ النِّسَاء مِن بَعْد(احزاب:) میں
ارشاد فرمایا ہے کہ ان کے علاوہ دوسری عورتیں آپ کے لیے حلال نہیں۔ (تفسیر ابن
جریر)

اے ایمان والو جب تم کو رسول سے سرگوشی کرنی ہو تو سرگوشی سے پہلے کچھ صدقہ کردیا
کرو یہ تمہارے لیے باعث خیر وہ طہارت ہے پھر اگر تمہارے پاس (صدقہ کرنے کے لیے) کچھ
نہ ہوتو اللہ تعالی بخشنے والا اور مہربان ہے، یہ آیت اگلی آیت سے منسوخ ہوگئی۔

کیا تم اس بات سے ڈر گئے کہ تم اپنی سرگوشی سے پہلے صدقات پیش کرو پس جب تم نے ایسا
نہیں کیا اور اللہ نے تمہاری توبہ قبول کرلی (اب)نماز قائم رکھو اور زکوۃ ادا کرتے
رہو اور اللہ اور اس کے رسول کی اطاعت کرو"اس طرح سرگوشی سے پہلے صدقہ کرنے کا حکم
منسوخ قرار دیا گیا ۔

لفظ تفسیر عربی زبان کا لفظ ہے جس کا مادہ فسر ہے۔ یہ باب تفعیل کا مصدر ہے اس کے
معنی ہیں واضح کرنا، کھول کر بیان کرنا، وضاحت کرنا، مراد بتانا اور بے حجاب کرنا
کے ہیں۔ اسلامی اصطلاح میں مسلمان قرآن کی تشریح و وضاحت کے علم کو تفسیر کہتے ہیں
اور تفسیر کرنے والے کو مفسر۔ ۔ اسی عربی لفظ فسر سے ، اردو زبان میں ، تفسیر کے
ساتھ ساتھ ديگر متعلقہ الفاظ بھی بناۓ جاتے ہیں جیسے؛ مُفسَر ، مُفَسِّر اور
مُفَسّر وغیرہ۔ تفسیر کی جمع تفاسیر کی جاتی ہے اور مفسر کی جمع مفسرین آتی ہے۔

تفسیر کا مادہ ف-س-ر=فسر ہے اور اس مادہ سے جو الفاظ بنتے ہیں۔ ان سے بلعموم شرح و
ایضاح کے معنی شامل ہوتے ہیں۔ چنانچہ فَسّرَ (ماضی) کے مصدری معنی ہیں: واضح کرنا،
تشریح کرنا، مراد بتانا، پردا ہٹانا۔ جبکہ اسی سے تفسیر ہے کیونکہ اس میں بھی عبارت
کھول کر معانی کی وضاحت کی جاتی ہے۔ تفسیر فسر سے باب تفعیل کا مصدر ہے اور اس کے
معنی کسی عبارت کے مطلب کو واضح کرنے یا کلام کے معنی بیان کرنے کے ہیں۔

وہ علم جس سے قرآن کو سمجھا جاتا ہے۔ اس علم سے قرآن کے معانی کا بیان، اس کے
استخراج کا بیان، اس کے احکام کا استخراج معلوم کیا جاتا ہے۔اور اس سلسلے میں لغت،
نحو، صرف، معانی و بیان وغیرہ سے مدد لی جاتی ہے۔ اس میں اسباب نزول ، ناسخ و منسوخ
سے بھی مدد لی جاتی ہے۔ علامہ امبہانی کہتے ہیں: تفسیر اصطلاح علماء میں قرآن کریم
کے معانی اور اس کی مراد کو واضح کرنے اور بیان کرنے کو کہتے ہیں، خواہ باعتبار حل
الفاظ مشکل ہو یا باعتبار معنی ظاہر ہو یا خفی اور تاویل کلام تام اور جملوں کا
مفہوم متعین کرنے کو ہتے ہیں۔ امام، ماتریدی کے نزدیک: تفسیر اس یقین کا نام ہے کہ
لفظ سے یہی مراد اور اس قدر یقین ہو کہ خدا کو شاہد ٹھہرا کر کہا جائے کا خدا نے
یہی مراد لیا ہے۔ اور تاویل یہ ہے کہ چند احتمالات میں سے کسی ایک کو یقین اور
شہادت الہی کے بغیر ترجیح دی جائے۔ امام ابو نصر القشیری کہتے ہیں کہ تفسیر موقوف
ہے سماع اور اتباع نبی کریم صلی اللہ علیہ و آلہ وسلم پر۔علامہ ابو طالب شعلبی کہتے
ہیں: تفسیر کے عمنی لفظ کی وضع کا بیان کر دینا ہے، خواہ وہ حقیقت ہ ویا مجاز، مثلا
صراط کے معنی راستہ، صیب کے معنی بارش، اور کفر کے معنی انکار۔

جن پر غضب نازل ہوا اس سے مراد یہود ہیں اور جو راستے سے بھٹکے ہوئے ہیں اس سے مراد
نصاری ہیں۔ اس طرح کی بے شمار مثالیں کتب احادیث میں بکثرت موجود ہیں اور اس نقطۂ
نظر سے بھی کئی تفاسیر لکھی گئی ہیں ،اُن میں سے چند تفاسیر یہ ہیں ۔ ۱۔قاضی بیضاوی
رحمہ اللہ کی انوار التنزیل والتاویل۔ ۲۔علامہ خازن کی لباب التاویل فی معانی
التنزیل۔ ۳۔ علامہ ابن کثیر کی تفسیر ابن کثیر۔ ۴۔اردو زبان میں تفسیر حقانی(فتح
المنان)مولانا عبدالحق حقانی دہلوی کی ہے۔

اس موضوع پر مستقل کتاب، تنویرالمقباس فی تفسیر ابن عباس"ہے اور اس کے علاوہ دیگر
کتب تفاسیر میں صحابہ کی تفسیری روایات مذکور ہیں۔

اس موضوع پر بھی بہت سی تفاسیرلکھی گئی ہیں؛ چنانچہ علامہ نیشاپوری رحمہ اللہ کی
تفسیر"غرائب القرآن اور رغائب الفرقان" قابل ذکر ہے اور علامہ نسفیؒ کی مدارک
التزیل بھی قابل ذکر ہے اور علامہ آلوسی کی روح المعانی بھی ایک وقیع تفسیر ہے۔ نیز
اردو تفاسیر میں مفتی محمد شفیع صاحب کی تفسیر معارف القرآن بھی اہم تفاسیر میں سے
ایک ہے۔

جو شخص قرآن کریم کے معاملے میں علم کے بغیر کوئی بات کہے تو اپنا ٹھکانا جہنم میں
بنالے۔ البتہ تفسیر کے اصولوں اور اسلام کے اجماعی طور پر طے شدہ ضوابط کی پابندی
کرتے ہوئے اگر تفسیر میں کسی ایسی رائے کا اظہار کیا جائے جو قرآن وسنت کے خلاف نہ
ہو تو وہ حدیث کی وعید میں داخل نہیں ہے؛ البتہ اس قسم کا اظہار رائے بھی قرآن وسنت
کے وسیع وعمیق علم اور اسلامی علوم میں مہارت کے بغیر ممکن نہیں اور علماء نے اس کے
لیے بھی کچھ کار آمد اصول مقرر فرمائے ہیں جو اصول فقہ اور اصول تفسیر میں تفصیل سے
بیان ہوئے ہیں اور ان کا ایک نہایت مفید خلاصہ علامہ بدرالدین زرکشی رحمہ اللہ نے
اپنی کتاب "البرہان فی علوم القرآن کی نوع ۴۱ میں بالخصوص اقسام التفسیر کے زیر
عنوان (صفحہ:۱۶۴۔۱۷۰)بیان فرمایا ہے، یہ پوری بحث نہایت قابل قدر ہے ؛لیکن چونکہ
عربی زبان وعلوم کی مہارت کے بغیر اس سے فائدہ نہیں اٹھایا جاسکتا ،اس لیے اس کا
ترجمہ یہاں نقل کرنا بے فائدہ ہے جو عربی داں حضرات چاہیں وہاں ملاحظہ فرماسکتے
ہیں۔

جب اہم مفسرین کا ذکر آتا ہے تو سب سے پہلے قرن اول یعنی صحابہ وتابعین کا ذکر
ضروری ہوتا ہے۔ لہٰذا سب سے پہلے صحابہ رضی اللہ عنہم میں سے اہم مفسرین کے نام آتے
ہیں اوران میں سے بھی پہلے عبداللہ بن عباسؓ ہیں جو مفسر اول کے نام سے جانے جاتے
ہیں اور عبداللہ بن عباس رضی اللہ عنہ کے نام سے جو تفسیر فی زمانہ منظر عام پرآئی
ہے تنویر المقباس فی تفسیر ابن عباس رضی اللہ عنہ حتی کہ اسکا اردو ترجمہ بھی شائع
ہوگیا؛ لیکن ابن عبا س رضی اللہ عنہ کی طرف اس کی نسبت درست نہیں مانی گئی ہے
؛کیونکہ یہ کتاب "محمد بن مروان السّدّی عن محمد بن السائب الکلبی عن ابی صالح عن
ابن عباسؓ"کی سند سے مروی ہے اوراس سلسلہ سند کو محدثین نے سلسلۃ الکذب قراردیاہے۔
(دیکھئے الاتقان:۱۸۸/۲)

مفاتیح الغیب ازرازی،انوارالتنزیل واسرار التاویل ازبیضاوی، مدارک التنزیل وحقائق
التاویل فی معانی التنزیل از خازن، غرائب القرآن ورغائب الفرقان از نیسا پوری،
تفسیر جلالین، السراج المنیراز خطیب شربینی،روح المعانی از آلوسی۔وغیرہ قابل ذکر
ہیں۔ صوفیانہ نقطۂ نظر سے لکھی جانے والی تفاسیر میں تفسیر ابن عربی، تفسیر
فیضی،تفسیر القرآن العظیم از تستری، حقائق التفسیر ازسلمی، عرائس البیان فی حقائق
القرآن وغیرہ ہیں۔

"الاسرائیلیات: الاخبار المنقولۃ عن بنی اسرائیل من الیھود وھو الاکثر اومن
النصاری"۔ (قسم التفسیر واصولہ:۱/۴۷)

یہ تینوں روایتیں اسرائیلی خرافات میں سے ہیں،جیسا کے علماء امت نے اس کی تصریح کی
ہے۔

"نسخ" کے لغوی معنی ہیں مٹانا،ازالہ کرنا،اوراصطلاح میں اس کی تعریف یہ ہے : رَفْعُ
الْحُکْمِ الشَّرَعِیِّ بِدَلِیْلٍ شَرَعِیٍّ"کسی حکم شرعی کو کسی شرعی دلیل سے ختم
کردینا" مطلب یہ ہے کہ بعض مرتبہ اللہ تعالی کسی زمانے کے حالات کے مناسب ایک شرعی
حکم نافذ فرماتا ہے پھر کسی دوسرے زمانے میں اپنی حکمت بالغہ کے پیش نظر اس حکم کو
ختم کرکے اس جگہ کوئی نیا حکم عطا فرمادیتا ہے اس عمل کو نسخ کہا جاتا ہے اور اس
طرح جو پرانا حکم ختم کیا جاتا ہے اس کومنسوخ اور جو نیا حکم آتا ہے اسے ناسخ کہتے
ہیں ۔ نسخ کا مطلب رائے کی تبدیلی نہیں ہوتا بلکہ ہر زمانے میں اس دور کے مناسب
احکام دینا ہوتا ہے ،ناسخ کا کام یہ نہیں ہوتا کہ وہ منسوخ کو غلط قرار دے؛بلکہ اس
کا کام یہ ہوتا ہے کہ وہ پہلے حکم کی مدت نفاذ متعین کردے اور یہ بتادے کہ پہلا حکم
جتنے زمانے تک نافذ رہا اس زمانے کے لحاظ تووہی مناسب تھا لیکن اب حالات کی تبدیلی
کی بنا پر ایک نئے حکم کی ضرورت ہے ،جو شخص بھی سلامتِ فکر کے ساتھ غور کرے گا وہ
اس نتیجے پر پہنچے بغیر نہیں رہ سکتا کہ یہ تبدیلی حکمت الہٰیہ کے عین مطابق ہے
،حکیم وہ نہیں جو ہر قسم کے حالات میں ایک ہی نسخہ پلاتا رہے بلکہ حکیم وہ ہے جو
مریض اور مرض کے بدلتے ہوئے حالات پر بالغ نظری کے ساتھ غور کرکے نسخہ میں ان کے
مطابق تبدیلیاں کرتا رہے۔

متقدمین کی اصطلاح میں نسخ کا مفہوم بہت وسیع تھا ،اسی لیے انھوں نے منسوخ آیات کی
تعداد بہت زیادہ بتائی ہے لیکن علامہ جلال الدین سیوطی رحمہ اللہ نے متأخرین کی
اصطلاح کے مطابق لکھا ہے کہ پورے قرآن میں کل انیس آیتیں منسوخ ہیں۔

جب تم میں سے کسی کے سامنے موت حاضر ہوجائے اگر وہ مال چھوڑ رہا ہو تو اس پر والدین
اور اقرباء کے لیے وصیت بالمعروف کرنا فرض قرار دیدیا گیا ہے ،یہ حکم متقیوں پر
لازم ہے ۔

اگر تم میں سے بیس آدمی استقامت رکھنے والے ہونگے تو وہ دوسو پر غالب آجائیں گے اور
اگر تم میں سے سو آدمی ہوں گےتو ایک ہزار کافروں پر غالب آجائیں گے کیونکہ یہ کافر
ایسے لوگ ہیں جو صحیح سمجھ نہیں رکھتے۔

اب اللہ نے تمہارے لیے آسانی پیدا کردی ہے اور اللہ کو علمٹ ہے کہ (اب)تم میں کچھ
کمزوری ہے پس اب اگر تم میں سے ایک ہزار افراد استقامت رکھنے والے ہوں گے تو وہ دو
سو پر غالب رہیں گے اور اگر تم میں سے ایک ہزار ہوں گے تو دو ہزار پر اللہ کے حکم
سے غالب ہوں گے اور اللہ صبر کرنے والوں کے ساتھ ہے ۔ اس آیت نہ پہلی آیت کے حکم
میں تبدیلی پیدا کردی اور دس گنے دشمن کے بجائے دوگنے کی حد مقرر کردی کہ اس حد تک
راہ فرار اختیار کرنا جائز نہیں ۔

(اے نبی )آپ کے لیے اس کے بعد عورتیں حلال نہیں ہیں اور نہ یہ حلال ہے کہ ان(موجودہ
ازواج) کو بدل کر دوسری عورتوں سے نکاح کریں خواہ ان کا آپ کا حسن پسند آئے۔

(اے نبی) ہم نے آپ کے لیے آپ کی وہ ازواج حلال کردی ہیں جنھیں آپ نے ان کا مہر دے
دیا ہو۔

والی آیت میں اللہ تعالی نے کچھ مخصوص عورتوں کا ذکر فرمایا ہے کہ ان کے ساتھ نکاح
آپ کے لیے حلال ہے پھر اگلی آیت لَا یَحِلُّ لَکَ النِّسَاء مِن بَعْد(احزاب:) میں
ارشاد فرمایا ہے کہ ان کے علاوہ دوسری عورتیں آپ کے لیے حلال نہیں۔

اے ایمان والو جب تم کو رسول سے سرگوشی کرنی ہو تو سرگوشی سے پہلے کچھ صدقہ کردیا
کرو یہ تمہارے لیے باعث خیر وہ طہارت ہے پھر اگر تمہارے پاس (صدقہ کرنے کے لیے) کچھ
نہ ہوتو اللہ تعالی بخشنے والا اور مہربان ہے، یہ آیت اگلی آیت سے منسوخ ہوگئی۔

کیا تم اس بات سے ڈر گئے کہ تم اپنی سرگوشی سے پہلے صدقات پیش کرو پس جب تم نے ایسا
نہیں کیا اور اللہ نے تمہاری توبہ قبول کرلی (اب)نماز قائم رکھو اور زکوۃ ادا کرتے
رہو اور اللہ اور اس کے رسول کی اطاعت کرو"اس طرح سرگوشی سے پہلے صدقہ کرنے کا حکم
منسوخ قرار دیا گیا ۔

یہ ہیں وہ پانچ آیتیں جن میں شاہ صاحب کے قول کے مطابق نسخ ہوا ہے لیکن یہ واضح رہے
کہ یہ پانچ مثالیں صرف اس صورت کی ہیں جس میں ناسخ اور منسوخ دونوں قرآن کریم کے
اندر موجود ہیں اس کے علاوہ ایسی مثالیں قرآن کریم میں باتفاق بہت سی ہیں جن میں
ناسخ تو قرآن کریم میں موجود ہے لیکن منسوخ موجود نہیں ہے مثلاً تحویل قبلہ کی آیات
وغیرہ۔



https://ur.wikipedia.org/wiki/%D8%A7%DB%81%D9%84_%D8%AD%D8%AF%DB%8C%D8%AB

اہل حدیث سے مراد مسلمانوں کے اس تفرقے کی ہے کہ جس کی پیدائش دوسری صدی ہجری کے
اواخر اور تیسری صدی ہجری (یعنی اواخر آٹھویں و نویں صدی عیسوی) سے دیکھنے میں آئی۔
اہل الرائے اور اہل القرآن کے برخلاف اس تفرقے میں احادیثِ نبوی کی اسناد پر زور
دیا جاتا ہے یعنی اہل الراۓ کی طرح تقلید پر قائم نہیں ہوتے مگر اہل القرآن کی طرح
حدیث کو نظر انداز بھی نہیں کرتے۔ اہل حدیث کا یہ عقیدہ ہے کہ قرآن کے بعد حدیث کو
اپنی زندگی کا مشعل راہ بنایا جائے اگرکسی معاملہ میں قرآن و حدیث سے مسئلہ کی
وضاحت نہ ہو تو مجتہدین، کے اجتہادات کو دیکھا جائے کہ جس کا اجتہاد، قرآن اور حدیث
کے زیادہ نزدیک ہے اسے لےلیا جائے جو نا موافق ہو اسے رد کردیا جائے۔ اہل حدیث کے
نزدیک خبر احاد عقائد ، احکام اور مسائل میں حجت ہے جبکہ حدیث کی متابعت (یعنی
اطاعت) قرآن کی آیات کے اتباع کے برابر ہے ۔ اس سلسلے میں قرآن کریم کی سورت النجم
کا حوالہ بھی دیا جاتا ہے : وَمَا يَنطِقُ عَنِ الْهَوَى ، إِنْ هُوَ إِلَّا وَحْيٌ
يُوحَى (ترجمہ: اور نہیں بولتا ہے وہ اپنی خواہشِ نفس سے، نہیں ہے یہ کلام مگر ایک
وحی جو نازل کی جارہی ہے۔ قرآن سورہ النجم آیت 3 تا 4)۔ آج کل ہندوستان اور پاکستان
میں اہل حدیث سے مراد اس گروہ کی جاتی ہے کہ جو حنبلی سے قریب ہیں لیکن کسی ایک
امام کی پیروی کا دعویٰ نہیں کرتے۔

موجودہ زمانے میں غیر مقلد کہلانے والےوہ لوگ ہیں جنہوں نے انگریزوں سے وفاداری کے
نتیجہ میں اپنا نام وہابی(عبد الوہاب کے پیروکار) سے تبدیل کروا کر اہلحدیث رکھوا
لیا اس سلسلہ میں محمد حسین بٹالوی نے جنگ آزادی (1857ء) کے موقع پرایک کتاب
الاقتصاد فی المسائل الجہاد لکھی جس میں انگریزوں سے وفاداری کا اظہار کرتے
ہوئےجہاد کی ممانعت ثابت کی اور پھر اس کےصلہ میں اپنا نام وہابی سے اہلحدیث
رکھوایا ایوب قادری لکھتے ہیں انہوں (محمد حسین بٹالوی) نے ارکان جماعت اہلحدیث کی
ایک دستخطی درخواست لیفٹیننٹ گورنر پنجاب کے ذریعے سے وائسرائے ہند کے نام روانہ
کردی اس درخواست پر سر فہرست شمس العلما ءمیاں نذیر حسین کے دستخط تھے ۔گورنر پنجاب
نے وہ درخواست اپنی تائیدی تحریر کے ساتھ گورنمنٹ آف انڈیا کو بھیج دی۔وہاں سے حسب
ضابطہ منظوری آگئی کہ آئیندہ وہابی کی بجائے اہلحدیث کا لفظ استعمال کیا جائے

اہل حدیث ، بنیادی طور پر ایک عمومی مفہوم رکھنے والی اصطلاح ہے کیونکہ کوئی گروہ
بھی مسلمانوں کا سواۓ اہل القران کے ایسا نہیں جو حدیث کا منکر ہو اور اس لحاظ سے
تمام مسلمان ہی اہل حدیث کہے جاسکتے ہیں لیکن اس کے باوجود متعدد سیاسی و جغرافیائی
عوامل کی وجہ سے آج یہ اصطلاح ان لوگوں کے ليے ہی مخصوص کی جاچکی ہے کہ جو غیر مقلد
ہیں۔

ہم اہل حدیث سے صرف حدیث لکھنے اور سننے اور روایت کرنے والا ہی مراد نہیں لیتے ،
بلکہ ہر وہ شخص جس نے حدیث کی حفاظت کی ،اس پرعمل کیا اوراس کی ظاہری وباطنی معرفت
حاصل کی ، اور اسی طرح اس کی ظاہری اورباطنی طور پر اتباع وپیروی کی تو وہ اہل حديث
کہلا نے کا زيادہ حقدار ہے ۔اوراسی طرح قرآن پرعمل کرنے والا بھی وہی ہے ۔اوران کی
سب سے کم خصلت یہ ہے کہ وہ قرآن مجید اورحدیث نبویہ سے محبت کرتے اوراس کی اور اس
کے معانی کی تلاش میں رہتے ہیں، اوراس کے موجبات پرعمل کرتے ہیں۔

اہل الحدیث اپنے آپ کو اصلی أهل السنة والجماعة کہتے ہیں، اور اہلسنت سے اہل الحدیث
ہی مراد لیتے ہیں جیسا کہ ناصر بن عبدالکریم العقل نے لکھا

یہاں ایک قابلِ ذکر بات یہ ہے کہ اصلی أهل السنة والجماعة کا لقب ؛ اہل حدیث ہی
نہیں بلکہ دیگر غیرمقلدین جیسے سلفی، مقلدین جیسے بریلوی ، اہل تشیع اور صوفیا سمیت
ہر فرقہ خود اپنے ليے استعمال کرتا ہے۔

اہل حدیث کے مطالعے کے دوران اس عام غلط فہمی کو دور کرنا لازم ہے کہ جس کے تحت
حدیث کو سنت کو ایک ہی چیز سمجھا جاتا ہے۔ فی الحقیقت ؛ حدیث اور سنت دونوں ایک
دوسرے سے ناصرف لسانی اعتبار سے بلکہ شریعت میں اپنے استعمال کے لحاظ سے بھی ایک
دوسرے سے مختلف ہیں۔ کہا جاتا ہے کہ اسلام ؛ قرآن اور سنت پر عمل کرنے کا نام ہے۔
سنت کی تشکیل میں احادیث اہم کردار ادا کرتی ہیں لیکن سنت صرف احادیث سے نہیں بنی
ہوتی ہے؛ سنت میں رسول کی زندگی کا وہ حصہ بھی شامل ہے جو الفاظ کی شکل میں نہیں
مثال کے طور پر تقریر اور یا کسی عبادت کا طریقہ ، تقریر کو محدثین حدیث میں بھی
شمار کرتے ہیں۔ اس کے علاوہ سنت میں قرآن اور حدیث میں بیان کردہ ہدایات پر عمل
کرنے کا نمونہ پایا جاتا ہے؛ یہ طریقہ یا عملی نمونہ محمد کے زمانے میں موجود اس
عہد کی نسل سے اجتماعی طور پر اگلی اور پھر اگلی نسل میں منتقل ہوتا رہتا ہے اور اس
کی اس اجتماعی منتقلی کی وجہ سے اس میں نقص یا ضعف آجانے کا امکان حدیث کی نسبت کم
ہوتا ہے کیونکہ حدیث ایک راوی سے دوسرے راوی تک انفرادی طور پر منتقل ہوتی ہے اور
اس منتقلی کے دوران اس راوی کی حیثیت ، اعتبار اور اس کی یاداشت کا دخل ہوتا ہے۔

سنت کا نمونہ پیغمر نے پیش کیا اور پھر اس کے بعد اصحاب اکرام اور تابعین سے ہوتا
ہوا موجودہ زمانے تک پہنچا ہے اسی ليے اس میں امت کے اجتماعی درست طریقۂ کار یا راہ
کا مفہوم بھی شامل ہوتا ہے ، یہی وجہ ہے کہ عموماً اس کے ساتھ الجماعت کا لفظ لگا
کر سنت و الجماع بھی کہا جاتا ہے۔

حدیث اور سنت کا فرق مفہوم کے لحاظ سے اسلامی شریعت میں پایا جاتا ہے لیکن اس فرق
سے کسی ایک کی اہمیت کم نہیں ہوتی۔ دونوں ہی اپنی جگہ مسلم ہیں اور حدیث کے بغیر
سنت اور شریعت کا علم ، دونوں سے کوئی ایک تشکیل نہیں پاسکتا۔ مفتی عبدالجلیل کے
مطابق ؛ حدیث کو رد کرنے کا رحجان مغرب کی استعماریت سے مقابل آنے کے ليے اس سے
متصادم اسلامی نظریات کو رد کرنے والے جدت پسندوں کی جانب سے بیسویں صدی کے اوائل
میں بھی سامنے آیا، ان ہی میں سے ایک شخص عبداللہ چکرالوی نے احادیث کو یکسر رد کر
کہ اہل القرآن کی بنیاد ڈالی۔ دوسری جانب اہل حدیث بھی انتہا پر پہنچے ہوۓ ہیں؛ ان
کے نزدیک حدیث کی متابعت ، قرآن شریف کی آیات کے اتباع کے برابر ہے کیونکہ قرآن
کریم میں اللہ تعالی نے خود رسول (کی دین سے متعلق) ہر بات کو اللہ کی اجازت سے
ہونے کی ضمانت دی ہے اور اس سلسلے میں سورت النجم کی ابتدائی 15 آیات بکثرت حوالے
کے طور پیش کی جاتی ہیں ، اس سورت کے حوالے میں ایک قابل غور بات یہ ہے کہ سورت میں
اللہ تعالیٰ کا اشارہ ، محمد کے اس قول کی جانب ہے جو قرآن کی صورت نازل ہو رہا
تھا۔ سنت اور حدیث کا لفظ امامیان اور وفقہا مختلف مفہوم رکھتا ہے؛ حدیث ، سنت کا
حصہ ہوتی ہے لیکن سنت صرف حدیث نہیں ہوتی۔ امام شافعی نے کہا

اس اصطلاح یا باالفاظ دیگر اس گروہ کی شکل آٹھویں صدی عیسوی کے اواخر سے ظہور پانے
لگی تھی؛ 744ء میں خلیفہ یزید ابن الولید کی موت پر متعدد علماء کے خیال میں امت کے
زوال کا آغاز ہورہا تھا اور ان کے نزدیک اس کی وجہ مختلف سطحوں پر قرآن کی مختلف
توجیہات (مختلف رائے) پیش کرنے میں تھی۔ اس مقام سے وہ علماء جو گو احادیث کو مقدم
رکھتے تھے اور اصحاب حدیث تھے مگر کسی گروہ کی شکل میں نا تھے ، ان علماء سے جدا
ہونے لگے جو قیاس یا رائے کا استعمال کرنے کے حق میں تھے، انہیں اہل الرائے یا
اصحاب رائے بھی کہا جاتا ہے۔

مذکورہ بالا تاریخی مقام محض ایک قسم کا نشان ہے جہاں سے اہل حدیث واضح ہو کر نظر
آنا شروع ہوۓ لیکن چوتھے خلیفہ حضرت علی اور امیر معاویہ کے مابین جنگ صفین پر
معاہدے کے بعد مسلمان جو اب تک دو بڑے گروہوں میں بٹے ہوۓ تھے (ایک حضرت علی کی
جانب اور ایک امیر معاویہ کی جانب) اب تین گروہوں میں دکھائی دینے لگے؛ اول شیعہ
دوم خارجی اور سوم باقی تمام (جنہیں سمجھنے میں آسانی کی خاطر سنی بھی کہا جاسکتا
ہے)۔ یہی تیسرا گروہ ہے کہ جس کی دو بڑے گروہوں میں تقسیم کا ذکر اس قطعے کی ابتداء
میں ہوا۔ یہ لوگ حضرت محمد کی سنت پر زور دیتے تھے اور حدیث کی عمل داری کے حق میں
ہونے کے ساتھ ساتھ اولین صحابہ اکرام اور ابتدائی مسلم امہ (اسلاف) کی راست داری پر
یقین رکھتے تھے۔ صحابۂ اکرام کا دور ھجری سالنامے کے لحاظ سے 100 سال (لگ بھگ 720ء)
تک بتایا جاتا ہے جب آخری صحابی عامر بن واثلۃ بن عبداللہ (ابوطفیل) کا انتقال ہوا۔

اس کے بعد فتاویٰ کے اجراء کا تابعین کا دور آتا ہے، اور ان میں امت کے وہ لوگ شامل
تھے کہ جو صحابۂ اکرام جیسے فقہا کے ساتھ رہ چکے تھے؛ ان میں زین العابدین ، ابو
عبد اللہ نافع (مولی، عبد اللہ بن عمر ابن الخطاب) ، عکرمہ (مولی ابن عباس) ، یحیی
بن ابی کثیر ، سعد بن المسیب ، عطا بن ابی رباح (وفات: 734ء)، محمد ابن سیرین
(وفات: 729ء) اور ابن شہاب الزھری (وفات: 742ء) جیسے علماء کے نام آتے ہیں۔ یہ
تابعین فتاویٰ کے اجراء کے سلسلے میں سیرت اور صحابہ کی روش سے نہیں ہٹتے تھے اور
گو کہ ان کے فتاویٰ میں فرق نہیں پایا جاتا مگر قیاس کے استعمال کی جھلک اس دور سے
واضح ہونے لگتی ہے۔ اصحاب حدیث کا تذکرہ کرتے ہوۓ ، أهل السنة کا لفظ پہلی بار محمد
ابن سیرین نے استعمال کیا، ان کے الفاظ یوں بیان ہوئے ہیں

تبع تابعین کا دور کوئی نویں صدی عیسوی کے اوائل تک آتا ہے اور اس دور میں آنے والے
ناموں میں سے چند اہم نام ؛ امام ابو حنیفہ (699ء تا 765ء) جو ایک اور مشہور تبع
التابعی امام مالک (711ء تا 795ء) کے معلم بھی تھے، ھشام بن عروہ، عبدالرحمن بن
عمرو الاوزاعی (وفات: 774ء) اور سفيان بن عيينہ (وفات: 813ء) کے نام آتے ہیں۔ امام
مالک کی بیان کردہ احادیث ، مسند سمجھی جاتی ہیں کیونکہ ان کے راویین مستند ہوا
کرتے تھے اور ان کے یہاں مدینے کے سات اہم فقہا سے استفادہ کیا جاتا ہے۔ امام ابو
حنیفہ اپنے فتاویٰ میں ابراھیم النخعی سے زیادہ استفادہ کرتے تھے۔

تابعین اور تبع تابعین کے بعد آنے والے فقہا اور مجتہدین میں امام مالک کے شاگرد
اور امام ابو حنیفہ سے متاثر امام شافعی (767ء تا 820ء) ، امام ابوحنیفہ کے شاگرد
اور امام احمد بن حنبل کے معلم ابو یوسف (وفات: 798ء) اور عبدالرحمن ابن مہدی کے
نام آتے ہیں۔ ان کے دور میں فتاویٰ کے سلسلے میں شاہ ولی اللہ کا قول آتا ہے کہ؛ اس
عہد کے فقہا حضرت محمد کی احادیث، اسلافی منصفین کے فیصلوں اور صحابہ، تابعین اور
تیسری نسل کے فقہی علم ، اور پھر اجتہاد کی جانب دیکھتے تھے۔ اصحاب الحدیث اور
اصحاب الرائے کے ابتدائی ایام میں الگ الگ مکتب فکر کی حیثیت سے موجودگی نظر نہیں
آتی اور اس بات کا اندازا مذکورہ بالا عبارت میں ابن سیرین کے قول سے بھی لگایا
جاسکتا ہے اور اسی وجہ سے یہ کہا جاتا ہے کہ ان دونوں اصحاب کی جڑیں ابتدائی دو
نسلوں (صحابہ اور تابعین) سے منسلک ہیں۔ اسباب پیدائش کے قطعے میں درج عوامل کی وجہ
سے ان دونوں اصحاب (الحدیث اور الرائے) میں وقت کے ساتھ ساتھ آپس میں تفریق نمایاں
ہوتی گئی۔ اہل الحدیث کے بارے میں کہا جاتا ہے کہ یہ اصحاب اپنے مکتب فکر میں حضرت
عبداللہ بن عمر ابن الخطاب ، عبداللہ ابن عمرو ابن العاص ، عبداللہ ابن الزبیر اور
حضرت عبداللہ بن عباس سے قریب آتے ہیں، مذکورہ بالا صحابہ اور تابعین ، نصوص کے
مطابق رہنے کی کوشش اور کسی بھی قسم کی نصوص کی خلاف ورزی نا ہونے کا بہت خیال رکھا
کرتے تھے۔ اہل الرائے کو حضرت عمر اور عبداللہ بن مسعود (وفات:653ء) سے نکلنے والے
بھی کہا جاتا ہے جو اپنا قیاس استعمال کرنے والے سمجھے جاتے ہیں، ان سے متاثر ہونے
والے علقمہ النخعی (وفات:689ء) ہی ابراھیم النخعی کے معلم تھے جو پھر حماد بن ابو
سلیمان کے معلم ہوۓ؛ جن کے شاگرد ، امام ابو حنیفہ تھے۔ اصحاب الحدیث کا ابتدائی
مرکز حجاز بنا اور اصحاب الرائے کا ابتدائی مستقر کوفہ (عراق) رہا۔ ایسا ہونے کے
متعدد اسباب بیان کیۓ جاتے ہیں جن کا ذکر اسباب کے قطعے میں آیا ہے۔

تاریخ کے مذکورہ بالا بیان میں محمد ابن سیرین کے اقتباس میں فتنۂ دوم کے تذکرے اور
744ء میں یزید ابن الولید کی موت کا حوالہ اس بات کی جانب نشاندہی کرتے ہیں کہ
اصحاب حدیث کہلاۓ جاسکنے والے افراد عالم اسلام کے ابتدائی زمانے (100 ھجری) یا اس
سے بھی کچھ قبل موجود تھے؛ اس کے علاوہ امام محمد بن حسن شیبانی کا ایک حوالہ بھی
دیا جاسکتا ہے جس میں انہوں نے امام ابن شہاب زہری کا تذکرہ کرتے ہوۓ کہا کہ؛ مدینہ
منورہ میں جو بھی اہلحدیث ہوئے، ان میں سب سے بڑے عالم زہری رحمہ اللہ تھے۔ یعنی
امام محمد کے زمانے میں اہلحدیث موجود تھے اور ان کی وفات کا زمانہ 804ء (189ھ) آتا
ہے۔ ان تاریخی حوالہ جات سے یہ بھی اندازا ہوتا ہے کہ اس زمانے میں اہل حدیث اور
اہل الرائے کی کوئی تفریق نہیں واضح طور پر پیدا نہیں ہوئی تھی اور محمد ابن سیرین
کے حوالے سے ہی اہل سنت اور اہل البدع کے گروہوں کی موجودگی بھی اس ہی عہد میں ظاہر
ہوتی ہے۔ غیرمسلم تاریخ دان بھی اس اہل حدیث اور اہل الرائے کی تفریق کے واضح ہونے
کا زمانہ دوسری صدی ھجری (آٹھویں عیسوی) کا ہی بیان کرتے ہیں۔ تابعین کا دور نامی
قطعے میں درج ابن سیرین کے بیان سے دو باتیں اور سامنے آتی ہیں ؛ ایک تو یہ کہ اس
زمانے میں بناوٹی یا اختراعی احادیث (جن کا ذکر سیاسی اسباب کے قطعے میں بھی آیا)
پائی جاتی تھیں ورنہ اصحاب حدیث کو ان کی تحقیق کی ضرورت پیش نا آتی ، اور دوسری
بات یہ سامنے آئی اصحاب حدیث ہر مستند یا غیر مستند حدیث کو تسلیم نہیں کرتے تھے۔

کوئی بھی مظہر اپنے اسباب کے بغیر وجود میں نہیں آتا۔ اہل الحدیث گروہ کے وجود میں
آنے کے بھی محققین نے متعدد اسباب بیان کیئے ہیں اور ان اسباب کو سمجھنے میں آسانی
پیدا کرنے کی خاطر؛ نفسیاتی، جغرافیائی، سیاسی اور معاشرتی اسباب میں تقسیم کیا
جاسکتا ہے۔ اصول الفقہ (jurispurdence) کا آغاز خود صحابۂ اکرام کے زمانے سے ہی ہو
چکا تھا کیونکہ قرآن اور سنت کی روشنی میں قرآن اور حدیث میں نا ملنے والے مسائل اس
وقت بھی تھے۔ صحابہ اکرام کے دور میں اجتہاد کی ضرورت محسوس نہیں ہوئی لیکن ان کے
بعد کے دور میں اور اسلام (اب تک غیرمسلم سرزمینوں پر) پھیلنے کے ساتھ ساتھ متعدد
تبدیلیاں دیکھنے میں آنے لگیں؛ اب عربی زبان پر کامل عبور رکھنے والوں کے ساتھ عربی
زبان سیکھنے والے بھی شامل تھے، اسی طرح اب اسلامی حکومت میں ایسے علاقے بھی تھے کہ
جہاں ابھی تک لوگوں کے درمیان قبل از اسلام کے ناصرف اطوار بلکہ قوانین تک موجود
تھے۔ صحابہ اکرام کے دور کے جیسا اب کوئی قرآن و سنت کا مرکز نہیں رہا تھا ، اب
اسلامی علماء میں بھی مختلف افکار لوگ تھے اور ایسے میں ضرورت محسوس ہوئی اجتہاد کو
مربوط و منظم کرنے کی جس کی جانب کسی تنازع کی صورت میں رجوع کیا جاسکے؛ تاریخی
مطالعہ اس قسم کی صورتحال کا زمانہ کوئی 750ء کے لگ بھگ دکھاتا ہے۔

آج کے جدید دور میں متعدد تیز رفتار ذرائع (بعید تکلم، برقی خط، قطار، ہوائی جہاز
وغیرہ) سے ناپید آٹھویں صدی میں نقل و حمل کے ليے گھوڑوں اور اونٹوں پر انحصار سے
اس زمانے میں انسانی روابط کی نوعیت کا اندازا لگایا جاسکتا ہے۔ جغرافیائی لحاظ سے
الگ علاقے ، افکاری لحاظ سے بھی الگ نہیں تو اسقدر قریب نہیں ہوسکتے تھے کہ جیسے آج
ہیں۔ حجاز میں رہنے والے ایک عالم کی نسبت کوفہ میں مقیم کسی عالم یا قاضی یا منصف
کے ليے کسی بات کا فیصلہ کرتے وقت مختلف اقسام کی احادیث پر انحصار مشکل ہوسکتا
تھا۔ ابو الفتح الشھرستانی (1086ء تا 1153ء) کے الفاظ میں

عراق میں مقیم امام ابو حنیفہ (699ء تا 765ء) کے ليے کسی سنی سنائی حدیث پر فیصلہ
کرنا ، حجاز میں مقیم کسی عالم کی نسبت ایک بالکل مختلف نوعیت کا معاملہ ہوسکتا ہے
کہ جہاں براہ راست احادیث کی اسناد کو یقینی بنایا جانا ممکن تھا۔ مستند احادیث تک
رسائی رکھنے والے کے ليے کسی اور کی راۓ پر انحصار کرنا ممکن نہیں تھا؛ یہ لوگ اپنی
توجہ احادیث پر مرکوز کر رہے تھے اور ان کے ليے کمزور حدیث بھی کسی زہن کی مضبوط
رائے سے احسن تھی، ان میں امام احمد بن حنبل (780ء تا 855ء) کا نام بھی نمایاں آتا
ہے۔

آٹھویں، نویں صدی کے حجازی ہوں یا بغدادی ؛ ان علماء اکرام کے خلوص نیت پر شبہ کوئی
بھی تاریخ کا مطالعہ کرنے والا کرنے کی جسارت نہیں کر سکتا۔ اسلام کے مرکز سے قریب
بسنے والوں کو انسانی نفسیات کے مطابق احادیث کو چھوڑ کر کسی عالم کی رائے پر فیصلہ
سناتے وقت کسی غلطی کا خوف تھا تو کسی دور بسنے والے زہن میں نفسیاتی طور پر یہ
تشویش ہوتی تھی کہ تمام تر احتیاط کے باوجود راویِ حدیث کے دل کا حال اور اسکی
سچائی صرف اللہ کے علاوہ کوئی نہیں جان سکتا تھا۔ اگر راوِیِین الحادیث کی لڑی میں
سے کوئی راوی کسی جگہ مستند نا ہوا تو علم الحدیث کی تمام تر وسعت اور احادیث کا
انتخاب کرنے کے تمام تر سائنسی طریقۂ کار کے باوجود شبہ کی گنجائش پیدا ہو سکتی
تھی۔ غیرمسلم محققین کے یہاں ایک معاشرتی وجہ اسلامی سلطنت میں نۓ داخل ہونے والے
بعض مقامات پر وہیں کے پرانے قوانین کا موجود ہونا بھی بیان کی جاتی ہے۔

تحریک اہل حدیث کا ابتدائی مستقر حجاز رہا جہاں سے بعد میں یہ مختلف علاقوں میں
پھیلی۔ اس کی ایک وجہ سیاسی بھی بیان کی جاتی ہے کہ چونکہ مسند خلافت اور اس کے
ساتھ سیاسی ہلچل خاصی حد تک پہلے دمشق اور پھر بغداد کو منتقل ہوچکی تھی جس کی وجہ
سے یہ خطہ مذہبی موضوعات پر نسبتاً پرسکون ہوگیا تھا۔ جبکہ دوسری جانب اسی منتقلی
مسند خلافت و سیاسی مرکز نے اہل الرائے کی نشونما میں بھی کردار ادا کیا؛ کہ خارجی
اور دیگر گروہوں کی جانب سے بناوٹی احادیث کا اپنے مفاد میں استعمال بڑھ گیا تھا جس
کے باعث عراق کے علماء کو احادیث کو قبول کرنے کے ليے متعدد شرائط عائد کرنا پڑیں
اور بعض اقسام کی احادیث کی نسبت قیاس اور رائے کو ترجیح دینے کی ضرورت پیش آنے
لگی۔ ان بناوٹی اختراعی احادیث کی موجودگی کا ثبوت، تاریخی جائزہ کے قطعے میں
تابعین کا دور میں دیۓ گئے محمد ابن سیرین کے اقتباس سے بھی ملتا ہے کہ اگر اس
زمانے میں بناوٹی احادیث نہیں تھیں تو پھر اہل احادیث کو راویِ حدیث کے اہل سنت یا
اہل بدع میں سے ہونے کی تفتیش کی ضرورت ہی کیوں پیش آتی۔

احادیث کو جمع و مرتب کرنے والے علماء نے جو محتاط طریقۂ کار اس مقصد کے دوران
اختیار کیا اسے علم الحدیث کا نام دیا جاتا ہے۔ اس طریقۂ کار میں حدیث کی اسناد ،
اس کے راویین کا تسلسل اور متن کی نوعیت پر تحقیق شامل ہے؛ مختصر یوں کہا جاسکتا ہے
کہ اس میں راوی اور روایت کی کیفیت معلوم کرنے کے اصول اختیار کیۓ جاتے ہیں۔

اہل حدیثوں کے مطابق انکا فرقہ ہی، ناجی فرقہ اور طائفہ منصورہ ہے، دلیل کے طور پر
نبی صلی اللہ علیہ و آلہ وسلم کا یہ فرمان نقل کرتے ہیں :- (ہروقت میری امت کا ایک
گروہ حق پر رہے گا جو بھی انہیں ذلیل کرنے کی کوشش کرے گا وہ انہيں نقصان نہیں دے
سکے گا، یہاں تک کہ اللہ تعالی کا امر آجائے (یعنی قیامت قائم ہو جائے) تووہ گروہ
اسی حالت میں ہوگا) ۔۔ اورانکا کہنا ہےکہ بہت سارے آئمہ کرام نے اس حدیث میں مذکور
گروہ سے، اہل حدیث ہی مراد لیا ہے،جیسا کہ امام حاکم رحمہ اللہ تعالی کہتے ہیں
کہ :-

امام احمد رحمہ اللہ تعالی نے اس حدیث کی بہت اچھی تفسیر اورشرح کی ہے جس میں یہ
بیان کیا گيا کہ طائفہ منصورہ جوقیامت تک قائم رہے گا اور اسے کوئی بھی ذلیل نہیں
کرسکے گا ، وہ اہل حدیث ہی ہيں ۔ تواس تاویل کا ان لوگوں سے زیادہ کون حق دار ہے جو
صالیحین کے طریقے پرچلیں اورسلف کے آثارکی اتباع کریں اور بدعتیوں اور سنت کے
مخالفوں کو سنت رسول صلی اللہ علیہ و آلہ وسلم کے ساتھ دبا کر رکھیں اورانہیں ختم
کردیں ۔

شیخ الاسلام امام ابن تیمیہ کہتے ہیں :- تواس سے یہ ظاہرہوا کہ فرقہ ناجیہ کے
حقدارصرف اورصرف اہل حدیث و سنت ہی ہیں ، جن کے متبعین صرف نبی صلی اللہ علیہ و آلہ
وسلم کی اتباع کرتے ہیں اورکسی اورکے لیے تعصب نہیں کرتے ، نبی صلی اللہ علیہ و آلہ
وسلم کے اقوال واحوال کوبھی اہل حدیث ہی سب سے زيادہ جانتے اوراس کا علم رکھتے ہيں
، اوراحادیث صحیحہ اور ضعیفہ کے درمیان بھی سب سے زيادہ وہی تیمیز کرتے ہيں ، ان کے
آئمہ میں فقہاء بھی ہیں تو احادیث کے معانی کی معرفت رکھنے والے بھی اوران احادیث
کی تصدیق ، اورعمل کے ساتھ اتباع و پیروی کرنے والے بھی ، وہ محبت ان سے کرتے ہیں
جو احادیث سے محبت کرتا ہے اورجو احادیث سے دشمنی کرے وہ اس کے دشمن ہيں ۔ وہ کسی
قول کو نہ تو منسوب ہی کرتے اورنہ ہی اس وقت تک اسے اصول دین بناتے ہیں جب تک کہ وہ
رسول اکرم صلی اللہ علیہ و آلہ وسلم سے ثابت نہ ہو اور جو کتاب و سنت کے مخالف ہو
اسے باطل قرار دیتے ہیں ، اور نہ ہی وہ ظن خواہشات کی پیروی کرتے ہيں ، اس لیے کہ
ظن کی اتباع جھالت اور اللہ کی ھدایت کے بغیر خواہشات کی پیروی ظلم ہے۔

اس قطعے میں ان بیانات کا خلاصہ دیا جارہا ہے جو اہل حدیثوں کی جانب سے صرف خود کو
اہل سنت و الجماعت کی حیثیت سے پیش کرتے وقت کیئے جاتے ہیں (دیکھیے اسی مضمون کا
قطعہ بنام اصلی اہل سنت کا دعویٰ)۔



https://ur.wikipedia.org/wiki/%D8%A7%D9%85%DB%81%D8%A7%D8%AA_%D8%A7%D9%84%D9%85%D8%A4%D9%85%D9%86%DB%8C%D9%86

حضرت محمد صلی اللہ علیہ و آلہ وسلم کی مختلف روایات میں اکثر گیارہ سے تیرہ ازواج
کے نام ملتے ہیں جنہیں امہات المؤمنین کہا جاتا ہے یعنی مؤمنین کی مائیں۔ اس کے
علاوہ انہیں ازواج مطہرات بھی کہا جاتا ہے۔ آپ صلی اللہ علیہ و آلہ و سلم کی ازواج
میں حضرت عائشہ کے علاوہ تمام بیوہ و مطلقہ تھیں اور زیادہ شادیوں کا عرب میں عام
رواج تھا۔ مؤرخین کے مطابق اکثر شادیاں مختلف قبائل سے اتحاد کے لیے یا ان خواتین
کو عزت دینے کے لیے کی گئیں۔ ان میں سے کچھ سن رسیدہ تھیں اس لیے حضور صلی اللہ
علیہ و آلہ و سلم پر کثرت ازدواج کا الزام لگانے والوں کی دلیلیں ناکارہ ہو جاتی
ہیں۔ ان میں سے صرف حضرت خدیجہ بنت خویلد اور حضرت ماریہ قبطیہ سے اولاد ہوئی۔ آپ
صلی اللہ علیہ و آلہ وسلم نے نبوت سے قبل 25 برس کی عمر میں حضرت خدیجہ سے شادی کی۔
حضرت خدیجہ آپ صلی اللہ علیہ و آلہ وسلم کی پہلی بیوی تھیں اور آپ کی اولاد میں
حضرت ابراہیم بن محمد کے سوا تمام صاحبزادے اور صاحبزادیاں ان کے ہی بطن سے ہوئیں۔
ان کے ساتھ آپ کی ازدواجی زندگی 25 سالہ تھی اس دوران آپ نے کوئی اور شادی نہیں کی۔
باقی تمام شادیاں 50 سال کی عمر کے بعد کی ہیں۔ آنحضرت کی وفات کے وقت ان کی نو
ازواج حیات تھیں۔

آنحضرت صلی اللہ علیہ و آلہ وسلم نے 25 برس کی عمر میں مکہ میں حضرت خدیجہ سے شادی
کی۔ اس طرح حضرت خدیجہ پہلی خاتون تھی جو حضور صلی اللہ علیہ و آلہ و سلم کے نکاح
میں آئيں۔ ان کا نام خدیجہ اور لقب طاہرہ تھا۔ ان کے والد کا نام خویلد اور والدہ
کا نام فاطمہ تھا۔ حضور صلی اللہ علیہ و آلہ و سلم کے نکاح میں آنے سے قبل ان کا
نکاح پہلے ابو ہالہ بن بناش تمیمی سے ہوا تھا۔ ان کے بعد عتیق بن عابد مخزومی کے
نکاح میں آئیں۔ ان کے انتقال کے بعد 40 برس کی عمر میں حرم نبوت میں داخل ہوئیں اور
ام المؤمنین کا شرف حاصل ہوا۔ پاکیزہ اخلاق کی بدولت طاہرہ کے لقب سے مشہور تھیں۔
آنحضرت صلی اللہ علیہ و آلہ وسلمکو نبوت ملی تو نبوت کی تصدیق کے ساتھ ساتھ سب سے
پہلے اسلام لانے کی سعادت انہوں نے ہی حاصل کی۔ حضور صلی اللہ علیہ و آلہ و سلم کے
نکاح میں آنے کے بعد 25 برس تک زندہ رہیں۔ نبوت کے دسویں سال انتقال کیا۔

حضور صلی اللہ علیہ و آلہ و سلم نے حضرت خدیجہ کے انتقال کے بعد حضرت سودہ بنت زمعہ
سے شادی کی۔ جو قریش کے ایک قبیلے عامر بن لوی سے تعلق رکھتی تھیں۔ ان کی پہلی شادی
سکران بن عمرو سے ہوئی تھی۔ جن کا انتقال ہو گیا تو 7 رمضان (بعض روایات میں شوال)
سن 10 نبوی میں حضور صلی اللہ علیہ و آلہ و سلم کے نکاح میں آئیں اور حضرت عمر
فاروق کے زمانۂ خلافت میں انتقال کیا۔ سخاوت و فیاضی ان کے اوصاف کے نمایاں پہلو
تھے۔

ابوبکر صدیق کی صاحبزادی تھیں۔ والدہ کا نام زینب تھا۔ ان کا نام عائشہ لقب صدیقہ
اور کنیت ام عبد اللہ تھی۔ حضور صلی اللہ علیہ و آلہ و سلم نے سن 11 نبوی میں حضرت
عائشہ سے نکاح کیا اور 1 ہجری میں ان کی رخصتی ہوئی۔ رخصتی کے وقت ان کی عمر ساڑھے
گیارہ برس تھی۔ انہوں نے حضور صلی اللہ علیہ و آلہ و سلم کے ساتھ نو برس گذارے۔
حضور صلی اللہ علیہ و آلہ و سلم کے وصال کے 48 سال بعد 66 برس کی عمر میں بنو امیہ
کے حکمران امیر معاویہ کے دور میں انتقال ہوا۔ حضرت عائشہ کو علمی حیثیت سے عورتوں
میں سب سے زيادہ فقیہہ اور صاحب علم ہونے کی بناء پر چند صحابہ کرام پر بھی فوقیت
حاصل تھی۔ فتوے دیتی تھی اور بے شمار احادیث ان سے مروی ہیں۔ خوش تقریر بھی تھیں۔

عمر فاروق کی صاحبزادی تھیں۔ والدہ کا نام زینب بنت مطعون تھا۔ غزوۂ بدر میں حضرت
حفصہ کے شوہر شہید ہوئے تو آنحضرت سے نکاح ہوا۔ 45ھ میں مدینہ میں انتقال کیا۔

ام المساکین کے والد کا نام خزیمہ تھا۔ ام المساکین کنیت تھی۔ فقراء اور مساکین کے
ساتھ فیاضی کرتی تھیں۔ اس لیے اس کنیت سے مشہور ہوگئیں۔ پہلے شوہر عبد اللہ بن جحش
تھے جو غزوۂ احد میں شہید ہوئے تو آنحضرت صلی اللہ علیہ و آلہ و سلم سے نکاح ہوا
لیکن صرف دو تین ماہ کے بعد ہی انتقال کیا۔

کا نام ہند اور کنیت ام سلمہ تھی۔ پہلے ابو سلمہ سے نکاح ہوا تھا۔ اسلام کے ابتدائی
دور میں دونوں اسلام لائے تھے۔ حبشہ اور مدینہ ہجرت بھی کی تھی۔ ابو سلمہ غزوۂ احد
میں زخمی ہوئے اور جانبر نہ ہو سکے تو ام سلمہ آنحضرت صلی اللہ علیہ و آلہ و سلم سے
نکاح ہوا۔

نام زینب اور کنیت ام الحکم تھی۔ والد کا نام جحش بن رباب اور والدہ کا نام امیمہ
تھا جو حضور صلی اللہ علیہ و آلہ و سلم کی پھوپھی تھیں۔ اس طرح حضرت زینب حضور اکرم
صلی اللہ علیہ و آلہ و سلم کی پھوپھی زاد تھیں۔ آپ کی دو بیوہ بھابھیاں بھی ازواج
مطہرہ تھیں۔ (ام حبیبہ جو عبید اللہ بن جحش کی بیوہ تھیں اور زینب بنت خزیمہ جو عبد
اللہ بن جحش کی بیوہ تھیں) حضرت زینب کا پہلا نکاح زید بن حارثہ سے ہوا جو آپ صلی
اللہ علیہ و آلہ و سلم کے آزاد کردہ غلام تھے۔ دونوں کے تعلقات خوشگوار نہ رہ سکے
اور حضرت زید بن حارثہ نے طلاق دے دی اور حضرت زینب سے آپ صلی اللہ علیہ و آلہ و
سلم نے نکاح کیا۔ ان کا انتقال حضرت عمر فاروق کے زمانۂ خلافت میں ہوا۔

بنی مصطلق کے سردار حارث بن ابی ضرار کی بیٹی تھیں۔ حضرت جویریہ کا نکاح مسافع بن
صفون سے ہوا تھا۔ جو ان کے قبیلے سے تھا۔ لیکن غزوہ مرسیع میں قتل ہو گیا تو
مسلمانوں کے ہاتھ آنے والے لونڈی و غلاموں میں حضرت جویریہ بھی تھیں اور مال غنیمت
کی تقسیم میں ثابت بن قیس کے حصے میں آئیں۔ حضور صلی اللہ علیہ و آلہ و سلم نے رقم
دے کر آزاد کرایا اور ان سے نکاح کیا۔ آپ صلی اللہ علیہ و آلہ و سلم کے نکاح کے بعد
بنی مصطلق قبیلہ کے دیگر لونڈی غلام بھی آزاد کر دیے۔ حضرت جویریہ کا انتقال 50ھ
ہوا۔

کا اصل نام رملہ تھا۔ ابو سفیان بن حرب کی بیٹی تھیں۔ والدہ صفیہ بنت العاص تھیں۔
جو حضور صلی اللہ علیہ و آلہ و سلم کی پھوپھی تھیں۔ نکاح عبید اللہ بن جحش سے ہوا
اور مسلمان ہوئیں۔ حبشہ ہجرت بھی کی۔ عبید اللہ کا انتقال حبشہ میں ہی ہوا۔ عدت کے
بعد حضور صلی اللہ علیہ و آلہ و سلم نے نجاشی کے پاس عمرو بن امیہ کو نکاح کے پیغام
کے لیے بھیجا۔ نجاشی نے خود نکاح پڑھایا اور ام حبیبہ مدینہ آگئیں۔ 44ھ میں انتقال
ہوا۔

کا اصل نام زینب تھا۔ جو غزوۂ خیبر کے قیدیوں میں سے حضور صلی اللہ علیہ و آلہ وسلم
کے حصے میں آئی تھیں جو قبیلہ بنو نضیر کے سردار حی بن اخطب کی بیٹی تھیں۔ ان کی
ماں بھی رئیس قریظہ کی بیٹی تھیں۔

ان کی پہلی شادی مشکم القرظی سے ہوئی۔ اس سے طلاق کے بعد کنانہ بن ابی الحقیق کے
نکاح میں آئیں جو جنگ خیبر میں قتل ہوا۔ حضرت صفیہ جنگ میں گرفتار ہو کر آئیں۔ حضور
صلی اللہ علیہ و آلہ و سلم نے آزاد کر کے نکاح کیا۔ 50ھ میں انتقال کیا۔

کے والد کا نام حارث بن حزن تھا۔ حضور صلی اللہ علیہ و آلہ و سلم سے نکاح سے قبل
پہلے مسعود بن عمرو سے نکاح ہوا۔ ان سے علیحدگی کے ابودھم کے نکاح میں آئیں۔ جن کی
7ھ میں وفات ہوئی اور 7ھ میں ہی حضور صلی اللہ علیہ و آلہ و سلم سے نکاح ہوا۔ 51ھ
میں انتقال فرمایا۔

بعض روایات کے مطابق حضرت ماریہ قبطیہ کنیزتھیں مگر زیادہ روایات کے مطابق آپ سے
حضور صلی اللہ علیہ و آلہ و سلم نے شادی کی تھی چنانچہ آپ بھی امہات المؤمنین میں
شامل ہیں۔ ابراہیم بن محمد آپ کے بطن سے پیدا ہوئے تھے۔



https://ur.wikipedia.org/wiki/%D8%A7%D8%B4%D9%88%DA%A9_%D8%A7%D8%B9%D8%B8%D9%85

اشوک سلطنت موریہ کا تیسرا شہنشاہ گزرا۔ وہسلطنت مگدھ (جنوبی بہار۔ بھارت) کا راجا
چندر گپت موریا کا پوتا ہے۔ اشوک 272 ق ۔ م میں گدّی پر بیٹھا۔ اُس نے چندر گُپت سے
بھی زیادہ شہرت پائی۔ اُس کو اکثر اشوکِ اعظم کہا جاتا ہے کیونکہ اپنے عہد کا سب سے
بڑا اور طاقتور راجہ تھا۔ جوانی میں اشوک لڑائی کا بڑا مرد تھا۔ کہا کرتا تھا کہ
کلِنگ (اُڑیسا) کو فتح کر کے اپنی سلطنت میں شامِل کر لوں گا۔ چنانچہ تین سال لڑا
اور کلنگ کو فتح کر لیا۔ کہتے ہیں کہ اس جنگ میں ہزاروں لاکھوں کا خون ہوتا ہوا
دیکھ کر اشوک کے دل میں ایسا رحم آیا کہ یک بیک طبیعت بالکل بدل گئی کہنے لگا کہ اب
میں بدھ کی تعلیم پر چلوں گا اور کبھی کسی سے لڑائی نہ کروں گا۔ بدھ مت کو اپنے
تمام راج کا مذہب قرار دیا اور اپنا نام پر یاد رشی یا حبیب خدا رکھا۔ اس کا ایک
بیٹا بھکشو اور بیٹی بھکشنی ہوگئی۔ اس نے دونوں کو سیلون )سنگلدیب( بھیجا کہ وہاں
بدھ مت کی تبلیغ کریں۔ اب دوسری مجلس کو منعقد ہوئے سوا سو سال سے زیادہ ہوگئے تھے
اور بدھ مت میں کئی قسم کی تبدیلیاں نمایاں ہونے لگی تھیں۔ ان کی تحقیق کے لیے 242
؁ ق ۔ م میں اشوک نے اس مذہب کے ایک ہزار بزرگوں اور عالموں کی تیسری بڑی مجلس
منعقد کی۔ مراد یہ تھی کہ بدھ مت کی تعلیم بعد کی بدعتوں اور آمیزشوں سے پاک ہو کر
اپنے بانی کی اصلی تعلیم کے مطابق ہو جائے۔ پاٹلی پتر میں یہ مجلس منعقد ہوئی۔ بدھ
مت کی تمام حکایتیں اور روایتیں پالی زبانی میں لکھ لی گئیں۔ کچھ اوپر دو ہزار برس
سے بدھ مت کے جو شاستر جنوبی ایشیا میں جاری ہیں۔ وہ اسی مجلس کے مرتب کیے ہوئے
ہیں، بدھ دھرم کی تبلیغ کے لیے اشوک نے کشمیر، قندھار، تبت، برہما، دکن اور سیلون
(سنگلدیپ) میں بھکشو روانہ کئے۔

اشوک نے 14 احکام جاری کئے اور جابجا سارے ہند میں پتھر کی لاٹھوں پر کندہ کرا
دئیے۔ ان میں سے کئی آج تک موجود ہیں۔ ایک الہ آباد میں ہے، ایک گجرات کے گرنار
پربت پر ہے۔ ان احکام میں بدھ کی تعلیم کی بڑی بڑی باتیں سب آ جاتی ہیں۔ مثلاً رحم
کرو، نیک بنو، اپنے دل کو پاک کرو، خیرات دو۔ ایک کتبے کی عبارت میں لکھا ہوا ہے کہ
اشوک نے کلنگ دیس فتح کیا اور پانچ یونانی بادشاہوں سے صلح کی۔ ان میں سے تین مصر
یونان خاص اور شام کے بادشاہ تھے۔ اس سے ظاہر ہوتا ہے کہ اپنے عہد میں اشوک کیسا
مشہور اور ذی شان راجہ تھا۔

نہایت رحم دل بادشاہ تھا۔ غریبوں ، یتیموں ، اور بیوہ عورتوں کی پرورش کرتا تھا۔
بہت سے کنویں کھدوائے۔ دھرم شالا ئیں تعمیر کرائیں۔ سڑکوں پر سایہ دار درخت لگوائے
اور بے شمار جگہوں پر پانی کا بندوبست کیا۔ مذہبی احکام پتھروں ، ستونوں اور چٹانوں
پر کندہ کرائے۔ ان میں سے تقریباً چالیس کتبے اور لاٹھیں دہلی، الہ آباد مردان اور
مانسہرہ میں دریافت ہوچکی ہیں۔ اسے عمارتیں بنوانے اور نئی بستیاں بسانے کا بہت شوق
تھا ۔ پاٹلی پتر میں ایک عالیشان محل بنوایا۔ وادی کشمیر میں سری نگر کی بنیاد رکھی
اور نیپال میں بھی ایک شہر دیوتین تعمیر کرایا۔



https://ur.wikipedia.org/wiki/%D8%A7%D8%AD%D9%85%D8%AF_%D8%B4%D8%A7%DB%81_%D8%A7%D8%A8%D8%AF%D8%A7%D9%84%DB%8C

نادر شاہ والئ ایران کا جنرل۔ افغانوں کے ابدالی قبیلے کا سردار اور افغانستان میں
ابدالی سلطنت کا بانی۔ایک بہادر پشتون تھا۔اور نادر شاہ کے قتل 1747ء کے بعد
افغانستان کا بادشاہ بنا۔ ہرات اور مشہد پر قبضہ کیا اورسلطنت افغانستان کا اعلان
کیا اس نے 1748ء تا 1767ء ہندوستان پر کئی حملے کیے۔پہلا معرکہ پنجاب کے حاکم میر
معین الملک عرف میر منو کے ساتھ ہو اجس نے بہادری اور دلیری کی داستان رقم کی مان
پور میں ہندوستانیوں کا بہادر جرنیل ڈٹا رہا آخرکار ابدالی فوج کو شکست ہوئی یہ مغل
سلطنت کی آخری فتح تھی اس کے بعد مغلوں نے پنجاب کو اس کے حال پر چھوڑ دیا۔ احمدشاہ
ابدالی کے ہندوستان پر حملوں میں سے سب سے مشہور حملہ 1761ء میں ہوا۔ اس حملے میں
اس نے مرہٹوں کو پانی پت کی تیسری لڑائی میں شکست فاش دی۔ کابل ، قندھار ، اور
پشاور پر قبضہ کرنے کے بعد احمد شاہ ابدالی نے پنجاب کا رخ کیا اور سر ہند تک کا
سارا علاقہ اپنی سلطنت میں شامل کر لیا۔ 1756ء میں دہلی کو تاخت و تاراج کیا اور
بہت سا مال غنیمت لے کر واپس چلا گیا۔ ان حملوں نے مغلیہ سلطنت کی رہی سہی طاقت بھی
ختم کردی ۔ پنجاب میں سکھوں کے فروغ کا ایک سبب احمد شاہ کے پےدر پے حملے بھی ہیں۔

افغانستان کے بادشاہ نادر شاہ کے قتل کے بعد احمد شاہ ابدالی جوکہ نادر شاہ کے فوج
کے سالار تھے لویہ جرگہ کے ذریعے بادشاہ منتخب ہوئے، یہ جرگہ شیر سرخ بابا کے مزار
پر منعقد ہوا تھا، اسی دوران صابر شاہ ملنگ نے ایک گندم کا خوشہ ان کے سر پر بطور
تاج کے لگایا اور احمد شاہ کو بطور بادشاہ تسلیم کرلیا گیا، احمد شاہ درانی کو بجا
طور پر افغانستان کا بانی کہا جا سکتا ہے۔ اس وقت سلطنت اٹک سے کابل، کوئٹہ،
مستونگ، قلات ، سبی، جیکب آباد، شکارپور، سندھ، پشین، ڈیرہ اسماعیل خان، ضلع
لورالائی اور تمام پنجاب پر مشتمل تھی، شال کوٹ کوہٹہ قندھار کا ایک ضلع تھا، احمد
شاہ درانی کا دور سلطنت ( 1747ء سے 1823ء) تک افغانستان پر رہا۔ 1765ء کا زمانہ آیا
سکھوں نے پنجاب میں قتل و غارت گری کا بازار گرم کیا ہوا تھا۔ 1772ء تک احمد شاہ
درانی اور اس کے بعد اس کی اولاد کی حکومت رہی۔ اس کی اولاد میں ایوب شاہ کو 1823ء
میں قتل کر دیا گیا۔ احمد شاہ ابدالی کی ہمشیرہ کا مزار بھی خواجہ ولی مودودی چستی
کرانی کی درگاہ کے احاطہ کے اندر کرانی، کوئٹہ کے مقام پر واقع ہے۔

پنجاب کی مہم سے واپسی پر احمد شاہ ابدالی نے میر نصیر خان کو ہڑنداور داجلکے علاقے
بطور انعام دیے۔ اسی زمانے میں جب احمد شاہ کی مشرقی ایران کی مہم سے واپسی ہوئی تو
اس نے میر نصیر خان کی والدہ بی بی مریم کو کوئٹہ کا علاقہ یہ کہتے ہوئے دیا کہ یہ
آپ کی شال ہے (شال کا مطلب دوپٹہ ہوتا ہے)۔ اسی دن سے کوئٹہ کا نام شال کوٹ پڑ گیا،
اور یہ ریاست قلات کا حصہ بن گیا۔ قلعہ میری قلات (قلعہ کوہٹہ) کے قریب خواجہ
نقرالدین شال پیر بابا مودودی چشتی کا مزار بھی واقع ہے، شال کوٹ کو جو شاہراہ
ہندوستان اور ایران سے ملاتی ہے اُسے شال درہ کہتے تھے۔ آج اُس شاہراہ پر اسی نام
سے ایک بہت بڑی آبادی قائم ہے، خواجہ ولی مودودی چستی کرانی کا مزار بھی اسی وادی
کے اندر واقع ہے۔



https://ur.wikipedia.org/wiki/%D8%A2%D9%84_%D8%B3%D8%B9%D9%88%D8%AF

آل سعود سعودی عرب کا شاہی خاندان ہے۔ جدید مملکت سعودی عرب کی بنیاد 1932ء میں پڑی
تاہم جزیرہ نما عرب میں آل سعود کا اثر و رسوخ چند صدیاں قبل شروع ہو گیا تھا۔
مملکت کے بانی عبد العزیز ولد سعود سے قبل یہ خاندان نجد میں حکمران تھا اور کئی
مواقع پر عثمانی سلطنت اور مکہ کے راشدیوں سے ان کا ٹکراؤ ہوا جس میں انگریزوں نے
انہیں ترکی خلافت کے خلاف استعمال کیا۔ آل سعود تین مرتبہ حکومتیں حاصل کرنے میں
کامیاب ہوئے جن میں پہلی سعودی ریاست، دوسری سعودی ریاست اور جدید سعودی عرب شامل
ہیں۔

موجودہ خاندان سعود تقریباً 25 ہزار ارکان پر مشتمل ہے جن میں شہزادوں کی تعداد 200
سے زائد ہے۔ خاندان کے موجودہ سربراہ اور سعودی عرب کے شاہ عبد اللہ ولد عبد العزیز
ولد عبد الرحمن آل سعود ہیں۔

بانئ سلطنت عبدالعزیز ولد سعود کی اولاد ہی سعودی ریاست کا شاہ یا ولی عہد قرار دی
جا سکتی ہے۔



https://ur.wikipedia.org/wiki/%DB%8C%D8%B2%DB%8C%D8%AF%DB%8C

یزیدی (Yazidi) (ایزدیان, Եզդիներ, Езиды) ایک عربی اور کردی بولنے والا درون
ازدواجی (Endogamous) نسلی مذہبی طبقہ ہے، جو زرتشتیت اور ابتدائی بین النہرین کے
مذاہب سے تعلق رکھنے والے ایک قدیم امتزاج ضدین (Syncretic) مذہب پر عمل پہیرا ہے۔
اس خطے کے دیگر اقلیتی برادریوں، مثلاً علوی اور دروز کی طرح کوئی شخص یزیدی برادری
میں باہر سے شامل نہیں ہو سکتا۔ یہ بنیادی طور پر شمالی عراق کے محافظہ نینوی میں
آباد ہیں جو قدیم اشوریہ کا حصہ ہے۔ آرمینیا، جارجیا اور شام میں آباد یزیدی برادری
میں 1990ء کی دہائی کے بعد خاصی کمی ہوئی ہے، کیونکہ یہ یورپ خاص کر جرمنی میں
منتقل ہو گئے ہیں۔

عراقی شہر موصل کے مغرب میں واقع یزیدی برادری کے مرکزی علاقے کوہ سنجار میں اس
یزیدیوِں کے خلاف کارروائیاں جاری ہیں۔ ان کے بارے میں کچھ غلط فہمیاں بھی پائی
جاتی ہیں۔ داعش کے شدت پسندوں کے خیال میں اس برادری کا تعلق بنو اُمیہ سے ہے، جب
دوسرے اسے انتہائی غیرمقبول حکمران یزید بن معاویہ سے جوڑتے ہیں۔ جدید تحقیق سے
معلوم ہوتا ہے کہ اس فرقے کا یزید بن معاویہ یا ایران کے شہر یزد سے کوئی تعلق نہیں
ہے۔ تاہم جدید فارسی لفظ ایزد سے ہے جس کا مطلب خدا۔ ایزدیز نام کا عام مطلب خدا کے
عبادت کرنے والے ہیں اور یزیدی بھی اپنے فرقے کا نام اسی طرح سے بیان کرتے ہیں۔

اس مذہب کے لوگ خدا کو یزدان کہتے ہیں اور اس کا اتنا اعلیٰ مقام مانا جاتا ہے کہ
اس کی براہ راست عبادت نہیں کی جا سکتی۔ یزدان کو متحرک طاقت کا مالک سمجھا جاتا
ہے، اور وہ زمین کا نگہبان نہیں بلکہ خالق سمجھا جاتا ہے۔ اور اس سے سات عظیم
روحانی طاقتیں نکلی ہیں جن میں ایک مور فرشتہ ملک طاؤس ہے اور جو خداوندی احکامات
پر عمل درآمد کراتا ہے۔ ملک طاؤس کو خدا کا ہمزاد تصور کیا جاتا ہے۔ یزیدی ملک طاؤس
کی دن میں پانچ بار عبادت کرتے ہیں۔ یزیدیوں کے نزدیک ملک طاؤس کا دوسرا نام شیطان
ہے، جو عربی میں ابلیس کو کہتے ہیں، اور اسی وجہ سے یزیدی فرقے کو شیطان کی عبادت
کرنے والا کہا جاتا ہے۔

یزیدی قرآن اور بائبل کا احترام کرتے ہیں لیکن ان کی اپنی روایات زبانی ہی ہیں۔
رازداری کی وجہ سے یزیدی فرقے کے بارے میں غلط فہمیاں بھی پائی جاتی ہیں کہ اس فرقے
کا تعلق پارسی مذہب سے بھی بیان کیا جاتا ہے، جس میں یہ روشنی اور تاریکی کے علاوہ
سورج تک کی پوجا کرتے ہیں۔یزیدی عقائد کے مطابق روح ایک جسم سے دوسرے میں منتقل
ہوتی ہے اور بار بار پیدائش کا عمل روح کو خالص بناتا ہے۔ موجودہ تحقیق کے مطابق
اگرچہ ان کے عبادت خانے سورج کی تصاویر سے سجائے جاتے ہیں اور ان کی قبروں کا رخ
مشرق کی جانب سے طلوع آفتاب کی طرف ہوتا ہے، تاہم ان کے عقیدے میں اسلام اور
عیسائیت کے کئی جز شامل ہیں۔

شادی کی تقریب میں یزیدی راہب روٹی دو حصوں میں تقسیم کر کے ایک حصہ دولہا اور ایک
حصہ دلہن کو دیتا ہے۔ شادی کی تقریب میں دلہن سرخ لباس پہنتی ہے۔ دسمبر میں یزیدی
راہب سے سرخ شراب پینے کے بعد تین دن روزہ رکھتے ہیں۔ 15 سے 20 دسمبر کے دوران یہ
موصل کے شمال میں واقع وادی لالش میں شیخ عدی بن مسافر کے مزار پر جاتے ہیں اور
وہاں دریا میں مذہبی رسومات ادا کرتے ہیں جس میں جانوروں کی قربانی بھی شامل ہے۔
کسی بھی یزیدی کی بدترین سزا یہی ہو سکتی ہے کہ اسے برادری سے خارج کیا جائے اور اس
کا مطلب ہوتا ہے اس کی روح کا خالص ہونے کا عمل رک جاتا ہے۔ اسی وجہ سے یزیدیوں کا
کسی دوسرا مذہب اختیار کرنے کا سوال ہی پیدا نہیں ہوتا۔



https://ur.wikipedia.org/wiki/%DB%81%D8%B4%D8%A7%D9%85_%D8%A8%D9%86_%D8%B9%D8%A8%D8%AF%D8%A7%D9%84%D9%85%D9%84%DA%A9

یزید ثانی کی وفات کے بعد 724ء میں ہشام تخت خلافت پر متمکن ہوا۔ اس وقت اس کی عمر
34 برس تھی۔ تخت نشینی کے وقت وہ رصافہ میں مقیم تھا۔ ہشام، عبدالملک کے لائق ترین
فرزندوں میں سے تھا۔ اس کے پیشرو یزید بن عبدالملک کا دور بنو امیہ کا بدترین زمانہ
قرار دیا جاتا ہے۔ اس کی نااہلی ، عیش پرستی ، قبائلی عصبیت اور اندرون ملک بے چینی
نے کئی نئے پیچیدہ مسائل پیدا کر دئیے تھے ۔ ہشام نے جونہی تخت خلافت پر قدم رکھا
تو اپنے آپ کو قبائلی تعصبات نفرت اور گوناگوں مشکلات میں گھرا پایا۔ اپنے عہد
حکومت کے پونے بیس برس وہ مسلسل اس کوشش میں مصروف رہا کہ بن امیہ کی روبہ زوال
حکومت کو تباہی سے بچا سکے۔ اس کی یہ طویل جدوجہد ہمت و شجاعت اور حوصلہ و تدبر کی
ایک شاندار داستان ہے۔ اگرچہ وہ بنو امیہ کو زوال سے تو نہ بچا سکا لیکن اس نے ان
کے گرتے ہوئے قصر اقتدار کو وقتی طور پر سہارا دیا اور مختلف النوع کامرانیاں حاصل
کرنے کے بعد اس کے وقار کو بحال کیا۔

تخت نشین ہونے کے بعد ہشام نے وسط ایشیا کے سرکش ترکوں کو مغلوب کرنے کے لیے کئی
ایک مہمات روانہ کیں۔ کیونکہ ترک سردار خاقان کی مدد سے خودمختاری کے لیے کوشاں
تھے۔

ہشام کی تخت نشینی کے وقت عمرو بن ہبیرہ عراق کا گورنر تھا ۔ ہشام نے اسے ہٹا کر
خالد بن عبداللہ القسری کو گورنر مقرر کر دیا۔ القسری نے اسعد بن سعید کی جگہ
خراسان کی ولایت پر اپنے بھائی اسد القسری کو مامور کیا۔ اس نے 726ء میں دوبارہ غور
پر حملہ کرکے غوریوں کو شکست دی۔ لیکن چونکہ اسد القسری قبائلی عصبیت کا شکار تھا
اس لیے ہشام نے امیر اشرس بن عبداللہ سلمی کو خراسان کا حاکم مقرر کیا۔ اشرس نے جنگ
سے ہاتھ روک کر تبلیغ اسلام کے ذریعہ سے اس علاقہ میں امن و امان قائم کیا لیکن نو
مسلموں کو جزیہ معاف نہ کیا۔ سات ہزار نو مسلموں نے اس غیر منصفانہ پالیسی کے خلاف
غم و غصہ کا اظہار کرکے بغاوت کر دی۔ یہ بغاوت صغد اور بخارا تک پھیل گئی اور
دیکھتے ہی دیکھتے اس آگ نے سارے ماورالنہر کو اپنی لپیٹ میں لے لیا۔ ترکوں نے بھی
ان کا ساتھ دیا۔ اس کے علاوہ حقیقت پسند عربوں نے بھی نو مسلموں کے اس مطالبہ کی
تائید کی ۔

اشرس کو ہٹا کر جیند بن عبدالرحمن کو خراسان کا گورنر بنایا گیا۔ اس نے ترکوں کو
ابتدائی شکستیں دینے کے بعد خارستان پر فوج کشی کی دوسری طرف ترکوں نے صفد ، فرغانہ
اور چاچ کی سپاہ کے ساتھ اشتراک کرتے ہوئے سمرقند پر حملہ کر دیا۔ جنید کے پاس چند
ہزار سپاہی تھے جنہیں لے کر وہ فوراً آگے بڑھا اور سمرقند کے قریب دونوں افواج کے
درمیان جنگ ہوئی۔ جنید نے حوصلہ قائم رکھا اور دو دن تک بڑی بہادری سے ترکوں کی
مزاحمت کی مگر ناکامی کا منہ دیکھنا پڑا۔ اس دوران حاکم سمرقند سورہ بارہ ہزار سپاہ
لے کر جنید کی امداد کے لیے آگے بڑھا لیکن خاقان اور ان کی فوج نے زبردست ہلہ بول
دیا۔ سورہ کی فوج میں بمشکل دو ہزار آدمی بچ سکے بقیہ مارے گئے حالات سخت مایوس کن
تھے۔ جنید نے آخری بار مقابلہ کی ٹھانی اور اعلان کر دیا کہ ’’ جو غلام اس جنگ میں
کارہائے نمایاں دکھائے گا وہ آزاد ہے۔‘‘ اس پر مسلمان اس جذبہ سے لڑے کہ ترکوں کو
میدان چھوڑتے ہی بنی اور جنید فتح مندانہ سمرقند میں داخل ہوا۔ فتح کے بعد جنید نے
خلیفہ کو تمام صورت حالات سے آگاہ کیا۔ ہشام نے دو ہزار فوج بطور کمک روانہ کی۔ اس
دوران خاقان نے بخارا کی طرف پیش قدمی کی ۔ جنید بھی فوراً وہاں پہنچ گیا چنانچہ
ترک وہیں سے واپس چلے گئے۔

خراسان کے والی عاصم بن عبداللہ بلالی کے زمانہ میں امیر حارث بن شریح نے اسلامی
حکومت کے قیام کانعرہ لگا کر سات ہزار آدمیوں کو اپنا ہمنوا بنا لیا۔ ان میں عرب نو
مسلم اور ترک سبھی شامل تھے امیر حارث جب بلخ ، جوزجان ، وغیرہ فتح کرنے کے بعد
خراسان کے دارالخلافہ مرو کی طرف بڑھا تو عاصم کے ہاتھوں شکست کھائی لیکن اس کی قوت
زائل نہ کی جاسکی ۔ چنانچہ عاصم کی جگہ اسد القسری کو خراسان کا گورنر مقرر کیا جس
نے مسلسل معرکہ آرائیوں کے بعد حارث کو خراسان کے علاقہ سے نکال دیا اور وہ خاقان
کے ہاں پناہ لینے پر مجبور ہوا۔ ان کامیابیوں کے بعد اسد القسری پھر ترکستان کی طرف
متوجہ ہوا۔ ترکوں کے کئی ایک قلعوں پر قبضہ کے بعد کثیر مال غنیمت اور قیدی ہاتھ
لگے۔

موسم سرما گزرنے کے بعد خاقان نے پھر بخارا کا رخ کیا لیکن شکست کھائی ۔ واپسی پر
ایک ترک سردار کورصول کے ساتھ چوگان کھیلتے ہوئے خاقان کا ہاتھ ٹوٹ گیا۔ خاقان نے
قسم کھائی کہ وہ کورصول سے ضرور بدلہ لے گا لیکن کورصول نے ایک رات شبخون مار کر
خاقان ہی کو قتل کر دیا۔ خاقان کے قتل کے بعد ترکوں میں خانہ جنگی شروع ہوگئی اور
ان کی طاقت ٹوٹ گئی ۔

اسدالقسری کی وفات کے بعد نصر بن سیار کو خراسان کا حاکم مقرر کیا گیا۔ نصر بڑا
بہادر ، منظم اور دوراندیش حکمران تھا اس نے نظم و نسق حکومت کی اصلاح کو اولین
اہمیت دی اور جنگ و غارت گری کے حقیقی اسباب کو ختم کرنے لیے اقدامات اٹھائے ۔
نومسلموں سے جزیہ کی وصولی بند کر دی گئی ۔ خراج کی وصولی کے نظام کو بہتر بنایا
اور زمین کا مالیہ تمام عرب اور غیر عرب سے وصول کرنا شروع کر دیا۔ اس کے ساتھ ساتھ
ماورالنہر پر مختلف سمتوں سے لشکر کشی کی اور چاچ اور فرغانہ میں امن و امان قائم
کیا۔ صغد اور ترک مسلسل لڑائیوں سے تنگ آ چکے تھے لٰہذا انھوں نے نصر سے ان مطالبات
پر صلح کی تجویز کی کہ ان کے مذہبی امور میں مداخلت نہ کی جائے گی۔ جو نو مسلم اپنے
مذہب میں واپس آنا چاہے اسے کوئی سزا نہ دی جائے گی اور مسلمان قیدیوں کو بغیر قاضی
کے فیصلے کے واپس نہیں لیا جائے گا تو ہم ہتھیار پھینک کر صلح کے لیے تیار ہیں۔ نصر
ایک دور اندیش حکمران تھا اس نے ان تمام مطالبات کو منظور کر لیا اور اس طرح
ترکستان کا یہ علاقہ جو مسلسل بدامنی کا اڈا بن چکا تھا امن و سکون سے دوچار ہوا۔

علاقہ ترکستان کے علاوہ آرمینیا اور آذربائیجان میں بھی ترک اور من اور خزو کے
قبائل نے متحد ہو کر مسلمانوں کے لیے ایک نازک صورت حال پیدا کر دی تھی ۔ یہاں کے
گورنر جراح بن عبداللہ مقامی حالت پر قابو نہ پا سکے اس لیے ہشام نے انہیں معزول
کرکے مسلمہ بن عبدالملک کو 726ء میں ان کی جگہ مقرر کیا۔ مسلمہ نے ترکوں کے کئی شہر
فتح کر لیے۔ خاقان کا بیٹا مسلمہ کے ہاتھوں شکست کھا کر قتل ہوا۔ جراح کی موت سے
ترکوں کے حوصلے بڑھ گئے اور وہ موصل تک بڑھ آئے۔ چنانچہ ہشام نے ان کے تدارک کے
لییے سعید حرشی کو آذربائیجان روانہ کیا۔ اس نے اس کے علاقوں پر پے در پے حملے کرکے
بہت سے شہر فتح کر لیے۔ سعید کی پے در پے فتوحات کا سن کر ہشام نے اس کی کارگزاری
پر اظہار خوشنودی اور اطمینان کیا۔

113ھ میں ہشام نے سعید کو واپس بلا کر اپنے بھائی مسلمہ بن عبدالملک کو دوبارہ
آذربائیجان روانہ کیا۔ مسلمہ نے خزو کے سارے علاقے میں افواج پھیلا دیں۔ خاقان کا
لڑکا ایک لڑائی میں مارا گیا اب خاقان نے جوش انتقام میں آس پاس کی سب قوموں پر
مشتمل ایک لشکر جرار کو منظم کیا اور مسلمانوں پر امڈ آیا۔ مسلمہ نے مقابلہ کی سکت
نہ پا کر پسپائی اختیار کی اور باب الابواب میں قیام پزیر ہوگیا۔ ہشام نے مسلمہ کی
جگہ مروان ثانی کو آرمینیا کا حاکم مقرر کیا۔ مروان نے ایک لاکھ بیس ہزار افراد پر
مشتمل فوج کیل کانٹے سے لیس تیار کی۔ اس نے ترکوں کے سارے علاقے کو تاخت و تاراج
کیا ان کے متعدد شہروں اور قلعوں پر قبضہ کرکے ان کی طاقت کو کچل کر رکھ دیا اور
تمام علاقے جو مسلمانوں سے چھن چکے تھے دوبارہ سلطنت اسلامی کا جزو بنے ۔

ایشائے کوچک میں رومیوں کے ساتھ مسلمانوں کی اکثر جنگیں ہوتی رہتی تھیں ۔ یہاں
بالعموم شاہی افراد ہی گورنر بنا کر بھیجے جاتے تھے۔ چنانچہ ہشام نے اپنے دو بیٹوں
معاویہ اور سلیمان کے علاوہ مروان ثانی اور مسلمہ بن عبدالملک کو مہمات کا انچارج
بنا کر رومیوں کے خلاف صف آراء ہونے کے لیے روانہ کیا۔ انھوں نے رومیوں کی ناکہ
بندی کرکے مطمورہ تونبہ اور بہت سے سرحدی علاقوں پر قبضہ کر لیا۔

سسلی کا محاصرہ کافی عرصہ جاری رہا جب اہل صقیلیہ نے محسوس کیا کہ مسلمانوں کو شکست
دینا آسان نہیں تو انھوں نے اطاعت قبول کر لی اور اس طرح سسلی مملکت اسلامیہ کا جزو
بنا۔

محمد بن قاسم کی واپسی کے بعد سندھ کا اکثر و بیشتر علاقہ مقامی حکمرانوں کے قبضہ
اقتدار میں جاکر نیم خود مختارانہ حیثیت اختیار کر چکاتھا۔ کافی عرصہ سے مسلمانوں
نے سندھ کے معاملات کی طرف سے خاموشی اختیار کر رکھی تھی لیکن ہشام نے اپنے عہد
حکومت میں سندھ کی ازسرنو تسخیر کی طرف توجہ دی۔

107ھ میں ہشام نے سندھ کی حکومت جنید بن عبدالرحمٰن کے سپرد کی۔ نئے والی نے دریائے
سندھ کے کنارے کنارے پیش قدمی کا آغاز کیا۔ اس علاقہ کا حکمران واسر کا بیٹا راجہ
جے سنگھ تھا ۔ وہ اس سے بیشتر مسلمان ہو چکا تھا لیکن جنید کی سندھ میں آمد کے موقع
پر مرتد ہو گیا اور بحری کشتیاں جمع کرکے دریائے سندھ کے مشرقی کنارے پر اسلامی
افواج کے مقابلہ میں صف آراء ہوا مگر گرفتار ہوا اور قتل کر دیا گیا۔ جنید نے اپنی
پیش قدمی کو جاری رکھا اور کیرج پر دوبارہ قبضہ کر لیا ۔اس کے بعد مارواڑ ، مانڈل ،
بھروچ ، اجین اور مالوہ کے علاقے فتح کیے۔ اس طرح راجپوتانہ کا بہت سا حصہ مسلمانوں
کے زیر نگیں ہوا۔ جنید نے اپنی سرکردگی میں گجرات اور بھین رال کے علاقوں کو فتح
کرکے اسلامی حکومت کا جزو بنایا۔

111ھ ہشام نے جنید کو والی خراسان مقرر کر دیا اور سندھ کی ولایت پر تمیم کو مامور
کیا۔ جنید کی واپسی پر ملک کے اندر عام بے چینی پھیل گئی۔ تمیم حالات پر قابو پانے
میں ناکام رہا۔ چنانچہ حکم بن خواز کو سندھ کا والی مقرر کیا گیا۔ حکم نے سب سے
پہلے دریائے سندھ کے مشرقی کنارے محفوظ کا شہر آباد کیا اور محمد بن قاسم کے بیٹے
عمرو کی مدد اور تعاون سے ان تمام علاقوں کو جو قبضہ سے نکل چکے تھے دوبارہ فتح کر
لیا۔ اس اہم کارنامے کی یاد میں منصورہ آباد کیا جو بعد میں سندھ کا دارالخلافہ
بنا۔ ایک معرکہ میں حکم بن عوانہ لڑتے ہوئے وفات پا گئے تو ہشام نے عمرو بن قاسم کو
سندھ کی حکومت سپرد کر دی ۔ عمر بن محمد بن قاسم نے سندھ کی مکمل فتح کے بعد نظم و
نسق کی بہتری کی طرف توجہ دی اور ملکی خوشحالی میں اضافہ کیا۔

شروع شروع میں چونکہ شمالی افریقہ میں امن و امان کا دور دورہ رہا اس لیے وہاں کے
والی امیر عبداللہ بن حجاب نے اطراف و اکناف میں مہمات روانہ کرکے نئے علاقے فتح
کیے۔ حبیب بن ابی عبیدہ فہری نے مغرب میں سوس اقصٰی اور سوڈان کے علاقے فتح کیے۔
بحیرہ روم کے علاقہ میں حبیب بن ابی عبداللہ نے حزیرہ سروانیہ کی تسخیر کی۔ صقیلیہ
کے پایہ تخت سرقوسہ کو بھی سر کر لیا گیا۔ اس دوران شمالی افریقہ میں بربریوں نے
بغاوت کر دی ۔ بربریوں کی بغاوت کی کئی وجوہات تھیں۔ اولاً بنو امیہ عربی ہونے کی
بنا پر بربریوں کو وحشی اور نیم متمدن قوم سمجھتے ہوئے ان سے اچھا سلوک نہ کرتے
تھے۔ خوارج ویسے ہی بنو امیہ کے جانی دشمن تھے۔ اس کے علاوہ حاکم طنجہ عمر بن
عبداللہ نے غیر مسلموں کی طرح ان سے بھی جزیہ وغیرہ وصول کرنے کا حکم دیا۔ اس وقت
اموی افواج سسلی کی مہم میں مشغول تھیں اور طنجہ خالی تھی۔ لٰہذا بربریوں نے ایک
خارجی سردار میسرہ کو اپنا رہنما چن کر طنجہ پر حملہ کر دیا۔ جتنے عرب وہاں موجود
تھے سب کا خوب قتل عام کیا۔ امیر طنجہ میں مارا گیا افریقا کے دیگر علاقوں کے بربر
بھی مشتعل ہو کر اٹھ کھڑے ہوئے اور بڑے بڑے شہروں پر قبضہ کر لیا۔ اب باغیوں کا
مقصد طنجہ پر قبضہ کرنا تھا۔ طنجہ کی دوسری جنگ کو جنگ اشراف کا نام دیا جاتا ہے۔
کیونکہ اس لڑآئی میں عربوں کے بڑے بڑے شرفاء اور نامور لوگ مارے گئے۔ بربری بڑی
سرعت سے کامیابیاں حاصل کر رہے تھے۔ اس کی صدائے بازگشت اندلس میں بھی سنی گئی اور
وہاں پر بربریوں نے علم بغاوت بلند کیا۔ چنانچہ ابن حجاب کو معزول کرکے کلثوم بن
عیاض کو افریقا کا والی بنا کر تیس ہزار فوج کے ساتھ روانہ کیا گیا ۔ قیروان پہنچتے
پہنچتے اس کی فوج کی تعدا ستر ہزار تک پہنچ گئی۔ لیکن کلثوب بن عیاض نے بھی بربریوں
کے ہاتھوں شکست فاش کھائی اور دیگر بڑے بڑے فوجی جرنیلوں کے ساتھ قتل ہوا۔

جب اس عظیم تباہی کی خبر ہشام کو پہنچی تو اس نے حنطلہ بن صفوان کو تیس ہزار تازہ
دم فوج دے کر افریقا روانہ کیا قیروان پہنچ کر اس نے باغیوں کے سردار عکاشہ کو شکست
دی لیکن جلد ہی بربری تین لاکھ کا ٹڈی دل جمع کرکے مقابلہ میں لے آئے اور قیروان پر
حملہ کر دیا۔ عرب بہادری سے لڑے۔ عرب عورتیں ہتھیار باندھ کر شہر کی حفاظت کے لیے
کمر بستہ ہو گئیں۔ چنانچہ بربریوں کا عظیم الشان لشکر میدان چھوڑ کر بھاگ نکلا اس
جنگ میں کم و بیش ڈیڑھ دو لاکھ بربر قتل ہوئے اور ان کی طاقت کا طلسم ٹوٹ گیا۔

اندلس کی فتح کے وقت سے مسلمانوں کی یہ خواہش تھی کہ وہ فرانس پر قبضہ کریں ۔ فرانس
پر باقاعدہ حملہ بھی ہشام کے زمانہ میں ہوا اور مسلمان کافی حد تک فرانس کے علاقوں
کو فتح کرنے میں کامیاب ہوئے۔ اس سلسلے میں جنگ ٹورس کا ایک اہم مقام ہے۔ کیونکہ اس
جنگ میں ناکامی کے بعد مسلمانوں کی پیش قدمی یورپ میں رک گئی۔ اگر جنگ ٹورس میں
مسلمان کامیاب ہو جاتے تو دنیا کی تاریخ کچھ اور ہوتی۔

حسب معمول خوارج ہشام کے دور میں بھی اپنی جارحانہ سرگرمیوں میں مصروف رہے لیکن ان
کی سرگرمیوں کو سختی سے دبا دیا گیا۔ 111ھ میں والی سیستان یزید بن عریف ہمدانی کو
خارجیوں نے برسرعام ان کے گھر پر قتل کر دیا۔ خالد بن عبداللہ القسری والی عراق نے
اصفح بن کلبی کو ان کی سرکوبی کے لیے مامور کیا۔ لیکن سیستان کے پہاڑی علاقہ میں
گھیر کر خوارج نے ان کی اکثر سپاہ کا صفایا کر دیا۔ موصل اور دیگر علاقوں میں بھی
خوارج نے اودھم مچائے رکھا لیکن خالد القسری نے نہایت سختی اور ہوشیاری سے ان
بغاوتوں کو کچل دیا۔

ہشام کے دور میں امام زید بن علی نے علم بغاوت بلند کیا۔ اہل کوفہ نے ان کا ساتھ
دینے کا وعدہ کیا۔ اور آپ کے ہاتھ پر بیعت کی۔ یوسف بن عمر والی کوفہ نے ان سے
مقابلہ کیا تو حسب سابق سب کوفی ان کا ساتھ چھوڑ گئے۔ ایک تیر لگنے سے امام زید بن
علی کی شہادت واقع ہوئی۔ یوں ہشام نے اس بغاوت پر قابو پا لیا۔

حضرت علی کی فاطمی اولاد کے علاوہ خاندان بنو ہاشم میں سے خلافت کے دو اور گھرانے
دعویدار تھے۔ ایک حضرت علی کی غیر فاطمی اولاد اور دوسرے آل عباس جو رسول اکرم کے
چچا تھے۔ یوں عبداللہ بن عباس کے بیٹے محمد بن علی بن عبداللہ بن عباس نے اس تحریک
کو مزید منظم کیا۔ اور اہم مقامات پر اپنے داعیوں کا جال پھیلا دیا۔ سلیمان اور عمر
بن عبدالعزیز کے دور میں یہ تحریک کافی آگے بڑھی۔ ہشام کے دور میں بھی تحریک جاری
رہی۔ اور اس تحریک کو ابومسلم خراسانی جیسے داعیوں کی حمایت حاصل رہی ۔ اس لیے بعد
میں اسی تحریک خلافت بنو امیہ کا ہمیشہ ہمیشہ کے لیے خاتمہ کر دیا۔

743ء ، 6 ربیع الثانی 125ھ کو بمقام رصافہ ہشام نے خناق کے مرض میں مبتلا ہو کر
وفات پائی۔ وفات کے وقت عمر تقریباً 55 سال اور مدت خلافت پونے بیس سال تھی۔ اس نے
اپنی زندگی میں ولید بن یزید ثانی کو جانشینی سے خارج کرکے اپنے بیٹے مسلمہ کو ولی
عہد بنانے کی کوشش کی لیکن امرائے دربار کی مخالفت کی بنا پر وہ کامیاب نہ سکا۔ اسی
بنا پر ولید اور ہشام کے درمیان رنجش پیدا ہوگئی۔ ولید علاقہ اردن میں ہشام کی موت
تک مقیم رہا۔

ہشام بن عبدالملک کا شمار [بنو امیہ] کے لائق اور کامیاب حکمرانوں میں کیا جاتا ہے۔
وہ نماز و روزہ کا پابند تھا۔ لہولہب سے اسے نفرت تھی۔ مسئلہ خلق قرآن کے بانی کو
اس نے قتل کرا دیا۔ فہم و فراست ، انتظامی قابلیت ، تدبر اور حوصلہ مندی میں وہ
امتیازی حیثیت کا مالک تھا۔ ان خصوصیات کے لحاظ سے مورخین اسے امیر معاویہ اور
عبدالملک کے بعد تیسرے نمبر پر شمار کرتے ہیں۔ جب تخت نشین ہوا تو اپنے آپ کو مصائب
و مشکلات میں گھرا ہوا پایا۔ عربوں کی قبائلی عصبیت ، مضری اور یمنی گروہ بندی ،
رعایا کے مختلف طبقات کے درمیان نفرت کے جذبات ، یزید ثانی کی نااہلیت اور عیش
پسندی کی بدولت ناقص نظام حکومت ، عوامی بے چینی ، خوارج کی شورشیں ، عباسی دعوت
اور جگہ جگہ رونما ہونے والی بغاوتیں اور سازشیں ، داخلی خلفشار اور بحران کو ظاہر
کر رہی تھیں جس سے ملک دوچار تھا۔ بیرون ملک ترک اور رومی اپنی مخالفانہ سرگرمیوں
میں مصروف تھے۔ ان حالات کی موجودگی میں ناممکن تھا کہ کوئی معمولی درجہ کا حکمران
بنو امیہ کی حکومت کو خاتمہ سے بچا سکتا ۔ لیکن ہشام بن عبدالملک اپنے حوصلہ ، تدبر
اور مسلسل جدوجہد کی بدولت نہ صرف مخالفین کو کچل دینے میں کامیاب ہوا بلکہ عظیم
الشان فتوحات بھی کیں اور اس طرح گرتے ہوئے اموی اقتدار کو سنبھالا دیا۔ سندھ
اشیائے کوچک ، شمالی افریقہ ، فرانس غرض دور دور تک اسلامی افواج فتح کے پھریرے
لہراتے ہوئے آگے بڑھتی گئیں اس نے اسلام کی سیاسی مرکزیت کو قائم کرنے کی کوششیں
کیں۔ ہشام کی انتظامی صلاحیتیں بھی مسلمہ تھیں عبداللہ بن محمد عباسی کہتا ہے:



https://ur.wikipedia.org/wiki/%DA%88%DA%BE%D8%A7%DA%A9%DB%81

ڈھاکہ ملک بنگلہ دیش کا دارالحکومت ہے۔ دریائے برہم پتر کے معاون دریا بوڑھی گنگا
کے کنارے واقع اس شہر کی آبادی 90 لاکھ سے زيادہ ہے جس کی بدولت یہ بنگلہ دیش کا سب
سے بڑا اور دنیا کے گنجان آباد ترین شہروں میں سے ایک ہے۔

یہ شہر پٹ سن کی بہت بڑی منڈی اور صنعت و تجارت کا مرکز ہے۔ یہاں کی ململ دنیا بھر
میں مشہور تھی لیکن برطانوی عہد حکومت میں اس عظیم شہر کی صنعت کو برباد کر دیا
گیا۔ ڈھاکہ اپنی خوبصورت مساجد کی وجہ سے بھی شہرت رکھتا ہے۔

مغل دور حکومت میں یہ شہر جہانگیر نگر کے نام سے جانا جاتا تھا۔ برطانوی راج میں یہ
کلکتہ کے بعد ریاست بنگال کا دوسرا بڑا شہر بن گیا۔

تقسیم ہند کے بعد یہ مشرقی پاکستان کا انتظامی دارالحکومت قرار پایا جبکہ 1971ء میں
سقوط پاکستان کے بعد 1972ء میں اسے نو آموز مملکت بنگلہ دیش کا دارالحکومت قرار دیا
گیا۔



https://ur.wikipedia.org/wiki/%D9%BE%DB%8C_%DA%88%DB%8C_%D8%A7%DB%8C%D9%81

پورٹیبل ڈاکیومینٹ فارمیٹ (Portable Document Format) پی ڈی ایف دراصل ایک فائل
فارمیٹ ہے جو ڈاکومنٹس کی ڈسٹری بیوشن کے لئے مثالی تصور ہوتا ہے۔ ’’پورٹیبل
ڈاکومنٹ فارمیٹ‘‘ یا پی ڈی ایف معروف سوفٹ ویئر کمپنی ایڈوبی کی ایجاد ہے اور چند
اہم خصوصیات کی بنا پر پوری دنیا میں اسے محفوظ، قابل انحصار الیکٹرونک ڈاکومنٹ
ڈسٹری بیوشن اور ایکسچینج کے لئے معیار مان لیا گیا ہے۔ دنیا کے بڑے بڑے کاروباری،
تعلیمی اور حکومتی ادارے اپنے الیکٹرونک ڈاکومنٹس کے لئے باقاعدہ طور پر اس فائل
فارمیٹ کو استعمال کر رہے ہیں۔ اس سے اداروں کی پیداواری صلاحیت بڑھی ہے اور کاغذ
کے استعمال میں کمی آئی ہے۔ مثال کے طور پر امریکی ادارے ایف ڈی اے (فوڈ اینڈ ڈرگ
ایڈمنسٹریشن) سے الیکٹرونک طریقے سے کسی ڈرگ کی منظوری کی درخواست کے لئے یہ فارمیٹ
معیار کے طور پر استعمال ہوتا ہے، اسی طرح امریکا کی وفاقی عدالتوں میں الیکٹرونک
کیس فائلنگ کے لئے بھی یہی فائل فارمیٹ معیار سمجھا جاتا ہے۔ پی ڈی ایف فائلیں
بالکل اصل دستاویزات کی طرح دکھائی دیتی ہیں جس میں فونٹ، تصاویر، گرافکس اور لے
آئوٹ اپنی سورس فائل کی صورت برقرار رکھتا ہے اس بات سے قطع نظر کہ پی ڈی ایف فائل
بنانے کے لئے کون سا پروگرام اور کون سا پلیٹ فارم استعمال کیا گیا ہے اور یہ
کمپیوٹر کی سکرین پر بھی بالکل اسی طرح دکھائی دیتی ہیں جس طرح کاغذ پر چھپے ہوئے
ڈاکومنٹس میں دکھائی دے سکتی ہیں۔ پیراگراف اور پیج فارمیٹنگ کو برقرار رکھنے کی
صلاحیت کی بدولت ڈاکومنٹس کو پرنٹ کرکے کتابی صورت بھی دی جا سکتی ہے۔ پی ڈی ایف
ڈاکومنٹس کوہر کوئی اپنے کمپیوٹر پر دیکھ سکتا ہے، دوسروں کے ساتھ شیئر کر سکتا ہے
اور انہیں پرنٹ کر سکتا ہے۔ اس کے لئے صرف ایک چیز کی ضرورت ہوتی ہے اور وہ ہے
’’ایڈوبی ریڈر سوفٹ ویئر‘‘ جو بالکل مفت دستیاب ہے اور کسی بھی سسٹم پر انسٹال ہو
سکتا ہے۔ اس بات سے بھی کوئی فرق نہیں پڑتا کہ کسی کمپیوٹر پر کون سا آپریٹنگ سسٹم
انسٹال ہے، کون سے پروگرام کے ذریعے پی ڈی ایف ڈاکومنٹ بنایا گیا ہے اور جو فونٹ
اور سٹائل ڈاکومنٹ کے اندر استعمال ہوئے ہیں وہ اس کمپیوٹر سسٹم میں موجود ہیں بھی
یا نہیں۔ یہی خصوصیات اسے یونیورسل فائل فارمیٹ کا درجہ دلاتی ہیں۔ پی ڈی ایف
فائلوں کی ایک اور خصوصیت یہ بھی ہے کہ انہیں استعمال کرنا نہایت آسان ہے۔ ایک تو
یہ بہت کم جگہ گھیرتی ہیں جس کی وجہ سے ڈاکومنٹس کی ٹرانسپورٹیشن اور انہیں انٹرنیٹ
پر پبلش کرنا بھی آسان ہے۔ ان فائلوں کی تیاری کا عمل بھی انتہائی آسان ہے اور
مائیکروسوفٹ ورڈ، ایکسل، پاور پوائنٹ سمیت کئی دیگر پروگراموں کے ذریعے محض ایک کلک
سے پی ڈی ایف فائل بنائی جا سکتی ہے۔ پی ڈی ایف ڈاکومنٹ زیادہ محفوظ ہیں۔ مثال کے
طور پر ایڈوبی ایکروبیٹ کے ورژن 7 یا ایڈوبی لائیوسائیکل سوفٹ ویئر کے ذریعے پی ڈی
ایف فائلوں کو پاس ورڈ کا تحفظ دیا جا سکتا ہے جس کی بدولت کوئی شخص بغیر اجازت کے
نہ تو وہ فائلیں دیکھ سکتا ہے اور نہ ہی ان میں ردوبدل کر سکتا ہے۔ تاہم پاس ورڈ کے
حامل کو ان کا تجزیہ کرکے ان پر رائے دینے کے علاوہ ترمیم کا حق بھی حاصل ہوتا ہے۔
مائیکروسوفٹ آفس کے پروگراموں اور دیگر ڈاکومنٹ ایڈیٹرز کی طرح ایڈوبی کی پی ڈی ایف
فائلوں میں ٹیکسٹ کو تلاش کرنے کا بھرپور فیچر موجود ہے جس کے ذریعے ڈاکومنٹ میں
الفاظ، بک مارکس اور ڈیٹافیلڈز کو تلاش کیا جا سکتا ہے۔ ایڈوبی کے سوفٹ ویئرپی ڈی
ایف ڈاکومنٹ تیار کرنے، ان کے انتظام و انصرام اور انہیں تقسیم کرنے کی بھرپور
صلاحیت رکھتے ہیں۔ ہر ایک کے لئے قابل رسائی اور بصری طور پر خوش نما ڈاکومنٹس
واقعتا ہر شخص کے لئے، ہر وقت اور ہر جگہ قابل رسائی ہیں۔ اور یہی اس فائل فارمیٹ
کے مقبول ہونے کی سب سے بڑی وجہ ہے۔



https://ur.wikipedia.org/wiki/%D9%BE%DB%8C_%D8%A7%DB%8C%DA%86_%D9%BE%DB%8C

انگریزی میں یہ مخفف ہے "PHP: Hypertext Preprocessor" کا۔ یہ ایک سکرپٹنگ
پروگرامنگ زبان ہے۔ یہ زبان پرل (PERL)، سی (C)، جاوا اسکرپٹ (Javascript) جیسی
زبانوں سے متاثر ہو کر تشکیل دی گئی ہے۔ یہ ایک مفت اور آزاد مصدر برمجہ زبان ہے۔
یہ تیز رفتار ، آزاد ، مستحکم، اور متنوع پلیٹ فارم ہے۔ اس کے لیے کمپائلیشن
(compilation) کی ضرورت نہیں ہوتی ہے۔ استعال میں نہایت سادہ مگر ساتھ ساتھ بہت
طاقتور ہے۔ پی ایچ پی ایک مضبوط گروہی (community) بنیادوں پر قائم ہے جس میں روز
بروز اضافہ ہو رہا ہے۔

پی ایچ پی کے اسکرپٹنگ قطعہ کے آغاز میں<php? اور آخر میں ?> آتا ہے. ایسا قطعہ
کہیں بھی دستاویز میں آ سکتا ہے۔ تو یہ قطعہ یوں ہو گا

پی ایچ پی فائل میں عموماً HTML کے ٹیگ ہوتے ہیں جیسے کہ کسی بھی HTML فائل میں
ہوتے ہیں، اس کے ساتھ ساتھ پی ایچ پی کا رمز بھی ہوتا ہے۔ "خوش آمدید ویکیپیڈیا" کا
رمز جو متصفح جال میں دکھایا جا سکتا ہے مندرجہ ذیل ہے

(یہاں echo پ‌ح‌پ زبان میں رمز ہے)۔ چونکہ PHP رمز معیل پر چلتا ہے، اس لیے آپ کے
متصفح جال میں جو HTML صفحہ داخل ہو گا وہ یوں ہو گا

پی ایچ پی میزی (desktop) اطلاقیوں کے لیے بہت اچھی زبان نہیں ہے مگر اگر چند جدید
خصوصیات استعمال کیے جائیں تو پی ایچ پی جی ٹی کے ( PHP-GTK ) کے ساتھ یہ بھی ممکن
ہے۔



https://ur.wikipedia.org/wiki/%D9%BE%D8%A7%D8%B1%DB%81

پارہ مائع حالت میں اتنا زہریلا نہیں ہوتا لیکن اسکے بخارات سخت زہریلے ہوتے ہیں۔
اگر ہوا میں پارے کے بخارات موجود ہوں تو انہیں تانبے کے آیوڈائیڈ یعنی کیوپرس
آیوڈائیڈ کی مدد سے پہچانا جاسکتا ہے۔ کیوپرس آیوڈائیڈ ایک سفید رنگ کا مرکب ہے جو
پانی میں حل نہیں ہوتا۔ یہ نیلے تھوتھے (کاپر سلفیٹ) اور سوڈیئم یا پوٹاشیئم
آیوڈائیڈ کے ملانے سے بنتا ہے۔ (اسکے ساتھ آیوڈین بھی بنتی ہے۔)

اگر کسی گیلے کاغذ پر کیوپرس آیوڈائیڈ کا سفوف لگا کر خشک کر لیا جائے اور پھر اسے
ایسی جگہ پر رکھا جائے جہاں پارے کے بخارات موجود ہوں تو یہ پارہ کیوپرس آیوڈائیڈ
سے عمل کر کے تانبے کا ٹیٹرا آیوڈو مرکیوریٹ بنا دیتا ہے جو اپنے بھورے رنگ کی وجہ
سے با آسانی پہچانا جا سکتا ہے۔ اگر ہوائ جہاز سے بادلوں پر کیوپرس آیوڈائیڈ کا
چھڑکاو کیا جائے تو بارش ہونے لگتی ہے۔



https://ur.wikipedia.org/wiki/%D9%B9%D9%88%DB%8C%D9%B9%D8%B1

ٹویٹر فیس بک کی طرح ایک سماجی جبالہ ہے۔ یہ سماجی رابطے کاایک بڑا ذریعہ ہے۔اس کا
آغاز 2001ء میں ہوا۔ دنیا بھر میں اس کے استعمال کرنے والوں کی تعداد 200000000 کے
قریب ہے۔ اس جبالہ کے ذریعے آپ دوسرے لوگوں کو مختصر پیغا مات بھیج سکتے یا کسی اور
کی طرف سے بھیجا گیا پیغام پڑھ سکتے ہیں ۔ ان مختصر پیغامات کو ٹوئیٹس کہا جاتا ہے۔
اس موقع کے صارفین کو ایک سہولت ملتی ہے کہ وہ اپنے پروفائل میں وقتاً فوقتاً ایسے
پیغامات بھیج سکیں (مختلف زبانوں میں ، جن میں اردو بھی شامل ہے) جو 140 حروف کے
اندر ہوں۔ یہ پیغامات موبائل کے ذریعے بھی بھیجے جا سکتے ہیں اور پڑھے بھی جا سکتے
ہیں۔ اگر آپ کا بلاگ ہے ، تو آپ اپنے ٹویٹر کھاتے میں اپنے بلاگ کا ربط شامل کر
سکتے ہیں، جس سے یہ ہوگا کہ جب بھی آپ اپنے بلاگ پر کوئی پوسٹ کریں تو خودکار طور
پر بلاگ پوسٹ کا عنوان اور پوسٹ کے چند ابتدائی جملے ، بلاگ پوسٹ ربط کے ساتھ آپ کے
ٹویٹر پروفائل پر شائع ہو جاتے ہیں۔ اسی طرح کسی فورم کے مخصوص زمرہ جات کو بھی
شامل کیا جا سکتا ہے۔ ٹویٹر کے استعمال کنندگان کسی بھی صارف کے پیغامات کو جنہیں
ٹویٹس کہا جاتا ہے کی پیروی کر سکتے ہیں۔



https://ur.wikipedia.org/wiki/%D9%88%D9%86%D8%B3%D9%B9%D9%86_%DA%86%D8%B1%DA%86%D9%84

برطانوی سیاستدان ۔ لارڈ رنڈولف چرچل کا بڑا لڑکا۔ ہیرو اور سنڈھرسٹ میں تعلیم
پائی۔ ہندوستان کی شمال مغربی سرحد اور پھر جنوبی افریقا میں سپاہی اور اخباری
نمائندہ رہا۔ بوئروں کی جنگ میں گرفتار ہوا۔ مگر بچ نکلا۔ 1901ء میں پہلی بار
پارلیمنٹ کا رکن منتخب ہوا۔ اور مختلف عہدوں پرفائز رہا۔

1936ءتا 1938ء وزیراعظم چیمبرلین کی ہٹلر کو خوش کرنے کی پالیسی کی بڑی شدومد سے
مخالفت کی جس کے سبب دوبارہ سیاست کے افق پر ابھرا۔ دوسری جنگ عظیم کے شروع ہونے پر
ناطم امارات بحری کی حیثیت سے کابینہ میں شامل ہوا۔ اور مئی 1940ء میں وزیراعظم
بنا۔ جنگ کے بعد 1945ء لیبر پارٹی برسر اقتدار آئی تو قائد حزب اختلاف منتخب ہوا۔
اور اس دوران میں سوویت یونین اور اس کے مغربی اتحادیوں کے مابین مناقشت کے بیج
بوئے۔ سوویت یونین کے بارے میں "آہنی پردہ" کی اصطلاح اسی کی ایجاد ہے۔ اکتوبر
1951ء کے انتخابات میں قدامت پسند پارٹی کو دوبارہ منظم کیا۔اکتوبر 1951ء کے
انتخابات میں قدامت پسند پارٹی کی جیت ہوئی۔ تو دوبارہ وزیراعظم بنا اور 1955ء میں
پیرانہ سالی کے سبب ریٹائر ہوگیا۔

ونسٹن چرچل اعلی درجے کا مدبر لیکن انتہائی قدامت پرست سیاست دان تھا۔ دوسری جنگ
عظیم میں جرمنی کے شکست میں اس کی مدبرانہ سوچ نے اہم کردار ادا کیا۔ بہت سے لوگوں
کا خیال ہے کہ اگر چرچل نہ ہوتا تو شاید آج دنیا کی تاریخ کچھ اور ہوتی۔ دوسری جنگ
عظیم کے خاتمے کے بعد اس نے مغربی طاقتوں کو سوویت یونین کو ختم کرنے پر اکسایا
لیکن امریکی صدر روزویلٹ نے ، عالمی رائے عامہ کے خوف سے اس کی سخی سے مخالفت کی۔
آخر دم تک برطانوی نوآبادیوں کی آزادی کی مخالفت کرتا رہا۔ مصوری سے خاص شغف تھا۔
کئی کتابوں کا مصنف ہے۔ جن میں تاریخ جنگ عظیم دوم دو جلدوں کی صورت میں شائع ہو
چکی ہے۔ 1953ء میں اسے ادب کا نوبیل انعام دیا گیا۔

چرچل سخت متعصب شخص تھا، فلسطینی قوم کو اپنے ملک فلسطین سے بے دخل کرنے اور امریکی
مقامی باشندوں کے مغربی استحصال پر چرچل کا بیان:



https://ur.wikipedia.org/wiki/%D9%88%D8%A7%D9%82%D8%B9%DB%82_%D8%AD%D8%B1%DB%81

"حرہ" پتھریلی زمین کو کہتے ہیں؛ چونکہ مدینہ کا ایک حصہ پتھریلا اور آتش فشانی
پتھروں سے ڈھکا ہوا ہے ، اسی لئے "حرہ" کہلاتا ہے "حرہ واقم" کے راستے افواج ایزید
کی آمد یہ واقعہ "واقعۂ حرہ" کہلایا۔

یزید بن معاویہ کے دور میں سانحۂ کربلا کے بعد دوسرا بڑا سانحہ مدینہ پر شامی افواج
کی چڑھائی تھی جس میں انہیں کامیابی حاصل ہوئی اور مدینہ میں قتل عام کیا گیا۔ یہ
افسوسناک واقعہ 63ھ میں پیش آیا اور واقعۂ حرہ کہلاتا ہے۔ یزید کی بھیجی ہوئی افواج
نے دس ہزار سے زائد افراد کو شہید کیا۔ خواتین کی بے حرمتی کی گئی اور تین دن تک
مسجد نبوی میں نماز نہ ہو سکی۔

سانحۂ کربلا کے بعد حجاز میں یزید کے خلاف غم و غصہ اور نفرت اپنے عروج پر پہنچ گیا
تھا اور وہاں سے ایک انقلاب اٹھ رہا تھا۔ اہل مکہ نے عبد اللہ بن زبیر کے ہاتھ پر
بیعت کر لی اور اہل مدینہ نے بھی یزید کے خلاف کارروائی شروع کردی۔ اس صورتحال میں
یزید سلطنت اسلامیہ میں کشت و خون نہیں چاہتا تھا اور اہل مدینہ کو سمجھانے کے لیے
اس نے وفد بلوایا اور امیر مدینہ عثمان بن محمد نے ایک وفد عبد اللہ بن حنظلہ کے
ہمراہ دارالحکومت دمشق روانہ کیا۔ یزید کے وفد سے نرم سلوک اور انعام و اکرام سے
نوازنے کے باوجود سانحۂ کربلا سے پیدا ہونے والا خلا برقرار رہا اور اہل مدینہ
امویوں کے مقابلے میں کھلم کھلا مخالفت اختیار کر گئے۔ اس مخالفت کے نتیجے میں اموی
خاندان کے افراد کو مدینہ سے نکال دیا گیا۔

ان واقعات کا علم جب یزید کو ہوا تو اس نے مسلم بن عقبہ کو مدینہ پر فوج کشی کا حکم
دیا۔ مسلم بن عقبہ یزید کے حکم پر بارہ ہزار آدمیوں کے لے کر مدینہ کی جانب روانہ
ہوا۔ لشکر کی روانگی کے وقت یزید نے بذات خود چند احکامات کی پابندی کا حکم دیا۔ وہ
احکامات یہ تھے:

ان احکامات پر عمل کرنے کا وعدہ کر کے مسلم اپنے لشکر کے ہمراہ مدینہ کی جانب روانہ
ہوا۔ مدینہ کے قریب پہنچ کر مسلم نے اہل مدینہ کو مصالحت کی دعوت دی اور ساتھ ہی
تین دن کی میعاد مقرر کی۔ لیکن اس عرصے میں اہل مدینہ خاموش رہے۔ تین دن کے بعد
مسلم بن عقبہ نے اہل مدینہ کو جنگ یا صلح میں سے ایک راستہ اختیار کرنے کی دعوت دی۔
اہل مدینہ یزید کی اطاعت قبول کرنے پر تیار نہ تھے، انہوں نے جنگ کو ترجیح دی۔

جنگ میں مدنی لشکر کی قیادت عبد اللہ بن حنظلہ نے کی لیکن اہل مدینہ کو شکست ہوئی
اور عبدالرحمٰن بن عوف اور عبد اللہ بن نوفل سمیت کئی اکابرین شہید ہوئے۔ مسلم نے
فتح حاصل کرنے کے بعد یزید کے حکم کے مطابق قتل و غارت گری کی اور یہ سلسلہ تین دن
تک جاری رہا۔ اس واقعے میں 306 شرفائے قریش و انصار اور دیگر قبائل کے آدمی کام
آئے۔ تین دن کےبعد باقی ماندہ لوگوں سے بیعت کرنے پر اصرار کیا گیا۔ ان سے جبراً
بیعت لی گئی اور انکار کی صورت میں قتل کر دیا جاتا۔ امام زین العابدین بھی پیش
ہوئے لیکن یزید کی ہدایت کے مطابق ان سے کوئی سختی نہ کی گئی۔ مدینۃ النبی پر حملہ
63ھ میں ہوا جو واقعۂ حرہ کہلاتا ہے۔ یہ یزیدی عہد کا ایک بڑا المیہ تھا۔



https://ur.wikipedia.org/wiki/%D9%86%D9%88%D8%A8%D9%84_%D8%A7%D9%86%D8%B9%D8%A7%D9%85

نوبل انعام کا بانی الفریڈ نوبل تھا۔ الفریڈ سویڈن میں پیدا ہوا لیکن اس نے اپنی
زندگی کا بیشتر حصہ روس میں گزارا۔ ڈائنامائٹ الفریڈ نوبل ہی نے ایجاد کیا۔ اس کے
علاوہ متعدد دوسری ایجادات کا سہرا بھی اسی کے سر ہے۔ اپنی زمینوں اور ڈائنامائٹ سے
کمائی گئی دولت کے باعث 1896ء میں اپنے انتقال کے وقت نوبل کے اکاؤنٹ میں 90 لاکھ
ڈالر کی رقم تھی۔

موت سے قبل اس نے اپنی وصیت میں لکھ دیا تھا کہ اس کی یہ دولت ہر سال ایسے افراد یا
اداروں کو انعام کے طور پر دی جائے جنہوں نے گزشتہ سال کے دوران میں طبیعیات،
کیمیا، طب، ادب اور امن کے میدانوں میں کوئی کارنامہ انجام دیا ہو۔

پس اس وصیت کے تحت فوراً ایک فنڈ قائم کر دیا گیا جس سے حاصل ہونے والا منافع نوبل
انعام کے حق داروں میں تقسیم کیا جانے لگا۔ 1968ء سے نوبل انعام کے شعبوں میں
معاشیات کا بھی اضافہ کر دیا گیا ہے۔ نوبل فنڈ کے بورڈ کے 6 ڈائریکٹر ہیں جو دو سال
کے لیے منتخب کیے جاتے ہیں اور ان کا تعلق سویڈن یا ناروے کے علاوہ کسی اور ملک سے
نہیں ہو سکتا۔

نوبل فنڈ میں ہر سال منافع میں اضافے کے ساتھ ساتھ انعام کی رقم بھی بڑھ رہی ہے۔
1948ء میں انعام یافتگان کو فی کس 32 ہزار ڈالر ملے تھے، جب کہ 1997ء میں یہی رقم
بڑھ کر 10 لاکھ ڈالر تک پہنچ گئی۔

نوبل انعام کی پہلی تقریب الفریڈ کی پانچویں برسی کے دن یعنی 10 دسمبر 1901ء کو
منعقد ہوئی تھی۔ تب سے یہ تقریب ہر سال اسی تاریخ کو ہوتی ہے۔

آئن اسٹائن کو نظریہ اضافیت پر نوبل انعام نہیں ملا بلکہ ضیا برقی اثر پر ملا۔ لیکن
انعام کی پوری رقم اسکی طلاق شدہ بیوی Mileva Maric کو ملی کیونکہ یہ طلاق کے
معاہدے کی شرط تھی۔

سال 1914ء کے اوائل میں تیار ہونے والی ایک خفیہ رپورٹ میں نوبل کمیٹی کے چیئرمین
ہیرلڈ ہئیارن نے لکھا تھا کہ نوبل کمیٹی نے علامہ اقبال کو نوبل انعام سے اس لئے
محروم رکھا کہ ان کے نظریات زوال پزیر اسلامی دنیا میں مغربی دنیا سے مسابقت کےلیے
ایک نیا تحرک پیدا نہ کردیں نیز وہ مسلم قوم کو اقوام مغرب سے برتر سمجھتے تھے۔

9 اکتوبر 2009ء کو نارویجیئن نوبل کمیٹی نے امریکی صدر بارک اوباما کو امن کا نوبل
انعام دینے کا فیصلہ کیا جسے اوباما نے ایک مہینے بعد اوسلو میں وصول کر لیا
حالانکہ اسے صدارتی عہدہ سنبھالے ایک سال بھی نہیں ہوا تھا اور امریکہ اس وقت
مسلمانوں کے خلاف افغانستان اور عراق میں جنگوں میں ملوث تھا۔ بارک اوباما نے انہیں
"منصفانہ جنگ" قرار دیا تھا۔ صرف2016ء میں اوباما نے 26,171 بم دوسرے ممالک پر
گرائے۔ 2015ء میں یہ تعداد 23,144 تھی۔



https://ur.wikipedia.org/wiki/%D9%86%D8%A7%D8%B2%DB%8C_%D8%AC%D8%B1%D9%85%D9%86%DB%8C

نازی جرمنی 1933ء سے 1945ء کے دوران کے جرمنی کو کہا جاتا ہے جس کی قیادت ایڈولف
ہٹلر اور قومی اشتراکی جرمن مزدور جماعت (NSDAP) کر رہے تھے۔ اس ریاست کے لیے تیسری
رائخ (انگریزی: Third Reich) بھی کہا جاتا ہے جو قرون وسطیٰ کی مقدس رومی سلطنت اور
1871ء سے 1918ء تک قائم جرمن سلطنت کی جانشیں تیسری ریاست سمجھی جاتی تھی۔ جرمنی
میں ریاست کے لیے 1943ء تک ڈوئچیس رائخ (جرمن رائخ) کی اصطلاح استعمال کی جاتی تھی،
بعد ازاں باضابطہ نام عظیم تر جرمن رائخ (جرمن: Großdeutsches Reich) اختیار کیا
گیا۔

30 جنوری 1933ء کو ایڈولف ہٹلر کو جرمنی کا چانسلر مقرر کیا گیا۔ حالانکہ ابتدائی
طور پر وہ ایک اتحادی حکومت کی قیادت کر رہے تھے تاہم انہوں نے جلد اپنے حکومتی
شراکت داروں کو خارج کر دیا۔ اس وقت جرمنی کی سرحدیں بدستور معاہدۂ ورسائے کے مطابق
متعین تھیں، جو پہلی جنگ عظیم کے اختتام پر برطانیہ، فرانس، امریکہ، اطالیہ اور
جاپان کی اتحادیوں کے درمیان طے پانے والا معاہدہ تھا۔

نازی جرمنی شمال میں بحیرۂ شمال، ڈنمارک اور بحیرۂ بالٹک سے ملتا تھا، مشرق میں اس
کا منقسم حصہ لتھووینیا، پولینڈ اور چیکوسلواکیہ سے منسلک تھا، جنوب میں اس کی
سرحدیں آسٹریا اور سویٹزرلینڈ سے جبکہ مغرب میں فرانس، لکسمبرگ، بیلجیئم، نیدرلینڈ،
رائن لینڈ اور سارلینڈ سے ملتی تھیں۔ جب جرمنی نے رائن لینڈ، سار لینڈ اور میمل
لینڈ پر تسلط حاصل کیا اور آسٹریا، سودیتن لینڈ اور بوہیمیا اور موراویا پر قبضہ
کیا تو یہ سرحدیں تبدیل ہو گئیں۔ دوسری جنگ عظیم کے بعد جرمنی عظیم تر جرمنی میں
تبدیل ہو گیا، جس کا آغاز 1939ء میں جرمنی کی پولینڈ پر جارحیت سے ہوا تھا، جس کے
نتیجے میں برطانیہ اور فرانس نے جرمنی کے خلاف جنگ کا اعلان کر دیا۔

دوسری جنگ عظیم کے دوران جرمنی نے یورپ اور شمالی افریقہ کا بڑا حصہ فتح کر لیا۔
اسی دوران لاکھوں یہودیوں اور اقلیتوں سے تعلق رکھنے والے افراد کو قید خانوں میں
ڈال دیا گیا یا موت کے گھاٹ اتار دیا گیا، اس قتل عام کو مرگ انبوہ (انگریزی:
Holocaust) کہا جاتا ہے۔ تاہم دیگر اقوام، خصوصاً اطالیہ اور جاپان کے ساتھ، اتحاد
کے باوجود جرمنی جنگ ہار گیا اور نازی جرمنی کا خاتمہ ہو گیا۔ جنگ کے بعد سوویت
اتحاد، برطانیہ، امریکہ اور فرانس کی فاتح اتحادی قوتوں نے اس پر قبضہ کر لیا۔

خطا در حوالہ: <ref> tags exist for a group named "lower-alpha", but no
corresponding <references group="lower-alpha"/> tag was found, or a closing
</ref> is missing



https://ur.wikipedia.org/wiki/%D9%85%D8%B9%D8%B1%D8%A7%D8%AC

معراج کمالِ معجزاتِ مصطفی صلی اللہ علیہ وآلہ وسلم ہے۔ یہ وہ عظیم خارقِ عادت
واقعہ ہے جس نے تسخیرِ کائنات کے مقفّل دروازوں کو کھولنے کی اِبتداء کی۔ اِنسان نے
آگے چل کر تحقیق و جستجو کے بند کواڑوں پر دستک دی اور خلاء میں پیچیدہ راستوں کی
تلاش کا فریضہ سراِنجام دیا۔ رات کے مختصر سے وقفے میں جب اللہ ربّ العزّت حضور
رحمتِ عالم صلی اللہ علیہ وآلہ وسلم کو مسجدِ حرام سے نہ صرف مسجدِ اَقصیٰ تک بلکہ
جملہ سماوِی کائنات (Cosmos) کی بے اَنت وُسعتوں کے اُس پار ’’قَابَ قَوْسَيْنِ‘‘
اور ’’أَوْ أَدْنَى‘‘ کے مقاماتِ بلند تک لے گیا اور آپ مدّتوں وہاں قیام کے بعد
اُسی قلیل مدّتی زمینی ساعت میں اِس زمین پر دوبارہ جلوہ اَفروز بھی ہو گئے۔

رجب کی ستائیسویں شب کو اللہ کے پیارے نبی حضرت محمد صلی اللہ علیہ و آلہ وسلم کو
معراج کا شرف عطا کیا گیا۔یہ واقعہ ہجرت سے پانچ سال قبل پیش آ یا۔ منقول ہے کہ اس
دن کفار نے آپ صلی اللہ علیہ و آلہ وسلم کو بہت ستایا تو آپ صلی اللہ علیہ و آلہ
وسلم اپنی بہن ام ہانی کے گھر تشریف لے گئے اوروہاں آرام فرمانے لگے۔ادھر اللہ کے
حکم سے حضرت جبریل پچاس ہزار فرشتوں کی برات اور براق لے کر نبی آخرالزماں صلی اللہ
علیہ و آلہ وسلم کی خدمت میں حاضر ہوئے اور عرض کیا: اے اللہ کے رسول ، آپ کا رب آپ
سے ملاقات چاہتا ہے۔ چناں چہ سوئے عرش سفر کی تیاریاں ہونے لگیں۔ سفر معراج کا
سلسلہ شروع ہونے والاتھانبی رحمت کی بارگاہ میں براق حاضر کیا گیا جس پر حضورکو
سوار ہونا تھا،مگر اللہ کے پیارے محبوب نے کچھ توقف فرمایا۔ جبرئیل امین نے اس پس و
پیش کی وجہ دریافت کی تو آپ نے ارشاد فرمایا: مجھ پر تو اللہ رب العزت کی اس قدر
نوازشات ہیں، مگر روز قیامت میری امت کا کیا ہو گا؟میری امت پل صراط سے کیسے گزرے
گی؟ اسی وقت اللہ تعالٰی کی طرف سے بشارت دی گئی : اے محبوب،آپ امت کی فکر نہ
کیجیے،ہم آپ کی امت کو پل صراط سے اس طرح گزار دیں گے کہ اسے خبربھی نہیں ہو گی۔ اس
واضح بشارت کے بعد سر کار دو عالم براق پر سوار ہوگئے۔جبرئیل امین نے رکاب
تھامی،میکائیل نے لگام پکڑی،اسرافیل نے زین سنبھالی جس کے ساتھ ہی پچاس ہزار فرشتوں
کے سلام کی صدا سے آسمان گونج اٹھے۔ حدیث میں آیا ہے۔

اس سفر کے دوران آپ صلی اللہ علیہ و آلہ وسلم مکہ سے مسجد اقصیٰ گئے اور وہاں تمام
انبیائے کرام کی نماز کی امامت فرمائی۔ پھر آپ صلی اللہ علیہ و آلہ وسلم آسمانوں
میں اللہ تعالٰی سے ملاقات کرنے تشریف لے گئے۔ وہاں اللہ تعالٰی نے آپ صلی اللہ
علیہ و آلہ وسلم کو جنت اور دوزخ دکھایا۔ وہاں آپکی ملاقات مختلف انبیائے کرام سے
بھی ہوئی۔ اسی سفر میں نماز بھی فرض ہوئی۔۔ معراج جسمانی اور روحانی ایک اختلافی
مسئلہ رہا ہے مگر احادیثِ صحیحہ اور تفاسیر ِ معتبرہ اس بات کی نشاندہی کرتی ہیں کہ
معراج جسمانی تھی اور خدا کے رسول نے فرش سے عرش تک بلکہ قابہ قوسین او ادنیٰ تک
کیمنزل اپنے اسی جسم نازنین خاکی کے ساتھ طے کی تھیں مادہ اور مجرد میں ارتباط کیسے
ہوا یہ ایک فلسفی بحث ہے جس کو فلسفہ میں حل ہونا چاہئے۔

جب یہ مقدس قافلہ بیت المقدس پہنچا تو بابِ محمد، آپ صلی اللہ علیہ وآلہ وسلم کے
استقبال کے لئے کھلا تھا۔ جبرئیل امین علیہ السلام نے اپنی انگلی سے دروازے کے قریب
موجود ایک پتھر میں سوراخ کیا اور براق کو اس سے باندھ دیا۔ پھر آپ صلی اللہ علیہ
وآلہ وسلم بیت المقدس میں داخل ہوئے تو تمام انبیائے کرام علیہم السلام آپ صلی اللہ
علیہ وآلہ وسلم کی تعظیم، اِکرام اور اِحترام میں منتظر تھے۔ انہیں حضور صلی اللہ
علیہ وآلہ وسلم کی امامت میں نماز پڑھنے کا شرف حاصل ہوا۔

رحمتِ عالم صلی اللہ علیہ وآلہ وسلم کی ملاقات حضرت آدم علیہ السلام سے ہوئی۔ انہیں
بتایا گیا کہ یہ آپ کے جلیل القدر فرزند ہیں۔ ختم المرسلین ہیں۔ یہی حضرت محمد صلی
اللہ علیہ وآلہ وسلم ہیں۔ آقائے دوجہاں صلی اللہ علیہ وآلہ وسلم نے دادا جان کہہ کر
آدم علیہ السلام کی بارگاہ میں سلام ارشاد فرمایا۔ حضرت آدم علیہ السلام نے سلام کا
جواب بھی عرض کیا اور اپنے عظیم فرزند کو دعاؤں سے بھی نوازا۔ اس کے بعد مہمانِ عرش
حضور پُرنور صلی اللہ علیہ وآلہ وسلم کو دوسرے آسمان کی طرف اٹھایا گیا۔ پہلے آسمان
کی طرح بوّاب نے دوسرے آسمان کا بھی دروازہ کھولا۔ یہاں حضور صلی اللہ علیہ وآلہ
وسلم کی سیدنا عیسیٰ علیہ السلام اور یحییٰ علیہ السلام سے ملاقات ہوئی۔ اس یادگار
ملاقات اور آسمان کے ملکوتی مشاہدات کے بعد آپ صلی اللہ علیہ وآلہ وسلم کو تیسرے
آسمان کی طرف اٹھایا گیا۔ تیسرے آسمان پر حضور صلی اللہ علیہ وآلہ وسلم کی ملاقات
سیدنا یوسف علیہ السلام سے کرائی گئی۔ تیسرے آسمان کے مشاہداتِ نورانی کے بعد حضور
صلی اللہ علیہ وآلہ وسلم کو چوتھے آسمان پر پہنچایا گیا۔ چوتھے آسمان پر تاجدارِ
کائنات صلی اللہ علیہ وآلہ وسلم کی ملاقات حضرت ہارون علیہ السلام سے کرائی گئی۔
اسی طرح حضور صلی اللہ علیہ وآلہ وسلم سفرِ معراج طے کرتے ہوئے چھٹے آسمان پر پہنچے
اور سیدنا موسیٰ علیہ السلام سے ملاقات ہوئی۔ حضرت موسیٰ علیہ السلام کی چشمانِ
مقدس اشکبار ہو گئیں۔ حضور صلی اللہ علیہ وآلہ وسلم کی عظمت و رفعت کو دیکھ کر رشک
کے آنسو چھلک پڑے۔ آپ کی زبانِ اقدس سے بے اختیار نکلا کہ خدائے بزرگ و برتر کے یہ
وہ برگزیدہ رسول ہیں جن کی امت کو میری امت پر شرف عطا کیا گیا۔ میری امت پر جسے
بزرگی عطا ہوئی یہ وہی رسولِ برحق ہیں جن کی امت کو میری امت کے مقابلے میں کثرت کے
ساتھ جنت میں داخل کیا گیا۔ مہمانِ ذی حشم حضور رحمتِ عالم صلی اللہ علیہ وآلہ وسلم
کی ملاقات ساتویں آسمان پر حضرت ابراہیم علیہ السلام سے ہوئی۔

معراج کا واقعہ جس رات پیش آیا اس رات رسول صلی اللہ علیہ و آلہ وسلم اپنے چچازاد
بہن ام ہانی کے گھر مقیم تھے۔آپ نے یہ بات لوگوں کو بتائی تو سب نے اسے ہلکہ لیا
اور مشرکین طعنہ دینے لگے کہ رسول اللہ راتوں رات آسمان گئے ہیں۔ سب نے تردید کی پر
جب لوگوں نے حضرت ابوبکر کو اس واقعے کے متعلق آگاہ کیا تو ابوبکر نے فقرا تصدیق
کرتے ہوا کہا کہ کیا یہ بات رسول اللہ نے بتائی ہے۔لوگوں نے کہا ہاں بالکل۔ابوبکر
نے کہا رسول اللہ نے بتائی ہے پھر تو سچ ہے۔حضرت ابوبکر کے اس بات نے رسول اللہ کو
بہت متاثر کیا اور آپصلی اللہ علیہ و آلہ وسلم نے حضرت ابوبکر کو صدیق کا لقب دیا۔
مکہ کا ایک شخص جو شام اور فلسطین زیادہ سفر کیا کرتا تھا آیا اور بولو اگر آپ
واقعی راتوں رات مسجد اقصیٰ اور پھر آسمانوں میں گئے ہیں تو مجھے مسجد اقصیٰ کا پتہ
ہے میں آپ سے سولات پوچھتا ہوں آپ جواب دیں۔پھر اس شخص نے رسول اللہ سے مسجد اقصیٰ
اور اس کے خد و حال کے متعلق بے شمار سوالات کیے اور رسول اللہ نے سب کے ٹھیک ٹھیک
جوابات دئے۔اس شخص نے رسول اللہ کے تمام جوابات کو درست قرار دیا۔



https://ur.wikipedia.org/wiki/%D9%85%D8%B1%D8%B2%D8%A7_%D9%81%D8%B1%D8%AD%D8%AA_%D8%A7%D9%84%D9%84%DB%81_%D8%A8%DB%8C%DA%AF

مرزا فرحت اللہ بیگ اردو کے ممتاز مزاح نگار تھے۔ مرزا فرحت اللہ 1888ء میں دہلی
میں پیدا ہوئے۔ والد کا نام حشمت بیگ تھا۔ ابتدائی تعلیم گورنمنٹ ہائی اسکول دہلی
میں حاصل کی۔ بی اے کی ڈگری حاصل کرنے کے بعد حیدرآباد دکن میں ملازمت اختیار کر
لی۔ اور وہاں مختلف عدالتی عہدوں پر فائز رہے۔ آخر میں مددگار معتمد داخلہ (معاون
ہوم سیکریٹری) ہوگئے اور اسی عہدہ سے وظیفہ یاب ہوئے۔ حیدر آباد کی ادبی صحبتوں نے
مرزا میں ادبی ذوق کو جلا بخشی اور ان کا شوخ قلم مزاح نگاری میں جولانیاں دکھانے
لگا۔ فرحت اللہ بیگ کا سب سے پہلا مضمون عصمت بیگ کے فرضی نام سے شائع ہونے والے
رسالہ "افادہ" میں چھپا۔ اس کا عنوان ہم اور ہمارا امتحان تھا۔

1937ء سے باقاعدہ لکھنا شروع کیا۔ اگرچہ انہوں نے ہر موضوع تاریخ، تحقیق، سوانح
وغیرہ پر لکھا ۔ مگر مزاحیہ رنگ غالب رہا۔ ان کے مضامین کے مجموعے (مضامین فرحت) کے
نام سے چھپ چکے ہیں۔ ان کی کئی تخلیقیں مثلا میری داستان، دہلی کا یادگار مشاعرہ،
نذیر احمد کی کہانی، پھول والوں کی سیر، نئی اور پرانی تہذیب کی ٹکر اردو ادب میں
یادگار رہیں گی۔ فرحت اللہ بیگ نے 1947ء میں وفات پائی۔

مرزا فرحت اللہ بیگ 1883ء میں دہلی میں پیدا ہوئے۔ ان کے آبا واجداد شاہ عالم ثانی
کے عہد میں دہلی نقل مکانی کی۔ ابتدائی تعلیم دینی مدرسے میں حاصل کی۔ 1905ء میں
ہندو کالج سے بی اے کی سند حاصل کی، بعد ازاں حیدر آباد کی عدالت عالیہ میں رجسٹرار
بھی رہے۔ ترقی کرکے مددگار معتمد داخلہ مقرر ہوئے۔ 1919ء میں پہلا مضمون لکھا جو
آگرہ کے ایک جریدے "افادہ" میں چھپا۔ انھوں نے افسانے، سفرنامے، تنقید، سوانح عمری،
معاشرتی اور اخلاقی موضوعات پر مضامین لکھے۔ ان کی مزاح نگاری میں قاری کی دلچسپی
کا سامان ملتا ہے اور گہری معنی خیزی اور معاشرتی طنز قاری کو اپنے ماحول کے متعلق
سوچنے پر مجبور کردیتا ہے۔ یہ حقیقت ہے کہ مرزا فرحت اللہ بیگ کی سنجیدہ نگارشوں کو
اردو میں زیادہ مقبولیت حاصل نہیں ہوسکی جبکہ ان کی مزاحیہ اور طنزیہ تحریروں کو
زیادہ پسند کیا گیا۔ ان کے مضامین کی سات جلدیں چھپی ہیں۔ مختلف تنقید نگار مرزا
فرحت اللہ بیگ کی عظمت کا اعتراف کرتے ہیں اور اپنے اپنے انداز میں رائے زنی کرتے
ہیں، مثلاً مرزا صاحب کے قلم سے سلاست اور فصاحت کا دامن بہت کم ہی چھوٹنے پاتا ہے۔
(عبدالقادر سروری) مرزا فرحت اللہ بیگ کا بیان بہت سادہ و دل آویز ہے جس میں تصنع
نام کو نہیں۔ (مولوی عبدالحق) فرحت کی زبان شگفتہ فارسی آمیز ہے اور بعض اوقات
تمسخر کچھ اس طرح ملا ہوتا ہے کہ جس میں پھول اور کانٹے نظر آئیں۔ (ڈاکٹر سید
عبداللہ) خوش مذاقی کی سڑک کے داغ بیل مجھ جیسے گمنام شخص کے ہاتھوں ڈلوائی گئی۔
محمود نظامی نے لکھا ہے کہ"مرزا فرحت اللہ بیگ ان خاص انشاءپردازوں میں سے ہیں
جنہیں ان کے خاص ظریفانہ اندازِ نگارش کی بدولت ایک خاص مقام و مرتبہ عطا ہوا۔ اسی
لئے ایک نقاد نے فرمایا: ان کی زبان میں ایک مخصوص چٹخارا، ایک مخصوص چاشنی ہے۔ ان
کی بے ارادہ ظرافت کی آمیزش بھی ایک نمایاں خوبی ہے جو اس طرز میں خودبخود پیدا
ہوجاتی ہے۔ " مرزا فرحت اللہ بیگ کی تحریروں پر ڈپٹی نذیر احمد کی خطیبانہ قوت
بیانی حاوی تھی۔ عظمت اللہ خان نے اس سلسلے میں بڑے پتے کی بات کی ہے۔ نذیر احمد کی
کہانی ایک وصیت کی تکمیل میں دلی کا یادگار مشاعرہ پھول والوں کی سیر دہلوی معاشرت
کی عکاسی پر فرحت کو عہدِ مغلیہ کے آخری دور کی معاشرت اور تمدن کا صحیح ، دلکش اور
بہترین عکاس کہا جائے تو بے جا نہ ہوگا۔ وہ مزاجاً مشرق پرست تھے اور اہلِ مشرق کی
ماضی پرستی سے بھی آگاہ تھے۔ انہوں نے دلی میں آنکھ کھولی اور وہیں پرورش پائی۔
چنانچہ دلی والوں کے لباس، طورطریقوں اور تہواروں کے سلسلے میں ان کا قلم خوب
گلکاریاں کرتا ہے۔ انہوں نے ماضی کی عظمت کے قصے اور تقریبوں کا احوال لکھا اور
قارئین سے خوب داد وصول کی۔



https://ur.wikipedia.org/wiki/%D9%85%D8%A7%D9%84%D8%AF%DB%8C%D9%BE

مالدیپ (انگریزی: Maldives) ، باضابطہ نام جمہوریہ مالدیپ، جزائر پر مشتمل ایک
ریاست ہے جو بحر ہند میں واقع ہے۔ یہ بھارت کے جزائر لکادیپ کے جنوب میں،جبکہ سری
لنکا سے تقریباً‬ سات سو کلومیٹر (435 میل) جنوب مغرب میں واقع ہے۔ 26 مرجانی
چٹانیں ایک ایسے خطے کو تشکیل دیتی ہیں جو 1192 چھوٹے جزائر پر مشتمل ہے جن میں سے
تقریباًً 200 ہی ایسے ہیں جن پر انسانی آبادی موجود ہے۔ مالدیپ کا دار الحکومت مالے
ہے جہاں‌پورے ملک کی 80فیصد آبادی قیام پزیر ہے۔ یہاں کے زیادہ تر لوگ مسلمان ہیں۔

مالدیپ کا مطلب غالباً "پہاڑی جزیرے" ہے (تامل میں ملائی کا مطلب پہاڑ اور تیوو کا
مطلب "جزیرہ" ہوتا ہے) یا پھر اس کا مطلب "ہزاروں جزائر" ہے۔ چند ماہرین کا ماننا
ہے کہ مالدیپ کا لقظ سنسکرت کے لفظ مالادیپوا سے نکلا جس کا مطلب "جزائر کا گجرا"
یا "جزائر کا ہار" ہے یا پھر "مہیلا دیپوا" یعنی "عورتوں کا جزیرہ" سے نکلا ہے۔ چند
ماہرین اسے عربی کے لفظ محل سے نکلا ہوا لفظ قرار دیتے ہیں۔

1153ء میں اسلام سے آشنا ہونے کے بعد یہ جزائر پرتگیزیوں (1558ء)، ولندیزیوں
(1654ء) اور برطانویوں(1887ء) کی نو آبادی بنے۔ 1965ء میں مالدیپ نے برطانیہ سے
آزادی حاصل کی اور 1968ء میں اسے جمہوریہ قرار دیا گیا۔ حالانکہ 40 سالوں میں محض
چند دو افراد ہی صدور قرار پائے۔ مالدیپ آبادی کے لحاظ سے ایشیا کا سب سے چھوٹا ملک
ہے۔ یہ سب سے چھوٹا مسلم اکثریتی ملک بھی ہے۔ اسلام تقریباًً تمام آبادی کا باضابطہ
مذہب ہے جبکہ قومی و عام زبان دیویہی ہے، جو ہند یورپی زبانوں سے تعلق رکھتی ہے اور
سری لنکا کی زبان سنہالی سے میل کھاتی ہے۔

سیاحت کے حوالے سے مالدیپ دنیا بھر میں ممتاز مقام رکھتا ہے۔ ملکی معیشت سیاحت کے
علاوہ ماہی گیری پر انحصار کرتی ہے۔ جہاز سازی، بنکاری اور ساخت گری کے شعبہ جات
بھی اچھی رفتار سے آگے بڑھ رہے ہیں۔ جنوبی ایشیائی ممالک میں مالدیپ دوسرے درجے پر
سب سے زیادہ جی ڈی پی کا حامل ہے (3900 امریکی ڈالرز بمطابق 2002ء)۔ اس کے اہم
تجارتی شراکت داروں میں بھارت، سری لنکا، تھائی لینڈ، ملائشیا اور انڈونیشیا شامل
ہیں۔

مالدیپ دنیا کا سب سے سپاٹ ترین ملک ہے اور اس کی زیادہ سے زیادہ زمینی سطح صرف 2.3
میٹر (ساڑھے 7 فٹ) ہے۔ گزشتہ ایک صدی میں سمندروں کی سطح میں 20 سینٹی میٹر (8 انچ)
اضافہ ہوا ہے۔ سمندر کی سطح میں بڑھتا ہوئے اس اضافے نے مالدیپ کی بقا کو خطرے سے
دوچار کر دیا ہے۔ 2004ء میں بحر ہند میں آنے والے سونامی نے مالدیپ کو بھی لپیٹ میں
لیا تھا اور ملک کے کئی علاقے سمندری پانی میں ڈوب گئے اور کئی افراد بے گھر ہو گئے
اور 6 غیر ملکیوں سمیت 75 افراد ہلاک ہوئے۔

زیادہ تر یہاں دو موسم پائے جاتے ہیں، گرمی اور برسات یہاں سردی نہ ہونے کے برابر
ہے.



https://ur.wikipedia.org/wiki/%D9%84%D9%88%D8%B7_%D8%B9%D9%84%DB%8C%DB%81_%D8%A7%D9%84%D8%B3%D9%84%D8%A7%D9%85

حضرتلوط علیہ السلام ایک نبی کا نام ہے جن کا ذکر قرآن مجید میں اور بائبل کے
عہدنامہ قدیم کی کتابِ پیدائش میں آیا ہے. حضرت لوط علیہ السلام کا شہر سَدُوم(قرآن
الحاقۃ:9 میں اسے اُلٹ پلٹ ہوجانے والا شہر کہا گیا)ہے۔ جو ملک شام میں صوبہ حِمْصْ
کا ایک مشہور شہر ہے۔ ==حالات زندگی== حضرت لوط علیہ السلام بن ہاران بن تارخ، یہ
حضرت ابراہیم علیہ السلام کے بھتیجے ہیں۔ یہ لوگ عراق میں شہر بابل کے باشندہ تھے
پھر حضرت ابراہیم علیہ السلام وہاں سے ہجرت کر کے فلسطین تشریف لے گئے اور حضرت لوط
علیہ السلام ملک شام کے ایک شہر اُردن میں مقیم ہو گئے اور اللہ تعالیٰ نے آپ کو
نبوت عطا فرما کر سدوم والوں کی ہدایت کے لئے بھیج دیا۔ مدائن صالح اوتھیدمشق کے
درمیان بحیرہ لوط جو سی سالٹ کہلاتی ہے اس کےنزدیک آپ کی قوم آباد تھی .

آپ كى قوم نہایت مغرور,بےحس اور نافرمان تهى.اور ان كا سب سے بڑا گناہ یہ تها كہ ان
ميں مرد عورتوں كى بجائےمرد سے ہى اپنى جسمانى حاجت پورى كرتےزیادتی کرتے شہر سدوم
کی بستیاں بہت آباد اور نہایت سرسبز و شاداب تھیں اور وہاں طرح طرح کے اناج اور قسم
قسم کے پھل اور میوے بکثرت پیدا ہوتے تھے۔ شہر کی خوشحالی کی وجہ سے اکثر جابجا کے
لوگ مہمان بن کر ان آبادیوں میں آیا کرتے تھے اور شہر کے لوگوں کو ان مہمانوں کی
مہمان نوازی کا بار اٹھانا پڑتا تھا۔ اس لئے اس شہر کے لوگ مہمانوں کی آمد سے بہت
ہی کبیدہ خاطر اور تنگ ہوچکے تھے۔ مگر مہمانوں کو روکنے اور بھگانے کی کوئی صورت
نظر نہیں آرہی تھی۔ اس ماحول میں ابلیس لعین ایک بوڑھے کی صورت میں نمودار ہوا۔ اور
ان لوگوں سے کہنے لگا کہ اگر تم لوگ مہمانوں کی آمد سے نجات چاہتے ہو تو اس کی یہ
تدبیر ہے کہ جب بھی کوئی مہمان تمہاری بستی میں آئے تو تم لوگ زبردستی اس کے ساتھ
بدفعلی کرو۔ چنانچہ سب سے پہلے ابلیس خود ایک خوبصورت لڑکے کی شکل میں مہمان بن کر
اس بستی میں داخل ہوا۔ اور ان لوگوں سے خوب بدفعلی کرائی اس طرح یہ فعلِ بد ان
لوگوں نے شیطان سے سیکھا۔ پھر رفتہ رفتہ اس برے کام کے یہ لوگ اس قدر عادی بن گئے
کہ عورتوں کو چھوڑ کر مردوں سے اپنی شہوت پوری کرنے لگےاورزیادتی کرنے ظل۔ دوسرےپہ
حضرت لوط علیہ السلام نے ان لوگوں کو اس فعلِ بد سے منع کرتے ہوئے اس طرح وعظ
فرمایا کہ:۔  وَلُوطًا إِذْ قَالَ لِقَوْمِهِ أَتَأْتُونَ الْفَاحِشَةَ مَا
سَبَقَكُم بِهَا مِنْ أَحَدٍ مِّن الْعَالَمِينَ    إِنَّكُمْ لَتَأْتُونَ
الرِّجَالَ شَهْوَةً مِّن دُونِ النِّسَاء بَلْ أَنتُمْ قَوْمٌ مُّسْرِفُونَ   اپنی
قوم سے کہا کیا وہ بے حیائی کرتے ہو جو تم سے پہلے جہان میں کسی نے نہ کی تم تو
مردوں کے پاس شہوت سے جاتے ہو عورتیں چھوڑ کر بلکہ تم لوگ حد سے گزر گئے۔ حضرت لوط
علیہ السلام کے اس اصلاحی اور مصلحانہ وعظ کو سن کر ان کی قوم نے نہایت بے باکی اور
انتہائی بے حیائی کے ساتھ کیا کہا؟  فَمَا كَانَ جَوَابَ قَوْمِهِ إِلَّا أَن
قَالُوا أَخْرِجُوا آلَ لُوطٍ مِّن قَرْيَتِكُمْ إِنَّهُمْ أُنَاسٌ
يَتَطَهَّرُونَ   اور اس کی قوم کا کچھ جواب نہ تھا مگر یہی کہنا کہ ان کو اپنی
بستی سے نکال دو یہ لوگ تو پاکیزگی چاہتے ہیں۔

جب قوم لوط کی سرکشی اور بدفعلی قابل ہدایت نہ رہی تو اللہ تعالیٰ کا عذاب آگیا۔
چنانچہ حضرت جبرائیل علیہ السلام چند فرشتوں کو ہمراہ لے کر آسمان سے اتر پڑے۔ پھر
یہ فرشتے مہمان بن کر حضرت لوط علیہ السلام کے پاس پہنچے اور یہ سب فرشتے بہت ہی
حسین اور خوبصورت لڑکوں کی شکل میں تھے۔ ان مہمانوں کے حسن و جمال کو دیکھ کر اور
قوم کی بدکاری کا خیال کر کے حضرت لوط علیہ السلام بہت فکرمند ہوئے۔ تھوڑی دیر بعد
قوم کے بدفعلوں نے حضرت لوط علیہ السلام کے گھر کا محاصرہ کرلیا اور ان مہمانوں کے
ساتھ بدفعلی کے ارادہ سے دیوار پر چڑھنے لگے۔ حضرت لوط علیہ السلام نے نہایت دل
سوزی کے ساتھ ان لوگوں کو سمجھانا اور اس برے کام سے منع کرنا شروع کردیا۔ مگر یہ
بدفعل اور سرکش قوم اپنے بے ہودہ جواب اور برے اقدام سے باز نہ آئی۔ تو آپ اپنی
تنہائی اور مہمانوں کے سامنے رسوائی سے تنگ دل ہوکر غمگین و رنجیدہ ہو گئے۔ یہ منظر
دیکھ کر حضرت جبریل علیہ السلام نے فرمایا کہ اے اللہ عزوجل کے نبی آپ بالکل کوئی
فکر نہ کریں۔ ہم لوگ اللہ تعالیٰ کے بھیجے ہوئے فرشتے ہیں جو ان بدکاروں پر عذاب لے
کر اترے ہیں۔ لہٰذا آپ مومنین اور اپنے اہل و عیال کو ساتھ لے کر صبح ہونے سے قبل
ہی اس بستی سے دور نکل جائیں اور خبردار کوئی شخص پیچھے مڑ کر اس بستی کی طرف نہ
دیکھے ورنہ وہ بھی اس عذاب میں گرفتار ہوجائے گا۔ چنانچہ حضرت لوط علیہ السلام اپنے
گھر والوں اور مومنین کو ہمراہ لے کر بستی سے باہر نکل گئے۔ پھر حضرت جبریل علیہ
السلام اس شہر کی پانچوں بستیوں کو اپنے پروں پر اٹھا کر آسمان کی طرف بلند ہوئے
اور کچھ اوپر جا کر ان بستیوں کو الٹ دیا اور یہ آبادیاں زمین پر گر کر چکنا چور ہو
کر زمین پر بکھر گئیں۔ پھر کنکر کے پتھروں کا مینہ برسا اور اس زور سے سنگ باری ہو
ئی کہ قوم لوط کے تمام لوگ مر گئے اور ان کی لاشیں بھی ٹکڑے ٹکڑے ہو کر بکھر گئیں۔
عین اس وقت جب کہ یہ شہر الٹ پلٹ ہو رہا تھا۔ حضرت لوط علیہ السلام کی ایک بیوی جس
کا نام واعلہ تھا جو درحقیقت منافقہ تھی اور قوم کے بدکاروں سے محبت رکھتی تھی اس
نے پیچھے مڑ کر دیکھ لیا اور یہ کہا کہ ہائے رے میری قومیہ کہہ کر کھڑی ہو گئی پھر
عذابِ الٰہی کا ایک پتھر اس کے اوپر بھی گر پڑا اور وہ بھی ہلاک ہو گئی۔ چنانچہ
قرآن مجید میں حق تعالیٰ کا ارشاد ہے کہ:۔  فَأَنجَيْنَاهُ وَأَهْلَهُ إِلاَّ
امْرَأَتَهُ كَانَتْ مِنَ الْغَابِرِينَ    وَأَمْطَرْنَا عَلَيْهِم مَّطَرًا
فَانظُرْ كَيْفَ كَانَ عَاقِبَةُ الْمُجْرِمِينَ   تو ہم نے اسے اور اس کے گھر
والوں کو نجات دی مگر اس کی عورت وہ رہ جانے والوں میں ہوئی اور ہم نے اُن پر ایک
مینہ برسایا تو دیکھو کیسا انجام ہوا مجرموں کا۔ جو پتھر اس قوم پر برسائے گئے وہ
کنکروں کے ٹکڑے تھے۔ اور ہر پتھر پر اُس شخص کا نام لکھا ہوا تھا جو اس پتھر سے
ہلاک ہوا۔

آپ کی قوم کے اجسام دریاۓ مردار(the dead sea) میں پاۓ گئے تھے۔اس دریا کی خاصیت
تھی کہ اس میں نمک کی مقدار اتنی زیادہ ہے کہ اگر کوئی بھاری آدمی اس پر لیٹ جاۓ تو
وہ ڈوبے گا نہیں اور فرعون بھی اس دریا میں سے ہی پایا گیا تھا۔



https://ur.wikipedia.org/wiki/%D8%BA%D8%B2%D9%88%DB%82_%D8%A8%D8%AF%D8%B1

اسلام نے مکہ کی سرزمین میں اعلان حق کیا تو معاشرے کے مخلص ترین افراد ایک ایک
کرکے داعی اسلام کے ہاتھ پر بیعت کرنے لگے۔ وہ لوگ جن کے مفادات پرانے نظام سے
وابستہ تھے تشدد پر اتر آئے نتیجہ ہجرت تھا۔ لیکن تصادم اس کے باوجود بھی ختم نہ
ہوا۔ اسلام مدینہ میں تیزی سے ترقی کر رہا تھا اور یہ بات قریش مکہ کے لیے بہت
تکلیف دہ تھی اور وہ مسلمانوں کو ختم کرنے کے منصوبے بناتے رہتے تھے اور مسلمان ہر
وقت مدینہ پر حملے کا خدشہ رکھتے تھے۔ اس صورتحال کی نزاکت کا یہ عالم تھا کہ صحابہ
ہتھیار لگا کر سوتے تھے اور خود کو حضور صلی اللہ علیہ و آلہ وسلم بھی اسی طرح کی
حفاظتی تدابیر اختیار کرتے تھے۔

قریش مکہ نے مدینہ کی اس اسلامی ریاست پر حملہ کرنے کا اس لیے بھی فیصلہ کیا کہ وہ
شاہراہ جو مکہ سے شام کی طرف جاتی تھی مسلمانوں کی زد میں تھی۔ اس شاہراہ کی تجارت
سے اہل مکہ لاکھوں اشرفیاں سالانہ حاصل کرتے تھے۔ اس کا اندازا ہمیں اس واقعہ سے
ہوتا ہے کہ بنو اوس کے مشہور سردار سعد بن معاذ جب طواف کعبہ کے لیےگئے تو ابوجہل
نے خانہ کعبہ کے دروازے پر انہیں روکا اور کہا تو ہمارے دین کے مرتدوں کو پناہ دو
اور ہم تمہیں اطمینان کے ساتھ مکے میں طواف کرنے دیں؟ اگر تم امیہ بن خلف کے مہمان
نہ ہوتے تو یہاں سے زندہ نہیں جاسکتے تھے۔ یہ سن کر سعد بن معاذ رضی اللہ عنہ نے
جواب دیا۔

حضرت محمد اور ان کے ساتھیوں کو مدینہ میں تبلیغ کرنے کی پوری آزادی تھی اور اسلام
کے اثرات دور دراز علاقوں میں پہنچ رہے تھے۔ جنوب کے یمنی قبائل میں سے بھی بعض
سلیم الفطرت لوگ مشرف با اسلام ہوگئے تھے اور ان کی کوششوں سے بحرین کا ایک سردار
عبدالقیس مدینہ کی طرف آرہا تھا کہ قریش مکہ نے راستے میں اسے روک دیا۔ اس سے یہ
بات واضح ہوگئی کہ جب تک خدا پرستی اور شرک میں ایک چیز ختم نہیں ہو جائے گی، کشمکش
ختم نہیں ہوسکتی ۔

رجب 2 ھ میں حضرت محمد نے عبداللہ بن حجش کی قیادت میں بارہ آدمیوں پر مشتمل ایک
دستہ اس غرض سے بھیجا کہ قریش کے تجارتی قافلوں کی نقل و حرکت پر نگاہ رکھے۔ اتفاق
سے ایک قریشی قافلہ مل گیا اور دونوں گروہوں کے درمیان جھڑپ ہو گئی جس میں قریش مکہ
کا ایک شخص عمر بن الحضرمی مقتول ہوا اور دو گرفتار ہوئے۔ جب عبداللہ حضور کے پاس
پہنچے تو آنحضرت نے اس واقعہ پر ناپسندیدگی کا اظہار فرمایا۔ جنگی قیدی رہا کر دیے
گئے اور مقتول کے لیے خون بہا ادا کیا۔ اس واقعہ کی حیثیت سرحدی جھڑپ سے زیادہ نہ
تھی چونکہ یہ جھڑپ ایک ایسے مہینے میں ہوئی جس میں جنگ و جدال حرام تھا۔ اس لیے
قریش مکہ نے اس کے خلاف خوب پروپیگنڈہ کیا اور قبائل عرب کو بھی مسلمانوں کے خلاف
اکسانے کی کوشش کی۔ عمرو کے ورثا نے بھی مقتول کا انتقام لینے کے لیے اہل مکہ کو
مدینہ پر حملہ کرنے پر اکسایا۔

قریش مکہ نے اسلامی ریاست کو ختم کرنے کا فیصلہ کرکے جنگ کی بھرپور تیاریاں شروع کر
دیں۔ افرادی قوت کو مضبوط بنانے کے لیے انہوں نے مکہ کے گردونواح کے قبائل سے
معاہدات کیے اور معاشی وسائل کو مضبوط تر کرنے کے لیے یہ فیصلہ کیا گیا کہ اس مرتبہ
جو تجارتی قافلہ شام بھیجا جائے اس کا تمام منافع اسی غرض کے لیے وقف ہو۔ چنانچہ
ابوسفیان کو اس قافلے کا قائد مقرر کیا گیا اور مکہ کی عورتوں نے اپنے زیور تک
کاروبار میں لگائے۔ اسلامی ریاست کے خاتمے کے اس منصوبے نے مکہ اور مدینہ کے درمیان
کشیدگی میں بہت اضافہ کر دیا۔

جب ابوسفیان کا مذکورہ بالا قافلہ واپس آرہا تھا تو ابوسفیان کو خطرہ محسوس ہوا کہ
کہیں یہ قافلہ راستے ہی میں نہ لوٹ لیا جائے چنانچہ اس نے ایک ایلچی کو بھیج کر مکہ
سے امداد منگوائی ۔ قاصد نے عرب دستور کے مطابق اپنے اونٹ کی ناک چیر دی اور رنگ
دار رومال ہلا کر واویلا کیا اور اعلان کیا کہ ابوسفیان کے قافلے پرحملہ کرنے کے
لیے محمد صلی اللہ علیہ و آلہ وسلم بڑھا چلا آرہا ہے۔ اس لیے فوراً امداد کے لیے
پہنچو۔ اہل مکہ سمجھے کہ قریش کا قافلہ لوٹ لیا گیا ہے۔ سب لوگ انتقام کے لیے نکل
کھڑے ہوئے۔ راستے میں معلوم ہوا کہ یہ قافلہ صحیح سلامت واپس آ رہا ہے۔ لیکن قریش
کے مکار سرداروں نے فیصلہ کیا کہ اب مسلمانوں کا ہمیشہ کے لیے کام ختم کرکے ہی واپس
جائیں گے۔ نیز حضرمی کے ورثاء نے حضرمی کا انتقام لینے پر اصرار کیا۔ چنانچہ قریشی
لشکر مدینہ کی طرف بڑھتا چلا گیا اور بدر میں خیمہ زن ہوگیا۔

مدینہ میں قریشی لشکر کی آمد کی اطلاع ملی تو آپ نے مجلس مشاورت بلوائی اور خطرے سے
نپٹنے کے لیے تجاویز طلب فرمائیں۔ مہاجرین نے جانثاری کا یقین دلایا۔ آپ نے دوبارہ
مشورہ طلب کیا تو انصار میں سے سعد بن عبادہ نے عرض کیا کہ غالباًً آپ کا روئے سخن
ہماری طرف ہے۔ آپ نے فرمایا ہاں۔ حضرت سعد بن عبادہ نے عرض کیا کہ:

17 رمضان المبارک 2ھ (17 مارچ 624ء) کو فجر کے بعد آنحضرت صلی اللہ علیہ و آلہ وسلم
نے جہاد کی تلقین کی۔ آنحضرت صلی اللہ علیہ و آلہ وسلم کے ارشاد کے مطابق انہوں نے
صف بندی کی اور آہن پوش لشکر کو شکست دینے کا آہنی عزم لے کر میدان کی طرف چلے۔
قریشی لشکر تکبر و غرور میں بدمست نسلی تفاخر کے نعرے لگاتا ہوا سامنے موجود تھا۔
مسلمانوں کے لیے سخت آزمائش کا وقت تھا اس لیے کہ اپنے ہی بھائی بند سامنے کھڑے
تھے۔ ابوبکر اپنے بیٹے عبدالرحمن سے اور حذیفہ کو اپنے بات عتبہ سے مقابلہ کرنا
تھا۔ عرب کے دستور کے مطابق پہلے انفرادی مقابلے ہوئے۔ سب سے پہلے عمر بن الحضرمی
کا بھائی عامر میدان میں نکلا اور مدمقابل طلب کیا۔ مقابلے پر حضرت عمر کا ایک غلام
نکلا اور اس نے چشم زدن میں اس مغرور کا خاتمہ کر دیا۔ جو اپنے بھائی کا انتقام
لینے کے لیے آیا تھا۔ اس کے بعد عتبہ بن ربیعہ اس کا بھائی شیبہ اور اس کا بیٹا
ولید بن عتبہ میدان میں نکلے اور مبارز طلب کیے۔ تین انصاری صحابہ میدان میں نکلے
لیکن ان تینوں نے یہ کہہ کر ان سے مقابلہ کرنے سے انکار کر دیا کہ یہ ہمارے ہم پلہ
نہیں ہیں اور پکار کر کہا اے محمدصلی اللہ علیہ و آلہ وسلم ہمارے مقابلے پر قریشی
بھیجو۔ہم عرب کے چرواہوں سے مقابلے کرنے کے لیے تیار نہیں ہیں۔ چنانچہ آپ کے ارشار
پر حضرت حمزہ ، حضرت علی ، اور حضرت عبیدہ مقابلے کے لیے نکلے۔ مغرور قریشی سرداروں
نے ان کے نام پوچھے اور کہا۔ ’’ہاں تم ہمارے ہم پلہ ہو‘‘مقابلہ شروع ہوا ۔ چند
لمحوں میں حضرت حمزہ نے شیبہ کو جہنم رسید کر دیا اور حضرت علی نے ولید کو قتل کر
ڈالا اور لشکر اسلام سے تکبیر کی آواز بلند ہوئی۔ اس دوران عتبہ اور حضرت عبیدہ نے
ایک دوسرے پر بھرپور وار کیا اور دونوں زخمی ہو کر گر پڑے۔ حضرت علی اپنے مدمقابل
سے فارغ ہو کر عتبہ کی طرف لپکے اور ایک ہی ضرب سے اس کا کام تمام کرکے حضرت عبیدہ
کو لشکر میں اٹھا لائے۔ قریش نے اپنے نامور سرداروں کو یوں کٹتے دیکھا تو یکبارگی
حملہ کر دیا تاکہ اکثریت کے بل بوتے پر لشکر اسلام کو شکست دیں۔

اس غزوہ میں مومنین کے جوش جہاد کا یہ حال تھا کہ ایک صحابی عمر بن جام کھجوریں کھا
رہے تھے۔ انہوں نے حضور اکرم کا اعلان ’’آج کے دن جو شخص صبر و استقامت سے لڑے گا
اور پیٹھ پھیر کر نہ بھاگے گا وہ یقینا جنت میں جائے گا‘‘۔ سنا تو کھجوریں پھینک
دیں اور فرمایا ’’واہ واہ میرے اور جنت کے درمیان بس اتنا وقفہ ہے کہ یہ لوگ مجھ کو
قتل کر دیں۔‘‘ یہ کہہ کر اتنی بہادری سے لڑے کہ شہید ہوئے اور چند لمحوں میں جنت کا
فاصلہ طے کر لیا۔ میدان کارزار خوب گرم تھا قریش کے مغرور آہن پوش لوہے کے لباس
سمیت کٹ کٹ کر گر رہے تھے۔ مسلمان بھی خود داد شجاعت دے رہے تھے۔ اس ہنگامے میں
انصار کے دو کم عمر بچے معاذ بن عمر بن جموع اور معاذ بن عفر ، حضرت عبدالرحمن بن
عوف کے پاس آئے اور ان میں سے ایک نے کہا۔

اس میدان بدر میں ابوجہل کے علاوہ امیہ بن خلف جس نے حضرت بلال پر بے پناہ ظلم
ڈھائے تھے اور ابوبختری جیسے اہم سرداران قریش بھی مارے گئے۔ اور یہ مغرور لشکر
میدان چھوڑ کر بھاگ کھڑا ہوا۔ اللہ تعالٰی نے اسلام کو فتح دی تھی اور دنیا نے دیکھ
لیا کہ فتح و شکست میں مادی قوت سے زیادہ روحانی قوت کا دخل ہوتا ہے۔ مسلمانوں کے
کل 14 آدمی شہید ہوئے۔ اس کے مقابلے میں قریش کے70 آدمی مارے گئے جن میں سے 36 حضرت
علی کرم اللہ وجہہ کے ہاتھوں قتل ہوئے۔ 70 سے زیادہ گرفتار ہوئے۔ قریشی مقتولین میں
ان کے تقریباًً تمام نامور سردار شامل تھے اور گرفتار ہونے والے بھی ان کے معززین
میں سے تھے۔ مثلاً حضرت عباس بن عبدالمطلب ’’حضور کے چچا‘‘ عقیل بن ابی طالب ، اسود
بن عامر، سہیل بن عمرو اور عبداللہ بن زمعہ وغیرہ۔

آنحضرت نے اسیران جنگ کا صحابہ میں تقسیم کرکے انہیں آرام سے رکھنے کا حکم دیا۔
صحابہ کرام نے اپنے قائد کے فرمان پر اس حد تک عمل کیا کہ خود کھجوریں کھا کر
قیدیوں کو کھانا کھلایا۔ صحابہ کرام سے ان کے بارے میں مشورہ طلب کیا گیا تو حضرت
عمر فاروق نے انہیں قتل کر کے دشمن کی قوت توڑنے کی تجویز پیش کی حضرت ابوبکر نے
فدیہ لے کر چھوڑ دینے کا مشورہ دیا۔ آنحضرت نے حضرت ابوبکر سے اتفاق کرتے ہوئے
اسیران جنگ کو فدیہ لے کر چھوڑ دیا جو قیدی غربت کی وجہ سے فدیہ ادا نہیں کر سکتے
تھے اور پڑھے لکھے تھے انہیں دس مسلمانوں کو پڑھنا لکھنا سکھانے کے عوص رہا کر دیا
گیا۔ یہ قیدی حسن سلوک سے اس حد تک متاثر ہوئے کہ ان میں سے بہت سے مشرف بہ اسلام
ہوئے جن میں عباس بن عبدالمطلب اور عقیل بن ابوطالب شامل تھے۔

مدینہ میں بنو اوس اور بنو خزرج قبائل کے بہت سے لوگوں نے ابھی تک اسلام قبول نہیں
کیا تھا اور وہ ہوا کا رخ دیکھ رہے تھے۔ 313 کے ہاتھوں ایک ہزار قریشی سرداروں کی
شکست نے اپن پر لات و منات و عزی اور ہبل کی قوت کا کھوکھلا پن واضح کر دیا ۔

یہودی اب تک یہ امید لگائے بیٹھے تھے کہ مسلمان قریش مکہ کے ہاتھوں ختم ہو جائیں گے
اور مدینہ پر ان کی سیادت حسب سابق قائم ہو جائے گی لیکن اس جنگ کے نتیجہ نے انہیں
سیخ پا کر دیا چنانچہ یہودی سردار مکہ گئے اور "اشراف عرب" کے مرنے پر روئے۔ ماتم
کیا اور قریش کو ازسر نو مدینہ پر حملہ کرنے کی ترغیب دلائی اور امداد کا وعدہ کیا۔
اس طرح یہودیوں کے ساتھ بھی مسلمانوں کے تصادم کا آغاز ہوگیا۔

قریش مکہ کے بڑے بڑے سردار اس جنگ میں مارے گئے ۔ صرف ابوسفیان بچا تھا جو اس جنگ
میں شریک نہیں ہوا تھا اس لیے قریش کی قیادت ابو سفیان کے ہاتھوں میں آگئی۔ بنو
امیہ کے اقتدار کی جدوجہد کے پس منظر میں ابوسفیان کو بڑا دخل حاصل تھا۔ مکہ پہنچ
کر ابوسفیان اور اس کی بیوی ھندہ نے انتقامی جذبات کو بھڑکایا اور مدینہ پر ازسرنو
دوسرے حملے کے منصوبے بنانے شروع کر دیے۔ اور اس کے بعد اسلام کے خلاف تمام جنگوں
میں کفار مکہ کی قیادت اس نے کی۔

غزوہ بدر اسلام اور کفر کا پہلا اور اہم ترین تصادم ہے اس سے دنیا پر واضح ہو گیا
کہ نصرت الہی کی بدولت مومنین اپنے سے کئی گناہ فوج کو شکست دے سکتے ہیں۔ اللہ
تعالٰی نے قرآن پاک میں سو مومنوں کو ہزار کافروں پر فتح کی بشارت دی۔ غزوہ بدر میں
شامل مسلمانوں نے جس قوت ایمانی کا مظاہرہ کیا اس کا اندازا اس بات سے ہوسکتا ہے کہ
باپ بیٹے کے خلاف اور بیٹا باپ کے خلاف۔ بھانجا ماموں کے خلاف اور چچا بھتیجے کے
خلاف میدان میں آیا۔ حضرت عمر نے اپنے ماموں کو اپنے ہاتھ سے قتل کیا۔ حضرت ابوبکر
کے صاحبزادے عبدالرحمن نے جو قریش کی طرف سے جنگ میں شریک ہوئے تھے۔ اسلام لانے کے
بعد ایک دفعہ حضرت ابوبکر کو بتایا کہ جنگ میں ایک مرتبہ آپ میری زد میں آگئے تھے
لیکن میں نے آپ پر وار کرنا پسند نہ کیا۔ حضرت ابوبکر نے فرمایا خدا کی قسم اگر تم
میری زد میں آجاتے تو کبھی لحاظ نہ کرتا۔ حضرت حذیفہ کا باب عتبہ بن ربیعہ لشکر
قریش کا سپہ سالار تھا اور سب سے پہلے قتل ہونے والوں میں شامل تھا۔ اس جنگ کاایک
اور پہلو یہ ہے کہ مسلمانوں نے بہت نظم و ضبط سے دشمن کا مقابلہ کیا اور اپنی صفیں
نہیں ٹوٹنے دیں۔ جنگ کے خاتمے پر خدا اور رسول کے حکم کے تحت مال غنیمت کی تقسیم
ہوئی۔ مال غنیمت کی اتنی پر امن اور دیانت دارانہ تقسیم کی مثال کم ہی ملتی تھی۔
القصہ مسلمانوں کے تقوی اور اطاعت رسول کی وجہ سے ان کی برتری روز روشن کی طرح ثابت
ہو گئی اور کفار کے حوصلے پست ہوئے۔ جب کی مسلمانوں کا اللہ پر توکل بہت بڑھ گیا۔



https://ur.wikipedia.org/wiki/%D8%B9%D9%85%D8%B1_%D8%A8%D9%86_%D8%B9%D8%A8%D8%AF%D8%A7%D9%84%D8%B9%D8%B2%DB%8C%D8%B2

حضرت عمر بن عبدالعزیز بن مروان بن حکم (کنیت: ابو حفص) خلافت بنو امیہ کے آٹھویں
خلیفہ تھے اور سلیمان بن عبدالملک کے بعد مسند خلافت پر بیٹھے۔ انہیں ان کی نیک
سیرتی کے باعث پانچواں خلیفہ راشد بھی کہا جاتا ہے جبکہ آپ خلیفہ صالح کے نام سے
بھی مشہور ہیں۔

آپ نے 61ھ میں مدینہ منورہ میں آنکھ کھولی۔نام عمر بن عبدالعزیز بن مروان اور ابو
حفص کنیت تھی۔ آپ کی والدہ کا نام ام عاصم تھا جو عاصم بن الخطاب کی صاحبزادی تھیں
گویا حضرت عمر فاروق کی پوتی ہوئیں اس لحاظ سے آپ کی رگوں میں فاروقی خون تھا۔
61ھ/681ء کو مدینہ منورہ میں پیدا ہوئے۔ ان کے والد مسلسل 21 برس مصر کے گورنر رہے۔
دولت و ثروت کی فراوانی تھی لہذا نازو نعم کے ماحول میں آپ کی پرورش ہوئی۔ جس کا
اثر خلیفہ بننے تک قائم رہا۔ وہ ایک نفیس طبع خوش پوش مگر صالح نوجوان تھے۔ عہد
شباب میں اچھے سے اچھا لباس پہنتے ۔ دن میں کئی پوشاک تبدیل کرتے ، خوشبو کو بے حد
پسند کرتے ، جس راہ سے گزر جاتے فضا مہک جاتی۔ ان ظاہری علامات کو دیکھ کر اس امر
کی پیشگوئی نہیں کی جاسکتی تھی جو خلیفہ بننے کے بعد ظاہر ہوئے لیکن چونکہ طبیعت
بچپن ہی سے پاکیزگی اور زہد و تقویٰ کی طرف راغب تھی اس لیے یہ ظاہری اسباب و نشاط
ان کو قطعاً متاثر نہ کر سکے۔ ان کا دل ہمیشہ اللہ تعالٰی کی عظمت اور خوف سے لبریز
رہا۔ پاکیزگی نفس اور تقدس آپ کی شخصیت کا ایک نہایت ہی اہم اور خصوصی وصف تھا۔

تمام اخلاقی خوبیوں کے باوجود طبیعت ابھی تک شاہانہ وقار اور اطوار سے برقرار رکھے
ہوئے تھی۔ چنانچہ جب مدینہ آئے تو آپ کا ذاتی سامان 30 اونٹوں پر لد کر آیا ۔ 707ء
سے 713ء تک مدینہ کے گورنر رہے اس دوران آپ نے عدل و انصاف سے حکومت کی اور اہل
حجاز کے دل جیت لیے۔ مسجد نبوی کی تعمیر آپ کے زمانہ گورنری کا شاندار کارنامہ ہے۔
713ء میں ولید نے انہیں مدینہ کی گورنری سے علیحدا کر دیا۔ سلیمان آپ کی شخصیت سے
بے حد متاثر تھا چنانچہ اس نے وفات سے پہلے آپ کو خلافت کے لیے نامزد کر دیا۔

خلافت کا بار گراں اٹھاتے ہی فرض کی تکمیل کے احساس نے آپ کی زندگی بالکل بدل کر
رکھ دی۔ وہی عمر جو نفاست پسندی اور خوش لباسی میں اپنا ثانی نہیں رکھتے تھے، جو
خوشبو کے دلدادہ تھے، جن کی چال امیرانہ آن بان کی آئینہ دار تھی ، جن لباس فاخرا
تھا اب سراپا عجز و نیاز تھے۔ سلیمان کی تجہیز و تکفین کے بعد پلٹے تو سواری کے لیے
اعلٰی ترین گھوڑے پیش کیے گئے مگر حضرت عمر بن عبدالعزیز نے ان پر سوار ہونے سے
انکار کر دیا اور کہا ’’میرے لیے میر خچر کافی ہے‘‘ اور انہیں واپس بیت المال میں
داخل کرنے کا حکم دیا۔ جب افسر پولیس نیزہ لے کر آگے آگے روانہ ہوا تو اسے ہٹا دیا
اور کہا کہ ’’ میں بھی تمام مسلمانوں کی طرح ایک مسلمان ہوں‘‘ پھر جب سلیمان کے
اثاثہ کو ورثا میں تقسیم کرنے کی تجویز کی تو آپ نے سارے سامان کو بیت المال میں
داخل کرنے کا حکم صادر کر دیا۔ واپسی کے وقت دستور کے مطابق خیال تھا کہ وہ قصر
خلافت میں ضرور داخل ہوں گے لیکن عمر اس کے بجائے یہ کہہ کر کہ ’’ میرے لیے میرا
خیمہ کافی ہے‘‘ اندر داخل ہوگئے۔ آپ کی ملازمہ نے چہرہ بشرہ دیکھ کر اندازا لگایا
کہ آپ پریشان ہیں۔ پوچھا تو کہا:

اس کے بعد مسجد جاکر وہ خطبہ دیا جس کا ذکر اس سے بیشتر کیا جا چکا ہے۔ اس کے علاوہ
انہوں نے باغِ فدک اھلِ بیت کوان کا حق سمجھ کر واپس کر دیا جس پر اس سے قبل اختلاف
تھا۔ اگرچہ فدک اگلے خلیفہ نے بعد میں دوبارہ ان سے واپس لے لیا گیا۔ ہر وقت امت
مسلمہ کے حقوق کی نگہداشت اور اللہ تعالٰی کے احکامات کی تعمیل اور نفاذ کی فکر
دامن گیر رہتی جس کی وجہ سے ہمیشہ چہرے پر پریشانی اور ملال کے آثار دکھائی دیتے ۔
اپنی بیوی فاطمہ کو حکم دیا کہ تمام زروجواہر بیت المال میں جمع کرا دو ورنہ مجھ سے
الگ ہو جاؤ۔ وفا شعار اور نیک بیوی نے تعمیل کی۔ گھر کے کام کاج کے لیے کوئی ملازمہ
مقرر نہ تھی تمام کام ان کی بیوی خود کرتیں۔ الغرض آپ کی زندگی درویشی اور فقر و
استغنا کا نمونہ کر رہ گئی۔ آپ کی تمام تر مساعی اور کوششیں اس امر پر لگی ہوئی
تھیں کہ وہ ایک بار پھر سنت فاروقی اور عہد فاروقی کی یاد تازہ کر دیں۔ آپ اس
پاکیزہ زندگی اور کارہائے نمایاں کی بدولت ہی پانچویں خلیفہ راشد قرار پائے۔آپ نے
اہل بیت کے ساتھ ہونے والی زیادتیوں کا ازالہ کیا۔ان کی ضبط کی ہوئی جائیدایں ان کو
واپس کر دی گئیں۔حضرت علی پر جمع خطبہ کے دوران لعن طعن کا سلسلہ ختم کر دیا۔ اور
ان پر ڈھائے جانے والے مظالم کا خاتمہ کر دیا۔احیائے شریعت کے لیے کام کیا۔بیت
المال کو خلیفہ کی بجائے عوام کی ملکیت قرار دیا۔اس میں سے تحفے تحائف اور انعامات
دینے کا طریقہ موقوف کر دیا۔ ذمیوں سے حسن سلوک کی روایت اختیار کی۔ اس کے علاوہ
معاشی اور سیاسی نظام میں اور بھی اصلاحات کیں۔

آپ نے بارِ خلافت سنبھالنے کے بعد منادی کروادی کہ لوگ اپنے مال و جائداد کے بارے
میں اپنی شکایتیں پیش کردیں جس کے بارے میں ان کا دعویٰ ہے کہ اسے زبردستی ہتھیالیا
گیا ہے۔

آپ کا زمانۂ خلافت حضرت ابوبکر صدیق رضی اللہ عنہ کی طرح بہت ہی مختصر تھا۔ لیکن جس
طرح عہد صدیقی بہت اہم زمانہ تھا اسی طرح حضرت عمر بن عبدالعزیز کی خلافت کا زمانہ
بھی عالم اسلام کے لیے قیمتی زمانہ تھا۔ حضرت عمر بن عبدالعزیز کا سب سے بڑا
کارنامہ یہ ہے کہ وہ خلافت اسلامیہ کو خلافت راشدہ کے نمونے پر قائم کرکے عہد صدیقی
اورعہد فاروقی کو دنیا میں پھر واپس لے آئے تھے۔

طبیعت بہت خراب ہوگئی تو آپ نے اپنے بعد ہونے والے خلیفہ یزید بن عبدالملک کے نام
وصیت لکھوائی جس میں انہیں تقویٰ کی تلقین کی۔ 25 رجب 101ھ بمطابق 10 فروری 720ء کو
آپ نے اپنا سفر حیات مکمل کرلیا۔ اس وقت آپ کی عمر صرف 40 سال تھی۔ آپ کو حلب کے
قریب دیر سمعان میں سپرد خاک کیا گیا جو شام میں ہے۔۔

آپ نے اپنے مختصر دور خلافت میں رعایا کی فلاح و بہبود کے لیے بھی وسیع پیمانے پر
اقدامات کئے۔ خلیفہ بننے سے قبل نومسلموں سے بھی جزیہ وصول کیا جاتا تھا، آپ نے اسے
ظلم قرار دیتے ہوئے اس کی ممانعت کردی۔ اس پر صرف مصر میں اتنے لوگ مسلمان ہوئے کہ
جزیہ کی آمدنی گھٹ گئی اور وہاں کے حاکم سے آپ سے شکایت کی کہ آمدنی کم ہونے کی وجہ
سے قرض لے کر مسلمانوں کے وظیفے ادا کرنے پڑ رہے ہیں جس پر آپ نے لکھا کہ "جزیہ
بہرحال ختم کردو، حضور صلی اللہ علیہ و آلہ وسلم ہادی بنا کر بھیجے گئے تھے، محصل
بنا کر نہیں"۔

آپ نے بیت المال کی حفاظت کا نہایت سخت انتظام کیا، دفتری اخراجات میں تخفیف کردی۔
ملک کے تمام معذورین اور شیر خوار بچوں کے لیے وظیفے مقرر کئے۔ نو مسلموں پر جزیہ
معاف کردینے سے آمدنی گھٹنے کے باوجود سرکاری خزانے سے حاجت مندوں کے وظائف مقرر
کئے لیکن ناجائز آمدنیوں کی روک تھام، ظلم کے سدباب اور مال کی دیانتدارانہ تقسیم
کے نتیجے میں صرف ایک سال بعد یہ نوبت آگئی کہ لوگ صدقہ لے کر آتے تھے اور صدقہ
لینے والے نہ ملتے تھے۔

آپ کے دور میں بڑے پیمانے پر تبلیغ اسلام کے باعث ہزاروں لوگ مسلمان ہوئے جن میں
سندھ کے راجہ داہر کا بیٹا جے سنگھ بھی شامل تھا۔



https://ur.wikipedia.org/wiki/%D8%B7%D8%A8

علم طب؛ صحت سے متعلق معلومات کو کہا جاتا ہے اس شعبہ علم کا تعلق ، سائنس و فن
(Science and Art) دونوں سے ہے (وضاحت نیچے دیکھیے)۔ اس شعبہ علم میں تندرستی کی
نگہداری و بقا اور بصورت ِمرض و ضرر، تشخیص اور معمول کی جانب جسم کی بحالی سے
متعلق بحث کی جاتی ہے۔ تاریخ طب کسی اور مضون میں درج کی جاۓ گی، اس مضمون میں صرف
جدید طب کے موجودہ خدوخال پر نظر ڈالی گئی ہے۔

طب ایک سائنس بھی ہے کیونکہ اسکی عمارت، بادقت کیے گئے تجربات اور دقیق مطالعہ سے
حاصل ہونے والی معلومات پر کھڑی ہے اور یہ ایک فـن بھی ہے کہ اسکی کامیابی کا
انحصار طبیب کی ذاتی فہم اور مہارت ِعمل پر ہوتا ہے، کہ وہ کس صلاحیت سے علم طب کی
معلومات کو استعمال کرتا ہے۔



https://ur.wikipedia.org/wiki/%D8%B7%D8%A7%DB%81%D8%B1_%D8%A7%D9%84%D9%82%D8%A7%D8%AF%D8%B1%DB%8C

محمد طاہر القادری 19 فروری، 1951ء کو جھنگ میں پیدا ہوئے۔ آپ تحریک منہاج القرآن
کے بانی رہنما ہیں، جو 1980ءسے قرآن و سنت کے افکار کے ذریعے فروغ علم و شعور ،
اصلاح احوال امت اور ترویج و اقامت دین کیلئے مصروف عمل ہے۔ ڈاکٹر طاہر القادری نے
اپنی تحریک کے قیام کا مقصد ان الفاظ مین بیان کیا: "تحریک منہاج القرآن کے بپا کئے
جانے کا مقصد اولیں غلبہ دین حق کی بحالی اور امت مسلمہ کےاحیاء و اتحاد کے لئے
قرآن و سنت کے عظیم فکر پر مبنی جمہوری اور پرامن مصطفوی انقلاب کی ایک ایسی
عالمگیر جدوجہد ہے جو ہر سطح پر باطل، طاغوتی، استحصالی اور منافقانہ قوتوں کےاثر و
نفوذ کا خاتمہ کردے۔"

آپ منہاج ویلفیئر فاؤنڈیشن، عوامی تعلیمی منصوبہ اور منہاج یونیورسٹی کے بانی ہیں
اور پاکستان عوامی تحریک نامی سیاسی جماعت کے بھی بانی چیئرمین ہیں۔

آپ شیخ سید طاہر علاؤالدین القادری الگیلانی کے مرید ہیں، جو سلسلہ نسب میں شیخ سید
عبدالقادر جیلانی کی 17 ویں اور نبی کریم صلی اللہ علیہ وآلہ وسلم کی 28 ویں پشت سے
ہیں۔ انہیں 1994ء میں 130 سال عمر پانے والے چکوال کے معروف بزرگ سید رسول شاہ خاکی
نے پہلی بار اور بعد ازاں 2004ء میں عرب علماء کی طرف سے شیخ الاسلام کا خطاب دیا
گیا۔

ڈاکٹر محمد طاہرالقادری جھنگ کے ایک معروف عالم دین ڈاکٹر فرید الدین قادری کے بیٹے
ہیں۔ ان کے آباؤاجداد سیال خاندان سے تھے، جو تحصیل و ضلع جھنگ کے چنیوٹ روڈ پر
واقع گاؤں کھیوا کے نواب تھے۔ ان میں سے دو بھائیوں نے اپنی جائداد تیسرے بھائی کے
سپرد کر کے خود درویشی اختیار کی، نواب جمعہ خان ڈیرہ اسمعیل خان کی طرف اور نواب
احمد یار خان (جو ڈاکٹر طاہرالقادری کے اجداد میں سے تھے) جھنگ صدر جا آباد ہوئے۔

ڈاکٹر فریدالدین 1918ء کو جھنگ میں پیدا ہوئے۔ انہوں نے عربی و فارسی ادب، فقہ
اسلامی اور تصوف و روحانیت کے حصول کے لئے دنیابھر کا سفر کیا۔ انہوں نے لکھنؤ
(بھارت) سے طب یونانی میں تخصص کیا اور انہیں 1940ء میں پنجاب یونیورسٹی کی طرف سے
گولڈمیڈل دیا گیا۔ انہوں نے لکھنؤ، حیدرآباد، دہلی، دمشق، بغداد اور مدینہ منورہ سے
اکتساب علم کیا۔ وہ دہلی اور حیدرآباد میں حکیم نابینا انصاری کے ساتھ بھی شریک
رہے۔ وہ نقیب الاشراف سید ابراہیم سیف الدین الگیلانی کے مرید تھے، جو بغداد سے
بمبئی میں آن بسے تھے۔ انہیں علامہ محمد اقبال کے ساتھ گہرا شغف تھا اور وہ قیام
پاکستان کی تحریک میں قائد اعظم محمد علی جناح کے ساتھ بھی شریک سفر رہے۔ وہ سعودی
عرب کے عبدالعزیز ابن سعود کے طبی مشیر بھی رہے۔ ان سے مروی ہے کہ وہ 1948ء میں
سعودی عرب گئے تو بیت اللہ کے پہلو میں آخر شب اللہ تعالٰی سے دعا کی کہ انہیں ایسا
بیٹا عطا فرما جو اسلام کی خدمت کرے، اس پر نبی کریم صلی اللہ علیہ وآلہ وسلم نے
انہیں خواب میں طاہر کی ولادت کی خوشخبری دی تھی۔ ڈاکٹر فریدالدین نے 2 نومبر 1974ء
کو جھنگ میں 56 سال کی عمر میں انتقال کیا۔

چنانچہ انہوں نے ایک بار قرآن کریم کو تھام کر اور دوسری بار اپنے شیخ طریقت سید
طاہر علاؤالدین القادری البغدادی کے دست اقدس پر باضابطہ بیعتِ انقلاب کرکے ، اپنے
رب اور آقائے کریم سے اپنی زندگی کو عظیم عالمی انقلاب کیلئے وقف کردینے کا پختہ
عہد کرلیا۔ یہ بیعتِ انقلاب مورخہ 26 جولائی 1972ء بمطابق 14 جمادی الثانی 1392ھ
ساڑھے بارہ بجے بعد دوپہر بمقام دربارِ غوثیہ شارع الگیلانی کوئٹہ میں منعقد ہوئی ۔
انکے شیخِ طریقت نے انقلاب سے متعلق تفصیلی ہدایات دیں اور ان کیلئے عزم واستقلال،
جرآت و ہمت اور کامیابی و کامرانی کی دعا فرمائی۔

انکے سیاسی مخالفین کہتے ہیں کہ انکی اس ترقی کا سارا کریڈٹ نواز شریف کی اتفاق
مسجد میں انکے خطیب مقرر ہونے کا ہے۔ ڈاکٹر صاحب بتاتے ہیں کہ جب انکا پروگرام فہم
القرآن ٹی وی پر شروع ہوا تو اس وقت نواز شریف ابھی وزیر اعلی بھی نہیں بنے تھے۔
اور ادارہ منہاج القرآن بھی اتفاق مسجد سے تعلق قائم ہونے سے بہت پہلے قائم ہوچکا
تھا۔ اتفاق مسجد اور شریف برادران سے تعلق کے بارے میں مزید تفصیلات کیلئے دیکھئے
آخری خطبہ جمعہ اتفاق مسجد لاہور

جب 2012ء میں ڈاکٹر طاہر القادری نے کرپٹ انتخابی نظام میں اصلاحات لانے کیلئے لانگ
مارچ کی کال دی تو انکے سیاسی مخالفین نے میڈیا میں یہ خبر چلائی کہ انہوں نے 2008
میں عبدالشکور قادری کے نام سے کینیڈا میں سیاسی پناہ مانگی تھی اور کہا تھا کہ
انہیں لشکرجھنگوی، سپاہ صحابہ اور طالبان سےجان کا خطرہ ہے۔ میڈیا کے مطابق 17
اکتوبر2009ء کو کینیڈین حکومت نے ان کا کیس منظور کیا تھا اور 2012ء میں انہیں
کینیڈا کی شہریت اور پاسپورٹ دے دیا گیا، اس کے علاوہ طاہرالقادری مختلف امراض کی
مد میں ویلفئیر فنڈز بھی لیتے رہے۔قانون کے مطابق کینیڈا میں سیاسی پناہ لینے والا
شخص اس ملک میں نہیں جاسکتا جہاں اس کی جان کو خطرہ ہے۔ اس سے سیاسی پناہ کا حلف
توڑنے پر وضاحت کے لیے رائل کینیڈین مانیٹرنگ پولیس نے 5 فروری 2013ء کو کینیڈا میں
طلب کیا۔ حوالہ ٹرائبون "وقت نیوز کے مطابق طاہر القادری نے 5برس قبل گستاخانہ خاکے
بنانے والے ملعون کارٹونسٹ سے ملاقات کے بعد عبدالشکور قادری کے نام سے کینیڈا کی
شہریت کیلئے درخواست دی تھی۔

تحریک منہاج القرآن کے ذرائع نے ان خبروں کو جھوٹا پراپیگنڈہ قراردیا اور اصل حقائق
میڈیا کے سامنے رکھے۔ بعد میں جب غیر جانبدار اہل صحافت نے تحقیق کی تو یہ سب جھوٹ
ثابت ہوا۔ تفصیلات کیلئے دیکھئے : کیا ڈاکٹر طاہر القادری نے سیاسی پناہ لی؟



https://ur.wikipedia.org/wiki/%D8%B5%D8%AD%D8%A7%D9%81%D8%AA

صحافت (Journalism) کسی بھی معاملے بارے تحقیق اور پھر اسے صوتی، بصری یا تحریری
شکل میں بڑے پیمانے پر قارئین، ناظرین یا سامعین تک پہنچانے کے عمل کا نام ہے۔صحافت
پیشہ کرنے والے کو صحافی کہتے ہیں۔ گو تکنیکی لحاظ سے شعبہ صحافت کے معنی کے کئی
اجزاء ہیں لیکن سب سے اہم نکتہ جو صحافت سے منسلک ہے وہ عوام کو باخبر رکھنے کا ہے۔
اداروں جیسے حکومتی اداروں اور تجارت بارے معلومات فراہم کرنے کے علاوہ صحافت کسی
بھی معاشرے کے کلچر کو بھی اجاگر کرتی ہے جس میں فنون لطیفہ، کھیل اور تفریخ کے
اجزاء شامل ہیں۔ شعبہ صحافت سے منسلک کاموں میں ادارت، تصویری صحافت، فیچر اور
ڈاکومنٹری وغیرہ بنیادی کام ہیں۔ 1605ء میں چھپنے والا اخبار، Relation aller
Fürnemmen und gedenckwürdigen Historien دنیا میں پہلا اخبار شمار کیا جاتا ہے۔
دنیا کا سب سے پہلا انگریزی اخبار جو 1702ء سے 1735ء تک جاری رہا، پہلا مقبول ترین
اخبار سمجھا جاتا ہے۔ جدید دور میں، صحافت مکمل طور پر نیا رخ اختیار کر چکی ہے اور
عوامی رائے پر اثرانداز ہوئی ہے۔ عوام کا بڑے پیمانے پر اخباروں پر معلومات کے حصول
کے لیے اعتماد صحافت کی کامیابی کی دلیل ہے۔ اب اخباروں کے ساتھ ساتھ بڑے پیمانے پر
عوام تک رسائی ٹیلی ویژن، انٹرنیٹ اور ریڈیو کے ذریعے بھی کی جاتی ہے جس کی وجہ سے
دنیا میں وقوع پزیر ہونے والے واقعات بارے معلومات کا حصول انتہائی آسان ہو گیا ہے۔



https://ur.wikipedia.org/wiki/%D8%B4%DB%8C%D8%B1

شیر ممالیہ جماعت (mammals) اور خاندان بلی کی نسل Felidae سے تعلق رکھتے ہیں۔ ہندی
میں انہیں باگھ اور انگلش میں Tiger کہا جاتا ہے۔ اپنے مضبوط ، طاقتور اور شاندار
جسم کی بدولت شیر بہترین شکاری ہوتے ہیں۔ شیر کو بطور علامت طاقتور، بہادر، ظالم
اور سنگدل استعمال کیا جاتا ہے۔

کرہ ارض پر یہ سب سے بھاری بلی ہے۔ شیر کا جسم چوڑا اور طاقتور ہوتا ہے۔ بالغ نر کا
وزن تقریباً 200 سے 320 کلو گرام تک اور مادہ کا تقریباًً 120 سے 180 کلو گرام تک
ہوتا ہے۔جسم کی لمبائی 140 سے 280 سنٹی میٹر تک ہوتی ہے۔ ان کا رنگ زردی مائل ہوتا
ہے اور اس میں بھوری یا سیاہ دھاریاں ہوتی ہیں۔ جبکہ سفید شیر کا رنگ سفید اور سیاہ
دھاریاں ہوتی ہیں۔ ان میں دھاریوں کی تعداد تقریباً 100 کے لگ بھگ ہوتی ہے۔

شیر بنگلہ دیش، بھوٹان، کمبوڈیا، ہندوستان، انڈونیشیا، میانمار، ملائیشیا، نیپال،
شمالی کوریا، تھائی لینڈ، ویت نام اور روس کے مشرقی علاقوں میں پایا جاتا ہے۔

کوئی پابندی نہ ہونے کی وجہ سے شیر کی کھال (یا جلد) حاصل کرنے کے لئے اس کا 1990
تک بہت شکار کیا گیا۔ یہاں تک کہ یہ خطرہ لاحق ہو گیا کہ کہیں یہ نسل ہمیشہ کے لئے
ختم ہی نہ ہوجائے۔ اب ان کے شکار پر پابندی ہے۔ چونکہ ان کی کھال کافی قیمتی ہوتی
ہے اس لئے کچھ لوگ ان کی کھال حاصل کرنے کے لئے ان کا شکار کرتے ہیں۔ مہا راجے اور
اکثر رؤسا ان کھالوں کو بھاری معاوضہ ادا کر کے خریدتے ہیں۔ ان کی پشت پناہی کی ہی
وجہ سے اب تک ان جانوروں کا شکار جاری ہے۔ دنیا میں کل 6,000 کے لگ بھگ ہی شیر بچے
ہیں۔ اگر ان کے شکار کا سلسلہ یونہی چلتا رہا تو وہ دن دور نہیں جب یہ نسل دنیا سے
بالکل غائب ہو جائے گی۔



https://ur.wikipedia.org/wiki/%D8%B4%D8%A7%DB%81_%D9%88%D9%84%DB%8C_%D8%A7%D9%84%D9%84%DB%81

مسلمانان ہند و پاک کے دورِ زوال کی اہم ترین شخصیت (پیدائش: 1703ء، انتقال:1762ء)
برصغیر پاک و ہند میں جب مسلمانوں کا زوال شروع ہوا تو بہت سے لوگوں نے سنجیدگی کے
ساتھ زوال کے اسباب پر غور کرنا شروع کیا ان لوگوں میں عہد مغلیہ کے مشہور عالم اور
مصنف شاہ ولی اللہ (1703ء تا 1763ء) کا نام سب سے نمایاں ہے۔ مجدد الف ثانی اور ان
کے ساتھیوں نے اصلاح کا جو کام شروع کیا تھا شاہ ولی اللہ نے اس کام کی رفتار اور
تیز کردی۔ ان دونوں میں بس یہ فرق تھا کہ مجدد الف ثانی چونکہ مسلمانوں کے عہد عروج
میں ہوئے تھے اس لئے ان کی توجہ زیادہ تر ان خرابیوں کی طرف رہی جو مسلمانوں میں
غیر مسلموں کے میل جول کی وجہ سے پھیل گئیں تھیں لیکن شاہ ولی اللہ چونکہ ایک ایسے
زمانے سے تعلق رکھتے تھے جب مسلمانوں کا زوال شروع ہوگیا تھا اس لئے انہوں نے
مسلمانوں کے زوال کے اسباب پر بھی غور کیا اور اس کے علاج کے بھی طریقے بتائے۔

شاہ ولی اللہ مجدد الف ثانی کے انتقال کے تقریباً 80 سال بعد دہلی میں پیدا ہوئے۔
وہ ابھی چار سال کے تھے کہ شہنشاہ اورنگزیب عالمگیر کا انتقال ہوگیا۔ اس کے چند سال
بعد مغلوں کی عظیم الشان سلطنت ٹکڑے ٹکڑے ہونا شروع ہوگئی۔ سارے ملک میں بدامنی
پھیل گئی اور مرہٹےملک کے بہت بڑے حصے پر قابض ہونے کے بعد دہلی پر قبضہ کرنے کا
خواب دیکھنے لگے۔

انہوں نے مسلمانوں کو سیاسی حیثیت سے مضبوط بنانے کے لئے بادشاہوں اور امراء سے خط
و کتابت بھی کی۔ چنانچہ احمد شاہ ابدالی نے اپنا مشہور حملہ شاہ ولی اللہ کے خط پر
ہی کیا جس میں اس نے پانی پت کی تیسری لڑائی میں مرہٹوں کو شکست دی تھی۔

شاہ ولی اللہ کا ایک بڑا کارنامہ قرآن مجید کا فارسی ترجمہ ہے۔ پاکستان و ہندوستان
مین مسلمانوں کی علمی زبان فارسی تھی۔ قرآن چونکہ عربی میں ہے اس لئے بہت کم لوگ اس
کو سمجھ سکتے تھے۔ شاہ ولی اللہ نے قرآن مجید کا فارسی ترجمہ کرکے اس رکاوٹ کو دور
کردیا۔ اس طرح زیادہ سے زیادہ لوگ اسلام کی تعلیم سے واقف ہونے لگے۔

شاہ ولی اللہ ترجمۂ قرآن کے علاوہ اور بہت ساری کتابوں کے مصنف ہیں۔ یہ کتابیں علم
تفسیر، حدیث،فقہ، تاریخ اور تصوف پر ہیں۔ ان عالمانہ کتابوں کی وجہ سے وہ امام
غزالی، ابن حزم اور ابن تیمیہ کی طرح تاریخ اسلام کے سب سے بڑے عالموں اور مصنفوں
میں شمار ہوتے ہیں۔

ان کی سب سے مشہور کتاب "حجۃ اللہ البالغہ" ہے۔ امام غزالی کی "احیاء العلوم" کی
طرح یہ کتاب یھی دنیا کی ان چند کتابوں میں سے ہے جو ہمیشہ قدر کی نگاہ سے دیکھی
جائیں گی۔ اس کتاب میں شاہ ولی اللہ نے اسلامی عقائد اور اسلامی تعلیمات کی وضاحت
کی ہے اور دلیلیں دے کر اسلامی احکام اور عقاغد کی صداقت ثابت کی ہے۔ اصل کتاب عربی
میں ہے لیکن اس کا اردو میں بھی ترجمہ ہوگیا ہے۔

شاہ ولی اللہ دہلوی رحمت اللہ علیہ نے اسلامی ریاست اور اسکے نظام کے بارے میں ایک
انتہائی قیمتی اور منفرد کتاب ازالۃالخفاء عن خلافۃ الخلفاء فارسی فارسی زبان میں
تالیف کی تھی، یہ کتاب دوہزار سے زائد صفحات پر مشتمل ہے اور انتہائی پرمغز ابحاث
پر مشتمل ہے .اس کتاب کا اردو ترجمہ مولانا عبدالشکور فاروقی مجددی نے کیا ہے جو
قدیمی کتب خانہ آرام باغ کراچی سے شائع ہوا ہے ۔ مولانا محمد بشیر سیالکوٹی مدیر
دارالعلم اسلام آباد نے 2013 میں اس کتاب کا عربی زبان میں ترجمہ مکمل کر دیا ۔ جو
مئی 2016ء میں دو ضخیم جلدوں دارالعلم آبپارہ مارکیٹ اسلام آباد سے شائع ہوا۔

شاہ ولی اللہ اپنی کوششوں کی وجہ سے غزالی، ابن تیمیہ اور مجدد الف ثانی کی طرح
اپنی صدی کے مجدد سمجھے جاتے ہیں۔ حقیقت یہ ہے کہ ہندوستان میں مسلمانوں کے زوال کے
بعد جو بیداری پیدا ہوئی اور اس وقت خطے میں اسلامی جو احیائی تحاریک موجودہ ہیں ان
کے بانی شاہ ولی اللہ ہی ہیں۔ شاہ ولی اللہ جہاں خود ایک بہت بڑے عالم، مصلح اور
رہنما تھے۔ وہاں وہ اس لحاظ سے بھی بڑے خوش قسمت ہیں کہ ان کی اولاد میں ایسے ایسے
عالم پیدا ہوئے جنہوں نے ہند وپاک کے مسلمانوں کی زندگی میں انقلاب برپا کردیا۔

شاہ ولی اللہ کے سب سے بڑے صاحبزادے شاہ عبدالعزیز عربی اور فارسی کے انشا پرداز
تھے اور 60 سال تک دینی علوم اور احادیث کی تعلیم دیتے رہے۔ وہ ان افراد میں شامل
ہیں جن کی وجہ سے برصغیر میں علم حدیث پھیلا۔

دوسرے صاحبزادے شاہ رفیع الدین کا سب سے بڑا کارنامہ اردو میں قرآن مجید کا پہلا
ترجمہ ہے۔

تیسرے صاحبزادے شاہ عبدالقادر کا سب سے بڑا کارنامہ قرآن مجید کی اردو تفسیر ہے جو
"موضح القرآن" کے نام سے مشہور ہے۔ یہ تفسیر آج بھی انتہائی مقبول ہے۔

شاہ ولی اللہ کی اولاد میں شاہ اسماعیل شہید کا مقام بھی بہت بلند ہے آپ شاہ ولی
اللہ کے چوتھے صاحبزادے شاہ عبدالغنی کے بیٹے تھے جن کا شمار بھی اپنے زمانے کے بڑے
عالموں میں ہوتا تھا۔ شاہ صاحب کے کام کو سب سے زیادہ ترقی شاہ اسماعیل نے ہی دی۔
وہ کئی اہم کتابوں کے مصنف بھی تھے جن میں "تقویۃ الایمان" سب سے زیادہ مقبول ہوئی۔

برصغیر میں غلبہ اسلام اور اسلامی حکومت کے قیام کی کوشش کرنے والی عظیم شخصیت سید
احمد شہید شاہ عبدالعزیز کے شاگرد اور شاہ اسماعیل شہید کے ساتھی تھے۔شاہ صاحب نے
فک کل نظام کا فتوی دیا جس کا مطلب تمام فرسودہ نظام کا خاتمہ کر دیا جائے اور اس
کی جگہ عادلانہ نظام کا قیام کیا جائے۔



https://ur.wikipedia.org/wiki/%D8%B3%D9%84%D9%85%D8%A7%D9%86_%D9%81%D8%A7%D8%B1%D8%B3%DB%8C

حضرت سلمان فارسی رضی اللہ عنہ (فارسی : سلمان پارسی , عربی : سلمان الفارسی ) رسول
اللہ صلی اللہ علیہ و آلہ وسلم کے مشہور اصحاب میں سے تھے۔ ابتدائی طور پر ان کا
تعلق زرتشتی مذ ہب سے تھا مگر حق کی تلاش ان کو اسلام کے دامن تک لے آئی۔ آپ کئی
زبانیں جانتے تھے اور مختلف مذاہب کا علم رکھتے تھے۔ حضرت محمد صلی اللہ علیہ و آلہ
وسلم کے بارے میں مختلف مذاہب کی پیشینگوئیوں کی وجہ سے وہ اس انتظار میں تھے کہ
حضرت محمد صلی اللہ علیہ و آلہ وسلم کا ظہور ہو اور وہ حق کو اختیار کر سکیں۔

نسبی تعلق اصفہان کے آب الملک کے خاندان سے تھا، مجوسی نام مابہ تھا، اسلام کے بعد
سلمان رکھا گیا اور بارگاہِ نبوت سے سلمان الخیرلقب ملا، ابوعبداللہ، کنیت ہے،
سلسلۂ نسب یہ ہے: مابہ ابن بوذخشان بن مورسلان بن یہوذان بن فیروز ابن سہرک۔

سلمان فارسی رضی اللہ عنہ ایران کے شہر اصفہان کے ایک گاؤں روزبہ میں پیدا ہوئے۔ آپ
کے والد کا تعلق زرتشتی مذ ہب سے تھا۔ مگر سلمان فارسی رضی اللہ عنہ کا دل سچ کی
تلاش میں تھا۔ پہلے آپ نے عیسائیت اختیار کی اور حق کی تلاش جاری رکھی۔ ایک عیسائی
راہب نے انہیں بتانا کہ ایک سچے نبی کی آمد قریب ہے جس کی پیشینگوئی پرانی مذہبی
کتابوں میں موجود ہے۔ اس باعلم راہب نے اس نبی کا حلیہ اور ان کے ظہور کی ممکنہ جگہ
یعنی مدینہ کے بارے میں بھی بتایا جو اس وقت یثرب کہلاتا تھا ۔ یہ جاننے کے
بعدسلمان فارسی نے مدینہ جانے کی کوشش شروع کر دی۔ مدینہ کے راستے میں ان کو ایک
عرب بدوی گروہ نے دھوکے سے ایک یہودی کے ہاتھ غلام کے طور پر بیچ دیا۔ یہ یہودی
مدینہ میں رہتا تھا چنانچہ سلمان فارسی رضی اللہ عنہ مدینہ پہنچ گئے اور اس یہودی
کے باغ میں سخت محنت پر مجبور ہو گئے۔ کچھ عرصے کے بعد انہوں نے سنا کہ ایک نبوت کے
دعویدار مکہ شہر سے ہجرت کر کے مدینہ آئے ہیں۔ سلمان فارسی رضی اللہ عنہ نے ان کی
خصوصیات سے فوراً پہچان لیاکہ یہی اللہ کے سچے نبی ہیں۔ انہوں نے مہر نبوت بھی
ملاحظہ کی۔ اس وقت انہوں نے اسلام قبول کر لیا۔ ان کو غلامی سے آزادی دلانے کے لئے
رسول اللہ صلی اللہ علیہ و آلہ وسلم نے خود اپنے ہاتھ سے کھجور کے درخت بوئے جس کا
مقصد یہودی کی شرط پوری کرنا تھا۔

ان کے بارے میں حضور صلی اللہ علیہ و آلہ وسلم کا ارشاد ہے کہ اگر ایمان ثریا کے
پاس بھی ہوگا تو اس کی قوم کے لوگ اس کو ضرور تلاش کر لیں گے غزوہ خندق کے موقع پر
خندق کی کھدائی کے موقع پرسلمان سب سے زیادہ سرگرم تھے ۔ اس پر مہاجرین نے کہا کہ "
سلمان ہمارا ہے" انصار نے یہ سنا تو کہا "سلمان ہمارا ہے"۔ رسول اللہ صلی اللہ علیہ
و آلہ وسلم تک یہ بات پہنچی تو آپ صلی اللہ علیہ و آلہ وسلم نے فرمایا " سلمان
ہمارے اہل بیت میں سے ہے " اس لئے سلمان کو مہاجرین یا انصار کے بجاۓ اہل بیت میں
شمار کیا گيا۔

ان کا زہد وورع اس حد تک پہنچ گیا تھا کہ جس کے بعد رہبانیت کی حد شروع ہوجاتی ہے،
اس کی ادنی مثال یہ ہے کہ عمربھر گھر نہیں بنایا، جہاں کہیں دیواریادرخت کا سایہ
ملتا پڑے رہتے، ایک شخص نے اجازت چاہی کہ میں آپ کے لیے مکان بنادوں؟ فرمایا: مجھ
کواس کی حاجت نہیں، وہ پیہم اصرار کرتا رہا، یہ برابر انکار کرتے رہے، آخر میں اس
نے کہا کہ آپ کی مرضی کے مطابق بناؤنگا، فرمایا: وہ کیسا؟ عرض کیا کہ اتنا مختصر کہ
کھڑے ہوں توسرچھت سے مل جائے اور اگرلیٹیں توپیر دیواروں سے لگیں، فرمایا خیر اس
میں کوئی مضائقہ نہیں؛ چنانچہ اس نے ایک جھونپڑی بنادی۔

غلامی سے آزادی کے بعد مسلمانوں کے ساتھ مستقل اقامت اختیار کی، اس وقت بالکل غریب
الدیار تھے، کوئی شناسا نہ تھا، آنحضرت صلی اللہ علیہ وسلم نے مکی مہاجرین کی طرح
ان سے اور ابودرداء سے مواخاۃ (مواخاۃ کے معنی بھائی چارہ کے ہیں)کرادی۔

غزوہ خندق کے دوران جب مسلمان شدید خطرے میں تھے، حضرت سلمان فارسی رضی اللہ عنہ نے
مشورہ دیا کہ مدینہ کے ارد گرد خندق کھودی جائے چنانچہ خندق کھودی گئی جس نے مشرکین
کو حیران کر دیا کیونکہ یہ طریقہ اس سے پہلے عرب میں استعمال نہیں ہوا تھا۔

عمر رضی اللہ عنہ کے عہد خلافت میں مدائن کی حکومت پرسرفراز ہوئے، اس کی تفصیلات
آئندہ اخلاق وعادات میں آئیں گی؛ چونکہ سلمان فارسی رضی اللہ عنہ مقربین بارگاہِ
نبوی میں سے تھے؛ اسی لیےعمر رضی اللہ عنہ ان کا بہت احترام کرتے تھے، ایک دفعہ یہ
عمر رضی اللہ عنہ کے پاس گئے، اس وقت آپ ایک گدے پرٹیک لگائے بیٹھے تھے، سلمان رضی
اللہ عنہ کودیکھ کر گدا ان کی طرف بڑھادیا۔

حضرت علی رضی اللہ عنہ نےسلمان فارسی رضی اللہ عنہ 656ء میں مدائن کا گورنر مقرر
کیا مگر وہاں جانے کے چند ہفتے بعد ان کا انتقال ہو گیا۔آپ کی وفات10 رجب المرجب33ھ
ہے۔ ان کا روضہ مدائن ہی میں ہے۔



https://ur.wikipedia.org/wiki/%D8%B3%D9%84%D8%B7%D9%86%D8%AA_%D8%B1%D9%88%D8%B3

سلطنت روس (انگریزی: Russian Empire، روسی: Российская Империя، روسیسکایا امپیریا)
1721ء سے انقلاب روس (1917ء) تک قائم رہے والی ایک ریاست تھی۔ یہ زار شاہی کی
جانشیں اور سوویت اتحاد کی پیشرو ریاست تھی۔ یہ منگول سلطنت کے بعد تاریخ عالم کی
دوسری سب سے بڑی مربوط ریاست تھی۔ 1866ء میں یہ مشرقی یورپ سے ایشیا اور شمالی
امریکا تک پھیلی ہوئی تھی۔ 19 ویں صدی کے آغاز پر روس دنیا کا سب سے بڑا ملک تھا جس
کی سرحدیں شمال میں بحر منجمد شمالی سے جنوب میں بحیرۂ اسود اور مغرب میں بحیرۂ
بالٹک سے مشرق میں بحر الکاہل تک پھیلی ہوئی تھیں ۔ یہ چنگ دور کے چین اور برطانیہ
کے زیر قبضہ ہندوستان کے بعد آبادی کے لحاظ سے دنیا کا تیسرا سب سے بڑا ملک تھا جس
کی آبادی اس وقت 176 اعشاریہ 4 ملین تھی لیکن اقتصادی، نسلی اور مذہبی لحاظ سے
رعایا میں بہت تفاوت تھی۔ اس کی حکومت یورپ کی آخری مطلق بادشاہتوں میں سے ایک تھی۔
اگست 1914ء میں جنگ عظیم اول کے آغاز سے قبل روس یورپ کی پانچ عظیم قوتوں میں سے
ایک تھا۔



https://ur.wikipedia.org/wiki/%D8%B3%D9%84%D8%B7%D9%86%D8%AA_%D8%A8%D8%B1%D8%B7%D8%A7%D9%86%DB%8C%DB%81

سلطنت برطانیہ اپنی وسعت کے اعتبار سے تاریخ کی سب سے بڑی سلطنت تھی اور کافی عرصے
تک یہ ایک عالمی طاقت رہی۔ 1921ء کو اپنی طاقت اور وسعت کی انتہا پر یہ 33 ملین
مربع کلومیٹر رقبے پر پھیلی ہوئی تھی اور اس کے زیر نگیں 45 کروڑ 80 لاکھ لوگ تھے
جو اس وقت کی عالمی آبادی کا ایک چوتھائی بنتے ہیں۔ یہ اتنی وسیع تھی کہ اس کے بارے
میں کہا جاتا تھا کہ سلطنت برطانیہ پر کبھی سورج غروب نہیں ہوتا تھا۔ یہ دنیا کے
پانچوں آباد براعظموں پر موجود تھی۔

اسکی شروعات آئرلینڈ میں 1541ء سے ہوئی۔ 1607ء ميں امریکہ میں جیمز ٹاؤن پہلی
انگریز آبادی تھی۔ 1707 میں سکاٹ لینڈ اور انگلستان متحد ہوتے ہیں۔ برطانوی
نوآبادیاں شمالی امریکا، جنوبی امریکا، افریقا، آسٹریلیا اور ایشیا میں پھیلتی جاتی
ہیں۔ اس دوران ریاست ہاۓ متحدہ امریکہ کی آزادی اور سلطنت برطانیہ سے علیحدگی ایک
علاقائی نقصان تو تھا لیکن تجارتی اور معاشی تعلقات بدستور قائم رہے۔

برطانوی ایسٹ انڈیا کمپنی نے سلطنت برطانیہ کے پھیلاؤ میں اہم کردار ادا کیا۔ اسکی
ابتدا 1600ء میں ملکہ الزبتھ اول کے دور میں بحیثیت ایک تجارتی کمپنی کے ہوئی۔ اس
کا مقصد ہندوستان کے ساتھ تجارت تھی۔ مفل سلطنت کی زبوں حالی نے طاقت کا جو خلا
پیدا کیا اسے ایسٹ انڈیا کمپنی نے پورا کیا۔ 1857ء کو برصغیر مکمل طور پر سلطنت
برطانیہ کا حصہ بن چکا تھا۔

ابتدا کی طرح اس کا زوال بھی آئرلینڈ سے 1922ء ميں شروع ہوا۔ 1947 میں برصغیر
علاحدہ ہوا۔



https://ur.wikipedia.org/wiki/%D8%B3%D8%B9%D8%A7%D8%AF%D8%AA_%D8%AD%D8%B3%D9%86_%D9%85%D9%86%D9%B9%D9%88

منٹو 11 مئی 1912کو موضع سمبرالہ ، ضلع لدھیانہ میں پیدا ہو ئے ۔ ان کے والد
لدھیانہ کی کسی تحصیل میں تعینات تھے- دوست انہیں ٹامی کے نام سے پکارتے تھے ۔منٹو
اپنے گھر میں ایک سہما ہوا بچہ تھا۔ جوکہ سوتیلے بہن بھائیوں کی موجودگی اور والد
کی سختی کی وجہ سے اپنا آپ ظاہر نہ کر سکتا تھا۔ ان کی والدہ ان کی طرف دار تھیں۔
وہ ابتدا ہی سے اسکول کی تعلیم کی طرف مائل نہیں تھے۔ ان کی ابتدائی تعلیم گھر میں
ہوئی۔ 1921ء میں اسے ایم اے او مڈل اسکول میں چوتھی جماعت میں داخل کرایا گيا۔ ان
کا تعلیمی کریئر حوصلہ ا‌فزا نہیں تھا۔ میٹرک کے امتحان میں تین مرتبہ فیل ہونے
کےبعد انہوں نے 1931میں یہ امتحان پاس کیا تھا۔ جس کے بعد انہوں نے ہندو سبھا کالج
میں ایف اے میں داخلہ لیا لیکن اسے چھوڑ کر ، ایم او کالج میں سال دوم میں داخلہ لے
لیا- انہوں نے انسانی نفسیات کو اپنا موضوع بنایا۔ پاکستان بننے کے بعد انہوں نے
بہترین افسانے تخلیق کیے۔ جن میں ٹوبہ ٹیک سنگھ ، کھول دو، ٹھنڈا گوشت، دھواں ، بو
شامل ہیں۔ ان کے کئی افسانوی مجموعے اور خاکے اور ڈرامے شائع ہو چکے ہیں۔ کثرتِ
شراب نوشی کی وجہ سے 18 جنوری 1955ء ان کا انتقال ہوا۔

سعادت حسن منٹو اردو کا واحد کبیر افسانہ نگار ہے جس کی تحریریں آج بھی ذوق و شوق
سے پڑھی جاتی ہیں ۔ وہ ایک صاحب اسلوب نثر نگار تھے جس کے افسانہ مضامین اور خاکے
اردو ادب میں بے مثال حیثیت کے مالک ہیں۔ منٹو ایک معمار افسانہ نویس تھے جنہوں نے
اردو افسانہ کو ایک نئی راہ دکھائی-افسانہ مجھے لکھتا ہے منٹو نے یہ بہت بڑی بات
کہی تھی۔ منٹو کی زندگی بذات خود ناداری انسانی جدوجہد بیماری اور ناقدری کی ایک
المیہ کہانی تھی جسے اردو افسانے نے لکھا ۔ منٹو نے دیکھی پہچانی دنیا میں سے ایک
ایسی دنیا دریافت کی جسے لوگ قابل اعتنا نہیں سمجھتے تھے یہ دنیا گمراہ لوگوں کی
تھی۔ جو مروجہ اخلاقی نظام سے اپنی بنائی ہوئی دنیا کے اصولوں پر چلتے تھے ان میں
اچھے لوگ بھی تھے اور برے بھی ۔ یہ لوگ منٹو کا موضوع تھے اردو افسانے میں یہ ایک
بہت بڑی موضوعاتی تبدیلی تھی جو معمار افسانہ نویس کی پہلی اینٹ تھی۔ اس کے افسانے
محض واقعاتی نہیں ہیں ان کے بطن میں تیسری دنیا کے پس ماندہ معاشرے کے تضادات کی
داستان موجود ہے۔



https://ur.wikipedia.org/wiki/%D8%B2%D9%86%D8%A7

زنا ایک عربی اصطلاح ہے جس سے اسلامی قوانین میں مراد ایک ایسے جماع (sexual
intercourse) کی لی جاتی ہے جو اپنے وقوع میں قبل ازدواجی یا بیرون ازدواجی ہو؛
چونکہ زنا اپنے حیاتیاتی معنوں میں جماع ہی ہے اور زنا کی تعریف کے مطابق مرد کے
قضیب (penis) کا عورت کے مہبل (vagina) میں ادخال ضروری ہوتا ہے۔ مذکورہ بالا بیان
سے اندازا ہو جاتا ہے کہ عربی اصطلاح زنا میں دونوں مفاہیم شامل ہیں؛ اول ، قبل
ازدواجی (fornication) جماع جو نکاح (شادی) سے قبل یا غیرشادی شدہ افراد کے مابین
واقع ہو اور دوم ، بیرون (غیر) ازدواجی (adultery) جماع جو اپنے غیرمنکوحہ (مرد یا
عورت) سے کیا جائے۔ گو کہ دونوں صورتوں میں یہ زنا (جماع) ہی ہے لیکن صورت اول
الذکر میں اس گناہ کی سزا قرآن کی رو سے سو کوڑوں کی شکل میں اور بعد الذکر کی صورت
میں اس گناہ کی سزا احادیث کی رو سے رجم کی شکل میں بتائی جاتی ہے۔

غیرازدواجی زنا کی سزا رجم کا ذکر احادیث میں آتا ہے لیکن قرآن میں زنا کی سزا کے
طور پر اس کا کوئی تذکرہ نہیں ملتا یا یوں بھی کہہ سکتے ہیں کہ اس سزا کی موجودگی
قرآن سے ثابت نہیں ہے؛ مزید یہ کہ کم از کم چار صالح اور مقتدر گواہ ایسے ہونا لازم
ہیں کہ جو اس واقعہ کا مفصل اور آنکھوں دیکھا حال بیان کر کے اس کی شہادت دے سکتے
ہوں؛ یعنی ان گواہوں نے متعلقہ افراد کو زنا کرتے ہوئے اپنی آنکھوں سے دیکھا ہو
(اور زنا کی تعریف کے مطابق مرد کے قضیب کا عورت کے مہبل میں ادخال لازم ہے، گویا
گواہوں کا اس ادخال کو دیکھنا رجم کی گواہی کی شرط بنتا ہے) اور اگر ان میں سے کسی
کی بھی گواہی غلط ثابت ہوتی ہو تو ان گواہوں پر خود سخت سزا لازم ہوتی ہے۔ رجم پر
آج بھی مسلم دنیا میں متنازع افکار پائے جاتے ہیں جبکہ غیرمسلم دنیا میں مسلم علماء
کی جانب سے بھی رجم کی سزا کا اطلاق نہیں کیا جاسکتا اور نا ہی کوئی فرد رجم کی سزا
دینے کا مستحق قرار دیا جاتا ہے۔ پتھروں سے مارنے کے عمل (رجم) کا ذکر ناصرف اسلامی
، بلکہ قدیم یونانی ، یہودی اور عیسائی دستاویزات میں بھی ملتا ہے۔

زناشرک کے بعد سب سے بڑا گناہ ہے اور اسلام میں اس کے مرتکب کے لئے سخت سزائیں
متعین کی گئی ہیں۔ امام احمد بن حنبل رحمہ اللہ فرماتے ہیں کہ میں نہیں جانتا کہ
قتل کے بعد زنا سے بڑھ کر کوئی اور گناہ ہو۔

مسلم علماء زنا کی تعریف کے بارے میں مختلف سطحوں کا نظریہ پیش کرتے ہیں اور اس
لحاظ سے کوئی بھی ایسا فعل کہ جس میں جنسی تسکین حاصل ہوتی ہو وہ زنا میں شمار ہو
جاتا ہے؛ ان افعال میں بوسہ، مخالف جنس کو چھونا، جنس دہن حتٰی کے مخالف جنس کی
جانب دیکھنا یا جنسی خیالات رکھتے ہوئے اس کے قریب ہونا بھی زنا میں شمار کیا جاتا
ہے۔ علماء کے مطابق کچھ زنا ایسے ہیں جن پر کوئی سزا (عام حالات میں) نہیں دی جاتی
جبکہ وہ زنا جس پر سزا نافذ ہوتی ہے اس کی قانونی تعریف وہی ہے جو اس مضمون کے
ابتدایئے میں درج کی گئی ہے یعنی عورت اور مرد کے جنسی اعضاء کا ایک دوسرے میں داخل
ہونا، اس قسم کے زنا کے علاوہ دیگر اقسام کے زنا پر اگر فحاشی یا حرام کاری کی سزا
ہو بھی تو وہ اپنی نوعیت کے اعتبار سے مختلف ہوتی ہے نا کہ سو کوڑوں یا رجم کی سزا۔

جیسا کہ ابتدایئے میں ذکر ہوا کہ زنا کی سزا کے نفاذ کے لیے چار ایسے گواہوں کی
ضرورت ہوتی ہے کہ جنہوں نے زنا (جماع یا قضیب کے مہبل میں دخول) کے عمل کو اپنی
آنکھوں سے دیکھا ہو یا دوسری صورت اس سزا کے نفاذ کی یہ بن سکتی ہے کہ اس عمل کے
مرتکب ہونے والے افراد خود اس کا اقرار کر لیں۔ چار گواہوں کا بیک وقت دو افراد کو
جماع کرتے ہوئے ان کے جنسی اعضاء کی ایک دوسرے میں رسائی یا دخول کو دیکھ لینا عام
حالات میں منطقی طور پر ناممکن ہی ہے اور شاید بہت ہی کم ایسے اشخاص ہونگے جو اس
عمل کے مرتکب ہونے کے بعد خود اس کا اقرار کریں اور اپنے آپ کو سنگسار کروانے کے
لیے پیش کریں۔ اب رہ جاتی ہے ایک اور صورت اور وہ ہے عورت کا حاملہ ہو جانا۔ پھر یہ
کہ ان گواہوں میں سے کسی کی اگر گواہی ناقص ثابت ہو تو ان پر خود سخت سزا لازم آتی
ہے؛ اور کسی پر اس قسم کا الزام لگانے والوں کے بارے میں قرآن واضح طور پر کہتا ہے
کہ: اور وہ لوگ جو تہمت لگائیں پاکدامن عورتوں پر پھر نا لاسکیں وہ چار گواہ تو
کوڑے مارو انہیں اسی (80) کوڑے اور نہ قبول کرو ان کی گواہی کبھی بھی۔ اور یہی لوگ
فاسق ہیں

وضاحت:۔ یعنی نابالغ سے ان گناہوں کے متعلق نہیں پوچھا جائے گا جن کا تعلق اللہ کے
ساتھ ہے ۔ جن گناہوں کا تعلق بندوں کے ساتھ ہے مثلاً قتل ، چوری وغیرہ تو ان گناہوں
کے متعلق نابالغ سے بھی باز پرس کی جائے گی

آپ صلی اللہ علیہ و سلم نے فرمایا:۔ ’’میری امت کی بھول چوک اور جس چیز پر وہ مجبور
کئے جائیں معاف کردیا گیا ہے ۔‘‘

زمین میں گڑھا کھودا جائے۔ زانی کو اس میں کھڑاکرکے،سینہ تک اس کو مٹی سے
دبادیاجائے اور پھر پتھر مارے جائیں۔ یہاں تک کہ وہ مر جائے۔ یہ کارروائی امام
اورمسلمانوں کی ایک جماعت کے سامنے کی جائے۔ فرمان الٰہی ہے :۔ (ترجمہ) اور ان کی
سزا کے وقت ایمان والوں کی ایک جماعت حا ضر ہونی چاہئے۔ رجم کے بارے میں عورت اور
مرد کا حکم برابر ہے۔ البتہ عورت کے کپڑے باندھ دیے جائیں تاکہ وہ بے پردہ نہ ہو ۔



https://ur.wikipedia.org/wiki/%D8%B1%D8%A7%D8%AC%D9%BE%D9%88%D8%AA

راجپوت جس کے معانی راجاؤں کے بیٹے کے ہیں اور وہ اپنا سلسلہ نسب دیو مالائی شخصیات
سے جوڑتے ہیں۔ یہی وجہ ہے کہ ان کی ابتدا اور اصلیت کے بارے میں بہت سے نظریات قائم
کئے گئے ہیں۔ ایشوری پرشاد کا کہنا ہے کہ وہ ویدک دور کے چھتری ہیں۔ بعض کا کہنا ہے
کہ یہ سیھتن اور ہن حملہ آوروں میں سے بعض راجپوتانہ میں مقیم ہوگئے تھے اور انہوں
نے اور گونڈوں اور بھاروں کے ساتھ برہمنی مذہب کو قبول کرکے فوجی طاقت حاصل کر لی
تھی۔ مسٹر سی وی ویدیا کا کہنا ہے کہ پرتھوی راج راسا کے مصنف چندر برائے نے
راجپوتوں کو سورج بنسی اور چندر بنسی ثابت کرنے سے عاجز آکر ایک نئے نظریہ کے تحت
ان کو ’اگنی کل‘ قرار دیا تھا۔ یعنی وہ آگ کے خاندان سے ہیں اور وششٹ نے جو قربانی
کی آگ روشن کی تھی۔ اس سے راجپوتوں کا مورث اعلیٰ پیدا ہوا تھا۔ لیکن اب بعض فاضل
ہندؤں نے اس شاعرانہ فسانے سے انکار کیا ہے اور زیادہ تر حضرات کا خیال ہے کہ
راجپوت قوم کی رگوں میں غیر ملکی خون ہے۔ ٹاڈ نے اپنی مشہور کتاب ’تاریخ راجستھان‘
میں اسی نظریے کی تائید کی ہے اور راجپوتوں کو وسط ایشیا کے ستھین قبائل کا قریبی
قرار دیا ہے۔ جمز ٹاڈ کا کہنا ہے کہ عہد قدیم سے محمود غزنوی کے دور تک بہت سی
اقوام ہند پر حملہ آور ہوئیں وہ راجپوتوں کے چھتیس راج کلی میں شامل ہیں۔ اہم کی
بات یہ ہے ان کے دیوتا، ان کے شجرہ نسب، ان کے قدیم نام اور بہت سے حالات واطوار
چین، تاتار، مغل، جٹ اور ستھیوں سے بہت زیادہ مشابہہ ہیں۔ اس لئے باآسانی اندازا
ہوتا کہ راجپوت اور بالاالذکر اقوام ایک ہی نسل سے تعلق رکھتے ہیں۔

ایشوری پرشاد کا کہنا ہے، کہ راجپوتوں نے جنگ کو اپنا پیشہ بنا رکھا تھا اور نظم و
نسق کے بلند اور شریفانہ فرائض سے غافل ہوگئے تھے۔ جس کی بجاآوری نے اشوک و ہرش کو
غیر فانی بنا دیا تھا۔ کوئی ایسی تحریری شہادت موجود نہیں ہے کہ جس سے نظم و نسق و
حکومت کے دائرے میں راجپوتوں کے کارناموں کا اظہار ہوا ہو۔ ان کی پوری تاریخ قبائلی
جنگ و پیکار کا ایک طویل سلسلہ ہے۔ یہی وجہ ہے وہ بیرونی حملہ آوروں کا مقابلہ نہیں
کرسکے اور انہیں پسپا ہونا پڑا اور ان کی طاقت کو زوال آگیا۔ کبر و نخوت ان کی
بربادی کا سبب بنی۔ ذات پارت کی قیود سے باہمی نفاق اور حسد و کینہ کی پرورش ہوئی۔
اس لئے ان کی معاشی طاقت کمزور ہوگئی تھی۔ اس لئے ان کا نظام حکومت جاگیر ادرانہ
تھا۔ یہ سیاسی اعتبار سے متحد نہیں تھے۔ اس لئے وہ بیرونی حملہ آوروں کے سامنے سر
جھکانے پر مجبور ہوگئے۔ سی وی ویدیا لکھتے ہیں کہ قنوج اور بنگال کے سوا راجپوت
راجاؤں کو مستقل فوج رکھنے کی توفیق نہیں ہوئی۔ بعض تو ضرورتوں کے وقت فوج بھرتی
کرلیا کرتے تھے اور بعض اپنے جاگیرداروں سے ان کے متوسلین کو طلب کرلیا کرتے تھے۔
حقیقت یہ ہے کہ عوام کو حکومتوں کے چلانے یا ان کو قائم رکھنے سے کوئی دلچسپی نہیں
تھی۔ صرف حکمران خاندان اپنے ہم قبیلہ بھائی بندوں کو ساتھ لے کر حریف سے بھڑ
جاتاتھا۔ فتح پائی تو فہا، شکست کھائی تو ملک حریف کے حوالے کردیا۔ عوام کو راج کے
پلٹ جانے کا احساس نہیں ہوتا تھا۔ قنوج کے پرتیہار اور دکن کے راشتٹر کوٹ چونکہ
جنگی قبیلے تھے، اس لئے ان کی فوج میں بیروی عنصر شامل نہیں تھے۔ البتہ بنگال کے
پال اور سین راجاؤں نے مالوہ جنوبی گجرات کرناٹک وغیرہ کے بعض لوگوں کو بھرتی
کررکھا تھا۔ کیوں کہ بنگال میں راجپوتوں کی تعداد کافی نہیں تھی اور بنگالی اس
زمانے میں جنگی قوم نہیں سمجھے جاتے تھے۔ باقی ملک میں بھی راجپوت راجاؤں کے ہاں
مستقبل فوج کا کوئی وجود نہیں تھا۔ شمالی برصغیر میں راجپوتوں کی ریاستیں دہلی،
اجمیر، قنوج، گندھار، مالوہ اور گجرات میں قائم ہوئیں۔ دہلی اور اجمیر کی ریاست کا
بانی اگرچہ اننگ پال تھا، لیکن پرتھوی راج کو سب سے زیادہ شہرت ملی۔ قنوج میں مختلف
راجپوت خاندانوں نے حکومت کی۔ گندھارا کی ریاست کے حکمرانوں میں جے پال اور آنند
پال زیادہ مشہور ہوئے۔ جے چند راٹھور نے کافی نام پیدا کیا۔ مالوہ میں پڑھیار
خاندان کی حکومت تھی۔ اس خاندان کا راجہ بھوج بحثیت قدردان علم بہت مشہور ہوا۔ وہ
خود عالم اور شاعر تھا۔ گجرات بندھیل کھنڈ اور بنگال میں مختلف خاندانوں نے حکومت
کی۔ میواڑ کی ریاست میں بھی مشہور راجہ گزرے ہیں۔ بالائی دکن کے زیریں (جنوبی
علاقے) چولا، چیرا اور پانڈیا کی ریاستیں قائم ہوئیں۔



https://ur.wikipedia.org/wiki/%D8%B0%D9%88%D8%A7%D9%84%D9%81%D9%82%D8%A7%D8%B1_%D8%B9%D9%84%DB%8C_%D8%A8%DA%BE%D9%B9%D9%88

پاکستان کے پہلے منتخب وزیر اعظم لاڑکانہ سندھ میں پیدا ہوئے۔ انکے والد سر شاہ
نواز بھٹو مشیر اعلی حکومت بمبئی اور جوناگڑھ کی مسلم ریاست میں دیوان تھے۔ پاکستان
میں آپ کو قائدِعوام‎‎ یعنی عوام کا رہبر اور بابائے آئینِ پاکستان بھی کہا جاتا
ہے۔ آپ پاکستان کی تاریخ کے مقبول ترین وزیراعظم تھے۔

ذوالفقار علی بھٹو نے 1950 میں برکلے یونیورسٹی کیلیفورنیا سے سیاسیات میں گریجویشن
کی۔ 1952ء میں آکسفورڈ یونیورسٹی سے اصول قانون میں ماسٹر کی ڈگری لی۔ اسی سال مڈل
ٹمپل لندن سے بیرسٹری کا امتحان پاس کیا ۔ پہلے ایشیائی تھے جنھیں انگلستان کی ایک
یونیورسٹی ’’ساؤ تھمپئین‘‘ میں بین الاقوامی قانون کا استاد مقرر کیا گیا۔ کچھ عرصہ
مسلم لا کالج کراچی میں دستوری قانون کے لیکچرر رہے۔ 1953ء میں سندھ ہائی کورٹ میں
وکالت شروع کی۔

1958ء تا 1960ء صدر ایوب خان کی کابینہ میں وزیر تجارت ، 1960ء تا 1962ء وزیر
اقلیتی امور ، قومی تعمیر نو اور اطلاعات ، 1962ء تا 1965ء وزیر صنعت و قدرتی وسائل
اور امور کشمیر جون 1963ء تا جون 1966ء وزیر خارجہ رہے۔ دسمبر 1967ء میں پاکستان
پیپلز پارٹی کی بنیاد رکھی۔ 1970ء کے عام انتخابات میں پیپلز پارٹی نے مغربی
پاکستان میں نمایاں کامیابی حاصل کی۔ دسمبر 1971ء میں جنرل یحیٰی خان نے پاکستان کی
عنان حکومت مسٹر بھٹو کو سونپ دی۔ وہ دسمبر 1971ء تا 13 اگست 1973 صدر مملکت کے
عہدے پر فائز رہے۔ 14 اگست 1973ء کو نئے آئین کے تحت وزیراعظم کا حلف اٹھایا۔

1977ء کے عام انتخابات میں دھاندلیوں کے سبب ملک میں خانہ جنگی کی سی کیفیت پیدا ہو
گئی۔ 5 جولائی 1977ء کو جنرل محمد ضیا الحق نے مارشل لاء نافذ کر دیا۔ ستمبر 1977ء
میں مسٹر بھٹو نواب محمد احمد خاں کے قتل کے الزام میں گرفتار کر لیے گئے۔ 18 مارچ
1978ء کو ہائی کورٹ نے انھیں سزائے موت کا حکم سنایا۔ 6 فروری 1979ء کو سپریم کورٹ
نے ہائی کورٹ کے فیصلے کی توثیق کر دی۔ 4 اپریل کو انھیں راولپنڈی جیل میں پھانسی
پر لٹکا دیا گیا۔

ذیڈ اے بھٹو کی وراثت آئین پاکستان ہے۔ پاکستان میں بھٹو کا احترام و اہمیت ویسی ہی
رہے گی جیسے بھارت میں جواہر لعل نہرو کی ہے۔ استحکام پاکستان میں بھٹو کی اہمیت
ایک تاریخی حیثیت رکھتی ہے اور اس کے سحر سے بچنا ممکن نہیں۔ چئیرمین بھٹو پاکستان
ایٹمی طاقت کے معمار ہیں۔

بھٹو کی پھانسی کے 32 سال بعد پی پی پی کے شریک چئیرمین آصف علی زرداری کے ریفرنس
پر سپریم کورٹ نے کیس کی سماعت شروع کرتے ہوئے لارجر بینج تشکیل دینے کا حکم دیا
ہے۔



https://ur.wikipedia.org/wiki/%D8%B0%D8%A7%DA%A9%D8%B1_%D9%86%D8%A7%D8%A6%DB%8C%DA%A9

ذاکر عبدالکریم نائیک ایک بھارتی مقرر ہیں، جو تقابل ادیان اور مناظروں کے حوالے سے
پہچانے جاتے ہیں۔ پیشہ کے لحاظ سے ایک ایم بی بی ایس ڈاکٹر ہیں، تاہم 1991ء سے
اسلام کی تبلیغ کی جانب اپنی مکمل توجہ دینی شروع کردی۔ آپ مسیحیت اور ہندومت کے
مذہبی رہنماؤں سے مناظروں کے لیے مشہور ہیں ۔ بہت سے لوگوں نے آپ کے ہاتھ اسلام
قبول کیا ۔ آپ ممبئی میں اسلامی تحقیق سنٹر کے صدر ہیں اور اسلامی چینل "پیس ٹی وی"
کے نام سے چلا رہے ہیں ۔

ذاکر نائیک حاضر جوابی اور مناظرہ میں دسترس رکھتے ہیں، ان کو عالمگیر شہرت مسیحی
مناظر ولیم کیمپبل کے ساتھ مناظرہ سے حاصل ہوئی۔ ذاکر نائیک احمد دیدات کے شاگرد
بھی رہے ہیں۔

ذاکر نائیک کے ادارہ اسلامک ریسرچ اینڈ ایجوکیشن فاؤنڈیشن کو گزشتہ 6 سالوں میں
برطانیہ، سعودی عرب اور مشرق وسطٰی سے تقریباً 15 کروڑ روپیے حاصل ہوئے۔ اس لیے
2016ء میں بھارت کی حکومت نے ان کی تحقیقات کا حکم دیا تاکہ پتہ چلے کہ ان عطایا کو
کن مصرف میں خرچ کیا گیا تھا۔

حسینی ٹائیگرز نامی ایک شیعہ گروپ نے فیس بک کے ذریعے ذاکر نائیک کے سر پر پندرہ
لاکھ روپیے کا اعلان کیا ہے۔ اس تنظیم کے صدر کلب حسین نقوی ہیں جو مشہور شیعہ عالم
کلب صادق کے فرزند ہیں۔ ان کی خفگی کا ایک پہلو یہ بتایا گیا کہ ذاکر نائیک نے شیعہ
علماء کی توہین کی تھی۔

بنگلہ دیش میں 2016ء ڈھاکہ حملہ کے رد عمل کے طور پر ذاکر نائیک کے پیس ٹی وی پر
امتناع عائد کر دیا گیا ہے۔

2016ء میں یہ کہا گیا ہے کہ ذاکر نائیک کی تبلیغی کوششوں سے متاثر ہو کر مشرف بہ
اسلام ہونے والوں میں کیرلا کے 21 شہری بھی ہیں جن کے حالات ہنوز نامعلوم ہیں۔
کیرلا کی حکومت کو یہ اندیشہ ہے کہ یہ لوگ عراق اور الشام میں اسلامی ریاست میں
شمولیت اختیار کرتے ہوئے عالمی دہشت گردی کا حصہ بن گئے ہیں۔ یہی رائے کیرلا کی
انڈین نیشنل کانگریس شاخ کی بھی رہی ہے۔ تاہم انڈین یونین مسلم لیگ نے اس بات کے
امکانات سے انکار کیا ہے اور ذاکر نائیک کی حمایت کی ہے۔



https://ur.wikipedia.org/wiki/%D8%AF%D9%86%DB%8C%D8%A7

دنیا انسانی نقطۂ نظر سے زمین کو دیکھنے کا نام ہے۔ یہ ہمارے تجربات ہماری تاریخ
اور ہماری صورت جال کا عکس ہے۔ ہر انسان کے نزدیک دنیا کا تصور مختلف ہے۔

ماہر نفسیات ابراہم ایچ میزلو نے یہ دنیا اپنی بنیادی خواہشات کے پورا کرنے اور خود
شناسی کی منزل کی طرف اپنے سفر کو قرار دیا۔ اندلس کے فلسفی ابن رشد نے دنیا کو
انسانی خواہشات اور حدوں کا امتزاج قرار دیا۔ مذہبی لوگوں کے نزدیک دنیا محض آخرت
کی کھیتی ہے۔ ایک بچے کی دنیا کھلونوں کے گرد گھومتی ہے اور ایک وطن پرست کے نزدیک
اسکا وطن ہی اسکی دنیا ہے۔ اندھی گونگی اور بہری ہیلن کیلر کو یہ دنیا بہت خوبصورت
لگی۔ ایک عورت کے جس کی محبت کی دنیا برباد ہو چکی تھی وہ لتا منگیشکر کی زبان میں
یوں کہتی ہے:



https://ur.wikipedia.org/wiki/%D8%AC%D9%86%DA%AF_%D9%88%DB%8C%D8%AA_%D9%86%D8%A7%D9%85

جنگ ویت نام 1959ء سے 30 اپریل 1975ء تک جاری رہنے والا ایک ایک عسکری تنازع تھا جس
میں عوامی جمہوریہ ویت نام (المعروف شمالی ویت نام) کی اشتراکی افواج اور قومی محاذ
برائے آزادئ جنوبی ویت نام (المعروف ویت کانگ) کے دستوں نے اشتراکیت مخالف جمہوریہ
ویت نام (جنوبی ویت نام) اور اس کےاتحادیوں،بالخصوص امریکہ، کے خلاف ایک کامیاب جنگ
لڑی اور ویت نام کو ایک متحدہ اور واحد آزاد اشتراکی ریاست کے طور پر قائم کیا۔

اسے ویت نام تنازع اور دوسری ہند چینی جنگ بھی کہا جاتا ہے۔ ویت نام کے اشتراکی
حلقے اسے امریکی جنگ یا امریکہ کے خلاف جنگ مزاحمت (ویت نامی زبان: Kháng chiến
chống Mỹ) بھی کہتے ہیں۔

اس جنگ میں ویت نامی اشتراکیوں کے اتحادی سوویت اتحاد اور عوامی جمہوریہ چین تھے
جبکہ اشتراکیت مخالف جنوبی ویت نامیوں کو ریاستہائے متحدہ امریکا، جنوبی کوریا،
آسٹریلیا، تھائی لینڈ اور نیوزی لینڈ کی حمایت حاصل تھی۔ خاص طور پر امریکہ نے بڑی
تعداد میں اپنے فوجی جنوبی ویت نام میں اتارے۔ امریکی عسکری مشیر پہلی بار 1950ء کی
دہائی میں ویت نام میں ملوث ہوئے جب انہوں نے فرانسیسی نو آبادیاتی افواج کی مدد کا
آغاز کیا۔ 1956ء میں ان مشیران نے جمہوریہ ویت نام کی افواج کی تربیت کی مکمل ذمہ
داری لے لی۔ 1965ء میں امریکی جنگی دستے بڑی تعداد میں ویت نام پہنچے اور 1973ء تک
موجود رہے۔ ایک اندازے کے مطابق امریکہ نے اس جنگ میں اپنے ساڑھے 5 لاکھ فوجی ویت
نام میں اتارے۔

اس خونریز جنگ میں سب سے زیادہ نقصان شمالی ویت نام اور ویت کانگ کا ہوا جن کی کل
ہلاکتوں و گمشدگیوں کی تعداد گیارہ لاکھ 76 ہزار ہے۔ جبکہ ان کے 6 لاکھ سے زائد
زخمی ہوئے۔ عوامی جمہوریہ چین کے ایک ہزار چار سو چھیالیس فوجی ہلاک اور چار ہزار
دو سو زخمی ہوئے اور سوویت اتحاد کے سولہ فوجی بھی مارے گئے۔ اس طرح شمالی ویت نام
اور اس کے اتحادیوں کا کل جانی نقصان 11 لاکھ 77 ہزار 446 رہا جبکہ زخمیوں کی کل
تعداد 6 لاکھ 4 ہزار رہی۔

دوسری جانب اتحادیوں کی جانب سے زیادہ جانی نقصان جنوبی ویت نام کا ہوا، جس کا جانی
نقصان 2 لاکھ 20 ہزار 357 تھا جبکہ گیارہ لاکھ ستر ہزار سے زائد فوجی زخمی ہوئے۔ اس
جنگ میں جنوبی ویت نام کی حمایت کرنے والے امریکہ کے 58 ہزار 159، جنوبی کوریا کے 4
ہزار 960 فوجی، لاؤس کے 30 ہزار، آسٹریلیا کے 520، نیو زیلینڈ کے 37 اور تھائی لینڈ
کے 1351 فوجی مارے گئے۔ اس طرح اتحادیوں کا کل جانی نقصان 3 لاکھ 15 ہزار 831 ہوا
جبکہ کل زخمیوں کی تعداد اندازاً 14 لاکھ 90 ہزار رہی۔

فوجیوں کے علاوہ شہری آبادی کا بھی ہلاکتوں اور زخمی ہونے کی صورت میں بڑے پیمانے
پر جانی نقصان ہوا جن میں جنوبی ویت نام کے سب سے زیادہ یعنی 15 لاکھ 81 ہزار
باشندے مارے گئے۔ کمبوڈیا کے 7 لاکھ، شمالی ویت نام کے 20 لاکھ اور لاؤس کے تقریباً
50 ہزار شہری اس جنگ میں مارے گئے۔

یہ جنگ 30 اپریل 1975ء کو جنوبی ویت نام کے دارالحکومت سائیگون کے سقوط تک جاری رہی
جب شمالی ویت نام کے سپاہیوں نے اس پر قبضہ کر لیا۔ 2 جولائی 1976ء کو ویت نام کا
اتحاد اور نئی اشتراکی جمہوریہ ویت نام کا قیام عمل میں آیا۔ سائیگون کو شمالی ویت
نام کے سابق صدر ہو چی منہ کے نام سے موسوم کرتے ہوئے ہو چی منہ شہر قرار دیا گیا
جو آج بھی ویت نام کا دارالحکومت ہے۔

جنگ ویت نام فلموں اور ٹیلی وژن کا پسندیدہ موضوع رہا ہے اور اس جنگ نے موسیقاروں
اور گیت نگاروں کی بڑی تعداد کو بھی متاثر کیا۔ کنٹری جو اینڈ دی فش نے 1965ء میں
"I-Feel-Like-I'm-Fixin'-To-Die Rag" گانا پیش کیا جو جنگ ویت نام کے خلاف مظاہروں
کا سب سے مؤثر ترانہ بن گیا۔ مس سائیگون موسیقی جنگ کے خاتمے اور اس کے بعد کے
اثرات پر تیار کی گئی۔ سینماؤں میں کئی فلموں نے جنگ ویت نام کو موضوع بنایا جن میں
Apocalypse Now، Platoon، The Deer Hunter، Hamburger Hill، Forrest Gump، Full
Metal Jacket، Good Morning, Vietnam، Born on the Fourth of July، ریمبو سلسلے کی
فلمیں اور We Were Soldiers شامل تھیں۔

مختلف گیمز بھی اس جنگ سے متاثر ہو کر بنائے گئے جن میں Battlefield Vietnam،
Conflict: Vietnam، Elite Warriors: Vietnam، The Hell in Vietnam، Line of Sight:
Vietnam، Men of Valor، Shellshock: Nam '67، Vietcong اور اس کے سلسلے کا گیم
Vietcong 2 اور Wings Over Vietnam شامل ہیں۔



https://ur.wikipedia.org/wiki/%D8%AA%D8%A7%D8%B1%DB%8C%D8%AE

تاريخ دان مختلف جگہوں سے اپنی معلومات حاصل کرتے ہيں جن ميں پرانے نسخے، شہادتيں
اور پرانی چيزوں کی تحقيق شامل ہے۔ البتہ مختلف ادوار ميں مختلف ذرائع معلومات کو
اہميت دی گئی۔ تاریخ کا لفظ عربی زبان سے آیا ہے اور اپنی اساس میں اَرخ سے ماخوذ
ہے جس کے معنی دن (عرصہ / وقت وغیرہ) لکھنے کے ہوتے ہیں۔ تاریخ جامع انسانی کے
انفرادی و اجتماعی عمال و افعال اور کردار کا آئینہ دار ہے۔ تاریخ انسانی زندگی کے
مختلف شعبوں میں گزشتہ نسلوں کے بیش بہا تجربات آئندہ نسلوں تک پہنچاتی ہے، تاکہ
تمذن انسانی کا کارواں رواں دواں رہے۔ اس کا سب سے بڑا فائدہ یہی ہے کہ اس کے توسط
سے افراد و قوم ماضی کے دریچے سے اپنے کردہ اور نا کردہ اعمال و افعال پر تنقیدی
نظر ڈال کر اپنے حال و استقبال کو اپنے منشا و مرضی کے مطابق ڈھال سکے۔ (ڈاکٹر
آفتاب اصغر، مقدمہ تاریخ مبارک شاہی۔ 21) تصور تاریخ اتنا ہی قدیم ہے کہ جتنا تصور
زماں و مکاں۔ آغاز تمذن سے اب تک تاریخ نے کئی روپ دھارے ہیں۔ قصے کہانیوں سے شروع
ہو کر آج تاریخ اس مقام پر پہنچ چکی ہے کہ اسے تمام علوم انسانی کی رواں دواں کہا
جاسکتا ہے۔ کیوں کہ اجتماع انسانی کے شعبے مین کوئی واقعہ پیش آتاہے وہ کسی نہ کسی
طرح کل کی یا تاریخ گزشتہ سے مربوط ہوتا ہے، اس لئے یہ کہا جائے کہ تاریخ سب کچھ ہے
اور سب کچھ تاریخ ہے تو بے جا نہ ہو گا۔ (ڈاکٹر آفتاب اصغر، مقدمہ تاریخ مبارک
شاہی۔ 21)



https://ur.wikipedia.org/wiki/%D8%A8%D9%B9_%DA%A9%D9%88%D8%A6%D9%86

بٹ کوئن (انگریزی: bitcoin) ایک ڈیجیٹل کرنسی اور پیئر ٹو پیئر پیمنٹ نیٹورک ہے جو
آزاد مصدر دستور پر مبنی ہے اور عوامی نوشتہ سودا کا استعمال کرتی ہے۔ بٹ کوئن
کمانے یا حاصل کرنے میں کسی شخص یا کسی بینک کا کوئی اختیار نہیں۔ یہ مکمل آزاد کر
نسی ہے، جس کو ہم اپنے کمپیوٹر کی مدد سے بھی خود بنا سکتے ہیں۔ بٹ کوئن کرنسی کا
دیگر رائج کرنسیوں مثلا ڈالر اور یورو سے موازنہ کیا جاسکتا ہے، لیکن رائج کرنسیوں
اور بٹ کوئن میں کچھ فرق ہے۔ سب سے اہم فرق یہ ہے کہ بٹ کوئن مکمل طور پر ایک
ڈیجیٹل کرنسی ہے جس کا وجود محض انٹرنیٹ تک محدود ہے، خارجی طور پر اس کا کوئی
جسمانی وجود نہیں۔ اسی طرح بٹ کوئن کرنسی کے پیچھے کوئی طاقتور مرکزی ادارہ مثلا
مرکزی بینک نہیں ہے اور نہ ہی کسی حکومت نے اب تک اسے جائز کرنسی قرار دیا ہے، اسی
وجہ سے ریاستہائے متحدہ امریکہ کے وزارت خزانہ نے اسے غیر مرکزی کرنسی
(decentralized currency) قرار دیا ہے ،کیونکہ اس کرنسی کو ایک شخص براہ راست دوسرے
شخص کو منتقل کرسکتا ہے، اس کے لیے کسی بینک یا حکومتی ادارہ کی ضرورت نہیں ہوتی۔
تاہم انٹرنیٹ کے ذریعہ بٹ کوئن کو دیگر رائج کرنسیوں کی طرح ہی استعمال کیا جاسکتا
ہے۔ بٹ کوئن کا آغاز 2009ء میں کازب‌نام ستوشی ناکاماتو نے کیا۔ اسے کرپٹوکرنسی
کہتے ہیں کیونکہ یہ پبلک کی کرپٹوگرافی کے اصولوں پر مبنی ہے۔ یہ کرنسی حسابی عمل
لوگرتھم کی بنیاد پر کام کرتی ہے،جس کے لئے کمپیوٹر کو انٹر نیٹ سے منسلک کر کے،
کمپیوٹر کے پروسیسر سے کام لیا جاتا ہے۔ جس کمپیوٹر کا پروسیسر جتنا طاقتور ہوتا
ہے، اتنی جلد وہ حسابی عمل لوگرتھم کا سوال حل کرکے بٹ کوائن بناتا ہے۔ بٹ کوئن
خاصی تحقیق وتجسس کا موضوع بھی رہا ہے، کیونکہ کرپٹوگرافی کرنسی ہونے کی وجہ سے اس
کے مالکان اور صارفین پتہ لگانا خاصا مشکل ہے، اس وجہ سے اس کا غیر قانونی استعمال
بھی کیا جاسکتا ہے۔ 2013ء میں غیر قانونی سرگرمیوں میں ملوث ویب سائٹ سلک روڈ کو
امریکی ایف بی آئی نے بند، اور 144,000 بٹ کوئنز کو منجمد کردیا، اس وقت اس کی قیمت
28.5 ملین ڈالرز تھی۔ جبکہ امریکی حکومت بٹ کوئن کے معاملہ میں دیگر حکومتوں سے
زیادہ فراخ دلی سے کام لیتی ہے۔ چین میں یوان کے ساتھ بٹ کوئن کی فروخت پر پابندی
ہے، نیز بٹ کوئن منڈیاں (exchanges) کے لیے بینک اکاؤنٹ رکھنے کی اجازت نہیں۔

بٹ کوئن کو ایک کرپٹوکرنسی (انگریزی: cryptocurrency) سمجھا جاتا ہے، اس کا مفہوم
یہ ہے کہ یہ کرنسی بنیادی طور پر رازداری کے اصولوں کو ملحوظ رکھتی ہے۔ نیز اسے
اپنی نوعیت کی واحد کرنسی سمجھا جاتا ہے، لیکن درحقیقت اس طرح کی کم از کم 60
کرپٹوکرنسیاں انٹرنیٹ پر موجود ہیں، جن میں سے 6 کرنسیاں اصل ہیں۔ چونکہ بٹ کوئن
ایک آزاد مصدر کرنسی ہے، اس لیے اس کی نقل اور اس میں کچھ اصلاحات کرکے دوسری نئی
کرنسی بنائی جاسکتی ہے، اس لیے اس وقت موجود تمام کرپٹوکرنسیاں باستثناء رپل
(انگریزی: Ripple) بٹ کوئن کی طرح ہی کام کرتی ہیں۔



https://ur.wikipedia.org/wiki/%D8%A8%D9%84%DB%8C

بلی یا پالتو بلی، گوشت خور ممالیہ جانور ہے۔ ایک اندازے کے مطابق، انسان نے بلی کو
قریباً دس ہزار پہلے سدھائی یا پالتو بنایا۔ بلی آج کے دور میں سب سے عام پالتو
جانوروں میں سے ایک ہے۔ افریقی جنگلی بلیوں کی کئی اقسام کو پالتو بلی کے آباؤاجداد
سمجھا جاتا ہے۔ بلیوں کو پہلے پہل شاید اس وجہ سے سدھایا گیا کہ یہ چوہے کھاتی تھیں
اور آج تک یہ جہاں اناج محفوظ کیا جاتا ہے، اسی مقصد کے لیے پالی جاتی ہیں۔ بعد
ازاں ان کو انسان کے دوست اور پالتو جانور کے طور پر بھی پالا جانے لگا۔ پالتو
بلیوں کے جسم پر لمبے یا چھوٹے بال ہو سکتے ہیں، جس کی بنیاد پر ان کی اقسام اور
نسلوں کا تعین کیا جاتا ہے۔ وہ پالتو بلیاں جن کی نسل کا مخصوص تعین نہ ہو سکے
انھیں عرف عام میں “چھوٹے بالوں والی پالتو“ اور “لمبے بالوں والی پالتو“ بلیوں کی
نسل قرار دیا جاتا ہے۔ لفظ “بلی“ اسی خاندان کے دوسرے جانوروں کے لیے بھی استعمال
کیا جاتا ہے۔ بلی کا خاندان یا گربہ خو جانوروں میں عموماً بڑی اور چھوٹی بلیاں
شمار ہوتی ہیں۔ بڑی بلیاں جیسے ببر شیر، چیتا، تیندوا، باگ وغیرہ ہیں۔ چھوٹی بلیوں
کی کئی اقسام ہیں جن میں زیادہ تر پالتو ہیں۔ بڑی بلیاں عموماً جنگلی ہوتی ہیں اور
خطرناک ہو سکتی ہیں۔

تمام معلوم تاریخ میں، بلیوں کو پالنے کا مقصد یہ تھا کہ وہ چوہے کھاتی ہیں اور اس
طرح اناج کو اس نقصان سے محفوظ رکھا جا سکتا ہے۔ قدیم مصری لوگ بلیوں کی پوجا بھی
کرتے تھے اور ان کی لاشوں کو محفوظ کرتے تھے تا کہ انھیں ہمیشہ کے لیے حفاظت مل
سکے۔ آج کے دور میں بلیاں پالتو جانوروں کے طور پر پالی جاتی ہیں، اس کے علاوہ بھی
بلی انسانی آبادیوں میں آوارہ پائی جاتی ہے۔ ترقی یافتہ ممالک میں بلیوں کو پالتو
جانوروں کو پالنے کا رواج بہت زیادہ ہے اور ان کے لیے مخصوص خوراک تیار کرنے کے
کاروبار کو ایک بڑی صنعت کی حیثیت حاصل ہے۔

اسلام میں بلی حلال نہیں ہے لیکن اس کو پاکیزہ اور طاہر حیوانات میں شمار کیا جاتا
ہے۔جو بلیاں کسى کى ملکیت نہ ہوں انہیں پالنے میں کوئى حرج نہیں۔صحیح بخارى اور
صحیح مسلم میں عبد اللہ بن عمر سے حدیث ثابت ہے کہ رسول کریم صلی اللہ علیہ و آلہ
وسلم نے فرمایا:

اور بلى اگر کھانے میں سے کچھ کھا جائے، یا پانى پى جائے تو وہ پلید اور نجس نہیں
ہو جاتا، کیونکہ ابوداود وغیرہ میں حدیث ہے: ایک عورت نے عائشہ رضى اللہ تعالى عنہا
کو ہریسہ بھیجا تو وہ نماز پڑھ رہى تھیں، انہوں نے نماز میں ہى اشارہ کیا کہ وہ اسے
رکھ دے، تو بلى آئى اور آکر اس میں سے کھا گئى، عائشہ رضى اللہ تعالى عنہا نے نماز
کے بعد اسى جگہ سے ہریسہ کھایا جہاں سے بلى نے کھایا تھا، اور فرمایا: بلا شبہ رسول
کریم صلی اللہ علیہ و آلہ وسلم کا فرمان ہے:

اور ایک روایت میں ہے: کبشہ بنت کعب بن مالک جو ابن ابى قتادہ کى بیوى ہیں وہ بیان
کرتى ہیں کہ ابو قتادہ رضى اللہ تعالى عنہ ہمارے گھر آئے تو میں نے ان کے وضوء کے
لیے پانى برتن میں ڈالا تو بلى آئى اور اس سے پینے لگى، تو انہوں نے اس کے لیے برتن
ٹیڑھا کر دیا حتى کہ اس نے پانى پى لیا۔ کبشہ بیان کرتى ہیں کہ انہوں نے مجھے دیکھا
کہ میں ان کى طرف دیکھے جارہى ہوں تو وہ فرمانے لگے: میرى بھتیجى کیا تم تعجب کر
رہى ہو ؟ تو میں نے جواب دیا: جى ہاں۔ تو وہ کہنے لگے: رسول کریم صلی اللہ علیہ و
آلہ وسلم نے فرمایا ہے:

ان دونوں روایتوں کو امام بخارى اور دار قطنى وغیرہ نے صحیح کہا ہے. شریعت اسلامیہ
میں بلیوں کى خرید و فروخت منع ہے۔ صحیح مسلم میں ابو زبیر سے حدیث مروى ہے وہ کہتے
ہیں کہ میں نے جابر رضى اللہ تعالى عنہ سے کتے اور بلى کى قیمت کے متعلق دریافت کیا
تو وہ کہنے لگے:



https://ur.wikipedia.org/wiki/%D8%A8%D8%A7%D8%B2%D9%86%D8%B7%DB%8C%D9%86%DB%8C_%D8%B3%D9%84%D8%B7%D9%86%D8%AA

مشرقی سلطنت روم۔ چوتھی صدی عیسوی میں سلطنت روم دو حصوں ، مغربی اور مشرقی میں
تقسیم ہوگئی۔ مشرقی حصہ اپنے دارالحکومت بازنطین کے نام پر بازنطینی سلطنت کہلایا۔
(330ء میں بازنطینی شہنشاہ قسطنطین نے بازنطیم کا نام اپنے نام پر قسطنطنیہ رکھ دیا
اور 1930ء میں ترکی حکومت نے بدل کر استنبول کر دیا۔

بازنطینی سلطنت میں شام ، ایشیائے کوچک ، مصر ، تھریس اوریونان کے ممالک شامل تھے۔
پانچویں صدی عیسوی میں بلقان کے سلاؤ قبائل اور جرمنی کے ونڈال قوموں نے قسطنطنیہ
پر کئی حملے کیے۔ چھٹی صدی عیسوی اس کے عروج کا زمانہ تھا۔ خصوصاً شہنشاہ جسٹینین
کا دور حکومت لیکن ساتویں صدی میں یہ زوال پزیر ہوئی اور شمالی اطالیہ کے میدان
لمبارڈی میں بسنے والوں ، ایرانیوں اور عربوں نے اس پر پے درپے حملے کیے جس کے باعث
یہاں طوائف الملوکی اور انتشار کا دور دورہ رہا۔ ساتویں صدی کے اختتام پر شمالی
افریقا ، مصر، شام ، فلسطین اور قبرص وغیرہ عربوں نے قبضے میں چلے گئے اور بازنطینی
سلطنت حقیقت میں یونانی سلطنت بن کر رہ گئی۔ آخر 1453ء میں سلطنت عثمانیہ کے
فرمانروا سلطان محمد فاتح کی افواج نے قسطنطنیہ فتح کرلیا اور آخری بازنطینی بادشاہ
قسطنطین یاز دہم مارا گیا۔ فتح قسطنطنیہ سے زمانہ وسطی کا خاتمہ اور یورپ میں نشاۃ
ثانیہ کا آغاز ہوا۔



https://ur.wikipedia.org/wiki/%D8%A8%D8%A7%D8%A8%D9%84

بابل (Babylon) میسو پوٹیمیا (موجودہ عراق) کا ایک قدیم شہر ہے جو سلطنت بابل اور
کلدانی سلطنت کا درالحکومت تھا ۔ یہ موجودہ بغداد سے 55 میل دور، بجانب جنوب ،
دریائے فرات کے کنارے آباد تھا۔ چار ہزار سال قبل مسیح کی تحریرں میں اس شہر کا
تذکرہ ملتا ہے۔ 175 قبل مسیح میں بابی لونیا کے بادشاہ حمورابی نے اسے اپنا پایہ
تخت بنایا تو یہ دنیا کا سب سے بڑا اور خوب صورت شہر بن گیا۔ 689 ق م میں بادشاہ
بنوکدنصریا بخت نصر دوم نے اسے دوبارہ تعمیر کرایا۔ پرانا شہر دریائے فرات کے مشرقی
کنارے پر آباد تھا۔ بخت نصر نے دریا پر پل بنوایا اور مغربی کنارے کا ایک وسیع
علاقہ بھی شہر کی حدود میں شامل کر لیا۔ اس کے عہد میں شہر کی آبادی 5 لاکھ کے قریب
تھی۔ معلق باغات، جن کا شمار دنیا کے سات عجائبات میں ہوتا ہے ، اسی بادشاہ نے اپنی
ملکہ کے لیے بنوائے تھے۔ 539 ق م میں ایران کے بادشاہ سائرس نے بابل پر قبضہ کر
لیا۔ 275 ق م میں اس شہر کا زوال شروع ہوا اور نئےتجارتی مراکز قائم ہونے سے اس کی
اہمیت ختم ہو گئی ۔ اب اس کے صرف کھنڈر باقی ہیں۔



https://ur.wikipedia.org/wiki/%D8%A7%D9%86%D8%A7%D8%B7%D9%88%D9%84%DB%8C%DB%81

اناطولیہ مغربی ایشیا کا ایک جزیرہ نما ہے۔ اردو میں انگریزی اثرات کے باعث
اناطولیہ کی اصطلاح رائج ہے لیکن ترک باشندے اسے اناضول یا اناضولو (ترک: Anadolu)
کہتے ہیں ۔ ترکی کے بیشتر حصہ اسی جزیرہ نما پر مشتمل ہے۔ اناطولیہ کو لاطینی نام
ایشیائے کوچک (انگریزی: Asia minor) سے بھی پکارا جاتا ہے۔

یہ اصطلاح یونانی لفظ Aνατολή (اناطولے) یا Ανατολία (اناطولیہ) سے نکلی ہے جس کا
مطلب طلوع آفتاب یا مشرق ہے۔

جزیرہ نما کے شمال میں بحیرہ اسود، جنوب میں بحیرہ روم، مغرب میں بحیرہ ایجیئن اور
مشرق میں براعظم ایشیا ہے۔

تاریخ عالم میں اس خطے کو کافی اہمیت حاصل ہے اور یہ یونانی، رومی، کرد، بازنطینی،
سلجوق اور ترک باشندوں کا وطن رہا ہے۔ آج یہاں کا سب سے بڑا نسلی گروہ ترک ہے گو یہ
ترکوں کا اصلی وطن نہیں بلکہ سلجوق اور عثمانی عہد میں یہ ترکوں کا علاقہ بن گیا۔

براعظم ایشیا کے مغربی علاقے کا نام۔ اسے ایشیائی ترکی بھی بھی کہتے ہیں۔ ایشیائے
کوچک میں زیادہ علاقہ اناطولیہ کی سطح مرتفع کا ہے۔ شمال اور جنوب میں یونٹک اور
طورس کے کوہستان ہیں۔ جو مشرق میں آرمینیا کے پہاڑوں سے جا ملتے ہیں۔ شمال میں
بحیرہ اسود کا سخت پتھریلا ساحل ہے۔ جنوبی ساحل میں بڑی بڑی خلیجیں ہیں۔ لیکن مغربی
ساحل کافی کٹا پھٹا ہے اور اس کے بالمقابل کئی چھوٹے بڑے جزائر ہیں۔ اناطولیہ
کاعلاقہ خشک ہے۔ جس میں کہیں کہیں پانی کی نمکین جھیلیں ہیں ، یہاں اکثر زلزلے آتے
رہتے ہیں۔ ساحلی علاقے خطہ روم کی آب و ہوا کی وجہ سے سرسبز و شاداب ہیں۔



https://ur.wikipedia.org/wiki/%D8%A7%D9%85%D8%A7%D9%85_%D9%85%DB%81%D8%AF%DB%8C

اہل سنت کے بیشتر مکاتب فکر و علماء اور اہل تشیع کے نزدیک قیامت سے قبل امام مہدی
کی آمد یقینی سمجھی جاتی ہے، تاہم اہل سنت اور اہل تشیع میں اس موضوع پر نظریاتی
اختلافات ہیں۔

امام مہدی امت میں ایک امام کا درجہ رکھتے ہیں۔ اہل سنت کے ہاں معصوم ذات صرف
انبیائے کرامؑ کی ذات ہے۔ امام مہدی عادل کا درجہ رکھتے ہیں۔

محمد یا احمد جبکہ مہدی ان کا نام نہیں، لقب ہے، بمعنی ہدایت یافتہ۔ مکمل باادب نام
بمع لقب "سیدنا حضرت امام مہدی علیہ السلام" ہے۔

امام مہدی حسنی سادات میں سے ہوں گے۔ ان کا نام نامی محمد یا احمد اور والد کا نام
عبداللہ ہوگا۔

تمام شیعہ اور بعض علما ء اہل سنت کے نزدیک امام مہدی امام حسن عسکری علیہ السلام
کے ذریعے امام علی (ع)کی اولاد میں سے ہیں یعنی مہدی بن حسن العسکری بن علی نقی بن
محمد تقی بن علی رضا بن موسی کاظم بن جعفر صادق بن محمد باقربن علی زین العابدین بن
حسین بن علی علیہھم السلام اجمعین

حضرت مہدی والد کی طرف سے حضرت حسن کی اولاد سے اور والدہ کی طرف سے حضرت حسین کی
اولاد میں سے ہوں گے۔

حسنی سادات کو ظہور مہدی کا انعام ملا ہی اس لیے ہے کہ وہ اپنے جائز دعوے اور حق سے
دستبردار ہوگئے تھے اب سچے مہدی کیلئے دعوے کے ذریعے یہ عظیم منصب انہیں حال ہوگا.
تفصیل اس اجمال کی یہ ہے کہ نواسئہ رسول ؐ سیدنا حضرت حسن رضی اللہ عنہ ایثار کا
مظاہرہ کرتے ہوئے سیدنا حضرت معاویہ رضی اللہ عنہ کے حق میں خلافت سے دستبردار
ہوگئے تھے اور محض مسلمانوں میں صلح اور اتفاق کی خاطر اپنا یہ جائز حق چھوڑ دیا
تھا۔ اس کے بدلے جب آخر زمانے میں امت کو اتفاق و اتحاد کی ضرورت ہوگی تو اللہ پاک
انہی کی اولاد میں سے ایک مجاہد لیڈر عالمی سطح پر خلافت کے قیام کیلئے منتخب
فرمائیں گے کیوں کہ اللہ تعالیٰ کا قانون یہی ہے کہ جو شخص اللہ کی رضا کی خاطر
کوئی چیز چھوڑ دیتا ہے تو اللہ تعالیٰ اس کو یا اس کی اولاد کو اس سے بہتر چیز
عنایت فرما دیتےہیں۔ چنانچہ محدود علاقے میں خلافت چھوڑنے کے بدلے حضرت حسن رضی
اللہ عنہ کو عالمی خلافت کا انعام ملے گا۔

امام مہدی کا ظہور ایک ایسے وقت میں ہوگا جب امت کو شدید مشکلات سے دو چار ہوگی اور
ہر طرف مسلمانوں پر عرصہ حیات تنگ کیا جا چکا ہوگا۔ چنانچہ انکے ظہور کے وقت کی
علامات آپ صلی اللہ علیہ و آلہ وسلم نے بیان کی ہیں۔

ذی قعدہ کے مہینے میں قبائل کے درمیان کشمکش اور معاہدہ شکنی ہوگی چنانچہ حاجیوں کو
لوٹا جائے گا اور منیٰ میں جنگ ہوگی۔ بہت زیادہ قتل عام اور خون خرابا ہوگا یہاں تک
کہ عقبہ جمرہ پر بھی خون بہ رہا ہوگا۔ نوبت یہاں تک آئے گی کہ حرم والا (حضرت مہدی)
بھی بھاگ جائیں گے اور (بھاگ کر) وہ رکن اور مقام ابراہیم کے درمیان آئینگے اور
انکے ہاتھ پر بیعت کی جائے گی۔ اگر چہ وہ (حضرت مہدی) اس کو پسند نہیں کررہے ہوں
گے۔ ان سے کہا جائے گا کہ اگر آپ نے بیعت لینے سے انکار کیا تو ہم آپ کی گردن اڑا
دیں گے۔ پھر بیعت کریں گے، بیعت کرنے والوں کی تعداد اہل بدر کے برابر ہوگی۔ ان
(بیعت کرنے والوں سے زمین و آسمان والے خوش ہوں گے۔

جب لوگ بھاگے بھاگے حضرت مہدی کے پاس آئیں گے تو اس وقت حضرت مہدی کعبہ سے لپٹے
ہوئے رورہے ہوں گے۔ (حضرت عبداللہ ابن عمرو فرماتے ہیں) گویا میں انکے آنسو دیکھ
رہا ہوں۔ چنانچہ لوگ (حضرت مہدی سے کہیں گے) آیئے ہم آپکے ہاتھ پر بیعت کرتے ہیں۔
وہ(حضرت مہدی) کہیں گے افسوس! تم کتنے ہی معاہدوں کو توڑ چکے ہو، اور کس قدر خون
خرابا کرچکے ہو، اسکے بعد نہ چاہتے ہوئے بھی وہ بیعت کرلیں گے۔ (حضرت عبداللہ ابن
عمرو) نے فرمایا (ائے لوگو!) جب تم انہیں پالو تو تم انکے ہاتھ پہر بیعت کرلینا
کیونکہ وہ دنیا میں بھی "مہدی ہیں اور آسمان میں بھی مہدی ہیں"۔

امام مہدی کا تصور اسلام میں احادیث کی بنیادوں پر امت مسلمہ اور تمام دنیا کے نجات
دہندہ کی حیثیت سے پایا جاتا ہے؛ اور سنیوں میں ان کے آخرت یا قرب قیامت کے نزدیک
نازل ہونے کے بارے میں متعدد روایات پائی جاتی ہیں جبکہ شیعوں کے نزدیک حضرت امام
مہدی ، امام حسن عسکری کے فرزند اور اہلِ تشیع کے آخری امام ہیں۔ حضرت امام مہدی وہ
شخصیت ہیں جن کے بارے میں حضرت محمد صلی اللہ علیہ و آلہ و سلم صلی اللہ علیہ و آلہ
وسلم کے ارشادات تمام مستند کتب مثلاً صحیح بخاری، صحیح مسلمحوالہ درکار؟ وغیرہ میں
ملتے ہیں۔ حدیث کے مطابق ان کا ظہور قیامت کے نزدیک ہوگا۔ ان کے وجود کے بارے میں
مسلمان متفق ہیںحوالہ درکار؟ اگرچہ اس بات میں اہل سنت اور اہل تشیع کا اختلاف ہے
کہ آیا وہ پیدا ہو چکے ہیں یا نہیں۔ مسلمانوں کے نزدیک امام مہدی اور حضرت عیسیٰ
علیہ السلام قیامت کے نزدیک اسلامی حکومت قائم کرکے دنیا کو عدل و انصاف سے بھر دیں
گے۔ ایک ایسے شخص کے بارے میں عقائد تقریباً دنیا کے تمام مذاہب میں ملتے ہیں جو
آخرِ دنیا میں خدا کی سچی حکومت قائم کرے گا اور دنیا کو عدل و انصاف سے بھر دے گا۔
ایسے شخص کے بارے میں متعدد مذاہب میں پیشینگوئیاں بھی ملتی ہیں اور الہامی کتب میں
بھی یہ ذکر شامل ہے۔ مسلمانوں کے عقائد کے مطابق یہ شخص امام مہدی ہوں گے اور ان کے
ساتھ حضرت عیسیٰ علیہ السلام کا ظہور بھی ہوگا اور یہ دونوں علاحدہ شخصیات ہیں۔ ان
کی آمد اور ان کی نشانیوں کی تفصیل حدیث میں موجود ہے پھر بھی اب تک مہدویت کے کئی
جھوٹے دعویدار پیدا ہوئے اور فنا ہو گئے۔ سچے مہدی کی علامت ہی یہ ہے کہ وہ اپنے
مہدی ہونے کا دعوی کریں گے نہ اعلان۔

اہل سنت کے علماء کے مطابق امام مہدی حضرت محمد صلی اللہ علیہ و آلہ وسلم کی بیٹی
حضرت فاطمہ علیہا السلام اور حضرت علی کرم اللہ وجہہ کی نسل سے ہوں گے۔ ان کا نام
محمد ہوگا اور کنیت ابو القاسم ہوگی۔ وہ ابھی پیدا نہیں ہوئے مگر پیدا ہونے کے بعد
وہ باقاعدہ حضرت عیسیٰ علیہ السلام کے ساتھ مل کر کفار و مشرکین سے جنگ کریں گے اور
ایک اسلامی حکومت قائم کریں گے۔ ان کی پیدائش قیامت کے نزدیک ہوگی۔ اور ان کا ظہور
مشرق سے ہوگا اور بعض روایات کے مطابق مکہ سے ہوگا۔ ان کے ظہور کی نشانیاں بھی کثرت
سے بیان کی گئی ہیں۔ اس سلسلے میں مندرجہ ذیل احادیث اہل سنت کی کتب میں موجود ہیں۔
جن پر شیعہ بھی عقیدہ رکھتے ہیں۔

اس کے علاوہ بے شمار احادیث ہیں۔ اس بارے میں ابن تیمیہ نے لکھا ہے کہ یہ روایات
مصدقہ ہیں۔

شیعہ حضرات اہل سنت کی کچھ روایات سے اتفاق کرتے ہیں مگر یہ کہتے ہیں کہ امام مہدی
علیہ السلام پیدا ہوچکے ہیں اور امام حسن عسکری علیہ السلام کے بیٹے ہیں یعنی حضرت
محمد صلی اللہ علیہ و آلہ وسلم کی بیٹی حضرت فاطمہ علیہا السلام اور حضرت علی کی
نسل سے ہیں ۔ وہ اب غیبت کبرٰی میں ہیں اور زندہ ہیں یعنی ان کی عمر حضرت خضر علیہ
السلام کی طرح بہت لمبی ہے۔ وہ قیامت کے نزدیک ظاہر ہونگے۔

وَمَا آَتَاکُمُ الرَّسُولُ فَخُذُوهُ وَمَا نَهَاکُمْ عَنْهُ فَانْتَهُوا ۔ الحشر
/ 7 ۔ اور جو کچھ رسول اللہ صلی اللہ علیہ و آلہ و سلم تمہیں عطا کریں لے لو اور جن
چیزوں سے آپ (ص) تمہیں روکتے ہیں ان سے اجتناب کرو اور وَأَطِيعُوا اللَّهَ
وَأَطِيعُوا الرَّسُولَ ۔ التغابن / 12 اور خدا کے فرمانبردار ہوجاؤ اور رسول خدا
(صلی الله علیہ و آلہ و سلم کی اطاعت کرو۔

"" قال رسول الله(ص)"" «من انکر المهدی فقد کفر» یہ حدیث شیعہ اور سنی مکاتب کی
مشہورترین اور معتبرترین حدیث ہے۔

«عن جابر بن عبد الله رضی الله عنه قال: قال رسول الله صلى الله علیہ وسلم: "من کذب
بالدجال فقد کفر، ومن کذب بالمهدی فقد کفر" ۔(عقد الدرر فی اخبار المنتظر ، ج1 ،
ص36 ۔) جس نے دجال کے وجود اور خروج کو جھٹلایا وه کافر ہے اور جس نے مہدی (عج) کو
جهٹلایا وہ کافر ہے۔

من انکر خروج المهدی فقد کفر ۔ (فرائد السمطین ، ج2 ، ص334 ۔) جس نے قیام مہدی (عج)
کو جهٹلایا وہ کافر ہوا۔

عن جابر رضی الله عنه رفعه من أنکر خروج المهدى فقد کفر بما انزل على محمد ۔ ( لسان
المیزان ، ابن حجر ، ج 5 ، ص 130۔) جابر بن عبداللہ انصاری (رض) سے روایت مرفوعہ ہے
کہ رسول اکرم صلی الله علیہ و آله وسلم نے فرمایا: جس نے قیام مہدی (عج) کا انکار
کیا وه ان تمام چیزوں پر کافر ہوا ہے جو محمد صلی اللہ علیہ و آلہ و سلم پر نازل
ہوئی ہیں۔

حضرت مہدی (ع) کا نام صریحا قرآن میں ذکر نہیں ہوا ہے اور نام پر عدم تصریح مصلحتوں
پر استوار ہے جو صرف اللہ کو معلوم ہیں؛ تاہم جان لینا چاہئے کہ نام ذکر کرنا
شخصیات کے تعارف کا ذریعہ نہیں ہے اور صفات و خصوصیات سے بھی تعارف کرایا جاسکتا
ہے؛ چنانچہ امام مہدی (ع) کو صفات و خصوصیات کے ذریعے متعارف کرایا گیا ہے- قرآن
میں حضرت مہدی (ع) کو بعض خصوصیات اور صفات کے ذریعے متعارف کرایا گیا ہے

خداوند متعال ارشاد فرماتا ہے: {وَلَقَدْ كَتَبْنَا فِی الزَّبُورِ مِن بَعْدِ
الذِّكْرِ أَنَّ الْأَرْضَ يَرِثُهَا عِبَادِيَ الصَّالِحُونَ}- "اور ہم نے ذکر
(تورات) کے بعد زبور میں بھی لکھ دیا ہے کہ اس آیت میں زمین کے وارث میرے نیک بندے
ہوں گے"-

حافظ سلیمان بن ابراہیم قندوزی حنفی امام باقر اور امام صادق (علیہما السلام) سے
نقل کرتے ہیں کہ "اس آیت میں خدا کے صالح بندوں سے مراد مہدی (عج) اور ان کے اصحاب
ہیں"

نجات دہندہ کی آنے کا بیان بہت سی قرآنی آیات میں موجود ہے مثلا سورہ قصص کی
پانچویں آیت میں ارشاد باری تعالی ہے: وَنُرِيدُ أَنْ نَمُنَّ عَلَى الَّذِينَ
اسْتُضْعِفُوا فِی الْأَرْضِ وَنَجْعَلَهُمْ أَئِمَّةً وَنَجْعَلَهُمُ
الْوَارِثِينَ ۔ القصص / 5 ۔ اور ہم نے ارادہ کیا کہ ان ضعیف اور ماتحت بنائے جانے
والے انسانوں کو روئے زمین کے پیشوا بنا دیں اور انہیں زمین کے وارث قرار دیں۔

ولادت کے بارے میں اہل سنت اور اہل تشیع میں اختلاف ہے۔ اہل سنت کے مطابق امام مہدی
کی ولادت ابھی نہیں ہوئی اور یہ پیدائش آخری زمانے میں قیامت سے کچھ پہلے ہوگی۔
البتہ ان کا تعلق حضرت محمد صلی اللہ علیہ و آلہ وسلم کی بیٹی حضرت فاطمہ علیہا
السلام اور حضرت علی کی نسل سے ہوگا۔ ان کا نام محمد ہوگا۔ اور کنیت حضرت محمد صلی
اللہ علیہ و آلہ وسلم کی طرح ابو القاسم ہوگی۔

اہل تشیع کے عقائد کے مطابق وہ 15 شعبان 256 ہجری کو سامراء (موجودہ عراق) میں پیدا
ہوئے ہیں اور امام حسن عسکری علیہ السلام کے بیٹے ہیں اور والدہ کا نام نرجس یا
ملیکہ تھا جو قیصرِ روم کی نسل سے تھیں۔ ان کی پیدائش سے پہلے حاکم وقت نے ان کے
قتل کا حکم دیا تھا اس لیے ان کی پیدائش کا زیادہ چرچا نہیں کیا گیا۔ حاکم وقت نے
ان احادیث کو سن رکھا تھا کہ اہل بیت سے بارہ امام ہوں گے جن میں سے آخری امام مہدی
علیہ السلام ہوں گے جو حکومت قائم کریں گے۔ تمام اسلامی فرقے متفق ہیں کہ ان کا نام
محمد اور کنیت ابو القاسم ہوگی۔

اہل تشیع کے عقیدہ کے مطابق امام مہدی پیدا ہوچکے ہیں۔ وہ پانچ سال کی عمر میں غیبت
میں چلے گئے مگر اپنے عمال یا نائبین کے ساتھ رابطہ رکھا۔ اس وقت کو غیبت صغریٰ
کہتے ہیں۔ غیبتِ صغرٰی کے دوران وہ اپنے معاملات اپنے نائبین کے ذریعے چلاتے رہے۔
ایسے چار نائبین کے نام تاریخ میں ملتے ہیں۔ غیبتِ صغریٰ 260ھ سے 329ھ تک چلتی رہی۔
بعد میں وہ مکمل غیبت میں چلے گئے جسے غیبت کبرٰی کہتے ہیں اس دوران انہیں کوئی
نہیں دیکھ سکتا اور ان کا ظہور حدیث کے مطابق آخرالزمان یا قیامت کے قریب ہوگا۔ تب
تک نیک علماء لوگوں کی رہنمائی کا ذریعہ ہیں۔



https://ur.wikipedia.org/wiki/%D8%A7%D9%84%D8%B7%D8%A7%D9%81_%D8%AD%D8%B3%DB%8C%D9%86_%D8%AD%D8%A7%D9%84%DB%8C

خواجہ الطاف حسین حاؔلی ، ہندوستان میں ’’اردو‘‘ کےنامورشاعراورنقاد گزرے ہیں۔حالی
1837ء میں پانی پت میں پیدا ہوئے۔ انکے والد کا نام خواجہ ایزؔو بخش تھا - ابھی 9
سال کے تھے کہ والد کا انتقال ہوگیا۔ بڑے بھائی امدؔاد حسین نے پرورش کی۔ اسلامی
دستور کے مطابق پہلے قرآن مجید حفظ کیا۔ بعد ازاں عربی کی تعلیم شروع کی۔ 17 برس کی
عمر میں ان کی مرضی کے خلاف شادی کر دی گئی۔ اب انہوں نے دلی کا قصد کیا اور 2 سال
تک عربی صرف و نحو اور منطق وغیرہ پڑھتے رہے۔ حالؔی کے بچپن کا زمانہ ہندوستان میں
تمدن اور معاشرت کے انتہائی زوال کا دور تھا۔ سلطنتِ مغلیہ جو 300 سال سے اہل ِ ہند
خصوصاََ مسلمانوں کی تمدنی زندگی کی مرکز بنی ہوئی تھی، دم توڑ رہی تھی۔ سیاسی
انتشار کی وجہ سے جماعت کا شیرازہ بکھر چکا تھا، اور انفرادیت کی ہوا چل رہی تھی۔

1856ء میں ہسار کے کلکٹر کے دفتر میں ملازم ہوگئے لیکن 1857ء میں پانی پت آ گئے۔
3-4 سال بعد جہانگیر آباد کے رئیس مصطفٰی خان شیفؔتہ کے بچوں کے اتالیق مقرر ہوئے۔
نواب صاحب کی صحبت سے مولانا حالؔی کی شاعری چمک اٹھی۔ تقریباَ 8 سال مستفید ہوتے
رہے۔ پھر دلی آکر مرزا غاؔلب کے شاگرد ہوئے۔ غاؔلب کی وفات پر حالؔی لاہور چلے آئے
اور گورنمنٹ بک ڈپو میں ملازمت اختیار کی۔ لاہور میں محمد حسین آزؔاد کے ساتھ مل کر
انجمن پنجاب کی بنیاد ڈالی یوں شعر و شاعری کی خدمت کی اور جدید شاعری کی بنیاد
ڈالی۔

4 سال لاہور میں رہنے کے بعد دلی چلے گئے اور اینگلو عربک کالج میں معلم ہوگئے۔
وہاں سرسؔید احمد خان سے ملاقات ہوئی اور ان کے خیالات سے متاثر ہوئے۔ اسی
دوران1879ء میں ’’مسدس حالؔی‘‘ سر سیؔد کی فرمائش پر لکھی۔ ’’مسدس‘‘ کے بعد حالؔی
نے اِسی طرز کی اوربہت سی نظمیں لکھیں جن کے سیدھے سادے الفاظ میں انہوں نے فلسفہ،
تاریخ، معاشرت اور اخلاق کے ایسے پہلو بیان کئے جن کو نظر انداز کیا جارہا تھا۔

ملازمت سے فارغ ہونے کے بعد پانی پت میں سکونت اختیار کی۔ 1904ء میں ’’شمس
اللعلماء‘‘ کا خطاب ملا 31 دسمبر 1914ء کو پانی پت میں وفات پائی۔

سرسید جس تحریک کے علمبردار تھے حالی اسی کے نقیب تھے۔ سرسؔید نے اردو نثر کو جو
وقار اور اعلیٰ تنقید کے جوہر عطا کئے تھے۔ حالی کے مرصع قلم نے انہیں چمکایا۔ نہ
صرف یہ کہ انہوں نے اردو ادب کو صحیح ادبی رنگ سے آشنا کیا بلکہ آنے والے ادیبوں کے
لیے ادبی تنقید، سوانح نگاری، انشاپردازی اور وقتی مسائل پر بے تکان اظہار خیال
کرنے کے بہترین نمونے یادگار چھوڑے۔



https://ur.wikipedia.org/wiki/%D8%A7%D8%B4%D8%B1%D9%81_%D8%B9%D9%84%DB%8C_%D8%AA%DA%BE%D8%A7%D9%86%D9%88%DB%8C

آپ کے والد شیخ عبدالحق ایک مقتدر رئیس صاحب نقد وجائیداد اور ایک کشادہ دست انسان
تھے۔ فارسی میں اعلٰی استعداد کے مالک اور بہت اچھے انشاء پرداز تھے۔ اس طرح یہ ایک
عالی خاندان تھا جہاں دولت وحشمت اور زہد وتقوی بغل گیر ہوتے تھے۔

 ابتدائی تعلیم میرٹھ میں ہوئی فارسی کی ابتدائی کتابیں یہیں پڑھیں اور حافظ حسین
مرحوم دہلوی سے کلام پاک حفظ کیا پھر تھانہ بھون آکر حضرت مولانا فتح محمد صاحب سے
عربی کی ابتدائی اور فارسی کی اکثر کتابیں پڑھیں ذوالقعدہ 1295ھ میں آپ بغرض تحصیل
وتکمیل علوم دینیہ دارالعلوم دیوبند تشریف لے گئے اور پانچ سال تک یہاں مشغول تعلیم
رہ کر 1301ھ میں فراغت حاصل کی اس وقت آپ کی عمر تقریباً19سال تھی زمانہ طالب علمی
میں حضرت میل جول سے الگ تھلگ رہتے اگر کتابوں سے کچھ فرصت ملتی تو اپنے استاد خاص
حضرت مولانا محمد یعقوب کی خدمت میں جابیٹھتے۔

تکمیل تعلیم کے بعد والد اور اساتذہ کرام کی اجازت سے آپ کانپور تشریف لے گئے اور
مدرسہ فیض عام میں پڑھانا شروع کردیا چودہ سال تک وہاں پرفیض کو عام کرتے رہے،
1315ھ میں کانپور چھوڑکر آپ آبائی وطن تھانہ بھون تشریف لائے اور یہاں حضرت حاجی
امداد اللہ مہاجر مکی کی خانقاہ کو نئے سرے سے آباد کیا اور مدرسہ اشرفیہ کے نام سے
ایک درسگاہ کی بنیاد رکھی جہاں آخر دم تک تدریس،تزکیہ نفوس اور اصلاح معاشرہ جیسی
خدمات سرانجام دیتے رہے۔

ظاہری علوم کی تکمیل کے بعددل میں تزکیہ باطن کا داعیہ پیدا ہوا ، چنانچہ شوال
1201ھ میں جب کہ آپ طالب علمی کی زندگی ختم فرماکر کانپور میں اشاعت علوم میں مصروف
تھے۔ سفر حج کی تو فیق ہوئی،حضرت والا اپنے والد ماجد کی معیت میں زیارت حرمین
شریفین کے لیے روانہ ہوئے مکہ معظمہ پہنچ کر حاجی امداد اللہ مہاجر مکی کی خدمت میں
حاضر ہوئے حاجی صاحب مجدد الملۃ کے آنے سے بہت خوش ہوئے اور دست بدست بیعت کی نعمت
سے سرفراز کیا اور فرمایا تم میرے پاس چھ مہینے رہ جاؤلیکن حضرت والد ماجد نے
مفارقت کو گوارا نہ کیا۔ اس پر حاجی صاحب نے فرمایا کہ والد کی اطاعت مقدم ہے اس
وقت چلے جاؤپھر دیکھا جائے گا،1310ھ میں آپ دوبارہ مکہ مکرمہ تشریف لے گئے اور چھ
ماہ حاجی صاحب کی خدمت میں رہے۔

اس دوران حاجی صاحب نے آپ کو شرف خلافت سے نوازا اور ساتھ یہ فرمایا میاں اشرف،توکل
بخدا تھانہ بھون جاکر بیٹھ جانا اگر سخت حالات پیش آئیں تو عجلت مت کرنا،ان وصیتوں
اور باطنی دولت کو لے کر آپ 1311ھ میں وطن واپس لوٹ آئے اور حضرت حاجی صاحب کی وصیت
کے مطابق تھانہ بھون میں رشد واصلاح باطنی کاکام شروع کردیا۔ ہندوستان کے طول وعرض
سے لوگ پروانہ وار آتے رہے اور دین اسلام کا کام کرتے رہے۔

اشرف علی تھانوی 83سال 3 ماہ 11 دن کی زندگی گزارنے کے بعد 16 رجب1362ھ بمطابق 20
جولائی، 1943ء کی انتقال کرگئے۔



https://ur.wikipedia.org/wiki/%D8%A7%D8%B3%D9%B9%DB%8C%D8%A8%D9%84%D8%B4%D9%85%D9%86%D9%B9

اسٹیبلشمنٹ یا انصرام یا استقرار، عام طور پر پاکستانی تجزیہ نگاروں میں استعمال
ہونی والی اصطلاح ہے جو پاکستان میں فوجی حاکمیت کو ظاہر کرتی ہے۔ پس پردہ ریاستی
انتظام کے متعلق یہ افراد، جو مکمل طور پر فوج سے تعلق نہیں رکھتے وہ پاکستان کی
سیاست، دفاع اور جوہری پروگرام کے پالیسی فیصلوں کے ذمہ دار سمجھے جاتے ہیں۔ یہ نہ
صرف پاکستان کے جوہری منصوبوں بلکہ دفاعی بجٹ اور پاکستان کی خفیہ ایجنسیوں کو بھی
اپنے مروجہ نظریہ کے مطابق استعمال کرنے کے لیے مشہور ہیں۔ پاکستانی اسٹیبلشمنٹ کی
جامع تعریف سٹیفن پی کوہن نے اپنی کتاب “آئیڈیا آف پاکستان“ میں کی ہے، کوہن کے
مطابق پاکستان کی یہ انصرامی قوت دراصل درمیانی راستے کے نظریہ پر قائم ہے اور اس
کو غیر روایتی سیاسی نظام کے تحت چلایا جاتا ہے جس کا حصہ فوج، سول سروس، عدلیہ کے
کلیدی اراکین اور دوسرے کلیدی اور اہمیت کے حامل سیاسی و غیر سیاسی افراد ہیں۔ کوہن
کے مطابق اس غیر تسلیم شدہ آئینی نظام کا حصہ بننے کے لیے چند مفروضات کا ماننا
ضروری ہے جیسے،

پاکستانی اسٹیبلشمنٹ کے ان کلیدی نکات میں یہ بھی اکثر شامل کیا جاتا ہے کہ
پاکستانی اسٹیبلشمنٹ کو ہر حال میں ریاست کے انتظام، سیاست وغیرہ پر گرفت مضبوط
رکھنی چاہیے۔ اس کے علاوہ پاکستانی اسٹیبلشمنٹ کی انتخابات اور انتظام پر اثر انداز
ہونے کی پالیسی بھی شامل ہے، جس کے تحت پاکستان میں وقت کے ساتھ ساتھ کئی سیاسی
جماعتیں اور اتحاد بنائے اور توڑے بھی جاتے رہے ہیں۔ پاکستان کے سیکولر اور لبرل
خیالات کے حامل گروہ ان تمام اتحادوں اور سیاسی جماعتوں کی تشکیل میں پیش پیش رہتے
ہیں، اس کی ایک مثال متحدہ مجلس عمل ہے جو پاکستان کی مذہبی سیاسی جماعتوں کا اتحاد
تھا جس کی تشکیل اس وقت حکومت کے کرتا دھرتا فوجی حکمران تھے۔ اس سے پہلے جنرل ضیاء
الحق نے بھی اسی طرح سے انصرامی سیاست کے تحت منطقی اتحاد اور پالیسیاں تشکیل دیں۔
جنرل ضیاء الحق نے اس کا استعمال سیاست اور فوجی حکمت عملی میں کیا۔ افغانستان پر
سوویت افواج کے حملے کے بعد، جنرل ضیاء کی نظر میں افغانستان کا شمار پاکستان کی
فوجی اور سیاسی پالیسیوں کا منبع بن گیا۔ ان کے مطابق پاکستان کی بقاء اور استحکام
دراصل اس امر میں ہے کہ پاکستان افغانستان پر مکمل طور پر اثر انداز رہے۔



https://ur.wikipedia.org/wiki/%D8%A7%D8%B1%D8%B3%D8%B7%D9%88

ارسطو یونان کا ممتاز فلسفی، مفکر اور ماہر منطق تھا، جس نے سقراط جیسے استاد کی
صحبت پائی اور سکندر اعظم جیسے شاگرد سے دنیا کو متعارف کروایا۔

384 قبل مسیح میں مقدونیہ کے علاقے استاگرہ میں پیدا ہوا۔ اس کا باپ شاہی دربار میں
طبیب تھا۔ ارسطو نے ابتدائی (طب، حکمت اور حیاتیات کی) تعلیم اپنے والد سے حاصل کی۔
وہ بچپن ہی میں اپنی والدہ کے سائے سے محروم ہوگیا۔ دس برس کا ہوا تو باپ کا بھی
انتقال ہوگیا۔ 18 سال کی عمر میں وہ ایتھنز چلا آیا، جو اس وقت مرکزِ علم و حکمت
تھا۔ یہاں وہ 37 سال کی عمر تک افلاطون کے مکتب سے وابستہ رہا، تاہم وقت کے ساتھ
ساتھ اسے اپنے استاد افلاطون کے خیالات میں تضاد اور طریق تدریس میں کجی نظر آئی
جسے اس نے اپنی تحریروں میں موضوع بنایا ہے۔ 53 سال کی عمر میں ارسطو نے اپنے مدینہ
الحکمت کی بنیاد ڈالی جہاں اس نے نظری و کلاسیکی طریقہ علم کے بجائے عملی اور عقلی
مکتب فکر کو فروغ دیا۔اخیر عمر میں ارسطو کے اسکے شاگرد سکندر اعظم کے ساتھ
اختلافات، اور پھر اسکی موت کے بعد سورشوں نے اسے یونان بدر ہونے پر مجبور کردیا۔
اور یوں ارسطو کا خالکس میں7 مارچ 322 قبل مسیح میں انتقال ہوا۔

فلسفہ کے علاوہ جو چیز ارسطو کو سابق فلاسفہ سے ممتاز کرتی ہے وہ اسکا عملی
طبیعیات، ہیئت اور حیاتیات میں ملکہ تھا۔ وہ پہلا عالم تھا جس نے علمی اصطلاحات وضع
کیں۔ منطق کو باقاعدہ علم کا درجہ دیا۔ اور سیاست و معاشرت کے لئے باضابطہ اصول
ترتیب دیے۔ اسکی قائم کردہ اکیڈمی عرصہ دراز تک مرکز علم و فن رہی۔

ارسطو صرف فلسفی ہی نہ تھا، بلکہ وہ علم طب، علم حیوانات، ریاضی، علم ہيئت،
سیاسیات، مابعدالطبیعیات اور علم اخلاقیات پر قدیم حکما کے مابیں مستند اور صاحب
الرائے عالم مانا جاتا ہے۔ اس کی کتب و تحقیقی رسائل کی تعداد ہزار سے اوپر ہے، جن
میں سے اہم یہ ہیں۔



https://ur.wikipedia.org/wiki/%D8%A7%D8%B0%D8%A7%D9%86

"اذان" اسلام میں نماز کے لئے پکار کو کہتے ہیں۔ دن میں 5 مرتبہ فرض نمازوں کے لئے
موذن یہ فریضہ انجام دیتا ہے۔ نماز سے قبل صف بندی کے لئے دی جانی والی اذان اقامت
کہلاتی ہے۔

شریعت کی اصطلاح میں اذان سے مراد وہ مخصوص کلمات ہیں جن کے ذریعے لوگوں کو اطلاع
دی جاتی ہے کہ نماز کا وقت ہو گیا ہے۔

مدینہ طیبہ میں جب نماز باجماعت ادا کرنے کے لیے مسجد بنائی گئی تو اس ضرورت محسوس
ہوئی کہ لوگوں کو جماعت کا وقت قریب ہونے کی اطلاع دینے کا کوئی خاص طریقہ اختیا
کیا جائے۔ رسو ل اللہ نے جب اس بارے میں صحابہ کرام سے مشاورت کی تو اس سلسلے میں
چار تجاویز سامنے آئیں:

مذکورہ بالا سبھی تجاویز آنحضرت کو غیر مسلم اقوام سے تشبیہ کے باعث پسند نہ آئیں۔
اس مسئلے میں آنحضرت اور صحابہ کرام متفکر تھے کہ اسی رات ایک انصاری صحابی حضرت
عبداللہ بن زید نے خواب میں دیکھا کہ کسی نے انہیں اذان اور اقامت کے کلمات سکھائے
ہیں۔ انھوں نے صبح سویرے آنحضرت کی خدمت میں حاضر ہو کر اپنا خواب بیان کیا تو
آنحضرت نے اسے پسند فرمایا اور اس خواب کو اللہ تعالٰی کی جانب سے سچا خواب قرار
دیا۔ اسی قسم کے خواب بعض دوسرے صحابہ نے بھی بیان کیے اور آنحضرت کو بھی بذریعہ
وحی اللہ تعالٰی نے اذان کی تعلیم دی۔

آنحضرت نے حضرت عبداللہ بن زید سے فرمایا کہ تم حضرت بلال کو اذان کے ان کلمات کی
تلقین کر دو، ان کی آواز بلند ہے اس لیے وہ ہر نماز کے لیے اسی طرح اذان دیا کریں
گے۔ چنانچہ اسی دن سے اذان کا یہ نظام قائم ہے اور اس طرح حضرت بلال رضی اللہ عنہ
اسلام کے پہلے موذن قرار پائے۔

پانچوں فرض نمازوں اور نماز جمعہ کے لیے اذان کہنا سنت موکدہ ہے۔ ان کے علاوہ کسی
اور نماز جیسے نماز عیدین، نماز استسقاء، نماز کسوف اور دیگر نمازوں کے لیے اذان
مشروع نہیں۔

اذان میں ترجیع نہیں۔ ترجیع کے لغوی معنی ہیں لوٹانا، دہرانا۔ یہاں ترجیع سے مراد
شہادت کے دونوں کلمے:

امام شافعی ترجیع کے قائل ہیں اور ان کی دلیل یہ ہے کہ آنحضرت نے حضرت ابو محذورہ
کو ترجیع کا حکم دیا تھا۔ اس کے جواب میں امام طحاوی و ابن جوزی فرماتے ہیں کہ اس
وقت آنحضرت کا مقصود اذان کی تعلیم تھا اور تعلیم میں ایک بات کو بار بار دہرانے کی
نوبت اکثر آتی ہے۔ حضرت ابو محذورہ یہ سمجھے کہ آنحضرت کا یہ حکم دائمی ہے۔ علاوہ
ازیں معجم طبرانی میں ابو محذورہ کی روایت میں ترجیع نہیں ہے پس دونوں روایتیں
متعارض ہونے کی وجہ سے ساقط ہوئیں اور حضرت عبداللہ بن زید اور ابن عمر وغیرہ کی
روایتیں قابلِ حجت رہیں جن میں ترجیع مذکور نہیں ہے۔

اذان کہتے وقت موذن کا باوضو ہونا مستحب ہے۔ اگر بغیر وضو اذان کہہ لی جائے تو جائز
ہے۔

حالت جنابت میں اذان کہنا مکروہ ہے۔ اگرچہ اذان کے لیے مکمل طہارت ضروری نہیں تاہم
جنابت سے پاک ہونا ضروری ہے۔ اگر کوئی شخص حالت جنابت میں اذان کہہ دے تو اعادہ
یعنی اذان کا دوبارہ کہنا افضل ہے۔

نماز کا وقت ہونے سے پہلے اذان کہنا درست نہیں کیونکہ اذان نماز کے وقت کا اعلان
کرنے کے لیے کہی جاتی ہے اور اگر وقت سے پہلے اذان ہو گئی تو لوگ اذان سن کر نماز
پڑھ لیں گے حالانکہ وقت سے پہلے نماز پڑھنا بھی درست نہیں۔ اگر وقت سے پہلے اذان دے
دی جائے تو اس کے وقت پر دوبارہ کہنی چاہیے۔

فائتہ(فوت شدہ) سے مراد وہ نماز جو قضا ہو گئی ہو۔ اگر ایک نماز قضا ہو گئی ہو تو
اس کے لیے اذان کہی جائے گی اور اقامت بھی ہو گی اور اگر ایک سے زائد قضا نمازوں کو
ادا کرنا ہو تو پہلی نماز کے لیے اذان و اقامت دونوں کہی جائیں گی اور دوسری نمازوں
میں اختیار ہو گا کہ اگر چاہیں تو اذان و اقامت دونوں کہیں اور اگر چاہیں تو صرف
اقامت کہہ لیں۔ اس کی وجہ یہ ہے کہ اذان کا مقصد لوگوں کو نماز کے وقت کی اطلاع
دینا ہے اور یہ مقصد پہلی اذان سے حاصل ہو چکا ہے لہذا دوبارہ اذان کی ضرورت نہیں۔

اذان کے بعد کی دعا کو دعائے وسیلہ کہتے ہیں اس دعا سے پہلے درود شریف ضرورپڑھ لینا
چاہیے۔



https://ur.wikipedia.org/wiki/%D8%A7%D8%A8%D9%88_%D8%A7%D9%84%D8%A7%D8%B9%D9%84%DB%8C_%D9%85%D9%88%D8%AF%D9%88%D8%AF%DB%8C

سید ابوالاعلٰی مودودی (پیدائش:1903ء، انتقال:1979ء) مشہور عالم دین اور مفسر قرآن
اور جماعت اسلامی کے بانی تھے۔ بیسوی صدی کے موثر ترین اسلامی مفکرین میں سے ایک
تھے۔ ان کی فکر، سوچ اور ان کی تصانیف نے پوری دنیا کی اسلامی تحاریک کے ارتقاء میں
گہرا اثر ڈالا اور بیسویں صدی کے مجدد اسلام ثابت ہوئے۔

اسلام کی دنیا بھر میں موجودہ پذیرائی سید ابوالاعلی مودودی اور شیخ حسن البناء
(اخوان المسلمون کے بانی) کی فکر کا ہی نتیجہ ہے جنہوں نے عثمانی خلافت کے اختتام
کے بعد نہ صرف اسے زندہ رکھا بلکہ اسے خانقاہوں سے نکال کر عوامی پذیرائی بخشی۔ سید
ابوالاعلی مودودی کا پاکستانی سیاست میں بھی بڑا کردار تھا۔ پاکستانی حکومت نے
انہیں قادیانی فرقہ کو غیر مسلم قرار دینے پر پھانسی کی سزا بھی سنائی جس پر عالمی
دباؤ کے باعث عملدرآمد نہ ہوسکا۔ سید ابوالاعلی مودودی کو ان کی دینی خدمات کی پیش
نظر پہلے شاہ فیصل ایوارڈ سے نوازا گیا۔ آپ کی لکھی ہوئی قرآن مجید کی تفسیر تفہیم
القرآن کے نام سے مشہور ہے اور جدید دور کی نمائندگی کرنے والی اس دور کی بہترین
تفسیروں میں شمار ہوتی ہے۔

سید ابوالاعلٰی مودودی 1903ء بمطابق 1321ھ میں اورنگ آباد دکن میں پیدا ہوئے۔ آپ کے
آباؤ اجداد میں ایک مشہور بزرگ خواجہ قطب الدین مودود چشتی گذرے تھے جو خواجہ معین
الدین چشتی اجمیری کے شیخ الشیوخ تھے۔ سید مودودی کا خاندان انہی خواجہ مودود چشتی
کے نام سے منسوب ہوکر ہی مودودی کہلاتا ہے۔

آپ کا گھرانہ ایک مکمل مذہبی گھرانہ تھا۔ مودودی نے ابتدائیییی دور کے پورے گیارہ
برس اپنے والد کی نگرانی میں رہے اور گھر پر تعلیم حاصل کی۔ بعد ازاں انہیں مدرسہ
فرقانیہ اورنگ آباد کی آٹھویں جماعت میں براہِ راست داخل کیا گیا۔

1914ء میں انہوں نے مولوی کا امتحان دیا اور کامیاب ہوئے۔ اس وقت ان کے والدین
اورنگ آباد سے حیدرآباد منتقل ہو گئے جہاں سید مودودی کو مولوی عالم کی جماعت میں
داخل کرایا گیا۔

اس زمانے میں دارالعلوم کے صدر مولانا حمید الدین فراہی تھے جو مولانا امین احسن
اصلاحی کے بھی استاد تھے۔ تاہم والد کے انتقال کے باعث وہ دارالعلوم میں صرف چھ ماہ
ہی تعلیم حاصل کر سکے۔

کیونکہ سید مودودی لکھنے کی خداداد قابلیت کے حامل تھے اس لیے انہوں نے قلم کے
ذریعے اپنے خیالات کو لوگوں تک پہنچانے اور اسی کو ذریعہ معاش بنانے کا ارادہ کر
لیا۔ چنانچہ ایک صحافی کی حیثیت سے انہوں نے اپنی عملی زندگی کا آغاز کیا اور متعدد
اخبارات میں مدیر کی حیثیت سے کام کیا جن میں اخبار "مدینہ" بجنور (اتر پردیش)،
"تاج" جبل پور اور جمعیت علمائے ہند کا روزنامہ "الجمعیت" دہلی خصوصی طور پر شامل
ہیں۔

1925ء میں جب جمعیت علمائے ہند نے کانگریس کے ساتھ اشتراک کا فیصلہ کیا تو سید
مودودی نے بطور احتجاج اخبار"الجمعیۃ" کی ادارت چھوڑ دی۔

جس زمانے میں سید مودودی"الجمعیۃ" کے مدیر تھے۔ ایک شخص سوامی شردھانند نے شدھی کی
تحریک شروع کی جس کا مقصد یہ تھا کہ مسلمانوں کو ہندو بنالیا جائے۔ چونکہ اس تحریک
کی بنیاد نفرت، دشمنی اور تعصب پر تھی اور اس نے اپنی کتاب میں حضرت محمد صلی اللہ
علیہ و آلہ وسلم کی توہین کی جس پر کسی مسلمان نے غیرت ایمانی میں آکر سوامی
شردھانند کو قتل کردیا۔ اس پر پورے ہندوستان میں ایک شور برپا ہوگیا۔ ہندو دینِ
اسلام پر حملے کرنے لگے اور علانیہ یہ کہا جانے لگا کہ اسلام تلوار اور تشدد کا
مذہب ہے۔

انہی دنوں مولانا محمد علی جوہر نے جامع مسجد دہلی میں تقریر کی جس میں بڑی دردمندی
کے ساتھ انہوں نے اس ضرورت کا اظہار کیا کہ کاش کوئی شخص اسلام کے مسئلہ جہاد کی
پوری وضاحت کرے تاکہ اسلام کے خلاف جو غلط فہمیاں آج پھیلائی جارہی ہیں وہ ختم
ہوجائیں۔ اس پر سید مودودی نے الجہاد فی الاسلام کے نام سے ایک کتاب لکھی۔ اس وقت
سید مودودی کی عمر صرف 24 برس تھی۔

"الجمعیۃ" کی ادارت اور اخبار نویسی چھوڑکر سید مودودی حیدرآباد دکن چلے گئے۔ جہاں
اپنے قیام کے زمانے میں انہوں نے مختلف کتابیں لکھیں، اور 1932ء میں حیدرآباد سے
رسالہ"ترجمان القرآن" جاری کیا۔

1935ء میں آپ نے "پردہ" کے نام سے اسلامی پردے کی حمایت میں ایک کتاب تحریر کی جس
کا مقصد یورپ سے مرعوب ہوکر اسلامی پردے پر کیے جانے والے اعتراضات کا جواب دینا
تھا۔ اس کے علاوہ "تنقیحات" اور"تفہیمات" کے مضامین لکھے جن کے ذریعے انہوں نے
تعلیم یافتہ مسلمانوں میں سے فرنگی تہذیب کی مرعوبیت ختم کردی۔

حالانکہ ان کی تحریروں کو اگر کاٹ چھانٹ کر پیش کرنے کے بجائے مکمل سیاق و سباق کے
ساتھ اور پورے جملے کو پڑھا جائے تو اصل صورتحال واضح ہوکر سامنے آجاتی ہے۔ چونکہ
تحریک پاکستان کی بنیاد دو قومی نظریہ پر تھی۔ اس تصور کو پیش کرنے، اسے نکھارنے
اور فروغ دینے میں سید مودودی کی تحریرات کا حصہ تھا، اسے اس شخص کی زبان سے سنیئے
جو محمد علی جناح اور خان لیاقت علی خان کا دست ِ راست تھا۔۔۔۔۔۔یعنی آل انڈیا مسلم
لیگ کے جائنٹ سیکریٹری، اس کی مجلس ِ عمل Committee Of Action اور مرکزی پارلیمانی
بورڈ کے سیکریٹری ظفر احمد انصاری لکھتے ہیں۔

ڈاکٹر علامہ محمد اقبال سید مودودی کی تحریرات سے بے حد متاثر تھے۔ بقول میاں محمد
شفیع (مدیر ہفت روزہ اقدام)، علامہ موصوف ’’ترجمان القرآن“ کے اُن مضامین کو پڑھوا
کر سنتے تھے۔ اُن (مضامین) ہی سے متاثر ہوکر علامہ اقبال نے مولانا مودودی کو
حیدرآباد دکن چھوڑ کر پنجاب آنے کی دعوت دی اور اسی دعوت پر مولانا 1938ء میں پنجاب
آئے۔ میاں محمد شفیع صاحب اپنے ہفت روزہ اقدام میں لکھتے ہیں کہ

صوبہ سرحد اور سلہٹ کے ریفرنڈم کے موقع پر مولانا مودودی نے پاکستان کے حق میں ووٹ
ڈالنے کا مشورہ دیا اور لوگوں کو اس موقع پر آمادہ کرنے کے لئے کہا

قیام پاکستان کی جدوجہد کے دوان مسلم قومیت پر سید مودودی کے مضامین مسلم لیگ کے
حلقوں میں بڑے پیمانے پر استعمال ہوتے رہے۔ بعد ازاں مسلم لیگ یو پی نے اسلامی نظام
مملکت کا خاکہ تیار کرنے کے لئے علماء کی ایک کمیٹی بنائی تو مولانا مودودی نے اس
کی رکنیت قبول کرتے ہوئے اس کام میں پوری دلچسپی لی۔ اس کا مسودہ کمیٹی سے وابستہ
ایک معاون تحقیق مولانا محمد اسحاق سندیلوی نے Working Paper تیار کیا تھا۔ اس کتاب
کے پیش لفظ میں مولاناعبدالماجد دریا بادی لکھتے ہیں۔

سید مودودی نے ترجمان القرآن کے ذریعے ایک پابندِ اسلام جماعت کے قیام کی تجویز پیش
کی اور اس سلسلے میں ترجمان القرآن میں مضامین بھی شائع کیے۔ جو لوگ اس تجویز سے
اتفاق رکھتے تھے وہ 26 اگست 1941ء کو لاہور میں جمع ہوئے اور "جماعت اسلامی" قائم
کی گئی۔ جس وقت جماعت اسلامی قائم ہوئی تو اس میں پورے ہندوستان میں سے صرف 75 آدمی
شامل ہوئے تھے۔ اس اجتماع میں سید مودودی کو جماعت کا سربراہ منتخب کیاگیا۔

تقسیم ہند کے بعد سید مودودی پاکستان آگئے۔ پاکستان میں قائد اعظم کے انتقال کے
اگلے ہی ماہ یعنی اکتوبر 1948ء میں اسلامی نظام کے نفاذ کے مطالبے پر آپ گرفتار ہو
گئے۔ گرفتاری سے قبل جماعت کے اخبارات "کوثر"، جہان نو اور روزنامہ "تسنیم" بھی بند
کردیے گئے۔

سید مودودی کو اسلامی نظام کا مطالبہ اٹھانے کے جرم میں گرفتار کیا گیا تھا لیکن
الزام یہ دھرا گیا کہ وہ جہادِ کشمیر کے مخالف تھے۔ قرارداد مقاصد کی منظوری سے قبل
اس کا متن بھی مودودی کو ملتان جیل میں دکھایا گیا تھا۔ انہیں 20 ماہ بعد 1950ء میں
رہائی ملی۔

اپنی پہلی قید و بند کے دوران انہوں نے "مسئلہ ملکیت زمین" مرتب کی، "تفہیم القرآن"
کامقدمہ لکھا، حدیث کی کتاب "ابو داؤد" کا انڈکس تیارکیا، کتاب "سود" اور "اسلام
اور جدید معاشی نظریات" مکمل کیں۔

1953ء میں سید مودودی نے "قادیانی مسئلہ" کے نام سے ایک چھوٹی سی کتاب تحریر کی جس
پر انہیں گرفتار کرلیا گیا اور پھرفوجی عدالت کے ذریعے انہیں یہ کتابچہ لکھنے کے
جرم میں سزائے موت کا حکم سنادیا۔ سزائے موت سنانے کے خلاف ملک کے علاوہ عالم اسلام
میں بھی شدید ردعمل ہوا۔ جن میں مصر کی اسلامی جماعت اخوان المسلمون کے رہنما علامہ
حسن الہضیبی، کابل سے علامہ نور المشائخ المجددی، فلسطین کے مفتی اعظم الحاج محمد
الحسینی کے علاوہ الجزائر اور انڈونیشیا کے علماء نے حکومت پاکستان سے رابطہ کرکے
سید مودودی کی سزائے موت کے خاتمے کا مطالبہ کیا جبکہ شام کے دار الحکومت دمشق میں
ان کی سزائے موت کے خلاف مظاہرہ کیا گیا۔

1958ء میں مارشل لا کے نفاذ کی سخت مخالفت کرنے کے بعد اس وقت کے صدر ایوب خان نے
سید مودودی کی کتاب "ضبط ولادت" کو ضبط کرلیا اور ایوبی دور میں ہی فتنۂ انکار حدیث
نے سر اٹھایا اور حکومتی سر پرستی میں ایسا طبقہ سامنے آیا جس کا کہنا تھا کہ اسلام
میں حدیث کی کوئی حیثیت نہیں حتیٰ کہ مغربی پاکستان کی عدالت کے ایک جج نے حدیث کے
بارے میں شک ظاہر کرتے ہوئے اسے سند ماننے سے انکار کر دیا۔ اس موقع پر سید مودودی
نے اسلام میں حدیث کی بنیادی حیثیت کو دلائل سے ثابت کرتے ہوئے دونوں کو اسلامی
قانون کا سرچشمہ قرار دیا۔ انہوں نے فتنہ انکارِ حدیث کے خلاف اپنے رسالے "ترجمان
القرآن" کا "منصب رسالت نمبر" بھی شائع کیا۔

مارشل لا اٹھنے کے بعد اکتوبر 1963ء میں سید مودودی نے جماعت اسلامی کا سالانہ جلسہ
لاہور میں منعقد کرنے کا فیصلہ کیا۔ ایوب خاں کی حکومت نے اس کو روکنے کی پوری پوری
کوشش کی اور منٹو پارک کی بجائے بھاٹی دروازے کے باہر تنگ جگہ میں جلسہ کرنے کی
اجازت دی۔ بعد ازاں لاؤڈ سپیکر استعمال کرنے کی اجازت دینے سے بھی انکار کردیا گیا۔
25 اکتوبر کو جلسہ شروع ہوا۔ سید مودودی نے تقریر شروع ہی کی تھی جلسہ گاہ میں
موجود نامعلوم افراد نے فائرنگ شروع کی جس سے جماعت اسلامی کا ایک کارکن جاں بحق
ہوگیا تاہم مودودی بچ گئے۔

ایوب خاں نے 6 جنوری 1964ء کو جماعت اسلامی کو خلافِ قانون قرار دے دیا۔ سید مودودی
اور جماعت اسلامی کے 65 رہنماؤں کو گرفتار کر کے قید خانوں میں ڈال دیا گیا۔ اس قید
کا دورانیہ 9 ماہ رہا جس کے بعد انہیں عدالیہ عظمیٰ کے فیصلے پر رہا کردیا گیا۔

1967ء میں عید کے چاند کے مسئلے پر شریعت کا مسئلہ بتانے کے جرم میں سید مودودی کو
پھر گرفتار کرلیا اور دو ماہ تک بنوں جیل میں رکھا گیا۔

مشرقی پاکستان کے اشتراکی رہنما مولانا بھاشانی نے یکم جون 1970ء کو پورے ملک میں
اشتراکی انقلاب برپا کرنے کے لیے اعلان کیا تب سید مودودی نے اسلام کی عظمت و شوکت
کا جھنڈا بلند کرنے کے لیے پورے ملک میں "یومِ شوکتِ اسلام" منانے کا اعلان کیا۔
اور 31 مئی 1970ء کو ملک بھر میں بڑے پیمانے پر شوکتِ اسلام مظاہرہ ہوا اور سینکڑوں
جلوس نکالے گئے۔

جب مشرقی پاکستان میں بغاوت ہوئی تو بھارت نے باغیوں کی مدد کے لیے مشرقی پاکستان
پر کھلم کھلا حملہ کردیا۔ اس وقت سید مودودی اور جماعت اسلامی نے ملک بچانے کے لیے
بھارتی فوجوں، ہندوؤں اور سوشلسٹوں کامقابلہ کرنے کے لیے بڑی قربانیاں دیں لیکن ملک
نہ بچ سکا اور بھارتی فوج نے مشرقی پاکستان پر قبضہ کرلیا۔ فوج نے بھارتی افواج کے
سامنے ہتھیار ڈال دیے اور تقریباًً ایک لاکھ پاکستانی فوجی اور شہری بھارت کی قید
میں چلے گئے۔ بالآخر 16 دسمبر 1971ء کو مشرقی پاکستان بنگلہ دیش بن گیا۔

سید مودودی مسلسل خرابی صحت کی بنا پر 4 نومبر 1972ء کو جماعت اسلامی کی امارت سے
علاحدہ ہوگئے۔ وہ 26 اگست 1941ء کو امیر جماعت مقرر ہوئے تھے اور قیدو بند کے وقفہ
کے علاوہ 31 سال 2 ماہ اور8 دن تک جماعت کی امارت پر فائز رہے۔

امارت سے علیحدگی کے بعد انہوں نے تمام تر توجہ تصنیف و تالیف کے کام خصوصاً تفہیم
القرآن کی طباعت اور توسیع اشاعت پر مرکوز کردی۔ چودہویں صدی ہجری میں اس عظیم کتاب
کی تالیف نے اس صدی کو یادگار بنا دیا، اس عظیم علمی خدمت کو مسلمانوں کی تاریخِ
علم و ادب کبھی فراموش نہ کرسکے گی۔ اس کتاب نے لوگوں کی زندگیوں کےرخ بدل دیے، یہ
وہاں تک پہنچی جہاں تک سید مودودی کی دیگر تصانیف نہ پہنچ سکتی تھیں۔اس نے جدید
طبقے کو بھی مسخر کیا اور قدیم طبقے نے بھی اقامت دین کا سبق اس کتاب سے سیکھا ہے۔

1956ء سے 1974ء تک کے عرصے میں آپ نے دنیا کے مختلف حصوں کا سفر کیا۔ اپنے متعدد
دوروں کے دوران انہوں نے قاہرہ، دمشق، عمان، مکہ، مدینہ، جدہ، کویت، رباط، استنبول،
لندن، نیویارک، ٹورنٹو کے علاوہ کئی بین الاقوامی مراکز میں لیکچر دیے۔ انہی سالوں
میں آپ نے 10عالمی کانفرنسوں میں شرکت کی۔ 1959ء اور 1960ء میں قرآن پاک میں مذکور
مقامات کی جغرافیائی کیفیت کا مشاہدہ کرنے کےلیے سعودی عرب، اردن، (بشمول یروشلم)
شام اور مصر کا تفصیلی مطالعاتی دورہ کیا۔ انہیں مدینہ یونیورسٹی کے قیام کے سلسلہ
میں مدعو کیا گیا۔ آپ 1962ء سے اس جامعہ کے قیام تک اس کی اکیڈمک کونسل کے رکن تھے۔
آپ رابطہ عالم اسلامی کی فاؤنڈیشن کمیٹی کے رکن بھی تھے۔ اور اکیڈمی آف ریسرچ آن
اسلامک لا مدینہ کے بھی رکن تھے۔

آپ کی تصانیف کا عربی، انگریزی، فارسی، ترکی، بنگالی، جرمن، فرانسیسی، ہندی،
جاپانی، سواحلی، تامل، تیلگو سمیت 22 زبانوں میں ترجمہ ہوچکا ہے۔ جبکہ مدینہ
یونیورسٹی، ریاض، سوڈان، مصر اور دیگر کئی ممالک میں سید مودودی کی کتابیں نصاب
تعلیم کا حصہ ہیں۔

1979ء میں سید مودودی کے گردے اور قلب میں تکلیف ہوئی جس کے علاج کے لیے آپ
ریاستہائے متحدہ امریکا گئے جہاں ان کے صاحبزادے بطور معالج برسر روزگار تھے۔

آپ کے چند آپریشن بھی ہوئےمگر 22 ستمبر 1979ء کو 76 برس کی عمر آپ کا انتقال ہو
گیا۔ آپ کاپہلا جنازہ بفیلو، ریاست نیویارک میں پڑھا گیا اور پھرآپ کا جسدِ خاکی
پاکستان لایا گیا اور لاہور کے قذافی اسٹیڈیم میں آپ کا جنازہ قطر یونیورسٹی کے
وائس چانسلر، سابق صدر اخوان المسلمون شام علامہ یوسف القرضاوی نے پڑھایا۔



https://ur.wikipedia.org/wiki/%DA%A9%DB%92_%D9%B9%D9%88

کے ٹو دنیا کی دوسری بلند ترین چوٹی ہے۔ یہ سلسلہ کوہ قراقرم، پاکستان میں واقع ہے۔
اس کی بلندی 8611 میٹر/28251 فٹ ہے۔ اسے پہلی بار 31 جولائی 1954ء کو دو اطالوی کوہ
پیماؤں لیساڈلی اور کمپانونی نے سر کیا۔

1856ء میں اس پہاڑ کا پہلی بار گڈون آسٹن نے سروے کیا۔ تھامس ماؤنٹ گمری بھی اس کے
ساتھ تھا۔ اس نے اس کا نام کے ٹو رکھا کیونکہ سلسلہ کوہ قراقرم میں یہ چوٹی دوسرے
نمبر پر تھی۔گوڈون آسٹن کے نام سے منسوب کیا جاتا ہے۔

کے ٹو پر چڑھنے کی پہلی مہم 1902ء میں ہوئی جو ناکامی پر ختم ہوئی۔ اسکے بعد 1909ء،
1934ء، 1938ء، 1939ء اور 1953ء والی کوششیں بھی ناکام ہوئیں۔ 31 جولائی، 1954ء کی
اطالوی مہم بالاخر کامیاب ہوئی۔ لیساڈلی اور کمپانونی کے ٹو پر چڑھنے میں کامیاب
ہوۓ۔ 23 سال بعد اگست 1977 میں ایک جاپانی کوہ پیما اچیرو یوشیزاوا اس پر چڑھنے میں
کامیاب ہوا۔ اسکے ساتھ اشرف امان پہلا پاکستانی تھا جو اس پہ چڑھا۔ 1978ء میں ایک
امریکی ٹیم اس پر چڑھنے میں کامیاب ہوئی۔

کے ٹو کو ماؤنٹ ایورسٹ کے مقابلے میں زیادہ مشکل اور خطرناک سمجھا جاتا ہے۔ کے ٹو
پر 246 افراد چڑھ چکے ہیں جبکہ ماؤنٹ ایورسٹ پر 2238۔



https://ur.wikipedia.org/wiki/%DA%A9%DB%8C%D8%B1%DB%8C_%D9%86%DB%8C%D8%B4%D9%86

مادام کیری امیلی مور نیشن (Carrie Amelia Moore Nation) اٹھارہویں صدی کے اواخر
اور انیسویں صدی کے اوائل کی مشہور خاتون ہے۔اس کے دور میں امریکہ میں شراب کی
تجارت عروج پر تھی اور اس شرابیت میں شرابور قوم کے اکثر مرد اپنے بیوی بچوں سے ہی
نہیں بلکہ اپنی جان سے بھی غافل تھے اور ہر سال لاتعداد لوگ موت کے منہ میں صرف اور
صرف اس ام الخبا ُ ث کے استعمال کی وجہ سے چلے جاتے تھے ان حالات میں چھ فٹ طویل
قامت کی حامل ایک سو پچہتر پونڈ وزنی کیری نیشن نے شراب پرستوں کے خلاف جنگ کا
اعلان کر دیا جس کی پاداش میں انہیں تیس بار جیل یاترا کرنا پڑی ہ۔اتھ میں کلہاڑی
سنبھالے شراب خانوں کو تہس نہس کر دینے والی خاتون کہ اس جہاد کو "Hatchetations"
کا نام دیا گیا مادام کیری نیشن کو اپنے اس جہاد کی وجہ سے صرف ملک گیر ہی نہیں
بلکہ عالمی شہرت حاصل ہوئی.



https://ur.wikipedia.org/wiki/%DA%A9%DB%8C%D8%B1%DB%8C%D8%A8%DB%8C%D9%86

بحیرہ کیریبین اس سے ملحقہ جزائر اور ساحلوں کا علاقہ کیریبین (caribbean) کہلاتا
ہے۔ یہ علاقہ شمالی امریکا کے جنوب مشرق، وسطی امریکہ کے مشرق اور جنوبی امریکا کے
شمال اور مغرب میں واقع ہے۔

کیریبین پرت کے اوپر واقع یہ علاقہ 7 ہزار سے زائد جزائر پر مشتمل ہے۔ یہ علاقہ غرب
الہند بھی کہلاتا ہے جو 28 آزاد و محکوم علاقوں کا مجموعہ ہے۔

اس علاقے کا نام کیریبین 15 ویں صدی کے اواخر میں یورپیوں کی آمد کے موقع پر یہاں
کے ایک گروہ کیرب سے موسوم ہے۔ جبکہ دوسرا نام یعنی غرب الہند کرسٹوفر کولمبس کے اس
نظریے کے باعث وجود میں آیا کہ وہ اس علاقے کو مرتے دم تک ہندوستان ہی سمجھتا رہا۔
دوسری جانب علاقے کے لیے استعمال ہونے والی ہسپانوی اصطلاح انٹیلاس کا مطلب نو
دریافت شدہ علاقے ہے۔

یہ علاقہ اپنے خوبصورت ساحلوں اور تفریحی مقامات کے باعث دنیا بھر کے سیاحوں میں
معروف ہے اس لیے سیاحت یہاں کی اہم ترین صنعتوں میں سے ایک ہے۔ بر صغیر میں اس کی
شہرت کی سب سے بڑی وجہ کرکٹ کا کھیل ہے جس میں ویسٹ انڈیز دو مرتبہ عالمی اعزاز
حاصل کر چکا ہے۔ 2007ء میں کرکٹ کا عالمی کپ بھی کیریبین جزائر پر ہی کھیلا گیا جس
میں آسٹریلیا نے مسلسل تیسری مرتبہ فتح حاصل کی۔



https://ur.wikipedia.org/wiki/%DA%A9%D9%88%D8%B3%D9%88%D9%88%DB%81

کوسووہ (انگریزی: Kosovo) (البانوی: Kosova یا Kosovë) (سربین: Косово и Метохија)
اقوام متحدہ کے زیر انتظام جنوبی سربیا کا علاقہ ہے، اور اس کو یورپ کے نیم خود
مختار علاقوں میں شامل کیا جاتا ہے۔ اردو کی تاریخی کتب میں اس کا نام قوصوہ اور
قوصووہ بھی ملتا ہے عملی طور پر علاقہ پر سربیا کی حکومت نہ ہونے کے برابر ہے اور
اسے اقوام متحدہ کا متعین مشن مقامی نمائندوں کی مدد سے چلاتا ہے۔ اسکے ساتھ ساتھ
دفاعی معاملات نیٹو کی زیر نگرانی کوسووہ فورسز (KFOR) کی ذمہ داری ہیں۔

علاقہ کی سرحدیں مونٹینیگرو، البانیہ اور مقدونیہ سے ملتی ہیں۔ آبادی بیس لاکھ سے
کچھ زائد ہے، جن میں زیادہ تر البانوی نزاد ہیں۔ انکے علاوہ دیگر قابل ذکر
آبادکاروں میں سرب، ترک، بوسینیائی اور رومانیہ کے لوگ شامل ہیں۔ پریسٹینہ
(Pristina) سب سے بڑا شہر اور صدرمقام ہے۔

علاقہ لمبے عرصہ سے سربیا کی حکومت اور اکثریتی البانوی آبادی کے درمیان سیاسی اور
علاقائی تنازعہ کی وجہ ہے، اور مسئلہ کے حل کے لیے 2006ء سے بین الاقوامی مذاکرات
جاری ہیں۔



https://ur.wikipedia.org/wiki/%DA%A9%D8%AA%D8%A7

کتا بھیڑیئے کی نسل سے تعلق رکھنے والا پالتو جانور ہے۔ پالتو کتا انسان کا سب سے
قدیم ساتھی ہے۔ کتا اس کی نسل کے نر کو کہتے ہیں جبکہ مادہ کو کتیا کہا جاتا ہے۔

کتا پالتو بننے کے فوراً بعد ہی دنیا بھر کی ثقافتوں کا اہم جز بن گیا ہے۔ ابتدائی
تہذیبوں میں اسے انتہائی اہم مقام حاصل تھا۔ بیرنگ سٹریٹ کے راستے نقل مکانی کتوں
کے بغیر ممکن نہیں مانی جاتی۔ اس کے علاوہ کتے انسانوں کے لئے بے شمار خدمات سر
انجام دیتے ہیں جن میں شکار ، گلہ بانی ، حفاظت ، پولیس اور فوج کی معاونت، بطور
ساتھی اور حال ہی میں معذور افراد کے لئے خصوصی معاون وغیرہ شامل ہیں۔ انہی فوائد
کی بدولت اسے انسان کا سب سے بہترین دوست گردانا جاتا ہے۔ دنیا بھر میں چالیس کروڑ
سے زیادہ کتے موجود ہیں۔



https://ur.wikipedia.org/wiki/%D9%BE%DB%8C%D8%BA%D9%85%D8%A8%D8%B1_%D8%A7%D8%B3%D9%84%D8%A7%D9%85_%DA%A9%DB%8C_%D8%AC%D8%A7%D9%86%D8%B4%DB%8C%D9%86%DB%8C

محمد صلی اللہ علیہ و آلہ وسلم کی وفات پر جانشین یا نائب کی مقرری واقعی کوئی
مسئلہ تھا یا ایسا محض بنا کر پیش کیا گیا؟ اس بات کا جواب اس مضمون میں تلاش کرنے
کی کوشش کی جائے گی لیکن اس سے قبل ان واقعات کا مکمل ادراک ضروری محسوس ہوتا ہے کہ
جو محمد صلی اللہ علیہ و آلہ وسلم کی رحلت پر رونما ہوئے۔ ہمارے پاس ان واقعات کا
ترتیب زمانی تسلسل دو ذرائع سے آتا ہے ؛ اول ، مذہبی کتب اور دوم ، تاریخی کتب ؛
پھر تاریخی کتب کو بھی دو اقسام میں رکھا جاسکتا ہے اول، مسلم مورخین کی کتب اور
دوم غیرمسلم مورخین کی کتب۔ متعدد مسلم اور غیرمسلم مورخین کے مطابق مسلمانوں میں
تفرقہ سازی کی ابتداء پیغمبر اسلام کی جانشینی پر شروع ہوئی



https://ur.wikipedia.org/wiki/%D9%BE%D9%86%D8%AC%D8%A7%D8%A8_%D9%85%D8%B3%D9%84%D8%AD_%D8%A8%D8%BA%D8%A7%D9%88%D8%AA

بھارتی پنجاب میں سکھوں کی مسلح تحریک سنہ 70 کی دہائی میں شروع ہوئی جب کچھ سکھوں
نے بشمول تحریک خالصتان مسلح بغاوت کا راستہ اختیار کیا۔ گو کہ اس تحریک کی وجوہات
پیچیدہ ہیں تاہم 1947ء سے بھارت کی زیر اقتدار جماعت انڈین نیشنل کانگریس کا خطہ
پنجاب، سکھ مت اور پنجابی زبان کے تئیں غلط رویہ اس مسلح تحریک کا بنیادی سبب بنا۔
پنجاب کے ایسے اسکولیں جو پنجابی بچوں کو ہندی زبان پڑھاتے ہیں، سکھ رہنماؤں اور
بچوں کے والدین کی نگاہ میں مشکوک قرار پائے۔

اس ضمن میں پنجاب میں پنجابی صوبہ نامی عوامی تحریک چلائی گئی جس کا مقصد ہندی زبان
کو ہٹا کر اس کی جگہ پنجابی زبان کو صوبہ پنجاب کی دفتری زبان قرار دینا تھا۔ 14
اپریل 1955ء میں حکومت نے اس پر پابندی عائد کی۔65 اس دوران میں سکھوں کو کڑی
آزمائشوں سے گزرنا پڑا، ان کے پرامن مظاہروں اور بے گناہ زائرین پر لاٹھیاں برسائی
گئیں، حوالہ زندان کیا گیا اور ان کی بہت سی عبادت گاہوں پر حملے بھی کیے گئے۔ پاک
بھارت جنگ 1965ء کے بعد سنہ 1966ء پنجابی زبان کو پنجاب کی دفتری زبان قرار دیا
گیا، نیز اس وقت پنجاب کو تقسیم کر کے پماچل پردیش، ہریانہ اور پنجاب تین علاحدہ
صوبے بنا دیے گئے۔

لیکن اس سے مسائل حل نہیں ہو سکے اور سکھوں نے آنندپور صاحب سفارش پیش کی۔ جس میں
بہت سے مذہبی اور سیاسی مسائل اور مشکلات کا ذکر کیا گیا، ان میں ایک سفارش یہ تھی
کہ بھارت کے تمام صوبوں میں سکھ مت کو بطور مذہب قبول کیا جائے۔ لیکن مرکزی حکومت
نے اس سفارش کو نامنظور کر دیا۔ نتیجتاً سکھوں کے ایک مذہبی رہنما جرنیل سنگھ
بنڈراںوالے سنہ 1982ء میں اکالی دل میں شامل ہوئے دھرم یدھ مورچے کا اعلان کیا، یہ
ایک پرامن مورچا تھا جو آنندپور صاحب سفارش کو منظور کرانے کے لیے نکالا گیا۔ اس
میں ہزاروں لوگ شامل ہوئے، کانگریس حکومت نے بزور اس مارچ کو روکنے کی کوشش کی اور
حفاظتی دستوں نے ڈھائی مہینے میں تیس ہزار سے زائدافراد کو گرفتار کیا، جب کہ
سینکڑوں افراد پولیس کی گولیوں کا نشانہ بن گئے۔اس وقت بنڈراں والا نے کہا کہ اگر
حکومت یوں ہی مسئلہ حل کرنا چاہتی ہے تو حالات مسلح تحریک تک ہی جائیں گے۔حوالہ
درکار؟

6 جون 1984ء کو آپریشن بلیو سٹار کے وقت گولڈن ٹمپل امرتسر میں جو سکھوں کا ایک
مقدس مقام ہے، بنڈراں والا کو ماردیا گیا۔ اور 31 اکتوبر 1984ء کو اندرا گاندھی کو
ان کے سکھ محافظ ستونت سنگھ اور بینت سنگھ (قاتل) بینت سنگھ نے قتل کر دیا۔ ان دو
حادثوں نے سکھ اور سکھ مخالف تشدد کو پھیلانے میں زبردست کردار ادا کیا، تشدد کی یہ
فضا 1990ء کی دہائے کے آغاز تک برقرار رہی۔



https://ur.wikipedia.org/wiki/%D9%88%D8%A7%D8%B1%D8%B3%D8%A7_%D9%85%D8%B9%D8%A7%DB%81%D8%AF%DB%81

وارسا معاہدہ (انگریزی: Warsaw Pact) وسطی و مشرقی یورپ کی اشتراکی ریاستوں کے
درمیان طے پانے والا ایک معاہدہ تھا۔ یہ باہمی اقتصادی تعاون کی انجمن (CoMEcon) کا
عسکری ہم منصب تھا۔ وارسا معاہدے پر دستخط 14 مئی 1955ء کو پولینڈ کے دارالحکومت
وارسا میں کیے گئے۔ معاہدے کے تحت اگر کسی بھی معاہد ملک کو جارحیت کا سامنا کرنا
پڑے تو دیگر ممالک اس کا دفاع کریں گے۔ یہ معاہدہ 1955ء میں مغربی جرمنی کی شمالی
اوقیانوسی معاہدے کی تنظیم (NATO) میں شمولیت کے باعث سوویت اتحاد نے کرایا۔ وارسا
معاہدہ دراصل نیٹو کا اشتراکی مقابل تھا۔

وارسا معاہدہ 1991ء میں بیشتر اشتراکی حکومتوں اور سوویت اتحاد کے ٹوٹنے کے بعد
تحلیل ہو گیا، جس کا باقاعدہ اعلان یکم جولائی 1991ء کو پراگ میں ایک اجلاس کے
دوران کیا گیا۔ 12 مارچ 1999ء کو وارسا معاہدے کی سابق رکن ریاستوں ہنگری، پولینڈ
اور چیک جمہوریہ نے نیٹو میں شمولیت اختیار کر لی۔ بلغاریہ، اسٹونیا، لتھووینیا،
رومانیہ اور سلوواکیہ مارچ 2004ء میں نیٹو کا حصہ بنے جبکہ البانیہ یکم اپریل 2009ء
کو شامل ہوا۔



https://ur.wikipedia.org/wiki/%D9%86%D8%B8%D8%A7%D9%85_%D8%A7%D9%84%D8%AF%DB%8C%D9%86_%D8%A7%D9%88%D9%84%DB%8C%D8%A7%D8%A1

آپ کے جدِ امجد سید علی بخاری اور نانا خواجہ عرب بخارا سے ہجرت کرکے بدایوں پہنچے۔

ابھی بمشکل پانچ برس کے ہوئے کہ والد کا انتقال ہو گیا لیکن آپ کی نیک دل، پاک سیرت
اور بلند ہمت والدہ حضرت بی بی زلیخا نے سوت کات کات کر اپنے یتیم بچے کی عمدہ
پرورش کی۔ آپ نے قرآن کریم کا ایک پارہ مقری بدایونی سے پڑھا اس کے بعد مولانا
علاؤالدین اصولی سے مختصر القدوری پڑھی۔ مشارق الانوار کی سند مولانا کمال الدین سے
حاصل کی۔ اس کے بعد دہلی آکر خواجہ نجیب الدین متوکل سے صحبت رہی۔ یہیں شمس الدین
خوازمی سے تحصیل علم کی۔

ظاہری علوم کے حصول کے بعد آپ نے بیس سال کی عمر میں اجودھن موجودہ پاکپتن حضرت
بابا فرید الدین گنج شکر کی بارگاہ میں حاضر ہوئے۔آپ کو دیکھ کر حضرت بابا فرید
الدین گنج شکر نے یہ شعر پڑھا:

پیر و مرشد سے بیعت ہو کر 6 پارے اور عوارف کے 6 باب تمہید ابو شکور سلمی اور بعض
دوسری کتابیں پڑھیں اور باطنی علوم کے حصول کے بعد خلافت حاصل کی۔ پیر و مرشد کے
حکم پر ہی دہلی آکر محلہ غیاث پورہ میں مستقل سکونت اختیار کی۔ سلوک و معرفت کی
تمام منزلیں حاصل کرنے کے باوجود آپ نے تیس سال تک نہایت ہی سخت مجاہدہ کیا۔ ایک دن
شیخ عبدالرحیم نے عرض کی: حضور آپ سحری میں کچھ نہیں کھاتے، افطاری کے وقت بھی کچھ
نہیں کھاتے۔ ضعف و نقاہت سے کیا حال ہو گیا ہے۔ یہ سن کر آپ کر گریہ طاری ہو گیا۔
فرمایا: اے عبدالرحیم کتنے فقیر محتاج مسجدوں درسگاہوں اور چبوتروں پر بھوکے پڑے
ہوتے ہیں، اس حالت میں میرے حلق سے نوالہ کیسے اتر سکتا ہے۔

اللہ تعالٰی نے آپ کو کمال جذب و فیض عطا فرمایا۔ اہلِ دہلی کو آپ کی بزرگی کا علم
ہوا تو آپ کی زیارت اور فیض و برکت کے حصول کی خاطر گروہ در گروہ آنے لگے اور ان کی
تعداد میں روز افزوں اضافہ ہونے لگا۔ وقت کے بادشاہ اور امراء بھی آپ سے عقیدت کا
اظہار کرتے لیکن آپ ان کی طرف التفات نہ فرماتے۔ سلطان غیاث الدین بلبن کا پوتا معز
الدین کیقباد کو آپ سے اس قدر گہرا تعلق تھا کہ اس نے آپ کی خانقاہ کے قریب موضع
کھیلوکری میں اپنا قصر تعمیر کروایا اور وہیں سکونت اختیار کی۔ خواجہ نظام الدین
بھی اپنی خانقاہ سے سلطان کی نو تعمیر جامعہ مسجد میں نماز جمعہ پڑھنے جاتے لیکن آپ
سلطان سے ملاقات کے لیے کبھی نہ گئے۔

آپ کے لنگر خانہ میں ہزاروں من کھانا پکتا اور ہزاورں کی تعداد میں فقراء اور
مساکین اس خانقاہ سے کھانا کھاتے۔وصال سے قبل آپ علیل ہوئے تو آپ نے وصیت کی گھر
اور خانقاہ کے اندر جس قدر اثاثہ ہے سارے کا سارا مساکین اور غرباء میں تقسیم کر
دیا جائے۔ آپ کے حکم پر خواجہ محمد اقبال داروغہ لنگر نے ہزارہا من غلہ بانٹ دیا
اور ایک دانہ بھی نہ چھوڑا۔

ایک دن آپ نے محفل میں فرمایا کہ جتنا غم و اندوہ مجھے ہے اتنا اس دنیا میں اور کسی
کو نہ ہو گا کیونکہ اتنے لوگ آتے ہیں اور صبح سے شام تک اپنے دکھ درد سناتے ہیں وہ
سب میرے دل میں بیٹھ جاتے ہیں پھر فرمایا عجب دل ہو گا جو اپنے مسلمان بھائی کا دکھ
سنے اور اس پر اثر نہ ہو۔ ایک مرتبہ غیاث پورہ میں آگ لگی، گرمی کا موسم تھا۔ آپ
چلچلاتی دھوپ میں اپنے مکان کی چھت پر کھڑے یہ منظر اس وقت تک دیکھتے رہے کہ جب تک
آگ ٹھنڈی نہ ہو گئی پھر خواجہ محمد اقبال کو فرمایا کہ جاؤ ہر متاثرہ گھر والے کو
دو تنکے، دو دو روٹیاں اور ٹھنڈے پانی کی ایک ایک صراحی پہنچا کر آؤ کیونکہ آبادی
کے لوگ اس حالت میں بہت پریشان ہوں گے۔ جب خواجہ محمد اقبال وہاں پہنچے تو لوگ خوشی
سے آبدیدہ ہو گئے۔ ایک تنکہ کی قیمت اس وقت اتنی تھی کہ کئی چھپر ڈلوائے جا سکتے
تھے۔

خواجہ نظام الدین اولیاء نے 18 ربیع الثانی بروز بدھ 725ھ کو طلوعِ آفتاب کے وقت
وصال فرمایا۔ مزار سے متصل مسجد کی دیوار پر تاریخ وفات کندہ ہے۔



https://ur.wikipedia.org/wiki/%D9%85%D8%B4%D8%B1%D9%82_%D9%88%D8%B3%D8%B7%DB%8C

مشرق وسطیٰ افریقہ۔یوریشیا کا ایک تاریخی و ثقافتی خطہ ہے جس کی کوئی واضح تعریف
نہیں ہے۔ اس خطے میں جنوب مغربی ایشیا اور شمالی افریقہ کے ممالک شامل ہیں۔

مغربی دنیا میں مشرق وسطی کو عام طور پر عرب اکثریتی ممالک سمجھا جاتا ہے حالانکہ
یہ علاقے کی تمام ریاستوں کی تعریف پر پورا نہیں اترتا۔ علاقے کی نسلی برادریوں میں
افریقی، عرب، آرمینیائی، آذری، بربر، یونانی، یہودی، کرد، فارسی، تاجک، ترک اور
ترکمان شامل ہیں۔ خطے کی سب سے زیادہ بولی جانے والی زبان بلاشبہ عربی ہے جبکہ دیگر
زبانوں میں آرمینیائی، آذری، بربر زبانیں، عبرانی، کرد، فارسی، ترک، یونانی اور
اردو شامل ہیں۔

مشرق وسطی کی مغرب میں کی گئی تعریف کے مطابق جنوب مغربی ایشیا اور ایران سے مصر تک
کا علاقہ مشرق وسطیٰ ہے۔ مصر مشرق وسطی کا حصہ سمجھا جاتا ہے حالانکہ وہ جغرافیائی
طور پر شمالی افریقہ میں ہے۔

مقدرہ بین الاقوامی فضائی سفر (IATA) کی تیار کردہ مشرق وسطی کی تعریف کے تحت
بحرین، مصر، ایران، عراق، اسرائیل، اردن، کویت، لبنان، فلسطین، اومان، قطر، سعودی
عرب، سوڈان، شام، متحدہ عرب امارات اور یمن مشرق وسطی کا حصہ ہیں۔

مشرق وسطی اور اس سے منسلک اسلامی ممالک کے لئے عظیم مشرق وسطی کی سیاسی اصطلاح
استعمال کی گئی ہے جس میں روایتی مشرق وسطی کے علاوہ ترکی، اسرائیل، افغانستان اور
پاکستان بھی شامل ہیں۔

یہ اصطلاح 2004ء میں جی 8 کے اجلاس میں امریکہ کے صدر جارج ڈبلیو بش نے استعمال کی
تھی۔



https://ur.wikipedia.org/wiki/%D9%85%D8%A7%D8%B3%DA%A9%D9%88

ماسکو (روسی: Москва، انگریزی: Moscow) روس کا دارالحکومت اور سیاسی، اقتصادی،
تجارتی، تعلیمی اور آمدورفت کا مرکز ہے ۔ یہ براعظم یورپ کا سب سے بڑا شہر بھی ہے۔

شہر روس کے یورپی علاقے میں وسطی وفاقی ضلع میں دریائے ماسکو کے کنارے واقع ہے۔
تاریخی طور پر یہ سوویت اتحاد اور زار کے عہد میں بھی روس کا دارالحکومت رہا ہے۔
یہاں واقع روسی صدر کی رہائش گاہ ماسکو کریملن کو عالمی ثقافتی ورثء قرار دیا گیا
ہے۔ علاوہ ازیں روسی پارلیمان (دوما اور وفاقی مجلس) اور حکومت روس کے دیگر دفاتر
بھی اسی شہر میں ہیں۔

ماسکو 2222اپنے طرز تعمیر اور فنون لطیفہ کے حوالے سے دنیا بھر میں معروف ہے ۔
ماسکو کا سینٹ بازل گرجا اور مسیح نجات دہندہ کا گرجا بھی دنیا بھر میں جانا جاتا
ہے ۔ ماسکو اب بھی ایک بڑا اقتصادی مرکز ہے اور کئی ارب پتی افراد کا مسکن اور
غیرملکی افراد کے لئے مہنگے ترین شہروں میں سے ایک شمار کیا جاتا ہے ۔ یہ کئی
سائنسی و تعلیمی اداروں کے ساتھ ساتھ کھیلوں کے عظیم میدانوں کا بھی شہر ہے ۔ ماسکو
پیچیدہ ترین آمدورفت کے نظام کا حامل ہے جس میں دنیا کا مصروف ترین میٹرو نظام بھی
شامل ہے جو اپنی تعمیرات کے باعث دنیا بھر میں مشہور ہے ۔ ماسکو 1980ء کے گرمائی
اولمپک کھیلوں کی میزبانی کرچکا ہے۔

ماسکو اہم اقتصادی مرکز ہے اور دنیا کے ارب پتی افراد میں سے کئی یہاں مقیم ہیں۔
2008ء میں شہر کو مسلسل تیسرے سال غیر ملکی ملازمین کے لیے دنیا کا مہنگا ترین شہر
قرار دیا گیا تھا۔ تاہم 2009ء میں اسے ٹوکیو اور اوساکا کے بعد تیسرے درجے پر رکھا
گیا۔

تاریخ کے صفحات میں ماسکو کا پہلا ذکر 1147ء میں ملتا ہے جب کیف کے شہزادے یوری
دولگورفکی کی جانب سے نوگورود جمہوریہ کے شہزادے کو طلب کیا گیا۔ 9 سال بعد 1156ء
میں یوری دولگورفکی نے شہر کے گرد لکڑی کی فصیل قائم کرنے کا حکم دیا جو بعد ازاں
کئی مرتبہ تعمیر ہوئی۔ 1237ء اور 1238ء میں منگولوں نے شہر کو تباہ کرڈالا اور اسے
نذر آتش کرنے کے بعد شہریوں کو قتل کردیا۔ ماسکو حالات سے نبرد آزما ہونے کے بعد
1327ء میں ایک مرتبہ پھر ابھرا اور آزاد سلطنت کا دارالحکومت قرار پایا۔ بعد ازاں
ماسکو کئی سال تک ایک مستحکم اور کامیاب ریاست کی حیثیت سے ترقی پاتا رہا اور روس
بھر سے ہزاروں مہاجرین یہاں آکر آباد ہوئے ۔

1380ء میں شہزادہ دمتری دونسکوئے نے ایک متحدہ روسی فوج کی قیادت کرتے ہوئے جنگ
کولیکوف میں منگولوں کے خلاف اہم ترین فتح حاصل کی۔ اس کے بعد ماسکو نے روس کے
منگولوں کے قبضے سے آزاد کرنے کے لئے اہم ترین اور قائدانہ کردار ادا کیا۔ 1480ء
میں ایوان سوم نے روس کو تاتاریوں کے قبضے سے نکال لیا اور ماسکو ملک میں طاقت کا
مرکز بن گیا۔ اس کے دور کے خاتمے تک ماسکو روسی سلطنت کا دارالحکومت بن گیا۔

17 ویں صدی میں کئی اہم واقعات پیش آئے جن میں 1612ء میں پولینڈ کے دراندازوں سے
ماسکو کی آزادی، 1648ء میں نمک فسادات، 1662ء میں تانبہ فسادات اور 1682ء کی ماسکو
بغاوت شامل ہیں۔ 1703ء میں پیٹر اعظم کی جانب سے بحیرہ بالٹک کے کنارے سینٹ
پیٹرزبرگ نامی شہر کے قیام کے بعد 1712ء میں ماسکو کی دارالحکومت کی حیثیت ختم
ہوگئی اور دارالحکومت سینٹ پیٹرزبرگ منتقل کردیا۔ 1812ء میں نپولین کی آمد پر ماسکو
کے باشندوں نے شہر کو نذرآتش کردیا اور شہر چھوڑ گئے اور جب 14 ستمبر کو نپولین کی
افواج پہنچیں تو وہ بھوک، سردی اور رسد کی فراہمی میں مسائل سے دوچار تھیں اور جلد
واپسی پر مجبور ہوگئیں۔ جنوری 1905ء میں شہر کے گورنر یا میئر کا نظام رائج کیا گیا
اور الیگزیندر ایدریانوف شہر کے پہلے میئر قرار پائے ۔ 1917ء میں انقلاب روس کی
کامیابی کے بعد 12 مارچ 1918ء کو روس کی وفاقی سوویت اشتراکی جمہوریہ اور 5 سال بعد
سوویت اتحاد کا دارالحکومت قرار پایا۔

دوسری جنگ عظیم کے دوران سوویت ریاست کی دفاعی کمیٹی اور افواج کے جنرل اسٹاف ماسکو
میں قائم تھے ۔ 1941ء میں ماسکو کے باشندوں سے قومی رضاکاروں کے 16 ڈویژن (ایک لاکھ
60ہزار افراد سے زائد)،25 بٹالین (ایک لاکھ 85 ہزار سے زائد) اور 4 انجینئرنگ رجمنٹ
تشکیل دی گئیں۔ نومبر 1941ء میں شہر کے نواح میں جرمن افواج کی پیش قدمی کا روک
کردیا گیا اور بعد ازاں جنگ ماسکو میں اس کا مکمل خاتمہ ہوگیا۔ جنگ کے دوران شہر کو
شدید نقصان پہنچا اور اس کی صنعتیں شدید متاثر ہوئیں۔ تاہم محاصرے اور بمباری کے
باوجود شہر کے زیر زمین میٹرو نظام کی تعمیر جاری رہی جس کا آغاز 1930ء کے اوائل
میں ہوا تھا۔ میٹرو نظام کی چند لائنیں جنگ کے آخری ایام میں کھولی گئیں۔ یکم مئی
1944ء کو تمغا دفاع ماسکو اور 1947ء میں ماسکو کی 800 ویں سالگرہ کی یاد میں ایک
اور تمغا متعارف کرایا گیا۔ 8 مئی 1965ء کو دوسری جنگ عظیم کی فتح کی 20 ویں سالگرہ
کے موقع پر سوویت یونین کے 12 شہروں کو ”بلاد قہرمان“ (Hero Cities) قرار دیا گیا
جن میں ماسکو بھی شامل تھا۔ 1980ء میں شہر نے گرمائی اولمپک کھیلوں کی میزبانی کی
تاہم افغانستان میں روسی جارحیت کے خلاف دنیا کے کئی ممالک نے ان کھیلوں میں حصہ نہ
لیا۔ (ملاحظہ کیجیے: اولمپک مقاطعے)

1991ء میں ماسکو میخائل گورباچوف کی اصلاحات کے مخالف حکومتی اراکین کی بغاوت کی
کوششوں کا بھی مرکز رہا۔ سقوط سوویت اتحاد کے بعد بھی ماسکو بدستور دارالحکومت رہا۔
اس کے بعد ماسکو میں معیشت مغربی طرز پر ترتیب دی گئی۔

طویل عرصے تک شہر کے منظر میں آرتھوڈوکس چرچ غالب نظر رہا تاہم سوویت دور میں شہر
کا حلیہ تیزی سے تبدیل ہوا جس میں اہم ترین کردار جوزف استالن کا تھا جس نے شہر کو
جدید بنانے کے لئے بڑے پیمانے پر اقدامات کئے ۔ ان کے دور صدارت میں شہر میں وسیع
سڑکیں تعمیر کی گئیں جن میں سے چند 10 قطاروں تک وسیع تھیں تاہم اس جدیدیت کا نقصان
شہر کی قدیم تعمیرات کو ہوا اور چند شاہکار عمارتیں اس کی نذر ہوگئیں۔ ان عمارتوں
میں برج سوخاریو، کازان گرجا اور مسیح نجات دہندہ کا گرجا شامل ہیں۔ آخر الذکر
دونوں عمارات کو 1990ء کی دہائی میں دوبارہ تعمیر کیا گیا۔

ماسکو کے کئی عجائب گھر اور گیلریاں اس اعلیٰ پائے کی ہیں کہ ان کا موازنہ مغربی
یورپ اور شمالی امریکا کے کسی بھی کسی بھی عجائب گھر یا گیلری سے کیا جاسکتا ہے ۔
فن پاروں کی نمائشیں باقاعدگی سے منعقد ہوتی ہیں جن میں مصوری، تصویر کشی اور مجسمہ
سازی کے نمونے پیش کئے جاتے ہیں۔

ماسکو کے اہم ترین فنی عجائب گھروں میں تریتیاکوف گیلری شامل ہیں جس کی بنیاد ایک
فن پاروں کے ایک دولت مند شائق پیویل تریتیاکوف نے رکھی تھی۔ انہوں نے شہر کے لئے
فن پاروں کے ایک عظیم ذخیرہ بھی عطیہ کیا۔ آجکل تریتیاکوف گیلری دو عمارتوں میں
قتسیم ہے ۔ قدیم تریتیاکوف دریائے ماسکوا کے جنوبی کنارے پر واقع اصل گیلری ہے جس
میں قدیم روسی فن پارے محفوظ ہیں۔ قبل از انقلاب کے معروف مصور الیاریپن اور دیگر
کے فن پارے اسی قدیم تریتیاکوف گیلری میں رکھے گئے ہیں۔ جدید تریتیاکوف گیلری سوویت
دور میں قائم کی گئی جس میں سوویت فن کاروں کے نمونے رکھے گئے ہیں۔

شہر ماسکو کا ایک اور فنی عجائب گھر پشکن عجائب گھر ہے ۔ یہ لندن کے برطانوی عجائب
گھر کی طرز پر تعمیر ہے ۔ ریاستی تاریخی عجائب گھر برائے روس روسی تاریخ کے بارے
میں ہے ۔ 1872ء میں قائم کردہ پولی ٹیکنک عجائب گھر روس کا سب سے بڑا تکنیکی عجائب
گھر ہے جس میں کئی تاریخی ایجادات اور ٹیکنالوجی کے کارنامے رکھے گئے ہیں۔ اس کے
علاوہ شہر میں بورودینو پینوراما عجائب گھر بھی قائم ہے ۔

ماسکو روس میں بیلے اور فلم سمیت دیگر فنون کا مرکز ہے ۔ شہر میں 93 تھیٹر، 132
سینما اور 24 کنسرٹ ہال قائم ہیں۔ اس کے علاوہ ماسکو میں بین الاقوامی پرفارمنس آرٹ
کا مرکز بھی قائم ہے جسے 2003ء میں کھولا گیا۔

ماسکو ہمیشہ ہی سیاحوں کے لئے انتہائی پرکشش شہر رہا ہے ۔ خصوصاً یونیسکو کی جانب
سے عالمی ثقافتی ورثہ قرار دیئے گئے ماسکو کریملن اور سرخ چوراہا (Red Square)
ہمیشہ ہی سیاحوں کی توجہ کا مرکز رہے ہیں۔ عالمی ثقافتی ورثوں میں شامل اسینشن کا
گرجا گھر بھی سیاحوں کے لئے پرکشش مقام ہے ۔

ماسکو دنیا کے کسی بھی شہر کے مقابلے میں سب سے زیادہ اولمپک فاتح کھلاڑیوں کا مسکن
ہے ۔ یہ 1980ء کے گرمائی اولمپک کھیلوں کی میزبانی کرچکا ہے ۔ کھیلوں کی عظیم
سہولیات اور بین الاقوامی ہوائی اڈا شیری میتیوو ٹرمینل 1980ء کے گیمز کی تیاری کے
سلسلے میں ہی تعمیر کیا گیا۔ ماسکو 2012ء کے اولمپک کھیلوں کی میزبانی کا بھی
امیدوار تھا تاہم 6 جولائی 2005ء کو حتمی ووٹنگ کے آغاز پر ہی باہر ہوگیا۔ بعد ازاں
لندن کو 2012ء اولمپکس کی میزبانی سے نوازا گیا۔

ماسکو میں 63 میدان قائم ہیں جن میں سے لوُژنِکی اسٹیڈیم سب سے بڑا ہے ۔ شہر میں 40
دیگر کھیلوں کے کمپلیکس بھی قائم ہیں جس میں 24 مصنوعی برف کے حامل ہیں۔ ماسکو میں
7 گھڑ دوڑ کے میدان بھی ہیں جن میں سے 1834ء میں قائم کردہ وسط ماسکو اکھاڑا سب سے
بڑا ہے ۔

فٹ بال بلاشبہ سب سے مشہور کھیل ہے جس کے بعد آئس ہاکی کا نمبر آتا ہے ۔ دائنامو،
سی ایس کے ای، لوکوموتف اور اسپارتک جیسے فٹ بال کلب یورپ بھر میں معروف ہیں۔

ماسکو ہر سال معروف ٹینس ٹورنامنٹ کریملن کپ کی میزبانی بھی کرتا ہے جس میں دنیا
بھر سے اہم ٹینس مرد و خواتین کھلاڑی حصہ لیتے ہیں۔

اسی طرح ماسکو میں کئی ریلوے اسٹیشن بھی قائم ہیں جن میں شہر کے تمام 9 ٹرمینل مرکز
شہر کے مرکز کے قریب واقع ہیں لیکن یہ یورپ اور ایشیا کے مختلف مقامات کے لئے
ٹرینیں چلاتے ہیں۔ ان کے علاوہ ماسکو میں کئی چھوٹے ریلوے اسٹیشن بھی قائم ہیں۔
ٹرین کا سفر سستا ہونے کے باعث روسی باشندوں کی پہلی ترجیح ہے ۔ ماسکو مغرب کی جانب
ٹرانس۔ سائبیرین ریلوے کا آخری مقام ہے جو ولادی ووستوک سے 9 ہزار 300 کلومیٹر کا
فاصلہ طے کرنے کے بعد یہاں ختم ہوجاتی ہے ۔

مقامی ٹرانسپورٹ میں ماسکو میٹرو بھی شامل ہے جو اپنے فنی نمونوں اور شاندار طرز
تعمیر کے باعث دنیا بھر میں مشہور ہے ۔ 1935ء میں آغاز پر یہ نظام صرف ایک لائن پر
مشتمل تھا لیکن اب ماسکو میٹرو 12 لائنوں اور 172 اسٹیشنوں پر مشتمل ہے جس کا بیشتر
حصہ زیر زمین ہے ۔ 2003ء میں مکمل ہونے والا پارک پوبیدی دنیا کا سب سے گہرا میٹرو
اسٹیشن ہے جس میں یورپ کی سب سے لمبی برقی سیڑھیاں نصب ہیں۔ ماسکو میٹرو دنیا کے
مصروف ترین میٹرو نظاموں میں سے ایک ہے جو روزانہ 70 لاکھ مسافروں کو خدمات فراہم
کرتا ہے ۔



https://ur.wikipedia.org/wiki/%D9%85%D8%A7%D8%B1%DA%A9%D9%88_%D9%BE%D9%88%D9%84%D9%88

مارکو پولو(1254ء-1324ء) (Marco Polo) وینس، اٹلی کا ایک تاجر اور مہم جو تھا۔ اس
نے دنیا کے کئی ملکوں کا سفر کیا اور اپنے مشاہدات کو ایک کتاب میں قلم بند کیا۔

مارکو پولو سے پہلے اس کے باپ اور چچا چین تک سفر کر چکے تھے۔ مارکو پولو انکے ساتھ
دوبارہ چین تک گیا۔ اس وقت چین پر چنگیز خان کے پوتے قبلائی خان کی حکومت تھی۔
قبلائی خان منگول تھا اور اسے چینیوں پر اعتبار نہیں تھا اس لیے اس نے مارکو پولو
کو اپنی ملازمت میں رکھ لیا۔ مارکو 17 سال تک چین میں رہا اور پھر اپنے وطن واپس
آگیا۔

مارکو پولو نے اپنے سفر کے دوران مشرقِ وسطی کے کئی ملکوں وسطی ایشیا کے ملکوں کا
سفر کیا۔ وہ شاہراہ ریشم پر سے گزرا۔ اس کے علاوہ اسنے سمندری سفر بھی کیا۔



https://ur.wikipedia.org/wiki/%D9%82%D8%B2%D9%85%DB%81_%D8%B7%D8%B1%D8%B2%DB%8C%D8%A7%D8%AA

قزمہ طرزیات (Nanotechnology) یا قزمیات (nanoscience) ، طرزیات کی ایک ایسی قسم ہے
کہ جسمیں انتہائی چھوٹے یا باریک (خردبینی) پیمانے پر اختراعات اور نئی طراز
(techniques) پر تحقیق کی جاتی ہے۔ آسان الفاظ میں اسی بات کو یوں بھی واضح کیا
جاسکتا ہے کہ قزمہ طرزیات ، اصل میں انتہائی باریک اور ننھے ننھے آلات یا مشینیں
بنانے کی ٹیکنالوجی کو کہا جاتا ہے ۔ قزمہ طرزیات کے چھوٹے پیمانے کی حد کا اندازا
اس بات سے لگا یا جاسکتا ہے کہ ان اختراعات کی اگر پیمائش کی جاۓ تو یہ 0.1 تا
100 nm کے درمیان آتی ہے (nm = نینو میٹر)۔ نفاذی علوم کی اس شاخ میں نئی اختراعات
کے ساتھ ساتھ پہلے سے موجود اختراعات اور زندگی میں استعمال ہونے والی انواع و
اقسام کی اشیاء (سالماتی آلات سے لیکر مصفی زلف تک) کی انتہائی چھوٹے یا ننھے (قزمہ
یا نینو) پیمانے پر طرحبندی ، تالیف اور توصیف کی جاتی ہے اور پھر انکے بہتر
استعمال کے بارے میں تحقیق۔ قزمہ یا nano ، کسی بھی پیمائش کا ایک اربواں حصہ ہوتا
ہے ، یعنی 9- 10 ۔

قزمہ طرزیات فی الحقیقت ایک متعدد الاختصاصات علم ہے لہذا اسکا مکمل ادراک اس وقت
تک نہیں کیا جاسکتا جب تک قاری کو ان وحید الاختصاص علوم کا صحتمند مطالعہ نا ہو جن
سے قزمہ طرزیات میں استفادہ کیا جاتا ہے۔ ان علوم میں حیاتی کیمیاء، ہندسیات،
ریاضیات، سالماتی حیاتیات، طرزیات اور طبیعیات وغیرہ چند اہم علوم ہیں۔ درج بالا
علوم کے مطالعے کے بعد اور جواہر، خلیات، اور سالمات کی ساخت اور انکے نظام کے مکمل
ادراک کے بعد ہی قزمہ طرزیات کا مطالعہ مفید ثابت ہوسکتا ہے۔

قزمہ طرزیات؛ فطرت کے بنائے ہوئے ان آلات سے بھرپور استفادہ کرتی ہے جن سے زندگی
اپنی ننھی ننھی اکائیوں میں اسقدر پیچیدہ افعال انجام دیتی ہے کہ جن کو سمجھ کر
انسانی عقل حیران ہوجاتی ہے، ان ننھی اکائیوں کو حیاتیات کی زبان میں خلیات کہا
جاتا ہے۔ ہر جاندار خلیے کو ایک چھوٹی منی سی اور آنکھ کی طاقتِ بصارت سے باہر، ایک
ایسی آلات گاہ تصور کیا جاسکتا ہے کہ جو اس وقت تک انسان کے بناۓ ہوۓ کسی بھی جدید
ترین کارخانے سے لیکر کمپیوٹر سازی آلات بنانے والے کارخانوں تک سے پیچیدہ ہے اور
اسکے باوجود اس قدر کثیر مقدار میں افعال انجام دیتی ہے کہ جو بڑے سے بڑے کارخانے
میں بھی انجام نہیں دیۓ جاسکتے ۔ کائنات تخلیق کرنے والے حکیم العلیم نے ایک ننھے
سے خلیے میں سالمات سے بنائے ہوۓ ایسے آلات رکھ دیۓ ہیں کہ جو آج سائنس کی ترقی کی
بدولت انتہائی انہماک و برق رفتاری سے سائنسدانوں کے زیرتحقیق ہیں اور جیسے جیسے
انکی ساخت کو سمجھنے کی کوششیں کامیاب ہو رہی ہیں ویسے ویسے یہ حقیقت واضح ہوتی
جارہی ہے کہ ان خلیات میں موجود یہ ننھے حصے اصل میں سالماتی آلات کے طور پر ہی
تصور کیۓ جاسکتے ہیں، اور انہی کی نقل تیار کرنا قزمہ طرزیات کی مستقبلیات پر کام
کرنے والوں کا اہم ترین حدف بن چکا ہے ۔

خلیے میں زندگی ہے۔ یہ تو وہ جواب ہوا کہ جو شائد چند اذہان کو تو کافی معلوم ہو
لیکن ایک سائنسدان کے ذہن کے لیے یہ جواب ناکافی ہی نہیں بلکہ مزید سوالات ابھارنے
کا موجب ہے۔ خلیے میں زندگی ہے تو کس صورت میں ہے؟ زندگی خود کیا ہے؟ اور پھر اس سے
بھی بڑھ کر یہ کہ اس خلیے کی زندگی کا طرزیات اور قزمہ طرزیات میں کیا کام؟ خلیے
میں یوں تو اگر ایک خردبین سے دیکھا جاۓ تو درون خلوی عضیات (organelles) یا یوں کہ
لیں کہ خلیے کے ذیلی حصے نظر آتے ہیں، پھر جب سائنس کی ترقی نے اس قابل کیا کہ ان
عضیات کو بھی کھوجا جاسکے کہ آخر یہ کیسے بنے ہیں؟ تو معلوم ہوا کہ اصل میں خلیے کے
یہ ذیلی حصے ، یا تو خود ہی بڑی جسامت کے سالمات ہیں یا پھر ان بڑی جسامت کے سالمات
کا مجموعہ ہیں، اور ان سالمات کو انکی جسامت کی وجہ سے سالمات کبیر
(macromollecules) کہا جاتا ہے۔

خلیے کو عجوبہ کہنا ایک بہت چھوٹی تشبیہ ہوگی، اگر کہا جاۓ کہ خلیہ قدرت کا بنایا
ہوا ایک ایسا اعلٰی ، نفیس اور پیچیدہ شاہکار ہے کہ جس نے اپنے اندر روح کو رواں
دواں رکھ کر زندگی کو ممکن بنایا ہوا ہے تو بہت مناسب ہوگا۔ خلیے کے اندر سالمات
کبیر (macromollecules) سے بنے ہوۓ محرکیات (engines) ہیں، آلی (motors) ہیں اور
مضخت (pumps) لگے ہوۓ ہیں، جو باقاعدہ بجلی کی مانند توانائی سے حرکت پیدا کرتے
ہیں۔ اور خلیات میں لگے ہوۓ بعض محرکیۓ یعنی انجن تو ایسے ہیں کہ جو مانند مولّد
(generator) توانائی پیدا کرتے ہیں۔ ان سالمات کبیر (جو ایک کارخانے کے آلات کی
مانند خلیے میں لگے ہوۓ ہیں) کی اکثریت کا تعلق لحمیات سے ہوتا ہے، یعنی یہ لحمیاتی
سالمات ہوتے ہیں۔



https://ur.wikipedia.org/wiki/%D9%82%D8%B1%D8%A7%D9%85%D8%B7%DB%81

قرامطی (مذہباً اسماعیلی شیعہ)کو باطنیہ بھی کہا جاتا ہے۔انہیں مختلف علاقوں میں
مختلف ناموں سے جانا جاتا تھا۔ حلب و مصر میں انہیں اسماعیلی کہتے تھے، قم، کاشان
اور طبرستان میں سبعی، بغداد و ما وراء النہر اور غزنی میں قرمطی کہا جاتا تھا،
کوفہ میں مبارکی مشہور تھے، بصرہ میں روندی و برقعی کہلائے، رے میں خلقی اور باطنی،
گرگان میں محمّرہ، شام میں مبیضہ، مغرب میں سعیدی، لحساء و بحرین میں جنابی، اصفہان
میں باطنی۔ یہ خود اپنے آپ کو تعلیمی کہتے تھےحوالہ درکار؟۔

اب تک قرامطہ نے حاجیوں کے قافلوں کو لوٹا تھا ، لیکن 317 ہجری میں قرامطہ عراق ے
بھاگ کر مکہ معظمہ پہنچے۔ اس سال منصور دیلمی حاجیوں کا سردار تھا۔ یہ لوگوں کو
ساتھ لے کر بغداد سے مکہ معظمہ روانہ ہوا۔ مکہ میں عین ترویہ کے روز قرامطہ نے
اچانک ان پر حملہ کرکے ان کا مال و اسباب لوٹ لیا۔ ان میں سے کئی آدمیوں کو بیت
اللہ اور مسجد الحرام میں قتل کیا۔ حجر اسود کو اس کی جگہ سے نکال کر اپنے مستقر
ہجر لے گئے۔ امیر مکہ نے کئی اشراف کو ساتھ لے کر یہ کوشش کی کہ قرامطہ اپنے کرتوت
سے باز آجائیں۔ مگر ان کی یہ کوششیں ناکام رہیں۔ اس کے بعد بیت اللہ کا دروازہ اور
محراب اکھاڑ کر ساتھ لے گئے اور مقتولین کے لاشے زم زم کے کنوئیں میں پھینک گئے اور
کچھ بغیر غسل و کفن کے مسجد الحرام میں دفن کئے گئے۔ اہل مکہ پر مصیبتیں ڈھائی
گئیں۔ اس حادثے کی اطلاع جب مہدی کو قیروان پہنچی تو اس نے قرامطہ کے رہنما ابو
طاہر پر بہت لعنت ملامت کی اور حجر اسود کی واپسی کے لیے لکھا۔ مہدی کے بعد اس کے
بیٹے اور جانشین قائم نے بھی ایک خط ابو طاہر کو لکھا۔ ابو طاہر نے 339 ہجری میں یہ
کہہ کر حجر اسود واپس کیا۔ کہ ہم اسے حکم سے لے گئے تھے اور حکم سے ہی واپس کرتے
ہیں۔ تقریباً بائیس سال حجر اسود قرامطہ کے پاس ہجر میں رہا اور اس دوران قرامطہ
مکہ پر قابض رہے۔ حجر اسود پر جو ٹوٹ پھوٹ کے نشانات نظر آتے ہیں وہ اس کے اکھڑے
جانے سے ہوگئے۔



https://ur.wikipedia.org/wiki/%D9%81%D9%86_%D9%84%DB%8C%D9%86%DA%88

فن لینڈ براعظم یورپ کے شمال میں واقع ہے۔ اس کی کل آبادی 55 لاکھ ہے جن میں سے 2
لاکھ افراد غیر ملکی ہیں۔ اس کے جنوب میں خلیج فن لینڈ(سوؤمِن لاھتی)، شمال میں
ناروے(نوریا)، مشرق میں روس (وینایا)اور مغرب میں سمندر اور سوئیڈن (رو ؤتسی)موجود
ہیں۔

فن لینڈ کی درج شدہ سب سے پرانی تاریخ 12 ویں صدی سے شروع ہوئی۔ 1120 میں عیسائی
مشنریوں‌ ( مبلّغوں) نے کام شروع کیا۔ اس کے لیے انہوں نے طاقت کا استعمال بھی کیا۔
سوئیڈن کے بادشاہ نے 1157 میں صلیبی جنگ میں‌ کلیدی کردار ادا کیا۔ ایک انگریز بشپ
ہنری آف اُپاسالا نے بھی اس کا ساتھ دیا اور جنگ کے بعد وہ یہیں‌ رکا اور بعد ازاں
مارا گیا اور فن لینڈ کا پیٹرن سینٹ(روحانی سرپرست) بنا۔ 1172 میں‌فن لوگوں کو پوپ
سے اجازت مل گئی کہ بیرونی جارحیت کی صورت میں وہ اپنا مذہب عارضی طور پر تبدیل کر
سکتے ہیں مگر جارح افواج کی واپسی پر انہیں فوراً اپنے اصل مذہب کی طرف واپس آنا
ہوگا۔ پوپ نے سوئیڈن پر زور دیا کہ وہ فن لینڈ کو اپنا حصہ بنا لیں۔

لیکن فن لینڈ سوئیڈن کے لئے لقمہ تر نہ تھا۔ یہاں‌ کئی اور ریاستی افواج بھی حملہ
آور ہوتی رہتی تھیں۔ ڈینش لوگوں کے 1191 اور 1202 میں دو بار یہاں حملہ کیا۔ اس کے
علاوہ نووگراد (اب یہ علاقہ روس میں شامل ہے) نے بھی فن لینڈ پر حملہ کیا تاکہ اس
پر قبضہ کر کے لوگوں کو ایسٹرن آرتھوڈکس چرچ کی طرف موڑا جاسکے۔ اس سلسلے میں
سوئیڈش اور نووگراد کی افواج کے درمیان دریائے نیوا کے کنارے 1240 میں لڑائی ہوئی
اور نووگراد والوں نے فتح‌حاصل کی۔ 1240 میں بریریارل) کی سربراہی میں سوئیڈن نے
دوبارہ حملہ کیا اور اس دوسری صلیبی جنگ میں کامیابی حاصل کی۔ اس جنگ کے بعد سوئیڈش
فوج نے ہیمے (Häme) نامی شہر بھی قبضہ کر کے وہاں قلعہ بنایا اور یہ ہیمین لِننا
(Hämeenlinna) کہلایا۔

موجودہ فن لینڈ کا دارلحکومت ہیلسنکی 1550 میں‌ تعمیر ہوا جو فن لینڈ کا نیا
دارلحکومت بنا۔ یہ شہر خوبصورتی میں اپنی مثال آپ ہے۔ اس کو یورپ کا سب سے کم عمر
دارلحکومت ہونے کا اعزاز حاصل ہے۔

1709-22 تک عظیم شمالی جنگ (Great Northern War) ہوئی۔ 1713 میں ‌روسیوں نے فن لینڈ
پر حملہ کیا اور اسے بری طرح روند ڈالا۔ سوئیڈش اور فننش لوگوں‌ کی مشترکہ فوج نے
ایسو کوئیرُو (Isokyrö) نامی شہر میں روسیوں‌ سے آخری مقابلہ کیا جس میں انہیں شکست
ہوئی۔ روسیوں‌ نے 1713 سے 1721 تک قبضہ رکھا۔ اس قبضے کے دوران ان لوگوں پر بہت
ٹیکس لگائے گئے۔ سارے امیر فننش لوگ سویڈن منتقل ہو گئے لیکن بیچارے کسان کہیں‌ کے
نہ رہے۔ چارلس ہفتم نے حکم دیا کہ فننش لوگ روسی جنگ کے خلاف گیریلا جنگ شروع کریں،
جس کو ہم انتقام کا نام بھی دے سکتے ہیں۔ 1721 میں‌ امن معاہدے کے تحت چارلس ہفتم
نے کو ہتھیار ڈالنے پڑے اور فن لینڈ کا مشرقی حصہ جو کاریا (Karja)(کاریا موشیوں کو
کہتے ہیں) کہلاتا ہے، روس کے حوالے کرنا پڑا۔‌‌ اس علاقے کے لوگ فن لینڈ میں کاریا
لائنن (Karjalainen)(مویشی چرانے والے)کہلاتے ہیں، یعنی کاریا کے علاقے کے رہنے
والے۔ اسی دوران 1710 کا طاعون ہیلسنکی تک پہنچ گیا اور اس نے شہر کو ویران کر دیا۔

فن لینڈ 1809 میں‌ سوئیڈن کے تسلط سے نجات تو پا گیا مگر اس بار بھی وہ آزاد نہیں
بلکہ روس کی غلامی میں‌چلا گیا۔ 21 فروری 1808 میں روسیوں نے حملہ کیا۔ جنگ میں‌
کبھی سویڈن کا پلہ بھاری ہوتا کبھی روس کا۔ آخر کار اورا وائینن (Oravainen) نامی
مقام پر روسیوں کو فیصلہ کن برتری حاصل ہوئی اور سوئیڈش فوج فن لینڈ سے باہر نکل
گئی۔ اس کے بعد فن لینڈ نے روسی زار(تسار) سے امن کا معاہدہ کیا۔ اٹھارویں صدی کے
دوران سوئیڈن کی لگاتار کمزوری اور روس کی بڑھتی طاقت کی وجہ سے فن لینڈ کی
پارلیمنٹ ڈائیٹ (Diet) (دی یت)نے زار(تسار) ایلگزینڈر (آلیگزا ندر) کو اپنا حکمران
تسلیم کر لیا۔ زار نے یہ تسلیم کیا کہ فن لینڈ کو روس کا حصہ نہیں بلکہ خودمختار
ریاست کے برابر درجہ دیا جائے گا اور فن لینڈ کے اپنے قوانین ویسے چلتے رہیں گے۔
1812 میں فن لینڈ زار(تسار) کے حکم کے تحت فن لینڈ کا دارالحکومت ترکو/اوبو سے
ہیلسنکی میں منتقل کر دیا گیا۔

1910 میں زار نے سختی سے فن قانون سازی کے اختیارات کو محدود کر دیا۔ اس نے یہ واضح
کیا کہ فن لینڈ کو ایسے کسی بھی قانون بنانے کا کوئی حق نہیں ہے جس کے اثرات ملک سے
باہر ہوں۔ لیکن زار(تسار) کا وقت ختم ہو چکا تھا۔ مارچ 1917 میں اس کا تختہ الٹ دیا
گیا۔ جولائی 1917 میں فننش پارلیمنٹ نے اعلان کیا کہ تمام اختیارات ماسوائے خارجہ
پالیسی کے، فن لینڈ کے پاس ہیں۔ 6 دسمبر 1917 کو پارلیمنٹ نے فن لینڈ کو آزاد مملکت
قرار دیا۔ اسی دوران اکتوبر 1917 میں کنزرویٹو(قد امت پسند) حکومت چنی گئی۔ اسی
دوران بائیں بازو کے انتہا پسندوں نے فیصلہ کیا کہ وہ طاقت کے زور پر اپنی حکومت
بنائیں۔ سُرخوں(Red Finns) نے ہیلسنکی اور دیگر کئی شہروں پر قبضہ کر لیا۔ تاہم
جنرل مینر ہیم(ماننرہایم) نے سفیدوں (White Finns) کی قیادت سنبھالی۔ اس دوران
اپریل 1918 میں تامپرے شہر پر بھی قبضہ ہو گیا تھا۔ دریں اثناء جرمنی نے فن لینڈ پر
حملہ کر دیا اور ہیلسنکی پر قبضہ کر لیا۔ مئی کے دوران بغاوت پر قابو پا لیا گیا۔
8000 باغیوں کو موت کی سزا دی گئی اور باقی 12000 قید و بند میں ہلاک ہو گئے۔
اکتوبر 1918 میں جرمن شہزادہ چارلس فریڈرک آف ہیسسے (Frederick Charles of Hesse)کو
فن لینڈ کا بادشاہ بنا دیا گیا۔ لیکن اس کا دورِ حکومت بہت مختصر ثابت ہوا۔ جرمنی
نے 11 نومبر 1918 کو عارضی جنگ بندی کا معاہدہ کرتے ہوئے جنرل مینر ہیم(ماننرہایم)
کو عارضی طور پر حکومت سونپ دی۔ 1919 میں فن لینڈ نے نیا آئین منظور کیا۔ جولائی
1919 میں فن لینڈ کے پہلے صدر ک۔ج۔سٹاہل برگ(J. K. Ståhlberg)(ستول برَی) نے جنرل
مینر ہیم کی جگہ سنبھالی۔ فن لینڈ اب عوامی جمہوریہ بن گیا۔

دوسری جنگٍ عظیم میں فن لینڈ نے حصہ لیا۔ 1939 میں سٹالن کو اپنے شمالی محاذ پر
حملے کا اندیشہ ہوا۔ اسے بچانے کے لئے اس نے فن لینڈ سے علاقے مانگے اور بدلے میں‌
دوسرے علاقے دینے کی پیش کش کی جسے فن لینڈ نے ٹھکرا دیا۔ اس پر سٹالن نے طاقت
استعمال کرنے کا سوچا۔

1995 میں‌ فن لینڈ نے یوروپی یونین میں شمولیت اختیار کی۔ 2002 میں فننش مارک کا
استعمال ترک کر کے یورو کو استعمال کرنا شروع کیا۔ اسی دوران 2000 میں تاریا
ہالونین(Tarja Halonen) کو چھ سال کی مدت کے لئے ملک کی پہلی خاتون صدر منتخب کیا
گیاتھا۔ اسی سال ہیلسنکی کی 450 ویں سالگرہ منائی گئی۔ 2006 میں‌ ہونے والے دوسرے
صدارتی انتخابات میں بھی انہوں‌ نے کامیابی حاصل کی اور دوسرے اور آخری دورِ صدارت
کے لئے عہدہ سنبھالا۔



https://ur.wikipedia.org/wiki/%D8%BA%D9%84%D8%A7%D9%85_%D9%81%D8%B1%DB%8C%D8%AF_%D8%B5%D8%A7%D8%A8%D8%B1%DB%8C

غلام فرید صابری (1930ء – اپریل 5, 1994ء) ایک قوال گلوکار تھے، اور صابری برادران
کے ایک اہم رکن، جو پاکستان میں 1970ء، 1980ء اور 1990ء کی دہائی کا ایک معروف
قوالی گروپ۔ ان کو صدر پاکستان نے تمغا حسن کارکردگی سے 1978ء میں نوازا۔

صابری کی پیدائش کلیانہ‎، روہتک ضلع، پنجاب، برطانوی ہند میں 1930ء میں ہوئی۔ ان کے
خاندان میں موسیقی کی روایت مغل شہنشاہوں کے دور سے چلی آ رہی ہے۔ ان کے خاندان کا
دعویٰ ہے کہ وہ تان سین کی نسل سے ہیں، جو مغل بادشاہ جلال الدین اکبر کے دور کا
عظیم موسیقار تھا۔ محبوب بخش رانجی علی رنگ، ان کے دادا، اپنے وقت کے ایک ماہر
استاد موسیقار تھے; باقر حسین خان، آپ کے نانا، was a unique sitarist. آپ کا
خاندان صابریہ سلسلۂ تصوف سے نسبت رکھتا ہے، لہذا صابری کو نام میں امتیازی حیثیت
حاصل ہے۔



https://ur.wikipedia.org/wiki/%D8%B9%D8%B2%DB%8C%D8%B2_%D9%85%DB%8C%D8%A7%DA%BA

عزیز میاں (ولادت: 17 اپریل، 1942ء، وفات: 6 دسمبر، 2000ء) پاکستان کے چند مقبول
ترین قوالوں میں سے ہیں۔ ان کی پیدائش بھارت کے شہر دہلی میں ہوئی۔

عزیز میاں کا شمار قدرے روایتی قوالوں میں ہوتا تھا۔ ان کی آواز بارعب اور طاقتور
تھی۔ لیکن ان کی کامیابی کا راز صرف ان کی آواز نہیں تھی۔ عزیز میاں نہ صرف ایک
عظیم قوال تھے بلکہ ایک عظیم فلسفی بھی تھے، جو اکثر اپنے لیے شاعری خود کرتے تھے۔
عزیز میاں نے پنجاب یونیورسٹی، لاہور سے اردو اور عربی میں ایم اے کیا ہوا تھا۔

ان کا اصل نام عبدا لعزیز تھا۔ "میاں" ان کا تکیہ کلام تھا، جو وہ اکثر اپنی
قوالیوں میں بھی استعمال کرتے تھے، جو بعد میں ان کے نام کا حصہ بن گیا۔ انہوں نے
اپنے فنی دور کا آغاز "عزیز میاں میرٹھی" کی حیثیت سے کیا۔ میرٹھی کی وجہ تسمیہ یہ
ہے کہ قیام پاکستان کے بعد عزیز میاں نے بھارت کے شہر میرٹھ سے اپنے وطن کی طرف
ہجرت کی تھی۔

عزیز میاں کو اپنی قوالیوں میں دینی اور صوفی مسائل پر بحث کرنے میں مہارت حاصل
تھی۔ وہ براہ راست خدا سے ہم کلام ہوتے اور اشرف المخلوقات کی قابل رحم حالت کی
شکایت کرتے۔ خدا سے ہم کلام ہونے والی قوالیوں میں وہ زیادہ تر علامہ اقبال کی
شاعری استعمال کرتے۔ مثلا عزیز میاں کے مندرجہ ذیل پسندیدہ اشعار پڑھئے:

عزیز میاں کا انتقال دسمبر 6، 2000ء کو تہران (ایران) میں یرقان کی وجہ سے ہوا۔
انہیں حضرت علی کرم اللہ وجہ کی برسی کے موقع پر ایرانی حکومت نے قوالی کےلیے مدعو
کیا تھا۔ عزیز میاں کے دو بیٹے، عمران اور تبریز، ان کے ورثہ کو اپنائے ہوئے ہیں۔
دونوں قوالی کے انداز میں اپنے والد سے بہت مشابہت رکھتے ہیں۔ آپ کو
ملتان میں دفن کیا گیا۔



https://ur.wikipedia.org/wiki/%D8%B9%D8%A8%D8%B1%D8%A7%D9%86%DB%8C_%D8%B2%D8%A8%D8%A7%D9%86

عبرانی (Hebrew language) افریقی ایشیائی خاندانِ زبان کی ایک سامی زبان ہے۔
اسرائیل میں 48 لاکھ افراد یہ زبان بولتے ہیں۔ عبرانی یہودیوں کی مذہبی زبان ہے۔
اسرائیل میں عربی کے ساتھ عبرانی بھی سرکاری زبان کا درجہ رکھتی ہے۔ یہ عبرانی رسمِ
خط میں دائیں سے بائیں کی طرف لکھی جاتی ہے۔

عبرانی زبان نہ صرف یہودیوں بلکہ مسلمانوں اور عیسائیوں کے لئے بھی پچھلے زمانوں
میں مقدّس رہی ہے چونکہ اس میں تورات کا نزول ہوا تھا اور بے شمار اسرائیلی انبیاء
اکرام ؑ اس زبان سے وابستہ ہے۔ تاہم آخری نبی محمدؐ کی بعثت کی بعد عربی زبان نقشہِ
عالم پہ ایک عظیم زبان بن کر اُبھری اور اس سے نہ صرف سامی زبانوں بلکہ ہندوستانی
اور ایرانی زبانوں پر بھی گہرا اثر پڑھ گیا تاہم عبرانی زبان فلسطین اور اسرائیل
میں قائم رہی اور چونکہ عربی اس کی پڑوسی زبان ہے تو عربی اور عبرانی میں بے شمار
مترادفات ہیں (مثلاً عربی میں: السلام علیکم ، عبرانی میں: شلوم علیکم)۔عبرانی جدید
مسلم عالم میں اتنی اہمیت نہیں رکھتی تاہم دنیا میں یہودی اور کچھ عیسائی اسے
سیکھتے اور استعمال کرتے ہیں۔



https://ur.wikipedia.org/wiki/%D8%B4%D8%A8%D9%84%DB%8C_%D9%86%D8%B9%D9%85%D8%A7%D9%86%DB%8C

علامہ شبلی نعمانی کی پیدائش اعظم گڑھ ضلعے کے ایک گاؤں بندول جیراج پور میں 1857ء
میں ہوئی تھی- ابتدائی تعلیم گھر پر ہی مولوی فاروق چریاکوٹی سےحاصل کی- 1876ء میں
حج کے لیے تشریف لے گئے۔ وکالت کا امتحان بھی پاس کیا مگر اس پیشہ سے دلچسپی نہ
تھی۔ علی گڑھ گئے تو سرسید احمد خان سے ملاقات ہوئی، چنانچہ فارسی کے پروفیسر مقرر
ہوئے۔ یہیں سے شبلی نے علمی و تحقیقی زندگی کا آغاز کیا۔ پروفیسر آرنلڈ سے فرانسیسی
سیکھی۔ 1892ء میں روم اور شام کا سفر کیا۔ 1898ء میں ملازمت ترک کرکے اعظم گڑھ آ
گئے۔ 1913ء میں دارالمصنفین کی بنیاد ڈالی۔ 1914ء میں انتقال ہوا۔

"شعرالعجم" کی چوتھی جلد کی ابتدا ہی میں فرماتے ہیں کہ" جو بحثیں اگلے حصوں میں نا
تمام رہ گئی تھیں، ان کو اب تفصیل سے لکھتا ہوں۔یہ حصہ تین فصلوں پر منقسم ہے:۱۔
شاعری کی حقیقت اور ماہیت، ۲۔ فارسی شاعری کی عام تاریخ اور تمدن اور دیگر اسباب کا
اثر اور ۳۔ تقریظ و تنقید۔ در اصل شعرالعجم شبلی کی وہ کتاب ہے،جس میں انہوں نے
اپنے خیالات بالخصوص فنِ شاعری کے بارے میں اپنے مطالعے، مشاہدے اور تجربے کو تفصیل
کے ساتھ بیان کیا ہے۔ شاعری کے اصلی عناصر، تاریخ اور شعر کا فرق، شاعری اور واقعہ
نگاری کا فرق جیسے مسائل پر مدلل بحث کی ہے تاکہ شاعری کے جملہ معاملات واضح ہو
جائیں۔ اس کے لیے وہ لفظ اور معنیٰ کی بھی بحث کرتے ہیں اور ان کی مختلف نوعیتوں کو
پیش بھی کرتے ہیں۔

وہ شاعری کو ذوقی اور وجدانی شے کہتے ہیں اور کہتے ہیں کہ شاعری کی جامع تعریف پیش
کرنا آسان نہیں بلکہ مختلف ذریعوں سے اور مختلف انداز میں اس حقیقت کا ادراک ہو
سکتا ہے۔ وہ کہتے ہیں: " شاعری چونکہ وجدانی اور ذوقی چیز ہے، اس لئے اس کی جامع و
مانع تعریف چند الفاظ میں نہیں کی جا سکتی اِس بنا پر مختلف طریقوں سے اس کی حقیقت
کا سمجھانا زیادہ مفید ہوگا کہ ان سب کے مجموعہ سے شاعری کا ایک صحیح نقشہ پیش نظر
ہو جائے۔"

خدا نے انسان کو مختلف اعضا اور مختلف قوتیں دی ہیں۔۔۔ان میں سے دو قوتیں تمام
افعال اور ارادات کا سر چشمہ ہیں، ادراک اور احساس، ادراک کا کام اشیا کا معلوم
کرنا اور استدلال اور استنباط سے کام لینا ہے۔ ہر قسم کی ایجادات ، تحقیقات ،
انکشافات اور تمام علوم و فنون اسی کے نتائج عمل ہیں۔ احساس کا کام کسی چیز کا
ادراک کرنا ، یا کسی مسئلے کا حل کرنا، یا کسی بات پر غور کرنا اور سوچنا نہیں ہے۔
اس کا کام صرف یہ ہے کہ جب کوئی موثر واقعہ پیش آتا ہے تو وہ متاثر ہو جاتا ہے، غم
کی حالت میں صدمہ ہوتا ہے، خوشی کی حالت میں سرور ہوتا ہے، حیرت انگیز بات پر تعجب
ہوتا ہے، یہی قوت جس کو انفعال یا فیلنگ سے تعبیر کر سکتے ہیں شاعری کا دوسرا نام
ہے، یعنی یہی احساس جب الفاظ کا جامہ پہن لیتا ہے تو شعر بن جاتا ہے۔"

"یہ تو ظاہر ہے کہ شبلی کی تنقید میں اجتماعی اور عمرانی نقطہ نظر بھی ہے مگر اس کے
باوجود ان کا مزاج ، جمالیاتی اور تاثراتی رویے کی طرف خاص جھکاؤ رکھتا ہے۔"

"محاکات کے معنیٰ کسی چیز یا کسی حالت کا اس طرح ادا کرنا ہے کہ اس شے کی تصویر
آنکھوں میں پھر جائے۔ تصویر اور محاکات میں یہ فرق ہے کہ تصویر میں اگرچہ مادی اشیا
کے علاوہ حالات یا جذبات کی بھی تصویر کھینچی جا سکتی ہے۔ ۔۔تاہم تصویر ہر جگہ
محاکات کا ساتھ نہیں دے سکتی۔ سینکڑوں گوناگوں حالات و واقعات تصور کی دسترس سے
باہر ہیں۔"

"الفاظ متعدد قسم کے ہوتے ہیں، بعض نازک ، لطیف، شستہ، صاف، رواں اور شیریں اور بعض
پر شوکت، متین، بلند، پہلی قسم کے الفاظ عشق و محبت کے مضامین ادا کرنے کے لییموزوں
ہیں، عشق اور محبت انسان کے لطیف اور نازک جذبات ہیں، اس لیے ان کے ادا کرنے کے لیے
لفظ بھی اسی قسم کے ہونے چاہییں۔"

لفظ اور معنیٰ کی بحث نہایت دلچسپ ہے۔ فصیح اورمانوس الفاظ کا اثر، سادگی ادا،
جملوں کے اجزا کی ترکیب پر اپنی آرا کا اظہار کرتے ہوئے شبلی اس کے اثر کی بھی بات
کرتے ہیں۔ ان کا نظریہ یہ ہے کہ خیال یا مضمون کتنا ہی عمدہ کیوں نہ ہو اگر لفظ
عمدہ نہیں ہوں گے تو خیال کا اثر جاتا رہے گا۔ اپنی بات کی وضاحت کرتے ہوئے وہ آب
زم زم کی مثال کچھ اس طرح پیش کرتے ہیں ۔اگر آپ کو کوئی گندے پیالے میں آبِ زم زم
پینے کو دے تو آپ آبِ زم زم کے تقدس کی وجہ سے پانی تو پی لیں گے لیکن آپ کی طبیعت
میلی ہو جائے گی۔ یہ بات ذہن نشین رہے کہ اس مثال میں پیالہ لفظ کی نمائندگی کر رہا
ہے اور پانی مضمون کی۔ اس کا مطلب یہ ہوا کہ خیال کی عمدگی کے ساتھ ساتھ الفاظ کا
عمدہ ہونا بھی ضروری ہے۔

اردو کی نظریاتی تنقید کو فروغ دینے اور اسے ایک مثبت سمت دینے میں شبلی اور الطاف
حسین حالی نہایت اہم ہیں۔ انہیں کی بدولت اردو تنقید کا چراغ روشن سے روشن تر ہوا۔

شروع میں شبلی اپنے خاندانی اثر کے مطابق مذہبی لحاظ سے مضبوط فکر کے حامل ہوا کرتے
تھے پھر سر سیّد احمد خان کی قائم شدہ علی گڑھ یونیورسٹی سے تعلق کے بعد شبلی وسيع
النظرہوگئے۔



https://ur.wikipedia.org/wiki/%D8%B4%D8%A7%DB%81_%D8%B1%D8%AE_%D8%AE%D8%A7%D9%86

شاہ رخ خان (تلفظ [' ʃaːɦrəx xaːn ]؛ پیدائش 2 نومبر، 1965ء)، جنہیں اکثر شاہ رخ
خان کے طور پر اور غیر رسمی طور پر ایس آركے نام سے پُکاراجاتا ہے، ہندوستانی فلموں
کے مشہور اداکار ہیں۔ اکثر میڈیا میں انہیں "بالی ووڈ کا بادشاہ"، "کنگ خان"،
"رومانس کنگ" اور کنگ آف بالی وڈ ناموں سے بھی پکارا جاتا ہے۔ شاہ رخ خان نے
رومانوی ڈراماسے لے کر ایکشن ایڈونچر جیسے انداز میں 75 سے زائد ہندی فلموں میں
اداکاری کی ہے۔

انہوں نے مشہور ٹی وی پروگرام کون بنے گا کروڑ پتی کی میزبانی کے فرائض بھی سرانجام
دئے۔ فلم انڈسٹری میں ان کی خدمات کے لیے انہوں نے تیس نامزدگیوں میں سے چودہ فلم
فیئر ایوارڈ جیتے ہیں۔ وہ اور دلیپ کمار ہی ایسے دو اداکار ہیں جنہوں نے فلم فیئر
بہترین اداکار کا ایوارڈ آٹھ بار جیتا ہے۔ 2005ء میں ہندوستان کی حکومت نے انہیں
بھارتی سنیما کے فی ان کی شراکت کے لئے پدم شری سے نوازا۔ شاہ رخ خان   ’ریڈ چلیز
انٹرٹینمنٹ‘ پروڈکشن کمپنی اور انڈین پریمئر لیگ کی ٹیم ’کولکتہ نائٹ رائیڈز‘ کے
مالک بھی ہیں ۔ویلتھ ریسرچ فرم ویلتھ ایکس کے مطابق کنگ خان پہلے سب سے امیر بھارتی
اداکار بن گئے ہیں۔ فرم نے اداکار کی کل جایداد 3660 کروڑ روپے لگایا ہے۔

خان کے والدین پٹھان قبیلے سے تعلق رکھتے تھے۔  دادا جان محمد افغانستان کے رہنے
والے پٹھان تھے۔  ان کے والد کا نام تاج محمد خان تھا ایک مجاہد آزادی تھے۔ ان کی
والدہ لطیفہ فاطمہ جنرل شہاب الدین خان کی بیٹی تھیں۔ خان کے والد ہندوستان کی
تقسیم سے پہلے پشاور کے قصہ خوانی بازار سے دہلی منتقل ہوئے ۔ حالانکہ انکی ماں کا
تعلق راولپنڈی سے تھا۔ شاہ رخ کے والد نے ہندوستان کی تحریک آزادی میں بھی حصہ لیا
، بہت سے کاروبار کیے جن میں چائے کی دکان بھی شامل تھی۔ شاہ رخ کے والد تقسیم کے
بعد دہلی اور پھر حیدرآباد آگئے جہاں ان کی ملاقات شاہ رخ کی والدہ لطیف فاطمی سے
ہوئی۔ دہلی کے انڈیا گیٹ کے قریب چہل قدمی کرتے ہوئے تاج محمد خان نے ایک کار حادثے
میں زخمی لطیف فاطمہ کو نہ صرف ہاسپٹل لے گئے بلکہ خون کا عطیہ دے کر جان بچائی ۔
1959ء میں دونوں کی شادی ہوئی پہلے شاہ رخ کی بڑی بہن شہناز پیدا ہوئیں، جنھیں پیار
سے لالہ رخ پکارا جاتا ہے۔ اس کے بعد شاہ رخ خان 9 نومبر 1965ء میں نئی دلی میں
پیدا ہوئے۔  شاہ رخ اپنے والدین کے ساتھ راجندر نگری (نئی دہلی) میں رہتے تھے۔ ان
کے والد کے کئی کاروبار تھے۔ شاہ رخ 5 سال منگلور میں بھی رہے جہاں ان کے نانا
افتخار احمد بندرگاہ پر چیف انجینئر کی حیثیت سے کام کرتے تھے۔

شاہ رخ خان نے ابتدائی تعلیم دہلی کے سینٹ کولمبیا اسکول سے حاصل کی۔ اسکول کے
زمانے ہی سے وہ کھیل اور تھیٹر کے فن میں ماہر تھے۔ اسکول کی طرف سے ان کو "سوورڈ
آف آنر" سے نوازا گیا جو ہر سال سب سے قابل اور ذہین طالب علم اور کھلاڑی کو دیا
جاتا تھا ، اس کے بعد ہنس راج کالج میں داخلہ لیا جہاں سے معاشیات کی ڈگری لی اور
پھر اسلامیہ یونیورسٹی سے ماس کمیونیکیشن میں ماسٹر کی ڈگری حاصل کی۔ 1980ء میں شاہ
رخ کے والد کینسر کی وجہ سے فوت ہوگئے۔ 1991ء میں والدہ کا سایہ بھی سر سے اٹھ گیا۔
والدین کی موت کے غم میں بہن لالہ رخ نیم پاگل ہوگئیں شاہ رخ نے بہن کی ذمہ داری
اپنے سر لے لی۔ اپنے ماں باپ کے انتقال کے بعد شاہ رخ خان 1991ء میں دہلی سے بمبئی
منتقل ہو گئے ۔

شاہ رخ نے ممبئی آکر فلموں میں قسمت آزمانے کا فیصلہ کیا۔ اس فیصلے کی ایک وجہ یہ
بھی تھی کہ ان کی کالج کی لڑکی گوری جس سے وہ چھ سال سے محبت کرتے تھے ممبئی گئی
تھی۔ ممبئی آتے ہی شاہ رخ نے 1991ء ہی میں گوری خان سے ان کی شادی ہوئی ۔ گوری سکھ
گھرانے سے تعلق رکھتی ہیں۔ ان کےتین بچے ہیں۔ ایک بیٹے آرین (پیدائش 1997ء) اور ایک
بیٹی سہانا (پیدائش 2000ء) | اور بیٹے ابراہیم۔

شاہ رخ خان نے اداکاری کی تعلیم تھیٹر ڈائریکٹر بیری جان سے دہلی کے تھیٹر ایکشن
گروپ (TAG)میں لی، سال 2007ء میں جان نے اپنے پرانے شاگرد کے بارے میں کہا،

شاہ رخ خان نے اپنا کیریئر 1988ء میں دوردرشن کے سیریل "فوجی" سے شروع کیا جس نے
كمانڈو ابھیمنیو رائے کا کردار ادا کیا ۔ اس کے بعد انہوں نے اور بہت سیریلز میں
اداکاری جن میں اہم تھا 1989ء کا "سرکس" ، جس سرکس میں کام کرنے والے افراد کی
زندگی کو بیان کیا گیا تھا اور جس کی ہدایت عزیز مرزا نے کی تھی ۔ اسی سال انہوں نے
ارون دھتی رائے کی طرف سے لکھا انگریزی فلم "ان وچ اینی گیوز اٹ دوز ون " (In Which
Annie Gives It Those Ones) میں ایک چھوٹا سا کردار ادا کیا۔ یہ فلم دہلی یونیورسٹی
میں طالب علم کی زندگی پر مبنی تھی۔

اپنے والدین کی وفات کے بعد 1991ء میں خان نئی دہلی سے ممبئی آ گئے۔ بالی ووڈ میں
ان کا پہلا کام "دیوانہ" فلم میں ہوا جو باکس آفس پر کامیاب رہی ۔ اس فلم کے لئے
انہیں فلم فیئر کی طرف سے بہترین نوآموز اداکار کا ایوارڈ ملا ۔ ان کی اگلی فلم تھی
"مایا میم صاحب" جو کامیاب نہیں ہوئی ۔

1993ء کی ہٹ فلم "بازیگر" میں ایک منفی کردار ادا کرنے کے لئے انہیں اپنا پہلا فلم
فیئر بہترین اداکار ایوارڈ ملا ۔ اسی سال میں فلم "ڈر" میں عشق کے جنوں میں پاگل
عاشق کا کردار ادا کرنے کے لئے ان سرهايا گیا ۔ اس سال میں فلم "کبھی ہاں کبھی نا"
کے لئے انھیں فلم فیئر مبصرین(کریٹکس) بہترین اداکار کے ایوارڈسے بھی نوازا گیا ۔
1994ء میں خان نے فلم "انجام" میں ایک بار پھر جنونی اور نفسیاتی عاشق کا کردار ادا
کیا اور اس کے لئے انہیں فلم فیئر بہترین منفی کردار کا ایوارڈبھی حاصل ہوا ۔

1995ء میں انہوں نے آدتیہ چوپڑا کی پہلی فلم "دل والے دلہنیا لے جائیں گے" میں اہم
کردار ادا کیا۔ یہ فلم بالی وڈ کی تاریخ کی سب سے زیادہ کامیاب اور بڑی فلموں میں
سے ایک مانی جاتی ہے ۔ ممبئی کے کچھ سنیما گھروں میں یہ 20 سالوں سے چل رہی ہے ۔ اس
فلم کے لئے انہیں ایک بار پھر فلم فیئر بہترین اداکار ایوارڈ حاصل ہوا ۔اس فلم نے
شاہ رخ خان کو بالی وڈ کا سپر سٹار بنا دیا۔

1995ء میں ان کی ایک اور فلم کرن ارجن بھی سپر ہٹ رہی۔ البتہ 1995ء میں ریلیز ہونے
والی دیگر فلمیں اور سال 1996ء ان کے لئے ایک مایوس کن سال رہا چونکہ اس میں ان کی
بہت ساری فلمیں ناکامی سے چوچار ہوئیں ، جن میں زمانہ دیوانہ، گڈو، او ڈارلنگ یہ ہے
انڈیا، تری مورتی ، انگلش بابو دیسی میم، چاہت اور کوئلہ شامل ہیں ، ان کی بعض
فلمیں مثلاً آرمی اور رام جانے اوسط درجے کی رہیں۔

1997ء میں انہوں نے یش چوپڑا کی دل تو پاگل ہے، سبھاش گھئی کی پردیس اور عزیز مرزا
کی يےس باس جیسی فلموں کے ساتھ کامیابی کی طرف پھر قدم بڑھایا۔ سال 1998ء میں کرن
جوہر کی بطور ڈائریکٹر پہلی فلم کچھ کچھ ہوتا ہے اس سال کی سب سے بڑی ہٹ قرار پائی
اور

شاہ رخ خان کو چوتھی بار فلم فیئر بہترین اداکار ایوارڈ حاصل ہوا ۔ اسی سال انہیں
منی رتنم کی فلم دل سے میں اپنے اداکاری کے لئے فلم مبصرین سے کافی تعریف ملی اور
یہ فلم بھارت کے باہر کافی کامیاب رہی۔

1999ء کا سال ان کے لئے کچھ خاص فائدہ مند نہیں رہا چونکہ ان کی ایک صرف فلم،
بادشاہ، ریلیز ہوئی جو اوسط درجے کی رہی۔ 2000ء میں آدتیہ چوپڑا کی محبتیں میں ان
کے کردار کو شدید سے بہت تعریف ملی اور اس فلم کے لئے انہیں اپنا دوسرا فلم فیئر
مبصرین بہترین اداکار ایوارڈ ملا ۔ اس ہی سال آئی ان کی فلم جوش بھی ہٹ ہوئی۔ اس ہی
سال میں خان نے جوہی چاولہ اور عزیز مرزا کے ساتھ مل کر اپنی خود کی فلم پروڈکشن
كمپني، 'ڈريمز ان لمیٹڈ'، قائم کی ۔ اس كمپني کی پہلی فلم پھر بھی دل ہے ہندوستانی،
جس میں شاہ رخ خان اور جوہی چاولہ دونوں نے اداکاری، باکس آفس پہ جادو بکھیرنے کے
قابل نہیں رہی ہے ۔ کمل حسن کی فلم ہے رام میں بھی خان نے ایک معاون کردار ادا کیا
جس کے لييے انہیں شدید نے سراہا تاہم یہ فلم بھی ناکام زمرے میں رہی۔ 2001ء میں شاہ
رخ خان نے کرن جوہر کے ساتھ اپنی دوسری فلم کبھی خوشی کبھی غم کی جو ایک خاندانی
کہانی تھی اور جس میں دیگر اور بھی کئی معروف اداکار تھے۔ یہ فلم اس سال کی سب سے
بڑی ہٹ فلموں کی فہرست میں شامل تھی ۔ شاہ رخ خان کو اپنی فلم اشوکا، جس کی تاریخی
شہنشاہ اشوک کی زندگی پر مبنی تھی، کے ليے بھی تعریف ملی لیکن یہ فلم بھی ناكامياب
رہی۔ 2002 ء میں خان نے سنجے لیلا بھنسالی کی ٹریجڈی اور رومانوی فلم دیوداس میں
اہم کردار ادا جس کے لئے انہیں ایک بار پھر فلم فیئر بہترین اداکار ایوارڈ دیا گیا
۔ یہ شرت چندر چٹوپادھيائے کے ناول دیوداس (ناول) پر مبنی تیسری ہندی فلم تھی۔اگلے
سال شاہ رخ خان کی دو فلمیں ریلیز ہوئیں، چلتے چلتے اور کل ہو نہ ہو | چلتے چلتے
ایک اوسط ہٹ ثابت ہوئی ، لیکن کل ہو نا ہو، جو کرن جوہر کی تیسری فلم تھی، علاقائی
اور بین الاقوامی دونوں باکس آفس میں كامياب رہی ۔ اس فلم میں شاہ رخ خان نے ایک دل
کے مریض کا کردار ادا کیا جو مرنے سے پہلے اپنے ارد گرد خوشی پھیلانا چاہتا ہے اور
اس اداکاری کے لئے انہیں سرهايا بھی گیا۔

2004ء خان کے لئے ایک اور اہم سال رہا. اس سال کی ان کی پہلی فلم تھی فرح خان ہدایت
میں ہوں نا، جس میں شاہ رخ خان بھی شریک پروڈیوسرتھے، یہ فلم باکس آفس پر ایک بڑی
ہٹ ثابت ہوئی ۔ ان کی اگلی فلم تھی یش چوپڑا كی ویر زارا جو اس سال کی سب سے کامیاب
فلم تھی اور جس سے شاہ رخ خان کو اپنے اداکاری کے لئے بہت ایوارڈ اور بہت تعریف
ملی۔ جنوری 2013ء ان کی تیسری فلم تھی اشوتوش گوواركر ہدایت سوادیس جو ناظرین کو
سینما گھروں میں لانے میں کامیاب نہ ہو سکی لیکن اس میں شاہ رخ خان کے بھارت واپس
آئے ایک تارکین وطن بھارتی کے کردار کو سرهايا گیا اور شاہ رخ خان نے اپنا چھٹا فلم
فیئر بہترین اداکار ایوارڈ جیتا۔

سن 2005ء میں ان کی واحد فلم پہیلی (جو امول پالیكر کی طرف سے ہدایت کردہ تھی )،
باکس آفس پر ناکام رہی۔ لیکن اس میں شاہ رخ خان کی اداکاری کو سرهايا گیا۔ 2006ء
میں خان ایک بار پھر کرن جوہر کی فلم کبھی الوداع نہ کہنا میں آئے ، جس میں بھی کئی
معروف اداکار شامل تھے۔ ۔ اس فلم نے بھارت میں تو کامیابی حاصل کی ہی، ساتھ ہی ساتھ
یہ بیرون ملک سب سے زیادہ کامیاب ہندی فلم بھی بن گئی ۔ اسی سال شاہ رخ خان نے
1978ء کی ہٹ فلم ڈان کی ریمیک ڈان میں بھی اداکاری کی جو ایک بڑی ہٹ ثابت ہوئی ۔

2007ء میں شاہ رخ خان کی دو فلمیں آئی ہے - چک دے! انڈیا اور اوم شانتی اوم ۔ چک
دے! انڈیا میں خان بھارتی خاتون ہاکی ٹیم کے کوچ کے کردار میں نظر آتے ہیں جن کا
مقصد بھارت کو ورلڈ کپ دلوانا تھا، اس کردار کی لیے شاہ رخ خان کو خاصی تعریف ملی
ہی ہے ساتھ ہی ساتھ یہ فلم ایک بڑی ہٹ بھی ثابت ہوئی ہے ۔ شاہ رخ خان 2007ء کی
دوسری فلم اوم شانتی اوم میں بھی نظر آئے یہ فرح خان کی شاہ رخ خان کے ساتھ دوسری
فلم ہے ۔ اس میں خان نے دوہرا کردار ادا کیا | پہلا کردار اوم ایک جونیئر آرٹسٹ ہے
اور ایک حادثے میں مارا جاتا ہے اور دوسرا ایک نامی گرامی اداکار اوم کپور کا ہے ۔
یہ فلم بھی 2007ء کی ایک کامیاب فلم تھی۔

2010ء میں مائی نیم اِز خان منظر عام پر آئی ، جس میں شاہ رخ خان کے ساتھ کاجول نے
اداکاری کی۔فلم مائی نیم از خان میں شاہ رخ نے رضوان خان نامی ایک ایسے مسلمان شخص
کا کردار نبھایا ہے جو ایسپرجر سنڈروم کا شکار ہے اور جس کی زندگی امریکہ پر ہوئے
11 ستمبر کےحملوں کے بعد بدل جاتی ہے۔ یہ فلم علاقی اور عالمی اعتبار سے سپر ہٹ
ثابت ہوئی۔ اس فلم نے 200 کروڑ روپے کا بزنس کیا۔

اسی سال شاہ رخ خان کا موم سے بنا مجسمہ نیویارک کے مادام تساؤ میوزیم میں سجا یا
گیا ہے۔   اس سے قبل اس میوزیم میں بالی وڈ کے تین ستاروں امیتابھ بچن ،  سلمان خان
  اور بالی وُڈ اداکارہ اور سابق مس ورلڈ ایشوریہ رائے  کے مجسمے  رکھے گئے تھے۔

2013ء میں بننے والی فلم ’’چنائی ایکسپریس‘‘ نے نہ صرف ملک میں بلکہ بیرون ملک
موجود پرستاروں کو بھی محظوظ کیا ہے۔ شاہ رخ خان کی فلم چنائی ایکسپریس کی رفتار
سارے ریکارڈ توڑتے ہوئے 423کروڑ کا بزنس کیا۔ یہ فلم شاہ رخ خان کی ابتک کی سب سے
زیادہ کامیاب فلم ہے اور سب سے زیادہ کمائی کرنے والی بھارتی فلموں کی فہرست میں
چوتھے نمبر پر ہے۔

شاہ رخ خان  کو حکومت فرانس  کی جانب سے آرڈر ڈیس آرٹس اور ڈیس لیٹرز (نائٹ آف آرٹس
اور لیٹرز)   اور نائٹ آف لیجن آف آنر اعزاز عطا کیا  کیا۔

معاشیات میں تعلیم حاصل کرنے کے بعد انہوں نے اپنے کیریئر کے آغاز 1980ء میں تھیٹر
اور بہت ٹیلی ویژن سیریلز سے کیا جس میں فوجی اور سرکس قابل ذکر ڈرامے ہیں۔ 1992ء
میں فلم دیوانہ سے اپنے فلمی کیئریر کا آغاز کیا جو ایک کامیاب فلم ثابت ہوئی۔ اس
فلم کے لئے انہیں فلم فیئر پہلا اداکاری ایوارڈ پیش کیا گیا. اس کے بعد انہوں نے
کئی فلموں میں منفی کردار ادا جن میں ڈر (1993ء)، بازیگر (1993ء) اور ' 'انجام'
'(1994ء) شامل ہے۔ وہ کئی قسم کی کردار میں نظر آئے اور مختلف-مختلف قسم کی فلموں
میں کام کیا جن میں رومانوی ، مزاحیہ ، ایکشن فلمیں اور تاریخی ڈراما شامل ہیں۔

ان کی گیارہ فلموں نے دنیا بھر میں 1 بلین روپے کاروبار کیا ہے. خان کی کچھ فلمیں
جیسے دلوالے دلہنیا لے جائیں گے (1995ء)، کچھ کچھ ہوتا ہے ' '(1998ء)، ' 'دیوداس' '
(2002ء)، ' 'چک دے! انڈیا (2007ء)، اوم شانتی اوم (2007ء)، رب نے بنا دی جوڑی
(2008ء) اور را۔ون (2011ء ) اب تک کی سب سے زیادہ چلنے والی فلموں میں شمار رہی ہے
اور دیگر مشہور فلموں میں کبھی خوشی کبھی غم (2001ء)، کل ہو نا ہو (2003ء)، ویر
زارا (2006ء) شامل ہیں۔ اس وقت سے وہ کئی کامیاب فلموں کا حصہ رہے ہیں۔ اپنے فلمی
کیئریر میں ابھی تک انہوں نے 7 فلم فیئر ایوارڈ حاصل کیے ہیں۔

شاہ رخ خان نے کئی فلموں میں اداکاری کے جوہردکھائے جنہیں فلم بینوں نے ناصرف بے حد
پسند کیا بلکہ متعدد فلموں نے باکس آفس پر بزنس کے تمام ریکارڈ اپنے نام بھی کیے۔
بھارتی فلم انڈسٹری کے کنگ اور رومانوی ہیروشاہ رخ خان بالی ووڈ کے افق پر
چمکتادمکتا ستارہ ہیں جن کا تذکرہ کیے بغیر فلمی دنیا کا تعارف ادھورا ہے ۔ بالی
ووڈ کے کنگ خان کانام فلم کی کامیابی اور ریکارڈ بزنس کی ضمانت سمجھا جاتا ہےاور
انہوں نے یہ مقام پانے کے لئے کئی ناکامیوں کا سامنا بھی کیا ہے لیکن اس اتار چڑھاؤ
کو کبھی خود پرغالب نہیں آنے دیا۔

شاہ رخ خان کی ویسے تو ہر فلم ہی کامیاب ثابت ہوتی ہے لیکن کچھ خاص فلمیں ایسی ہیں
جو ا?ج بھی ان کے کامیاب کیرئیر میں سر فہرست ہوں گی جس میں ’دل والے دلہنیا لے
جائیں گے‘، ’دیوداس‘، ’دل تو پاگل ہے‘، ’ڈر‘، ’کل ہو نا ہو‘، ’ویر زارا‘، ’چک دے
انڈیا‘ وغیرہ شامل ہیں۔اپنی بے مثال اداکاری پر انھوں نے بے شمار ایوارڈز حاصل کیے
جن میں 14 فلم فیئر ایوارڈز بھی شامل ہیں۔ ہم نے بولی وڈ کنگ شاہ رخ کی مشہور فلموں
کی فہرست میں چند درج ذیل ہیں۔

نومبر 2015ء میں شاہ رخ خان نے بھارت میں بڑھتی عدم رواداری اور سیکیولر ازم کے
فقدان پر تشویش ظاہر کرتے ہوئے ان باتوں کو قوم پرستوں کے آگے بدترین جرم قرار دیا۔
انہوں نے ادبی اور فلمی شخصیات کی ستائش کی جنہوں نے ان صورت حال میں انعامات واپس
کیے اور ایسے قدم مستقبل میں اٹھانے کا ارادہ ظاہر کیا۔ شاہ رخ کے اس بیان سے شیو
سینا اور کئی دائیں محاذ کی ہندو تنظیمیں مشتعل ہوگئ تھی۔ اسی کی وجہ سے شاہ رخ خان
کی 2015ء میں جاری فلم دل والے کے خلاف ملک میں بڑے پیمانے احتجاج کیا گیا۔ مدھیہ
پردیش کے تین شہروں بھوپال، اندور اور جبلپور میں یہ احتجاج کافی شدت اختیار کرگیا
تھا۔ ممبئی کے دادر مال میں اس فلم کی نمائش کے خلاف پرزور احتجاج کر رہے شیوسینکوں
کو پولیس کی جانب سے باہر نکالا گیا تھا۔ اس کے برعکس کرناٹک کے دکشن کنڑا کے ملٹی
پلیکسوں اور تھیئٹروں سے اس فلم کی نمائش کو دائیں محاذ کے احتجاج کی وجہ سے روک
دیا گیا۔



https://ur.wikipedia.org/wiki/%D8%B3%D9%B9%DB%8C%D9%81%D9%86_%DB%81%D8%A7%DA%A9%D9%86%DA%AF

سٹیفن ہاکنگ (انگریزی: Stephen Hawking) موجودہ دور کے مایہ ناز سائنسدان ہیں۔
انھیں گذشتہ صدی کا، آئن سٹائن کے بعد دوسرا بڑا سائنسدان قرار دیا جاتا ہے۔ ان کا
زیادہ تر کام ثقب اسور یعنی بلیک ہولز، تھیوریٹیکل کاسمولوجی (کونیات) کے میدان میں
ہے۔ ان کی ایک کتاب، وقت کی مختصر تاریخ یعنی A brief History of Time ایک شہرہ
آفاق کتاب ہے جسے ایک انقلابی حیثیت حاصل ہے۔ یہ آسان الفاظ میں لکھی گئی ایک نہایت
اعلی پائے کی کتاب ہے جس سے ایک عام قاری سے لیکر اعلٰی تریں محقق بھی فائدہ اٹھا
سکتا ہے۔ وہ ایک خطرناک بیماری سے دو چار ہیں اور کرسی سے اٹھ نہیں سکتے، ہاتھ پاؤں
نہیں ہلا سکتے اور بول نہیں سکتے۔ لیکن وہ دماغی طور پر صحت مند ہیں اور بلند
حوصلگی کی وجہ سے اپنا کام جاری رکھے ہوئے ہیں۔ وہ اپنے خیالات کو دوسروں تک
پہنچانے اور اسے صفحے پر منتقل کرنے کے لیے ایک خاص کمپیوٹر، کمپیوٹر کا استعمال
کرتے ہیں۔ان کی يۂ بیماری ان کو تحقيق کر نے سے نہیں روک سکتی۔



https://ur.wikipedia.org/wiki/%D8%B3%D9%84%D8%B7%D8%A7%D9%86_%D8%AD%DB%8C%D8%AF%D8%B1_%D8%B9%D9%84%DB%8C

حیدر علی خان Hyder Ali Khan (کنڑا: ಹೈದರ್ ಅಲಿ; ہندی: हैदर अली ; 1721 – 7 دسمبر
1782) جنوبی ہند دکن کی سلطنت میسور کے سلطان تھے۔ ان کا نام حیدر نائک تھا۔
دورحکومت 1722ءتا 1784ء والئی میسور ۔ نسلا افغان تھے۔ ان کے پردادا گلبرگہ دکن میں
آکر آباد ہوگئے تھے۔ والد فتح محمد ریاست میسور میں فوجدار تھے۔ حیدر علی پانچ برس
کے ہوئے تو والد ایک لڑائی میں مارے گئے۔ ان کے چچا نے انھیں فنون سپہ گری سکھائے ۔
1752ء میں حیدر علی نے راجا میسور کی ملازمت کر لی اور بڑی بہادری سے مرہٹوں کے
حملوں سے ریاست کو بچایا۔ 1755ء میں راجا نے انہیں اپنی فوج کا سپہ سالار بنا دیا۔
میسور کی بدانتظامی اور راجا کی نااہلی کے سبب بالآخر حیدر علی نے 1766ء میں راجا
کو وظیفہ مقرر کرکے حکومت کی باگ ڈور اپنے ہاتھ میں لے لی۔ حیدر علی کی تخت نشینی
کے وقت ریاست میسور میں صرف 33 گاؤں تھے۔ مگر انہوں نے تھوڑے ہی عرصے میں اسی ہزار
مربع میل علاقے میں اپنی حکومت قائم کر لی۔ انگریزوں کے خلاف سلطان حیدر علی نے دو
جنگیں لڑیں۔ پہلی جنگ میسور 1766ء تا 1769ء میں حیدر علی نے مدراس کی دیواروں کے
نیچے پہنچ کر انگریزوں کو صلح پر مجبور کر دیا۔ دوسری جنگ میسور 1780ء تا 1784ء میں
انہوں نے کرنل بیلی اور میجر منرو کو فیصلہ کن شکستیں دیں۔ اسی جنگ کے دوران دسمبر
1784ء میں سلطان نے بعارضہ سرطان وفات پائی۔

سلطان حیدر علی ان پڑھ تھے مگر بڑے بیدار مغز حکمران تھے۔ وہ پانچ مختلف زبانوں میں
بات چیت کرسکتے تھے۔ ان کی قوت حافظہ بہت تیز تھی۔ وہ بیک وقت کئی احکامات جاری
کرتے اور لکھواتے وقت ہر حکم کی عبارت میں تسلسل قائم رکھتے اور پیچیدہ گھتیوں کو
فوراً حل کر لیتے تھے۔ شخصی خوبیوں کو بھانپنے میں انہیں کمال حاصل تھا۔ ان میں
تعصب نام کو بھی نہ تھا۔ ہر مذہب اور ہر فرقے کے لوگوں سے یکساں سلوک کرتے اور عدل
و انصاف کے تقاضوں کو پورا کرنے میں کسی سے رعایت نہ کرتے تھے۔ ان کی عقابی نگاہوں
نے مغل سلطنت کے زوال ، ہندوستان کی طوائف الملوکی اور ایسٹ انڈیا کمپنی کے
استعماری منصوبوں کو بھانپ لیا اور ہندوستان کی جدوجہد آزادی کی داغ بیل ڈالی۔ آپ
کی وفات کی کے بعد آپ کے فرزند ٹیپو سلطان تخت میسور پر بیٹھے۔



https://ur.wikipedia.org/wiki/%D8%AF%DB%8C%D9%88%D8%AF%D8%A7%D8%B1

دیودار ایک درخت ہے جو زیادہ تر پہاڑی علاقوں خصوصاً بحیرہ روم کے کنارے لبنان میں
یا مغربی ہمالیہ میں پایا جاتا ہے۔ دیو دار پاکستان کا قومی درخت ہے۔ عموماً یہ
1000 میٹر سے بلند علاقوں میں اگتا ہے۔ اس کی لمبائی چالیس سے پچاس میٹر تک چلی
جاتی ہے۔ اس کی لکڑی انتہائی مضبوط ہوتی ہے اور بحری جہاز بنانے میں بھی استعمال
ہوا کرتی تھی۔ دیودار کی بہترین اقسام لبنان، ترکی ، پاکستان اور قبرص میں ہوتی
ہیں۔ دیودار بڑا پائیدار درخت ہے اور بعض اقسام کی عمر ایک ہزار سال سے بھی زیادہ
ہوتی ہے۔ اتنے پرانے دیودار کا تنا اتنا چوڑا ہو سکتا ہے کہ اسے درمیان سے کاٹ کر
سڑک گذاری جا سکتی ہے۔ لبنان میں بعض دیودار کے درخت ہیں جن کی عمر کا تخمینہ چار
سے پانچ ہزار سال ہے اور انہیں قومی ورثہ قرار دیا گیا ہے۔



https://ur.wikipedia.org/wiki/%D8%AF%D8%B1%DB%8C%D8%A7%D8%A6%DB%92_%DA%A9%D8%A7%D9%86%DA%AF%D9%88

دریائے کانگو (سابقہ دریائے زائر) مغربی و وسطی افریقہ کا سب سے بڑا دریا ہے۔ اس کی
کل لمبائی 4374 کلومیٹر (2718 میل) ہے اس طرح یہ دریائے نیل کے بعد افریقہ کا دوسرا
سب سے لمبا دریا ہے۔ کانگو اور اس کے معاون دریا ایمیزن کے بعد دنیا کے دوسرے سب سے
بڑے برساتی جنگل سے گزرتے ہیں۔

کانگو کے دریائی طاس کا بیشتر حصہ کیونکہ خط استوا پر یا اس کے نیچے واقع ہے اس لیے
اس کا بہاؤ مستقل ہے اور ہر وقت اس کے معاون دریاؤں میں سے کم از کم ایک دریا پر
بارش ضرور ہوتی رہتی ہے۔ کانگو کا نام دریا کے دہانے پر قائم قدیم سلطنت کانگو کے
نام پر رکھا گیا ہے۔ دریا کے کناروں پر واقع جمہوریہ کانگو اور عوامی جمہوریہ کانگو
دونوں کے نام بھی اسی پر رکھے گئے ہیں۔ 1971ء سے 1997ء تک زائر کی حکومت اسے دریائے
زائر کہتی تھی۔

کانگو کا منبع عظیم وادی شق کے مشرقی حصوں کے پہاڑوں کے علاوہ جھیل ٹانگانیکا اور
جھیل ایمویرو بھی ہے۔

یہ دریا برقابی توانائی (انگریزی: Hydroelectric Power) کی بھی بے پناہ صلاحیتیں
رکھتا ہے اور ان صلاحیتوں کا اظہار انگا بند ہیں۔ جنوبی افریقا کے سرکاری ادارے
ایسکوم نے انگا کی بجلی پیدا کرنے کی صلاحیتوں میں اضافے کے لیے ایک تجویز پیش کی
ہے جس کے تحت موجودہ بندوں میں بہتری اور نئے برقابی بند کی تعمیر کے ذریعے اس سے
40 گیگاواٹ تک بجلی پیدا کی جا سکے گی جو چین کے تین گھاٹی بند سے دو گنا زیادہ ہے۔



https://ur.wikipedia.org/wiki/%D8%AE%D8%A7%D9%86_%D8%B9%D8%A8%D8%AF%D8%A7%D9%84%D8%BA%D9%81%D8%A7%D8%B1_%D8%AE%D8%A7%D9%86

خان عبدالغفار خان پختونوں کے سیاسی راہنما کے طور پر مشہور شخصیت ہیں، جنھوں نے
برطانوی دور میں عدم تشدد کے فلسفے کا پرچار کیا۔ خان عبدالغفار خان زندگی بھر عدم
تشدد کے حامی رہے اور مہاتما گاندھی کے بڑے مداحوں میں سے ایک تھے۔ آپ کے مداحوں
میں آپ کو باچا خان اور سرحدی گاندھی کے طور پر پکارا جاتا ہے۔

آپ پہلے اپنے خاندان کے افراد کے دباؤ پر برطانوی فوج میں شامل ہوئے، لیکن ایک
برطانوی افسر کے ناروا رویے اور نسل پرستی کی وجہ سے فوج کی نوکری چھوڑ دی۔ بعد میں
انگلستان میں تعلیم حاصل کرنے کا ارادہ اپنی والدہ کے کہنے پر موخر کیا۔ برطانوی
راج کے خلاف کئی بار جب تحاریک کو ناکامی کا سامنا کرنا پڑا تو خان عبدالغفار خان
نے عمرانی تحریک چلانے اور پختون قبائل میں اصلاحات کو اپنا مقصد حیات بنا لیا۔ اس
سوچ نے انھیں جنوبی ایشیاء کی ایک نہایت قابل ذکر تحریک خدائی خدمتگار تحریک شروع
کرنے پر مجبور کیا۔ اس تحریک کی کامیابی نے انھیں اور ان کے ساتھیوں کو کئی بار
تشدد کا نشانہ بنایا گیا اور پابند سلاسل کیا گیا۔ 1920ء کے اواخر میں بدترین ہوتے
حالات میں انھوں نے مہاتما گاندھی اور انڈین نیشنل کانگریس کے ساتھ الحاق کر دیا،
جو اس وقت عدم تشدد کی سب سے بڑی حامی جماعت تصور کی جاتی تھی۔ یہ الحاق 1947ء میں
آزادی تک قائم رہا۔ جنوبی ایشیاء کی آزادی کے بعد خان عبدالغفار خان کو امن کے نوبل
انعام کے لیے بھی نامزد کیا گیا۔ 1960ء اور 1970ء کا درمیانی عرصہ خان عبدالغفار
خان نے جیلوں اور جلاوطنی میں گزارا۔ 1987ء میں آپ پہلے شخص تھے جن کو بھارتی شہری
نہ ہونے کے باوجود “بھارت رتنا ایوارڈ“ سے نوازا گیا جو سب سے عظیم بھارتی سول
ایوارڈ ہے۔ 1988ء میں آپ کا انتقال ہوا، اور آپ کو وصیت کے مطابق جلال آباد
افغانستان میں دفن کیا گیا۔ افغانستان میں اس وقت گھمسان کی جنگ جاری تھی لیکن آپ
کی تدفین کے موقع پر دونوں اطراف سے جنگ بندی کا فیصلہ آپ کی شخصیت کے علاقائی اثر
رسوخ کو ظاہر کرتی ہے۔



https://ur.wikipedia.org/wiki/%D8%AD%D8%B3%DB%8C%D9%86_%D8%A8%D9%86_%D9%85%D9%86%D8%B5%D9%88%D8%B1_%D8%AD%D9%84%D8%A7%D8%AC

منصور حلاج (پیدائش 858ء، وفات 26 مارچ 922ء) ایک فارسی صوفی اور مصنف ۔ پورا نام
ابو المغیث الحسین ابن منصور الحلاج تھا۔ والد منصور پیشے کے لحاظ سے دھنیے تھے اس
لیے نسبت حلاج کہلائی۔ فارس کے شمال مشرق میں واقع ایک قصبہ الطور میں پیداہوئے۔
عمر کا ابتدائی زمانہ عراق کے شہر واسط میں گزرا۔ پھر اہواز کے ایک مقام تستر میں
سہل بن عبداللہ اور پھر بصرہ میں عمرو مکی سے تصوف میں استفادہ کیا۔ 264ھ میں بغداد
آگئے اور جنید بغدادی کے حلقۂ تلمذ میں شریک ہوگئے۔ عمر کا بڑا حصہ سیر و سیاحت میں
بسر کیا بہت سے ممالک کے سفر کیے جن میں مکہ ، خراسان شامل ہیں۔

وہ اتحاد ذات الہی یا ہمہ اوست کا قائل تھے اور "اناالحق" ’’میں خدا ہوں‘‘ کا نعرہ
لگایا کرتے تھے۔ 297ھ/909ء میں ابن داؤد الاصفہانی کے فتوے کی بنیاد پر پہلی مرتبہ
گرفتار ہوئے۔ 301ھ میں دوسری مرتبہ گرفتار ہوئے اور آٹھ سال مسلسل اسیر رہے۔ 309ھ
میں مقدمے کا فیصلہ ہوا اور 18 ذیقعد کو سولی دے دی گئی۔ وفات کے بعد علماءکے ایک
گروہ نے کافر و زندیق قرار دیا اور دوسرے گروہ نے جن میں رومی اور شیخ فرید الدین
عطار جیسے عظیم صوفی بھی شامل تھے انھیں ولی اور شہید حق کہا۔

حلاج نے تصوف اور طریق تصوف اور اپنے مخصوص عقائد و نظریات کی شرح میں متعدد کتابیں
اور رسائل قلمبند کیے جن کی تعداد 47 سے اوپر ہے۔ اس کا عقیدہ تین چیزوں پر مشتمل
ہے۔

ابن کثير رحمہ اللہ تعالٰی نے البدایۃ والنھایۃ میں ابو عمر مالکی رحمہ اللہ تعالٰی
کی مدح سرائی کرتے ہوۓ کہا ہے کہ ان کے فیصلے بہت ہی زیادہ درست ہوتے اور انہوں نے
ہی حسین بن منصور حلاج کوقتل کیا ۔ البدایۃ والنھایۃ ( 11 / 172 ) ۔



https://ur.wikipedia.org/wiki/%D8%AC%DB%8C_%D9%85%DB%8C%D9%84

جی میل گوگل کی جانب سے فراہم کی جانے والی مفت ای میل سروس ہے۔ محفوظ ویب میل کے
علاوہ پوپ3 اور IMAP4 کے ذریعے بھی صارفین جی میل تک رسائی حاصل کرسکتے ہیں۔ جی میل
کا آغاز یکم اپریل2004 کو ہوا جب دعوت ناموں تک محدود اس کے بیٹا ورژن کا اجرا کیا
گیا۔ 7 فروری 2007 کو اسے بیٹا ورژن مرحلے ہی پر عوام کے لیے جاری کردیا گیا۔ 7
جولائی 2009 کو، دیگر گوگل ایپس کے ساتھ یہ سروس بیٹا کیفیت سے اپگریڈ ہوگئی۔

ابتدا میں ہر صارف کو 1 گیگابائٹ جگہ فراہم کی گئی، جو جی میل کے دیگر حریف، جیسے
ہاٹ میل ووغیرہ کی 2 سے 4 میگابائٹ جگہ سے کہیں زیادہ تھی۔ بعد ازاں، جی میل کی
جانب سے اس میں وقتاً فوقتاً مزید اضافہ کیا جاتا رہا ہے۔ ہر جی میل پیغام، بہ شمول
منسلکات، 25 ایم بی پر مشتمل ہوسکتا ہے۔ جی میل تلاش کی سہولت پر مشتمل انٹرفیس اور
انٹرنیٹ فورموں کے جیسا مکالماتی منظر (conversation view) فراہم کرتا ہے۔ جون 2012
کے اعداد و شمار کے مطابق، دنیا بھر میں 425 ملین فعال صارفین کے ساتھ جی میل سب سے
زیادہ استعمال ہونے والی ویب-مرکز ای میل سروس ہے۔ مئی 2014 میں گوگل پلے اسٹور سے
اینڈروئڈ آلات پر ایک بلین بار انسٹال ہونے والی پہلی ایپ کا اعزاز جی میل کو حاصل
ہوا۔



https://ur.wikipedia.org/wiki/%D8%AC%D9%86%D9%88%D8%A8%DB%8C_%D8%A7%DB%8C%D8%B4%DB%8C%D8%A7

جنوبی ایشیا (انگریزی : south asia) براعظم ایشیا کے جنوبی علاقوں کو کہا جاتا ہے
جو برصغیر پاک و ہند اور ان سے ملحقہ علاقوں پر مشتمل ہے۔ یہ علاقہ (مغرب سے مشرق
کی جانب) مغربی ایشیا، وسط ایشیا، مشرقی ایشیا اور جنوب مشرقی ایشیا کے درمیان واقع
ہے۔

علاوہ ازیں ثقافتی وجوہات کی بنا پر کبھی کبھار تبت (عوامی جمہوریۂ چین) کو بھی
جنوبی ایشیا میں شمار کیا جاتا ہے

برصغیر کی اصطلاح اس علاقے کے لیے استعمال ہوتی ہے جو ہندی پرت پر قائم ہے جس کے
شمال میں یوریشین پرت ہے۔ جبکہ سیاسی اصطلاح کے طور پر یہ نام برصغیر کے لیے
استعمال ہوتا ہے۔ اس میں ہندی پرت کے باہر کے علاقے بھی شامل کیے جاتے ہیں خصوصاً
افغانستان جس کے اپنے پڑوسی پاکستان کے ساتھ سیاسی، سماجی و نسلی (پشتون) طور پر
قدیم تعلقات ہیں۔ جبکہ پاکستان میں دریائے سندھ کے مغرب میں واقع علاقے تاریخی
وجوہات کی بنا پر کبھی کبھار وسط ایشیا میں شمار کیے جاتے ہیں۔ جس کی ایک مثال
بلوچستان ہے جو ہندی پرت پر قائم نہیں بلکہ سطع مرتفع ایران کے کناروں پر واقع ہے۔

چونکہ جنوبی ایشیا تاریخ میں ہمیشہ بیرونی حملہ آوروں کی زد میں رہا ہے اس لیے یہاں
کی ثقافت بھی مختلف قوموں کے ملاپ سے بنی ہے۔ تاہم اکثریت ہندو مت اور اسلام پر
ایمان رکھتی ہے اس لیے جنوبی ایشیائی ثقافت پر دونوں مذاہب کی گہری چھاپ ہے۔

زمانہ ہائے قدیم میں دریائے سندھ کی تہذیب دنیا کی ترقی یافتہ ترین تہذیبوں میں سے
ایک تھی جو آج سے تقریباًً 5 ہزار سال قبل قائم تھی۔

بعد ازاں یورپی نو آبادیاتی دور میں یہ خطہ برطانیہ کے قبضے میں آگیا جبکہ چند
چھوٹے علاقوں پر پرتگال، ہالینڈ اور فرانس کا قبضہ بھی رہا۔ بہرحال 1940ء کی دہائی
کے اواخر میں خطہ آزاد ہو گیا۔

سر زمین جنوبی ایشیا جہاں کئی متضاد ثقافتوں اور تہذیبوں کا گہوارہ ہے وہیں
جغرافیائی طور پر بھی گوناگوں خصوصیات کی حامل سر زمین ہے۔ شمال میں حالیہ کی بلند
ترین چوٹیوں سے جنوب میں عظیم میدانوں، غیر آباد وسیع صحراؤں اور منطقہ حارہ کے
گھنے جنگلات اور ناریل کے درختوں سے سجے ساحلوں تک ہر علاقہ اس سرزمین کی رنگا رنگی
میں اضافہ کرتا جاتا ہے۔

جنوبی ایشیا کے شمال میں ایک عظیم سلسلہ کوہ ہمالیہ ہے جو برف سے ڈھکی ایک عظیم
دیوار کی طرح ایستادہ ہے اور اسے براعظم ایشیا کے دیگر علاقوں سے جدا کرتا ہے۔
ہمالیہ نقشے میں ایک کمان کی طرح نظر آتا ہے۔ دریائے سندھ، گنگا اور برہم پترا کے
عظیم زرخیز میدان اور ڈیلٹائی علاقے ان پہاڑی علاقوں کو جزیرہ نما سے الگ کرتے ہیں۔
وسط میں دکن کی عظیم سطح مرتفع ہے جس کے دونوں جانب ساحلوں کے ساتھ ساتھ مشرقی گھاٹ
اور مغربی گھاٹ نامی دو پہاڑی سلسلے ہیں۔

دوسری جانب بنگلہ دیش کا بیشتر حصہ دریائے برہم پترا اور گنگا کے عظیم ڈیلٹائی
علاقے پر واقع ہے۔ گرمائی مون سون میں موسمی بارشوں اور ہمالیہ سے پگھلنے والے پانی
کے باعث ان دریاؤں میں سیلاب آ جاتے ہیں جس کے باعث بنگلہ دیش کئی مرتبہ زبردست
سیلابوں کا نشانہ بنا جن میں لاکھوں افراد موت کا نشانہ بنے۔

کیونکہ جنوبی ایشیا کی آبادی کی اکثریت کا ذریعہ معاش زراعت ہے اس لیے دریاؤں کے زر
خیز میدان، پہاڑی وادیاں اور ساحلی علاقے انتہائی گنجان آباد ہیں لیکن اب دیہات سے
شہروں کو ہجرت کے رحجان میں تیزی سے اضافہ دیکھنے میں آ رہا ہے جس کی بڑی وجہ شہروں
میں روزگار کی فراہمی ہے۔ اس کے باعث شہروں میں مسائل پیدا ہو رہے ہیں، خصوصاً
رہائش کی مطلوبہ سہولیات نہ ہونے کے باعث آبادی کی بڑی تعداد کچی آبادیوں میں رہنے
پر مجبور ہے جہاں ضروریات زندگی کی بنیادی سہولیات تک موجود نہیں ہوتیں۔ ممبئی،
کولکتا اور کراچی خطے کے سب سے بڑے شہر ہیں۔

جنوبی ایشیا کی 60 فیصد آبادی کا روزگار زراعت سے وابستہ ہے لیکن اس کے باوجود خطے
میں صرف اتنی فصل ہی کاشت ہو پاتی ہے جو ملک کی غذائی ضروریات کو پورا کر سکے بلکہ
کئی مرتبہ تو ان ممالک کو بیرون ممالک سے غذائی اجناس درآمد بھی کرنا پڑتی ہیں۔ اس
کی اہم وجہ زراعت کے قدیم روایتی طریقوں کا استعمال اور جدید طریقوں تک عدم رسائی
ہے۔ بنیادی طور پر اجناس کاشت کی جاتی ہیں جن میں مشرق اور مغرب کے ان علاقوں میں
چاول کاشت کیا جاتا ہے جہاں پانی وافر مقدار میں موجود ہے جبکہ سطح مرتفع دکن پر
باجرہ، شمالی علاقوں میں گندم کاشت کی جاتی ہے۔ علاوہ ازیں چائے اور پٹ سن اہم نقد
فصلیں ہیں۔

جنوبی ایشیا ہند-یورپی زبانیں بولی جاتی ہیں جن میں سے اردو،ہندی،بنگلہ،پشتو اور
فارسی قومی و دفتری زبانیں ہیں۔



https://ur.wikipedia.org/wiki/%D8%AC%D8%A7%D9%88%D8%A7_%D8%B3%DA%A9%D8%B1%D9%BE%D9%B9

جاوا سکرپٹ (انگریزی: JavaScript) ایک کمپیوٹر پروگرامنگ زبان ہے جس کا زیادہ تر
استعمال ویب براؤزرز میں ہوتا ہے جہاں کلائنٹ سائڈ سکرپٹس کا یوزر انٹرفیس سے
انٹریکٹ ہوتا ہے یعنی ایچ ٹی ایم ایل صفحات میں سادہ پروگرامنگ کی جاسکتی ہے اور اس
کے ذریعہ ایچ ٹی ایم ایل صفحات مزید پرکشش بنائے جاتے ہیں، تاہم اس کا استعمال سرور
سائڈ پروگرامنگ، گیم ڈویلپمنٹ، ڈیسک ٹاپ اور موبائل اطلاقیے کی تخلیق میں بھی ہوتا
ہے جاوا سکرپٹ زبان کو نیٹ سکیپ نے ڈویلپ کیا ہے، جاوا ایک انڈونیشی جزیرہ کا نام
ہے لیکن جاوا سکرپٹ زبان کا کوئی تعلق اس جزیرہ سے نہیں ہے۔ یہ جاوا پروگرامنگ زبان
سے بھی مختلف ہے جسے سن مائکروسسٹمز نے ڈویلپ کیا ہے، دونوں زبانوں میں نام کی
مشابہت کے باوجود دونوں ایک بالکل مختلف زبانیں ہیں۔ جاوا سکرپٹ کی ذریعہ ڈائنامک
اور متحرک ویب صفحات بنائے جاسکتے ہیں، یہ زبان ایچ ٹی ایم ایل صفحات کو مزید پر
کشش بنانے کے لیے پروگرامنگ آلات مہیا کرتی ہے۔ ویب صفحات کے علاوہ جاوا سکرپٹ کا
استعمال دیگر اطلاقیوں مثلا پی ڈی ایف ڈاکیومنٹس، ڈیسک ٹاپ وجیٹس، سائٹ سپیسفک
براؤزرز میں بھی کافی کیا جاتا ہے۔ اجیکس زبان کے آنے کے بعد جاوا سکرپٹ کا استعمال
بہت زیادہ بڑھ گیا، اس کی وجہ سے یوزر سے انٹریکٹ کرنے میں مزید تیزرفتاری آئی ہے۔

فنکشنز متعدد ہدایات (Instructions) کا مجموعہ ہوتا ہے۔ مثلا براؤزر میں صارف کے
لیے ایک پیغام دکھانا ہے پھر اس صارف سے اس کا جواب طلب کرنا ہے، چنانچہ ان تمام
ہدایات کو ایک فنکشن میں رکھا جاتا ہے اور جب بھی سابقہ ہدایات مطلوب ہوتی ہیں، اس
فنکشن کو دوبارہ مکمل ہدایات تحریر کیے بغیر استعمال کرلیا جاتا ہے۔ جاوا سکرپٹ میں
فنکشن استعمال کرنے کے لیے ایک مخصوص لفظ function درج کیا جاتا ہے، اس کے بعد
پروگرامنگ زبان میں فنکشن باڈی لکھی جاتی ہے، مثلا:

جاوا سکرپٹ کا زیادہ تر استعمال ان فنکشنز کو تحریر کرنے میں ہوتا ہے جو ایچ ٹی ایم
ایل صفحات میں شامل ہوتے ہیں، ذیل میں جاوا سکرپٹ پر مشتمل سادہ ویب صفحات کی
مثالیں دی گئی ہیں۔



https://ur.wikipedia.org/wiki/%D8%AA%D8%A7%D8%A8%D9%88%D8%AA_%D8%B3%DA%A9%DB%8C%D9%86%DB%81

تابوت بروزن فعلوت۔ توب سے مشتق ہے جس کے معنی رجوع کے ہیں۔ اور اسے تابوت اس لئے
کہتے ہیں کہ جو چیز اس میں سے نکالی جاتی تھی وہ پھر واپس اسی میں چلی آتی تھی اس
کے متعلق مختلف اقوال ہیں۔ تابوت بمعنی لکڑی کا صندوق عموماً مستعمل ہے اس کی جمع
توابیت ہے۔ سکینۃ یعنی اس میں ایسی چیزیں رکھی ہوئی ہیں جن سے تمہاری تسکین ہو جائے
گی۔ یا تابوت کی واپسی کا امر ای فی اتیانہ سکون لکم وطمانیۃ۔ سکینۃ۔ تسکین۔ تسلی
خاطر۔ اطمینان۔ سکون سے بروزن فعیلۃ مصدر ہے جو اسم کی جگہ استعمال ہوا ہے۔ جیسے کہ
عزیمۃ ہے۔ علامہ بغوی سید محمد مرتضے زبیدی لکھتے ہیں:۔ سکینہ وہ اطمینان۔ چین و
قرار اور سکون ہے جو اللہ تعالیٰ اپنے مومن بندے کے قلب میں اس وقت نازل فرماتا ہے
جب کہ وہ ہولناکیوں کی شدت سے مضطرب ہو جاتا ہے پھر اس کے بعد جو کچھ بھی اس پر
گزرے وہ اس سے گھبراتا نہیں ہے یہ اس کے لئے ایمان کی زیادتی ۔ یقین میں قوت اور
استقلال کو ضروری کر دیتا ہے۔

اس تابوت میں حضرت موسیٰ اور ہارون علیہما السلام کے تبرکات تھے، اس تابوت کو ان کے
دشمن عمالقہ چھین کرلے گئے تھے اللہ تعالیٰ نے نشانی کے طور پر یہ تابوت فرشتوں کے
ذریعہ حضرت طالوت کے دروازہ پر پہنچا دیا جسے دیکھ کر بنی اسرائیل بہت خوش ہوئے اور
من جانب اللہ طالوت کی بادشاہت کی نشانی بھی سمجھا اور اللہ تعالیٰ نے بھی اس تابوت
کو ان کی فتح و شکست کا سبب قرار دیا۔ بنی اسرائیل میں ایک صندوق چلا آتا تھا اس
میں تبرکات تھے حضرت موسیٰ (علیہ السلام) وغیرہ انبیائے بنی اسرائیل اس صندوق کو
لڑائی میں آگے رکھتے اللہ اس کی برکت سے فتح دیتا جب جالوت غالب آیا ان پر تو یہ
صندوق بھی وہ لے گیا تھا جب اللہ تعالیٰ کو صندوق کا پہنچانا منظور ہوا تو یہ کہا
کہ وہ کافر جہاں صندوق رکھتے وہیں وبا اور بلا آتی پانچ شہر ویران ہوگئے ناچار ہو
کر دو بیلوں پر اس کو لاد کر ہانک دیا فرشتے بیلوں کو ہانک کر طالوت کے دروازے پر
پہنچا گئے بنی اسرائیل اس نشانی کو دیکھ کر طالوت کی بادشاہت پر یقین لائے اور
طالُوت نے جالوت پر فوج کشی کی اور موسم نہایت گرم تھا۔

تابوت سکینہ مسلمانوں کے لئے صرف ایک صندوق جتنی اہمیت رکھتا ہے اور قرآن میں اس کے
بارے میں صرف یہ بیان کیا گیا ہے کہ اس کو اس وقت فرشتوں نے اٹھایا ہوا ہے مزید
اسکے بارے میں قرآن اور حدیث میں مکمل خاموشی ہے- لیکن تابوت سکینہ یہودی مذہب میں
بہت اہمیت کا حامل ہے اور اسے انتہائی مقدس سمجھا جاتا ہے- عیسائیت میں بھی یہ
اہمیت کا حامل ہے اور اسکا ذکر انکی کتابوں میں بھی ملتا ہے- یہودیوں اور عیسائیوں
کے نظریئے کے مطابق تابوت سکینہ حضرت موسیٰ علیہ السلام نے خداکے کہنے پر بنایا تھا
اور اس میں وہ پتھر کی لوحیں لاکر رکھی تھیں جو انکو خدا نے کوہ سینا پر دی تھیں
اور جن میں یہودی مذہب کی تعلیمات بیان کی گئی تھیں- مزید یہ بھی کہا جاتا ہے کہ اس
میں حضرت موسی کا عصا، اور من وسلویٰ بھی رکھا گیا تھا جو بنی اسرائیل کے لوگوں کے
لئے اللہ تعالٰی نے آسمان سے نازل کیا تھا- یہ بہت مقدس تابوت شمار کیا جاتا تھا
اورہمیشہ مذہبی رہنما اس کو اٹھایا کرتے تھے اور اسکی حفاظت کے لئے فوج کا ایک دستہ
بھی ہمیشہ ساتھ رہتا تھا نیز یہ بنی اسرائیل کے نزدیک فتح اور برکت کی علامت تھا-
اس کو جنگوں کے دوران لشکر سے آگے رکھا جاتا تھا اور یہ سمجھا جاتا تھا کہ اس تابوت
کی برکت کی وجہ سے جیت ہمیشہ بنی اسرایئل کی ہی ہو گی-



https://ur.wikipedia.org/wiki/%D8%A8%D8%A7%D8%B1%D8%B4

بارش بادلوں سے زمین کی سطح پر پانی کے قطروں کا علاحدہ علاحدہ گرنے کے عمل کو کہتے
ہیں۔

بارش کے برصغیر پاک و ہند میں بہت سے نام ہیں۔ بارش، برکھا، میگھا، مینہ، پونم
وغیرہ۔ بھارت کی ایک ریاست میگھالیہ کا یہ نام وہاں بہت زیادہ بارش ہونے کی وجہ سے
ہے۔ بنگلہ دیش کے ایک دریا میگھنا بھی مینہ یا میگھا سے بنا ہے۔

سمندروں، دریاؤں یا جھیلوں کی سطح سے پانی بخارات بن کے اوپر کی طرف اٹھتا ہے اور
بادل بنتا ہےاور یہ بادل پھر بارش کا باعث بنتے ہیں۔ بارش کو مقیاس المطر سے ناپا
جاتا ہے۔ بارش زراعت اور پودوں کے لیے زندگی کی حیثیت رکھتی ہے۔ اوسطاً بارش کا ایک
قطرہ ایک یا دو ملی میٹر قطر کا ہوتا ہے۔

بارش برازیل، وسطی افریقا اور جنوب مشرقی ایشیا میں پودوں اور جانوروں کی بے تحاشا
قصموں کی باعث ہے۔



https://ur.wikipedia.org/wiki/%D8%A7%DB%8C%DA%A9%D9%88%D8%A7%DA%88%D9%88%D8%B1

ایکواڈور (انگریزی، ہسپانوی :Ecuador ) باضابطہ نام جمہوریہ ایکوڈور براعظم جنوبی
امریکا کا ایک جمہوری ملک ہے جس کے شمال میں کولمبیا، مشرق اور جنوب میں پیرو اور
مغرب میں پیسیفک اوشن واقع ہے۔ اسکے علاوہ سمندر میں واقع جزائر گالاپاگوز کے جزائر
بھی ملک کا حصہ ہیں، جو مغرب میں ساحل سے 965 کلومیٹر دور سمندر میں واقع ہیں۔ ملک
کا کل رقبہ 256,370 مربع کلومیٹر اور آبادی 13,810,000 ہے، اور وفاقی دارالحکومت
کیٹو ہے۔

ایکواڈور میں انسانی تہذیب کے آثار 3500 قبل مسیح سے ملتے ہیں، جہاں سے کئی تہذیبوں
جن میں والدیویا تہذیب اور مچالیلہ تہذیب ساحلی علاقوں اور کوئیٹس (موجودہ
دارالحکومت کیٹو کے قریبی علاقہ) اور کناری موجودہ کوئنکا کی تہذیبوں نے جنم لیا۔
ہر تہذیب نے اپنی الگ پہچان، فن تعمیر، برتن سازی اور مذہبی اقتدار بنائیں۔ کئی
سالوں کی مزاہمت کے بعد کناری اور دیگر قبائل ہار گئے اور مذاہمتی لڑاکوں کو قتل کر
کے ندی میں پھینک دیا گیا جیسا کہ یاہوارکوکا کی لڑائی (battle of Yahuarcocha) یا
خونی جھیل (Blood Lake) میں بتایا جاتا ہے اور جس کے نتیجہ میں ایکواڈور انکان
سلطنت (Incan empire) کا حصہ بنا۔

1531ء میں ہسپانوی فاتحین نے فرانسسکو پزارو کے قیادت میں اندرونی خلفشار کا شکار
انکا سلطنت کو فتح کیا

انکے علاوہ ملک کا ایک اور حصہ زمینی علاقہ سے لگ بھگ ایک ہزار کلومیٹر دور پیسیفک
اوشن میں واقع ہے جس کو جزائر گالاپاگوز کے جزائر کہتے ہیں۔

ایکواڈور کا شمار دنیا کے ایسے سترہ ممالک میں ہوتا ہے جہاں جنگلی حیات کی بہتات
ہے۔ ایکواڈور میں پرندوں کی سولہ سو انواع پائی جاتی ہیں جو دنیا کی پرندوں کی کل
انواع کا پندرہ فیصد ہیں۔ اسے علاوہ پودوں کی اقسام میں پچیس ہزار انواع پائی جاتی
ہیں۔ رینگنے والے جانوروں کی 106 انواع، جل تھیلیوں کی 138 انواع اور تتلیوں کی
6000 انواع انکے علاوہ ہیں۔ جزائر گالاپاگوز جزائر جنگلی حیات کی رہائش کے لیے
مشہور ہیں جہاں مشہور ماہر حیاتیات چارلس ڈارون نے جنگلی حیات پر تحقیق کی اور
مشہور نظریہ ارتقا پیش کیا۔

ایکواڈور کی تارکین وطن آبادی کا بڑا حصہ ہسپانیہ، برطانیہ، اٹلی، ریاست ہاۓ متحدہ
امریکا، کینیڈا، چلی، وینزویلا، میکسیکو اور جاپان میں رہتا ہے۔ اندازا کے مطابق
1999ء کے اقتصادی بحران کے دوران لگ بھگ سات لاکھ ایکواڈوریائی باشندہ ہجرت کرنے پر
مجبور ہوئے۔ تارکین وطن ایکواڈوریایئوں کی تعداد کا تخمینہ پچیس لاکھ ہے۔

قریبا 69 فیصد ایکواڈوریائی کیتھولک عیسائی ہیں۔ دیہی علاقوں میں قدیم مذہبی عقائد
اور عیسائیت کا مغلوبہ ہے۔ مسلمان آبادی انتہائی کم ہے، جو شاید سینکڑوں میں ہو۔
یہودی مذہب ماننے والوں کی تعداد ہزاروں میں سمجھی جاتی ہے جو جرمنی یا اٹلی سے
ہجرت کر کے ایکوڈور میں آباد ہوے ہیں۔

مشہور شخصیات میں مصور تابارا، گویاسامین، کنگمین، رینڈون، آراوز، کونستانتے،
ویٹیری، مولیناری، مالدونادو، گوٹیریز، اندارا کرو، ویلاسز، ایگاس، ویلافوعرتے اور
فائینی ہیں۔ شاعروں میں جوز جواکوئن دے اولمیدو ای ماروری اور دانشوروں میں
بینجامین اوریٹیا اور ٹینس کھلاڑی پانکو سیگورا شامل ہیں۔



https://ur.wikipedia.org/wiki/%D8%A7%D9%85%DB%8C%D8%AA%D8%A7%D8%A8%DA%BE_%D8%A8%DA%86%D9%86

امیتابھ بچن کا پیدائشی نام امیتابھ ہریونش شریواستو ہے اور یہ11 اکتوبر، 1942ء کو
ﺑﮭﺎﺭﺕ ﮐﯽ ﺭﯾﺎﺳﺖ ﺍﺗﺮﭘﺮﺩﯾﺶﻣﯿﮟ پیدا ہونے والے بھارتی اداکار ہیں۔ انہیں ابتدائی
مقبولیت 1970ءمیں ملی اور آج ان کا شمار بھارتی فلم صنعت کی تاریخ میں معروف ترین
ہستیوں میں ہوتا ہے۔

اپنے اداکاری کے سفر کے دوران انہوں نے کئی بڑے ایوارڈ حاصل کئے جن میں تین نیشنل
فلم ایوارڈ اور بارہ فلم فیئر ایوارڈ شامل ہیں۔ ان کے پاس سب سے زیادہ دفع بہترین
اداکار نامزد ہونے کا اعزاز حاصل ہے۔ اداکاری کے علاوہ بچن نے گلوکاری، پیش کار اور
میزبانی بھی کرتے رہے ہیں۔ 1984ء سے 1987ء تک وہ بھارتی پارلیمان کے رکن منتخب
ہوئے۔

امیتابھ بچن کی شادی اداکارہ جیا بہادری سے ہوئی۔ ان کے دو بچے ہیں شوئیتا نندا اور
ابھیشیک بچن۔ ابھیشیک بھی فلم اداکار ہیں اور بھارتی اداکارہ ایشوریا رائے سے رشتہ
ازدواج میں منسلک ہیں۔ ﺳﻮ ﺳﮯ ﺯﺍﺋﺪ ﻓﻠﻤﻮﮞ ﻣﯿﮟ ﺍﺩﺍﮐﺎﺭﯼ ﮐﮯ ﺟﻠﻮﮮ ﺩﮐﮭﺎﻧﮯ ﻭﺍﻟﮯ ﺍﻣﯿﺘﺎﺏ ﺁﺝ
ﺑﮭﯽ ﻣﺪﺍﺣﻮﮞ ﮐﮯ ﺩﻟﻮﮞ ﭘﺮ ﺭﺍﺝ ﮐﺮﺭﮨﮯ ﮨﯿﮟ۔۔ﺍﻧﮩﻮﮞ ﻧﮯ ﻓﻠﻤﯽ ﮐﯿﺮﯾﺌﺮ ﮐﺎ ﺁﻏﺎﺯ ﺳﻦ ﺍﻧﯿﺲ ﺳﻮ
ﺍﻧﮩﺘﺮ ﻣﯿﮟ ﻓﻠﻢ ﺳﺎﺕ ﮨﻨﺪﻭﺳﺘﺎﻧﯽ ﺳﮯ ﮐﯿﺎ، ﺟﺲ ﻣﯿﮟ ﺍﻧﮩﯿﮟ ﭘﮩﻠﮯ ﻧﯿﺸﻨﻞ ﺍﯾﻮﺍﺭﮈ ﺳﮯ ﻧﻮﺍﺯﺍ ﮔﯿﺎ۔
ﺍﺱ ﮐﮯ ﺑﻌﺪ ﺍﻧﮩﻮﮞ ﻧﮯ ﮐﺌﯽ ﮐﺎﻣﯿﺎﺏ ﻓﻠﻤﯿﮞ ﺍﭘﻨﯽ ﺍﺩﺍﮐﺎﺭﯼ ﮐﮯ ﺟﻮﮨﺮ ﺩﮐﮭﺎ ﮐﺮ ﻣﺪﺍﺣﻮﮞ ﮐﮯ ﺩﻝ
ﺟﯿﺖ ﻟﺌﮯ۔ ﺍﻣﯿﺘﺎﺏ ﺑﭽﻦ ﻧﮯ ﺍﭘﻨﮯ ﭼﺎﻟﯿﺲ ﺳﺎﻟﮧ ﻓﻠﻤﯽ ﮐﯿﺮﯾﺌﺮ ﮐﮯ ﺩﻭﺭﺍﻥ ﺑﺎﺭﮦ ﻓﻠﻢ ﻓﯿﺌﺮ
ﺍﯾﻮﺍﺭﮈﺯ ﺣﺎﺻﻞ ﮐﺌﮯ۔ ﺑﮭﺎﺭﺗﯽ ﻓﻠﻢ انڈﺳﭩﺮﯼ ﻣﯿﮟ ﺍﺑﺘﮏ ﺑﮩﺘﺮﯾﻦ ﺍﺩﺍﮐﺎﺭ ﮐﮯ ﻃﻮﺭ ﭘﺮ ﺳﺐ ﺳﮯ
ﺯﯾﺎﺩﮦ ﺍﯾﻮﺍﺭﮈﺯ ﺣﺎﺻﻞ ﮐﺮﻧﮯ ﮐﺎ ﺍﻋﺰﺍﺯ ﺍﺱ ﺳﭙﺮ ﺍﺳﭩﺎﺭ ﮐﻮ ﮨﯽ ﺣﺎﺻﻞ ﮨﮯ۔ ﺍﺱ ﮐﮯ ﻋﻼﻭﮦ ﺍﻧﮩﻮﮞ
ﮐﺌﯽ ﻧﯿﺸﻨﻞ ،ﻣﻌﺎﻭﻥ ﺍﻭﺭ ﺩﯾﮕﺮ ﺍﯾﻮﺍﺭﮈﺯ ﺑﮭﯽ ﺣﺎﺻﻞ ﮐﺌﮯ ۔ ﺍﻣﯿﺘﺎﺏ ﺑﭽﻦ ﻧﮯ ﺍﺩﺍﮐﺎﺭﯼ ﮐﮯ ﻋﻼﻭﮦ
ﭘﺮﻭﮈﯾﻮﺳﺮ، ﭨﯽ ﻭﯼ ﮐﻤﭙﯿﺌﺮ، ﭘﻠﮯ ﺑﯿﮏ ﺳﻨﮕﺮ ﺍﻭﺭ ﺍﻧﮉﯾﻦ ﭘﺎﺭﻟﯿﻤﻨﭧ ﮐﮯ ﺭﮐﻦ ﺑﮭﯽ ﺭﮨﮯ۔ﺍﻥ ﮐﯽ
ﻣﺸﮩﻮﺭ ﻓﻠﻤﻮﮞ ﻣﯿﮟ ﺷﻌﻠﮯ، ﺷﮩﻨﺸﺎﮦ، ﻻﻭﺍﺭﺙ، ﮐﻮﻟﯽ، ﺍﮔﻨﯽ پتھ، ﺧﺪﺍ ﮔﻮﺍﮦ، ﮨﻢ، ﺍﻧﺴﺎﻧﯿﺖ ،
ﮐﺒﮭﯽ ﺧﻮﺷﯽ ﮐﺒﮭﯽ ﻏﻢ، ﻣﺤﺒﺘﯿﮟ، سرﮐﺎﺭ ﺭﺍﺝ ﺷﺎﻣﻞ ﮨﯿﮟ۔

امیتابھ بچن الہٰ باد، اتر پردیش میں ایک ہندو کایستھ گھرانے میں پیدا ہوئے۔ ان کے
والد، ڈاکٹر ہری ونش رائے بچن جانے مانے ہندی شاعر اور والدہ تیجی بچن فیصل آباد
(حالیہ پاکستان میں) کے ایک سکھ گھرانے سے تھیں۔ بچن کا بچپن میں نام انقلاب تھا جو
انقلاب زندہ باد کے نعرے سے متائثر ہو کر رکھا گیا تھا کیونکہ اس وقت بھارت کی
آزادی کی جدوجہد زوروں پر تھی، بعد میں ان کا نام بدل کر امیتابھ رکھا گیا جس کے
معنی ہمیشہ رہنے والی روشنی کے ہیں۔

امیتابھ اپنے والد کے دہ بیٹوں میں بڑے ہیں، دوسرے کا نام اجیتابھ ہے۔ ان کی والدہ
کو اسٹیج سے بہت لگاؤ تھا اور ان کو فلموں میں کام کرنے کی پیشکش بھی ہوئی مگر
انہوں نے گھریلو ذمہ داری کو اداکاری پر فوقیت دی۔ امیتابھ کے اداکاری کے پیشہ کو
اختیار کرنے میں ان کی والدہ کا بڑا ہاتھ ہے۔ امیتابھ کے والد کا 18 جنوری 2003 اور
والدہ کا 21 دسمبر 2007ء میں انتقال ہوا۔

امیتابھ کے پاس دوہرے ایم - اے (ماسٹرز آف آرٹس) کی سند ہے۔ انہوں نے آلہٰ باد میں
جنانا پرابودہینی اور بائز ہائی اسکول سے ابتدائی تعلیم حاصل کی، اس کے بعد نینیتال
شیروڈ کالج گئے جہاں انہوں نے علم فنون کے شعبے کو اختیار کیا۔ یہاں سے وہ جامعہ
دہلی کے کروری مال کالج گئےاور سائنس کی سند حاصل کی۔انہوں نے بیس سال کی عمر میں
کلکتہ کی کمپنی کی نوکری چھوڑ دی تاکہ اداکاری کے سفر کو آگے بڑھا سکیں ۔

امیتابھ کی اداکاری کا سفر 1969ء میں فلم سات ہندوستانی سے ہوا، جس کے ہدایت کار
خواجہ احمد عباس اور ساتھی اداکاروں میں اتپل دت، مدھو اور جلال آغا شامل تھے۔ گو
کے فلم باکس آفس پر اچھی کارکردگی نہ دکھا سکی مگر بچن کو بہترین نوارد اداکار کا
پہلا نیشنل فلم ایوارڈ ملا۔

اس کے بعد 1971ء میں آنند آئی جو کاروباری لحاظ سے کامیاب اور تنقید نگاروں میں بہت
سراہی گئی۔ اس فلم میں بچن نے راجیش کھنا کے برابر ایک ڈاکٹر کا کردار ادا کیا اور
اس کے لیے انہیں فلم فیئر بہترین معاون اداکار کا ایوارڈ ملا۔ اسی سال پروانہ لگی،
اس فلم میں انہوں نے نوین نشچل، یوگیتا بالی اور اوم پرکراش کے مخالف دیوانے عاشق
کا کردار ادا کیا، ایسے منفی کردار میں امیتابھ کو کم ہی دیکھا گیا۔ اس کے بعد ان
کی کئی فلمیں باکس آفس پر اچھی کارکردگی نہیں دکھا سکیں جن میں 1971ء میں لگنے والی
فلم ریشماں اور شیرا بھی شامل ہے۔ اس دوران انہوں نے فلم گڈی میں مہمان اداکار کے
طور پر کام کیا، اس فلم کے دیگر اداکاروں میں ان کی مستقبل کی شریکِ حیات جیا
بہادری اور دھرمیندر شامل ہیں۔ اپنی بھاری آواز کی وجہ سے انہوں نے فلم باورچی کے
ایک حصّہ کو بیان کیا۔ 1972ء میں انہوں نے سفر پر مبنی مزاحیہ سنسنی خیز فلم بمبئی
ٹو گوا میں کام کیا جس کی ہدایتکاری ایس۔ راماناتھن نے کی۔ فلم کے دیگر اداکاروں
میں ارونا ایرانی، محمود، انور علی اور ناصر حسین شامل تھے۔

1973ء میں بچن ترقی کی نئی راہوں پر گامزن ہوگئے جب ہدایتکار پرکاش مہرا نے انہیں
فلم زنجیر میں انسپیکٹر وجے کھنا کے کردار میں پیش کیا۔ اس فلم میں بچن کی اداکاری
ان کے دیگر رومانوی کرداروں سے مختلف تھی اور یہاں سے بچن کو بالی وڈ کے اینگری ینگ
مین (Angry Young Man) کی پہچان ملی۔ اس فلم کے لئے ان کو فلم فیئر نیشنل ایوارڈ
برائے بہترین اداکار ملا ۔ اسی سال امیتابھ اور جیا بہادری کی شادی بھی ہوئی اور وہ
ایک ساتھ کئی فلموں میں آئے، زنجیر کے علاوہ ان دونوں کی ایک اور فلم ابھیمان شادی
کے ایک مہینہ بعد پردے پر لگی۔ فلم نمک حرام میں امیتابھ وکرم کے کردار میں نظر
آئے، ہدایتکار ہراکاش مکھرجی اور قلم کار بریش چیٹرجی کی لکھی اس فلم میں دوستی کے
مختلف پہلوؤں کو اجاگر کیا گیا ہے۔ راجیش کھنّا اور ریکھا کے مدمقابل ان کے کردار
کو بہت سراہا گیا اور اس کردار کے لیے فلم فیئر ایوارڈ برائے بہترین معاون اداکار
سے نوازا گیا۔

1974ء میں بچن نے کنوارا باپ اور دوست میں مہمان اداکار کے طور پر کام کیا، جس کے
بعد اس سال کا سب سے زیادہ کاروبار کرنے والی فلم روٹی کپڑا اور مکان میں انہوں نے
معاون اداکار کا رول ادا کیا، فلم کی ہدایت کاری اور کہانی منوج کمار نے لکھی اور
خود منوج کمار کے علاوہ ششی کپور اور زینت امان نے اداکاری کی۔ 6 دسمبر 1974ء کو
فلم مجبور میں مرکزی کردار ادا کیا، مجبور کی کہانی ہالی وڈ کی فلم ZigZag سے متاثر
ہو کر لکھی گئی تھی، اس فلم کو خاص پزیرائی نہیں ملی۔

1975ء میں انہوں نے مختلف موضوعات کی فلموں میں کام کیا جن میں مزاحیہ فلم چپکے
چپکے، جرم کی داستان فرار اور رومانوی داستان ملی شامل ہیں۔ اسی سال ان کی دو اور
فلمیں پردے پر لگیں جنہیں ہندی سنیما کی تاریخ میں اہم مقام حاصل ہوا۔ ان میں پہلی
یش چوپڑا کی دیوار جس میں بچن نے ششی کپور، نیروپا رائے اور نیتو سنگھ کے مخالف کام
کیا، اس فلم میں اپنے کام کے لئے وہ فلم فیئر برائے بہتریں معاون اداکار کے لئے
نامزد ہوئے۔ دیوار 1975ء کے سال میں باکس آفس کی بہترین فلموں میں شمار ہوئی اور اس
کو چوتھا درجہ ملا۔ انڈیا ٹائمز موویز نے دیوار کا شمار بالی وڈ کی پچیس دیکھنے
لائق فلموں میں کیا۔ اس کے بعد 15 اگست 1975ء میں شعلے ریلیز ہوئی، جو اس وقت بھارت
کی تاریخ میں سب سے زیادہ کاروبار کرنے والی فلم بنی۔ اس فلم کی کل کمائی
2,364,500,000 Rs برابر $60 ملین (افراطِ زر کے بعد) کے لگ بھگ تھی۔ بچن نے اس فلم
میں جے دیو کا کردار ادا کیا اور ان کے مخالف بھارتی فلم صنعت کے بڑے اداکاروں نے
کام کیا۔ ان میں اداکار دھرمیندر، ہیما مالینی، سنجیو کمار، جیا بہادری اور امجد
خان شامل تھے۔ 1999ء میں بی۔بی۔سی۔ انڈیا نے فلم شعلے کو صدی کی بہترین فلم قرار
دی۔ فلم دیوار کیطرح انڈیا ٹائمز موویز نے شعلے کو بالی وڈ کی دیکھنے لائق پچیس
فلموں کی فہرست میں شامل کیا۔ اسی سال پچاسویں سالانہ فلم فیئر ایوارڈز میں ججوں نے
اسے فلم فیئر نصف صدی کی بہترین فلم کے خاص اعزاز سے نوازا۔

شعلے کی کامیابی کے بعد بچن بالی وڈ کی بلندیوں کو چھونے لگے اور 1976ء سے 1984ء کے
درمیان انہیں کئی فلم فیئر ایوارڈ اور نامزدگیاں ملیں، گو کہ فلم شعلے میں ان کا
کردار ماردھاڑ سے بھرا ہوا تھا مگر انہیں نے ہر قسم کے کردار میں خود کو انتہائی
خوبی سے نبھا کر اپنا لوہا منوایا، جیسے فلم کبھی کبھی (1976ء) میں ان کا رومانوی
اور فلم امر اکبر اینتھونی (1977ء) اور چپکے چپکے (1975ء) میں ان کا مزاحیہ کردار
ان کی اداکارانہ صلاحیت کا منہ بولتا ثبوت ہے۔ 1976ء میں ایک بار پھر ہدایتکار یش
چوپڑا کی فلم کبھی کبھی میں نظر آئے، یہ ایک رومانوی داستان ہے جس میں امیتابھ ایک
نوجوان شاعر کا کردار کرتے ہوئے ایک خوبصورت دوشیزہ پوجا کے عشق میں گرفتار ہو جاتے
ہیں، پوجا کا کردار راکھی گلزار نے ادا کیا۔ اس فلم کے دل پگھلا دینے والے مکالموں
اور جذبات کو چھوتے موضوع نے امیتابھ کو ایک نئے روپ میں عوام کے روبرو پیش کیا۔ اس
فلم کے لیے ایک بار پھر بچن کو فلم فیئر میں بہتریں اداکار کی ایک اور نامزدگی
دلائی۔ 1977ء میں امر اکبر اینتھونی کےلیے انہیں فلم فیئر برائے بہترین اداکار کا
ایوارڈ ملا، فلم میں امیتابھ ونود کھنا اور رشی کبور کے مقابل اینتھونی گونسالوز کا
کردار کرتے نطر آئے۔ 1978ء کا سال بغیر کسی شک کے ان کے سامنے اعزازات کا ڈھیر لگ
گیا، اس سال ان کی چاروں فلمیں سب سے زیادہ کاروبار کرنے کی فہرست میں سب سے اوپر
رہیں۔ فلم قسمیں وعدے میں انہوں نے ا مِت اور شنکر کا دوہرا کردار ادا کیا اور ڈان
میں ڈان اور ان کے ہمشکل وجے کا کردار کرتے نظر آئے۔ فلم ڈان کےلیے انہیں ایک اور
فلم فیئر برائے بہترین اداکار کا ایوارڈ ملا، اس کے علاوہ فلم تریشول اور مقدر کا
سکندر میں ان کی اداکاری کو ناقدین نے بیحد سراہا اور ان دونون فلموں میں انہیں فلم
فیئر برائے بہترین اداکار کی نامزدگی ملی۔ فرانسیسی ہدایتکار فرانکوئس ٹروفاؤٹ نے
ان کی کامیابیوں اور اعزازات کےلیے ”یک فرد صنعت“ لے لقب سے نوازا۔

1979ء میں امیتابھ کو پہلی دفعہ فلم مسٹر نٹور لال میں اپنی گائیکی کے جوہر دکھانے
کا موقع ملا، فلم میں ان کے ساتھ ریکھا نظر آئیں۔ اس فلم کے لئے انہیں فلم فیئر
بہترین اداکار اور فلم فیئر بہترین مرد گلوکار کا اعزاز ملا۔ 1979ء میں ایک بار پھر
وہ فلم کالا پتھر کےلئے فلم فیئر بہترین اداکار کے زمرہ میں نامزد ہوئے اور اسی طرح
1980ء میں پدایتکار راج کھوسلا کی دوستانہ کیلیئتے بھی اسی زمرہ میں نامزدگی ملی۔
فلم میں امیتابھ نے اداکار شتروگن سنہا اور زینت امان کے مقابل اداکاری کے جوہر
دکھائے۔ دوستانہ 1980ء کی سب ست زیادہ کاروبار کرنے والی فلم ثابت پوئی۔ 1981 میں
امیتابھ نے یش چوپڑا کی فلم سلسلہ میں اپنی اہلیہ جیا بہادری اور ریکھا کے ساتھ نظر
آئے۔ ان دنوں امیتابھ اور ریکھا کے عشق کی کافی افعاہیں اڑیں مگر اس کا ان کی
ازدواجی زندگی پر کوئی اثرنہ پڑا۔ اس دور کی دیگر فلموں میں رام بلرام (1980ء)، شان
(1980)، لاوارث (1981) اور شکتی (1982) شامل ہیں۔ شکتی میں امیتابھ مشہور زمانہ
اداکار دلیپ کمار کے مقابل اداکاری کرتے نظر آئے۔

1982ء میں فلم قلی کی فلم بندی کے دوران ایک لڑائی کا منظر کرتے ہوئے میز کا کونا
لگنے سے امیتابھ شدید زخمی ہو گئے۔ اس منظر میں امیتابھ کو میز پر گرنا تھا مگر
اندازا کی غلطی سے میز کا کونا ان کے پیٹ میں لگا اور اس کے نتیجہ میں ان کی تلی
پھٹ گئی اور کافی خون ضائع ہو گیا۔ ان کو فوراً ہسپتال لے جایا گیا جہاں وہ کئی
مہینے زندگی اور موت کی جنگ لڑتے رہے۔ اس دوران ان کے مداحوں نے مندروں میں دعائیں
کیں اور چڑھاوے پیش کیئے، صحت بہتر ہونے کے بعد ان کے مداح ہزاروں کی تعداد میں
ہسپتال کے باہر جمع ہوگئے۔ بالآخر کئی ماہ کے علاج کے بعد فلم دوبارہ شروع ہوئی اور
1983ء میں سنیما گھروں میی لگی اور امیتابھ کے حادثہ سے مشہوری کی وجہ سے باکس آفس
پر کامیاب ہوئی۔

ہدایت کار منموہن دیسائی نے امیتابھ کے ساتھ پیش آنے والے حادثہ کے باعث فلم قلی کا
منظر بدل دیا تھا۔ اصلی کہانی میں بچن کے کردار کو قتل ہو جانا تھا مگر کہانی بدلنے
کے بعد وہ آخر تک زندہ رہتے ہیں۔ منموہن دیسائی کے متابق ایسا آدمی کو فلم میں مرتا
دکھانا بہتر نہیں جو جود زندگی موت کی جنگ لڑ کر آیا ہو۔ فلم کے دوران لڑائی کا
منظر ٹہرا کر امیتابھ کے حادثہ کا پیغام دکھایا گیا ہے۔ اس کے بعد ہی وہ عضلاتی
کمزوری کی بیماری میں مبتلا ہو گئے جس کے باعث وہ ذہنی اور جسمانی طور پر کمزور
ہوگئے اور فلمی دنیا کو خیر آباد کر کے سیاست میں قسمت آزمانے کا فیصلہ کر لیا۔ اس
وقت وہ فلم لائن سے نا امید ہوگئے اور فلم کی کارکردگی کے بارے میں پہلے سے ہی کہنے
لگے کہ ”یہ فلم تو فلاپ ہو گی“۔

1984ء میں فلم لائن کو خیرآباد کرنے کے بعد امیتابھ نے سیاست میں قدم رکھا اور اپنے
خاندانی دوست راجیو گاندھی کی حمایت میں الہ باد کی لوک سبھا سے سابق وزیر اعلٰی
اتر پردیش ایچ۔ این۔ بہوگونا کے مقابل کھڑے ہوئے اور عام انتخابات کی تاریخ کے سب
سے بڑے فرق (٦٨۔٢ فیصد ووٹ) سے جیت حاصل کی۔ ان کا سیاسی سفر بہت کم عزصہ پر محیط
تھا اور تین سال کے بعد ہی انہوں نے سیاست کو بھی خیر آباد کردیا۔ اس کے فورأ بعد
امیتابھ اور ان کے بھائی پر ایک اخبار نے بوفور گھوٹالہ سے وابستگی کا الزام لگایا
جسے وہ عدالت میں لے گئے جہاں وہ بیقصور ثابت ہوئے۔

ABCL پر آئے مالیاتی بحران کے دوران مدد کرنے پر بچن نے اپنے پرانے دوست امر سنگھ
کی حمایت میں سماج وادی جماعت کی رکنیت حاصل کری۔ جیا بچن نے بھی سماج وادی جماعت
میں شمولیت اختیار کی اور راج سبھا کی رکن بنیں۔ بچن نے سماج وادی جماعت کی اشتہاری
اور سیاسی سرگرمیوں میں حمایت جاری رکھی جن کی وجہ سے حالیہ دور میں ایک بار پھر
انہیں مشکلات کا سامنا کرنا پڑا جو بھارتی عدالت میں انہیں قانونی کاغذات میں خود
کو کسان ظاہر کرنے کے واقع کے بعد شروع ہوئی۔

اپنی کامیابی کی بلندیوں پر ان پر بھارتی پریس کے جریدوں نے ان پر 15 سال کی پابندی
عائد کردی، اس پابندی کو عائد کرنے کی فہرست میں اسٹار ڈسٹ اور دیگر فلمی جرائد
شامل تھے۔ بچن کے مطابق اپنے دفاع میں پریس کا 1989ء تک اپنی فلموں کے سیٹ پر داخلہ
بندرکھا۔ ان کے مطابق یہ قدم انہوں نے پریس کو ان کے خلاف غلط خبریں شائع کرنے سے
باز رکھنے کے لیے اٹھایا تھا۔

1988ء میں امیتابھ نے فلم شہنشاہ سے دوبارہ اداکاری میں قدم رکھا۔ امیتابھ کی واپسی
کی خبروں کی وجہ سے یہ فلم باکس آفس پر کامیاب ہوئی۔ مگر اس کے بعد کی فلمیں
امیتابھ کو ان کا کھویا ہوا مقام واپس دلانے میں ناکام رہیں۔ 1991 میں ہم کی
کامیابی سے لگنے لگا کے شاید امیتابھ کی کامیاب واپسی ممکن پے مگر ایس نہ ہوسکا اور
ان کی فلمیں باکس آفس پر ناکام ہوتی رہیں۔ کامیاب فلموں کی کمی کے باوجود 1990ء میں
فلم اگنی پتھ میں مافیا ڈان کا کردار ان کو دوسرا نیشنل فلم ایوارڈ دلا گیا۔ یہ ان
کے بڑے پردے پر آخری دن تھے۔ 1992ء میں خدا گواہ کے بعد امیتابھ نے پانچ سال کےلیے
اداکاری سے سبکدوشی اختیار کرلی اور 1994 میں ان کی تاخیر سے لگنے والی فلم انسانیت
بھی ایک ناکامی ثابت ہوئی۔

فلم لائن کو خیر آباد کہنے کے بعد امیتابھ نے پیش کاری کو اپنایا اور اسی دوران
امیتابھ بچن کارپوریشن لمیٹڈ (A.B.C.L) کی بنیاد اس نظریہ کے تحت رکھی کے وہ 2000
تک اسے دس بلین روپے (250 ملین ڈالر) کی تفریحی کمپنی بنا دیں گے۔ A.B.C.L کا مقصد
وسیع خدمات کو متعارف کرانا تھا جو پورے بھارت کی تفریحی صنعت کو فراہم کی جاسکیں۔
اس کی پیش کردہ خدمات میں بڑے پردے کی پیداکاری اور تقسیم، سمعی کیسٹ، بصری ڈسک،
ٹیلی وژن کے سوفٹویئر کی پیداکاری اور تقسیم، نامور فنکاروں اور تقریبی انتظامات
شامل تھے۔ کمپنی کا سنگ بنیاد رکھے جانے کے بعد 1996 میں ہی پہلی فلم تیرے میرے
سپنے کو پیش کیا۔ یہ فلم باکس آفس پر تو اچھی کارکردگی نہیں دکھا سکی مگر اداکار
ارشد وارسی اور جنوب کی اداکارہ سمرن جیسے نئے اداکاروں کو بڑے پردے پر کام کرنے کا
موقع ملا۔ A.B.C.L نے مزید فلموں کی پیشکش کی مگر کوئی بھی کامیاب نہ ہوسکی۔

1997ء میں ایک بار پھر بچن نے اداکاری میں فلم مریتیو داتا سے واپس آنے کی کوشش کی،
گوکہ اس فلم میں ان کا کردار ان کی ماضی کے کرداروں کی عکاسی کر رہا تھا مگر فلم
مالیاتی اور تنقیدی طور پر ناکام ثابت ہوئی۔ 1996 کا حسینہ عالم خوبصورتی مقابلہ
بینگلور، میں منعقد ہوا جس کی سرپرستی A.B.C.L نے کی مگر یہاں بھی اسے لاکھوں کا
نقسان ہوا۔ A.B.C.L کی مسلسل ناکامیوں، اس کے خلاف ہونے والی قانونی کاروائیوں اور
بڑے منتظمین کی اونچی تنخواہوں کی خبروں کے نتیجہ میں 1997 میں کمپنی شدید مالیاتی
بحران کا شکار ہو گئی۔ اپریل 1999 میں بمبئی ہائی کورٹ نے بچن کو ان کا بنگلہ
’پراٹیکشا‘ اور دو فلیٹ اس وقت تک بیچنے سے رکوا دیا جب تک وہ کنارا بینک کا قرضہ
نہ اتار دیں۔

1998 میں فلم بڑے میاں چھوٹے میاں میں ان کے مزاحیہ کردار کو کافی سراہا گیا اور
1999 میں فلم سوریا ونشم کےلیےبھی ان کی کافی حوصلہ افزائی ہوئی۔ اس کے برعکس اس
سال پردے پر لگنے والی فلمیں لال بادشاہ اورہندوستان کی قسم زبردست فلاپ ہوئیں۔

سال 2000 میں بچن نے برطانوی ٹیلی وژن کھیل Who wants to be a Millionaire کے ہندی
میں بننے والے پروگرام کون بنے گا کڑوڑ پتی کی میزبانی کے فرائض انجام دیے۔ دوسرے
ملکوں کی طرح اسے بھارت میں بھی بڑی پزیرائی ملی۔ نومبر 2000ء میں کنارا بینک نے
اپنا مقدمہ واپس لے لیا۔ نومبر 2005ء تک بچن نے اس پروگرام کی میزبانی کی اور اس کی
وجہ سے ان کو اپنی کھوئی ہوئی شہرت واپس ملی۔

2000ء میں امیتانھ یش چوپڑا کی باکس آفس ہِٹ فلم محبّتیں میں نظر آئے۔ آدتیا چوپڑا
کی ہدایتکاری میں امیتابھ نے شاہ رخ خان کے کردار کے مقابل ایک سخت طبیعت بزرگ کا
کردار ادا کیا۔ اس فلم کی کامیابی کے بعد مزید کامیاب فلمیں منظر عام پر آئیں۔

ان میں ایک رشتہ: محبت کا بندھن (2001ء)، کبھی خوشی کبھی غم (2001ء)، باغبان
(2003ء) شامل ہیں۔ یہ سلسلہ یہاں ختم نہیں ہوا اور وہ مختلف کرداروں میں نظر آنے
لگے جنہیں ناقدیں نے بہت سراہا۔ ان فلموں میں عکس (2001ء)، آنکھیں (2002ء)، خاکی
(2004ء)، دیو (2004) اور بلیک (2005) شامل ہیں۔ اپنی بڑھتی شہرت کا فائدہ اٹھاتے
ہوئے امیتابھ نے مختلف مصنوعات اور خدمات کو تظہیر کرنا شروع کردیا اور اشتہاروں
میں بھی کام کرتے نظر آئے۔ فلم بنٹی اور ببلی (2005) میں وہ اپنے بیٹے ابگیشیک اور
رانی مکھرجی کیساتھ نظر آئے، پھر سرکار (2005ء) اور کبھی الوداع نہ کہنا (2006ء) نے
بھی باکس آفس پر اچھی کارکردگی دکھائی۔ اس کے بعد 2006ء اور 2007ء کے شروع کی فلمیں
بابل (2006)، نشبد اور ایکلوویا (2007ء) کچھ اچھا کاروبار نہ کرسکیں اس کے باوجود
ان سب فلموں میں امیتابھ کے اداکاری کو کافی پسند کیا گیا۔

مئی 2007ء میں ان کو دو فلمیں چینی کم اور شوٹ آؤٹ ایٹ لوکھنڈوالا ریلیز ہوئیں۔ شوٹ
آؤٹ ایٹ لوکھنڈوالا نے باکس آفس پر کافی اچھی کارکردگی دکھائی مگر چینی کم کو
درمیانہ درجہ کا کاروبار کرسکی۔

اگست 2007ء میں ان کی فلم شعلے کی کاپی رام گوپال ورما کی آگ زبردست بریقے سے ناکام
ہوئی اور مبصروں سے بھی اسے کافی بری تنقید ملی۔ ان کی پہلی انگریزی فلم رتو پارنو
گھوش کی دی لاسٹ ایئر کا 9 ستمبر2007ء میں ٹورونٹو فلم میلہ میں پریمیئر ہوا۔ اس
فلم کو تنقید نگاروں نے بلیک کے بعد ان کی بہترین فلم قرار دیا۔ ہدایت کار میرا
نائر کی فلم شانتا رام امیتابھ کی پہلی بین الاقوامی فلم ہو گی، فلم میں ہالی وڈ کے
مشہور اداکار جونی ڈیپ بھی ہیں۔



https://ur.wikipedia.org/wiki/%D8%A7%D9%85%D8%B1%DB%8C%DA%A9%DB%8C_%D8%AC%D9%86%DA%AF_%D8%A7%D9%86%D9%82%D9%84%D8%A7%D8%A8

امریکی جنگ انقلاب (American Revolutionary War) یا امریکی جنگ آزادی یا سادہ طور
پر جنگ انقلاب سلطنت برطانیہ اور شمالی امریکہ میں اس کے 13 نوآبادیاتی ریاستوں کے
مابین ہونے والی مسلح تصادم تھی جنھوں خود کو ایک آزاد ملک ریستہائے متحدہ امریکہ
کا نام دیا تھا۔لڑائی کی شروعات بر اعظم شمالی امریکہ سے شروع ہوئیں۔ساتھ سالہ جنگ
میں شکست کا بدلہ لینے فرانس بھی اس جنگ میں اس نئی ریاست کا اتحادی بنا۔اسی کے سبب
ایک عظیم جنگ برطانیہ ،فرانس سپین اور نیدرلینڈ کے مابین لڑئی گئی۔ساتھ میں اس جنگ
کے اثرات کا رخ ہندوستان بھی پہنچا جہاں برطانیہ اور فرانس کے اتحادی ریاست میسور
سے لڑائی ہوئی۔



https://ur.wikipedia.org/wiki/%D8%A7%D9%84%D8%A8%D8%A7%D9%86%DB%8C%D8%A7

البانیا جس کا پورا نام 'جمہوریہ البانیا' (البانوی میں 'Republika e Shqipërisë')
ہے۔ جنوب مشرقی یورپ کا ایک ملک ہے جس کے شمال مغرب میں مونٹی نیگرو، مشرق میں
مقدونیہ، شمال مشرق میں کوسووہ اور جنوب میں یونان واقع ہیں۔ اس کے مغرب میں بحیرہ
ایڈریاٹک اور جنوب مغرب میں بحر الایونی (البانوی میں Deti Jon) واقع ہیں ۔اس کے
ستر فی صد سے زیادہ لوگ مسلمان ہیں مگر یہ یورپ کا واحد ملک ہے جہاں اشتراکیت (
کمیونزم) قائم ہے، نام کی جمہوریت ہے اور یورپی اقوام کو یہاں سے اشتراکیت کو ختم
کرنے میں بھی کوئی دلچسپی نہیں ہے۔ البانیا یورپی اتحاد کا رکن بننے کا امیدوار ہے
مگر ترکی کی طرح ابھی تک اسے کوئی کامیابی نہیں ہوئی۔ البانیا یورپ کا واحد ملک ہے
جس میں دوسری جنگِ عظیم کے دوران نازیوں (جرمنی کے ساتھی اطالیہ) کے قبضے کے باوجود
یہودیوں کو قتل نہیں کیا گیا۔ البانوی مسلمانوں نے یہودیوں کا نہ صرف تحفظ کیا بلکہ
بیرونی یہودیوں کو بھی پناہ دی۔ البانیہ واحد یورپی ملک ہے جس میں دوسری جنگِ عظیم
کے بعد یہودیوں کی تعداد کم ہونے کی بجائے بڑھ گئی۔ البانیہ کی نوے فی صد آبادی
البانوی نسل سے تعلق رکھتی ہے۔ آخری مردم شماری (1930ء) کے مطابق آبادی کا ستر فی
صد سے زیادہ مسلمان ہیں جس کے بعد سے مردم شماری نہیں ہونے دی گئی۔

البانیا میں زمانہ قبل از تاریخ میں بھی آبادیاں موجود تھیں۔ قدیم آبادی زیادہ تر
ایلیریان قبائل پر مشتمل تھی۔ بعد میں یونانی تہذیب کے اثرورسوخ کے زیادہ ہونے کے
وقت یونانی قبائل بھی شامل ہوگئے۔ چوتھی صدی قبل مسیح میں البانیا کے بادشاہ نے
مقدونیہ سے ایک بڑی جنگ کی مگر مقدونیہ پر قبضہ کرنے میں ناکام رہا۔ اس کے بعد
ایلیریان قبائل کے کئی بادشاہ گذرے جن میں آخری کو سکندر نے شکست دے دی۔ 229 قبل
مسیح میں البانیا کی ملکہ تیوتا نے رومی افواج سے جنگ شروع کی جو کئی جنگوں کا نقطۂ
آغاز ثابت ہوئی جس کے نتیجے میں 168 قبل مسیح میں رومی افواج نے انہیں مکمل شکست دے
کر ایلیریان قبائل کے اقتدار کا خاتمہ کر دیا۔ 395ء تک یہ روم کے زیرِ نگیں تھا۔
395ء میں روم دو ٹکروں میں مغرب و مشرق کی صورت بٹا تو البانیا بازنطینی سلطنت کا
حصہ بن گیا اور 461ء تک ایسے ہی رہا۔ اس کے بعد یکے بعد دیگرے مختلف اقوام مثلاً
ہن، سلاو وغیرہ اس کو تاراج کرتے رہے اور انہیں 1460ء میں اس وقت امن نصیب ہوا جب
وہ سلطنت عثمانیہ کا حصہ بنا۔

سلطنت عثمانیہ جب اناطولیہ سے بلقان تک پھیلی تو البانیا بھی اس کا حصہ تھا۔ سلطنت
عثمانیہ کی توسیع میں سب سے زیادہ ردِعمل البانیا کے لوگوں کی طرف سے تھا جنہوں نے
سب سے بڑھ کر ان کا مقابلہ کیا اور بازنطینی سلطنت کے تمام علاقوں کے آخر میں سلطنت
عثمانیہ کا حصہ بنا مگر دلچسپ بات یہ ہے کہ یہی وہ خطہ ہے جس نے اسلام کا سب سے
زیادہ اثر قبول کیا اور آج یہ بوسنیا کی طرح یورپ کا مسلم اکثریتی ملک ہے۔ یورپ کے
متعصب تاریخ دانوں کو سب سے بڑا مسئلہ یہی درپیش آتا ہے کہ البانیا کی نوے فی صد
آبادی کے اسلام قبول کرنے کی وجوہات کی تشریح کس طرح کی جائے۔ ان کے خیال میں
البانیا کی آبادی سلطنت عثمانیہ میں اقتدار میں حصہ اور فوائد کے لیے اسلام لے آئی۔
مگر یہی عقیدہ ان کے تعصب کی نشاندہی کرتا ہے کیونکہ یہی فوائد باقی اقوام کو بھی
حاصل ہو سکتے تھے جو اسلام نہ لائے۔ دوسری طرف کسی بھی آبادی کی بڑی قلیل تعداد کو
اقتدار میں فوائد حاصل ہوتے ہیں مگر البانیا کی کثیر تعداد اسلام لے آئی جن میں سے
بیشتر کا تعلق دیہات سے تھا جہاں ان کو کسی قسم کا مالی فائدہ پیش نظر نہ تھا۔
البانیہ کے لوگوں کو ترکوں نے بھی بڑی خوشدلی سے اپنے بھائیوں کے طور پر قبول کیا
اور ترکی کے اہم ترین عہدوں پر البانوی فائز رہے یہاں تک کہ سلطنت عثمانیہ کی طرف
سے مصر کے پہلے پاشا محمد علی پاشا بھی نسلاً البانوی تھے۔

1912ء میں استعماری سازشوں کے نتیجے میں سلطنت عثمانیہ کے ٹکرے ہو گئے تو پانچ سو
سال کے بعد 28 نومبر 1912ء کو البانیا ایک آزاد ملک بن گیا۔ استعمار نے 1912ء میں
البانیا کی حدود کو اس طرح سے قائم کیا کہ بہت بڑی تعداد میں البانوی لوگ البانیا
کے پڑوسی ممالک بشمول مونٹینیگرو اور سربیا و بوسنیا کا حصہ بنے۔ 1914ء میں بعض
طاقتور مغربی اقوام کی مدد سے البانیا کے یونانی نسل کے عیسائی لوگوں نے البانیا کے
ایک چھوٹے علاقے میں ایک خود مختار حکومت بھی قائم کی مگر یہ سازش پہلی جنگ عظیم کی
تباہ کاریوں کی وجہ سے پنپ نہ سکی اور 1920ء میں البانیا نے خود کو ایک جمہوریہ
قرار دے دیا۔ یہ ملک زیادہ دیر تک مغربی ممالک سے برداشت نہ ہوا اور اطالیہ نے اپنا
اثر و رسوخ البانیا میں البانیا کے بادشاہ زوگ کی مدد سے قائم کرنا شروع کیا اور یہ
سلسلہ 1939ء میں اطالیہ کے البانیا پر قبضہ کی صورت میں منتج ہوا۔ اطالیہ کے فاشسٹ
رہنماء مسولینی نے البانیا میں نہایت غیر انسانی سلوک کا مظاہر کیا جس میں ایسے
قوانین بھی تھے جن کے مطابق البانیا کی زبان کو مدرسوں اور دانشگاہوں سے ختم کر دیا
گیا اور تمام آبادی کو اطالیایا (اٹالیانائیز) گیا۔ 1940ء میں مسولینی نے البانیا
کی سرزمین سے یونان پر حملہ کیا جو ناکام ہوا اور البانیا کے ایک حصہ پر یونان نے
قبضہ کر لیا اور اسے اپنا حصہ قرار دے دیا۔ روس بھی پیچھے نہ رہا اور اپنا اثر قائم
کرنے کی کوشش کی۔ مسولینی کے اقتدار کے کمزور پڑنے پر جرمنی نے 1943ء البانیا پر
قبضہ کر لیا اور پیش کش کی کہ وہ البانیا کو ایک آزاد مگر غیر جانبدار ملک قرار
دینے پر تیار ہے۔ 28 نومبر 1944ء تک البانوی گوریلا افواج نے البانیا کے بیشتر حصوں
کو جرمنی کے آزاد کروا لیا اور یہ اس واحد مشرقی یورپی قوم کا قصہ ہے جس نے روس کی
افواج کی مدد کے بغیر آزادی حاصل کی تھی۔ اس کے علاوہ یہ یورپ کا واحد ملک تھا جس
میں یہودیوں کی آبادی دوسری جنگِ عظیم کے بعد کم ہونے کی بجائے بڑھ گئی تھی۔

روس کے بڑھتے ہوئے اثر کی وجہ سے البانیا ایک اشتراکی ملک بن گیا اور اس کا بڑا
جھکاؤ روس کی طرف رہا مگر 1960ء سے البانیا نے چین کے ساتھ بھی تعلقات بڑھانا شروع
کیے۔ 1990ء کی دہائی تک مشرقی یورپ اشتراکی رہا۔ جب تقریباً تمام مشرقی یورپی اقوام
اشتراکیت کے غلبہ سے آزاد ہوئے تب بھی مغربی ممالک کو البانیا کو اشتراکیت کے اثر
سے آزاد کرنے میں کوئی دلچسپی نہیں تھی کیونکہ وہاں کے بیشتر لوگ مسلمان تھے اور
اشتراکیت سے آزاد ہونے کے بعد مذہب کی ترویج کا خطرہ موجود تھا۔ مگر البانیا کے
لوگوں نے اشتراکیوں کو 1992ء کے انتخابات میں شکست دے دی لیکن اس کے نتیجے میں جو
خون خرابا ہوا اس میں ہزاروں البانوی لوگ ہلاک ہو گئے۔ اس خون خرابا کا بہانہ بنا
کر یورپی اتحاد نے اپنی افواج البانیا میں داخل کی تو اطالیہ کو ہی زیادہ موقع دیا
کیونکہ البانیا اطالیہ کی سابق نو آبادی تھی اور وہ اب بھی اس پر اپنا حق جتاتا
تھا۔ اب بھی یورپی اتحاد کے نام پر اطالوی افواج البانیا میں موجود ہیں اور اشتراکی
حکومت قائم ہے تاکہ مذہب کا غلبہ نہ ہو سکے۔ اس کے علاوہ 2009ء سے البانیا نیٹو کا
رکن ملک بھی بن چکا ہے۔

البانیا کو 12 مختلف پریفیکچور ( prefektura) میں تقسیم کیا جاتا ہے۔ ہر پریفیکچور
میں دو سے چار تک اضلاع (البانوی میں rrethe) ہیں۔ کل 36 اضلاع ہیں۔ ایک ضلع میں
کئی شہر اور بے شمار قصبات ہو سکتے ہیں۔ اضلاع کی کل تعداد 36 ہے۔

البانیا کی بیشتر آبادی مسلم ہے۔ اندازاً 90 فی صد سے زیادہ آبادی مسلمان ہے مگر
1930ء کے بعد مردم شماری نہیں ہونے دی گئی کیونکہ اس سے مسلمانوں کی تعداد زیادہ
ہونے کا پتہ چلے گا۔ یہ وہی صورتحال ہے جو لبنان میں ہے جہاں 1924ء کے بعد مردم
شماری نہیں ہوئی۔ جب آبادی کی شماریات کی بات ہوتی ہے، البانیا کے بارے میں یہی کہا
جاتا ہے کہ اکثریت کسی مذہب کو عملی طور پر نہیں اپناتی۔ مگر یورپ کے دیگر ممالک
میں جہاں ایک بڑی تعداد عملی طور پر کسی مذہب پر عمل پیرا نہیں، انہیں عیسائی ہی
گردانا جاتا ہے کیونکہ وہ پیدائشی عیسائی ہیں۔ باقاعدہ مردم شماری نہ ہونے دینے کا
مقصد یہی ہے کہ اس بات سے بچا جائے کہ بیشتر لوگ خود کو مسلمان کہلوائیں۔ یورپ کے
بیشتر ممالک کے برعکس البانیا سے اشتراکیت کو ختم کر کے درست جمہوریت نافذ کرنے میں
کسی کو کوئی دلچسپی نہیں ہے۔

اگرچہ مردم شماری نہیں ہوئی مگر کچھ شماریاتی جائزے موجود ہیں جن کے مطابق البانیا
کی 79 فی صد آبادی مسلمان ہے۔



