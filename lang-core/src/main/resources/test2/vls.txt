https://vls.wikipedia.org/wiki/Beukachtign

De famielje van de beukachtign (Fagaceae), die oendre mêer de beukn en de êekn
bevat, bestoat uut oengevêer 600 sôortn zowêl van altydgroene of van
wientrekoale boomn en struukn, die gekenmerkt zyn deur ofwisslnde inklevoedige
bloarn mê pluumvormig geschikte nervn, êenslachtige blommn in de vorm van katjes
en vruchtn lik beekrachtige neutn. Bloarn van de beukachtign zyn dikkers gelobd
en zowêl e bladstêeltje lik steunbladjes zyn in 't algemêene anweezig. De
vruchtn ên gin endosperma en ze liggn in e schubbige of steeklige dop die wêl of
nie de hêele neute omsluut, en kan bestoan uut êen toe zeevn zoadn. De
bestgekende groep van die famielje is de êeke (Quercus), woavan da de vruchte e
nie ingeslootn neute is (die geweunlik mor êen zoad bevat) genoamd 'n êekle. De
dop van 'n êekle by de mêeste êekn vormt e beekre woarin dat de neute zit.

Verschillnde leedn van de beukachtign ên grôot belang in d' ekonomie. Veele
sôortn êeke, kastaje en beuke (geslachtn Quercus, Castanea, en Fagus, ip undre
toer) zyn algemêen gebruukt lik oet vo vloern, meubels, en wynvoatn. Kork vo
wynflasschn te sluutn en veele andre zaakn wordn gemakt van de schusse van de
kork-êeke, Quercus suber. Kastajn zyn de vruchtn van sôortn uut 't geslacht
Castanea. Veele sôortn zyn uutsteeknde sierboomn, en verpulverd oet uut 't
geslacht beuke is dikkers gebruukt vor e smaake te geevn an biern.

De beukachtign wordn dikkers verdêeld in vuuve of zesse oendrefamieljes en 't is
algemêen anveird datr neegn of tien geslachtn zyn (ipgelyst ieroendre). De
monophylie van de beukachtign wordt sterk oendresteund zowêl deur de morfologie
(byzoenderlik de morfologie van de vruchtn) lik deur de molekulèère gegeevns.

't Geslacht Nothofagus, of de schynbeukn, uut 't Zuudlik Oafroend, wierd vroegre
by de beukachtign gereeknd , mor oenlangs bewêezn molekulèère gegeevns dat da
nie klopt. Oewel da de schynbeukn 'n antal zoakn gemêen êt mê de beukachtign,
lik de vorm van de vruchtn, verschilln ze serieus ip andre gebiedn, woaroendre
't verschil in steunbladjes en in de morfologie van 't stuufmeel, mor ook deur
't verschillnd antal kromozôomn. 't Teegnwôordig standpunt van de
gespesjalizeerde plantkundign is van Nothofagus te platsn in 'n eign famielje,
de Nothofagaceae.

Cyclobalanopsis, 'n oendregeslacht van Quercus is bekeekn lik 'n ofzoenderlik
geslacht deur Flora of China, mor is e oendregeslacht vo de mêeste
taksonomiestn.

't Geslacht Nothofagus (of schynbeukn; oengevêer 40 sôortn in 't Zuudlik
Oafroend), woarn vroegre ingeslootn by de beukachtign, mo ze wordn nu beschowd
lik 'n aparte famielje, de Nothofagaceae of schynbeukachtign.

De beukachtign zyn wyd verspreid oovre 't Nôordlik Oafroend. Diversiteit ip
geslachtsnievoo is gekoncentreerd in zuudôost Oazje, woa dat de mêeste bestoande
geslachtn zoen oentwikkeld zyn vôo da ze uutgeweekn zyn nor Europa en no
Nôord-Amerika (lanst de Bering-Landbrugge ).

Leedn van de beukachtign (lik Fagus grandifolia, Castanea dentata en Quercus
alba in de nôordôostlikke Verênigde Stoaten van Amerika, of Fagus sylvatica,
Quercus robur en Quercus petraea in Europa) zyn dikkers ekoloogiesch oovrêersnd
in de nôordelikke moatig warme loof- en gemienglde busschn.



https://vls.wikipedia.org/wiki/Betelgeuze

Betelgeuze (alpha Orionis) is achter Rigel de strafste sterre in 't sterrebeeld
Orion.

De noame van de sterre es van oorsproung Aroabisch. In die toale noemt ze yad
al-djoeza (and van 'n reus), moar deur e leesfoute es de sterrenoame in westerse
toaln ofgeleid van ibt al-djoeza ('n oksel van 'n reus). De spellienge
Betelgeuze es Iengels. In 't Vlams spreekn me wyder da meestol uut lik of dat et
geschreevn stoat.

Betelgeuze es ne veranderlikken roojn superreus mè en periode van enigste
ounderden doagn. Achter de zunne es datte de sterre mè de grotstn schynboarn
diamèter, 0,047 boogsecondn (de zunne es 30 boogminuutn), en doardeure es
Betelgeuze, oe je ze extreem vergroddert, te ziene lik e schyve. In 't echte es
de sterre 750 keers zo groot lik de zunne.

Betelgeuze es an 't ende van eur leevn. Ze kut olle momente ountploffn lik
supernova. "Olle momente" moe je wel nie te letterlik uppakkn want 't es en
astronomische moatstoave, 't kut nog gemakkelik en poar tienduuzd joar duurn.
Moar oe't et goat gebeurn, goat de sterre wekenlang byzounder straf schyngn,
verzekers wel magnitude -10, zowel by doage lik by nachte. Dat es à peu près 250
keers zo straf lik de planete Venus (magnitude ca. -4) en nie zo veel zwakker
lik de vulle moane (magnitude -12,5) !



https://vls.wikipedia.org/wiki/Berkachtign

De famielje van de berkachtign (Betulaceae), bevat zes geslachtn van
wientrekoale neutn-draagnde boomn en struukn, woaroendre de berkn (Betula), d'
elzn (Alnus), d' oazeloars (Corylus), d' aagbeukn (Carpinus), d' oazlbeukn
(Ostryopsis), en de hopbeukn (Ostrya) mêt e totoal van 130 sôortn. Ze zyn mêesta
inêems in 't warmgemoatigd Nôordlik Oafroend, mêt e poar sôortn die 't Zuudlik
Oafroend bereikt ên in de Andes in Zuud-Amerika.

In 't verleedn was de famielje verdêeld in twêe famieljes, Betulaceae (Alnus,
Betula) en Corylaceae (de reste). Recente beschryviengn woaroendre de Angiosperm
Phylogeny Group, ên die twêe groepn angeduud lik oendrefamieljes bin de
uutgebreide Betulaceae : Betuloideae en Coryloideae.

De berkachtign zoen oentstoan zyn ip 't ende van 't Kryt-tydperk (oengevêer 70
miljoen joar geleen) in Sichuan, Centroal China. Die streeke zoed in die tyd e
Mediterroan klimoat gêt ên verôorzoakt deur de nabyeid van de Thetys-zêe, die
dêeln bedekte van 't teegnwôordige Tibet en Xinjiang in 't vroege Tertièère
tydperk. Da punt van ôorsproenk wordt oendersteund deur 't feit da alle zesse de
geslachtn en 52 sôortn inêems zyn in die streeke, veele van de deeze
endeemiesch. Alle zesse de têegnwôordige geslachtn zoen undre hêelegans
verspreid ên in 't Oligocêen, mê al de geslachtn uut de famielje (mê
uutzoendrienge van Ostryopsis woavan da de fossiele gegeevns minstns 20 miljoen
joar verre rêekn vanof de teegnwôordige tyd.

De geweunn oazeloare (Corylus avellana) en de Lambert-oazeloare (Corylus maxima)
zyn belangryke boogoard-plantn, gekwikt vor under itboare nutjes.

't Oet is in 't algemêen ard, vaste en zwoar, van aagbeukn in 't byzoendre;
verschillnde sôortn woarn van grôote beteeknisse in 't verleen woadatr ard oet
mê grote weerstand teegn 't verslytn vandoene was, lik vo karrewieln,
woatreroadrn, tandwieln, werktuug-andvoatn, en oetn wign. In de mêeste van die
gevolln is 't oet teegnwôordig vervangn deur metoal of andre kunstmoatig
materioal.



https://vls.wikipedia.org/wiki/Beirnem

Beirnem (officieel Nederlands: Beernem) is e gemêente in West-Vloandern. D'r
weunn in Grôot-Beirnem mêer of 14.500 inweuners. In Beirnem zelve zyn dat er
mêer of 7.000. Beirnem wordt in drieën gesplitst deur de voart (Brugge-Gent), de
tringroute en d'otostroade.

Beirnem wordt al vernoemd in d'akte van 847: 'in territorio Menap quod nunc
Mempiscum appellant ... Coloscampum, Wenghinas, Berneham ...' (Recueil des actes
de Charles II le Chauve, roi de France, red. Ferdinand Lot, 1943, nr. 92). De
noame Berneham komt van 't Germoans "birnu" en "hamma", wat da wilt zegn
respectievelik een plekke vul slik in de vorm van nen beir en hamma is een
landtoenge die uutspriengt in een moeras. Duuzenden joarn weunde der ier gin
mins omdat er ier zjuuste mo busn, heide en moeras woarn. Loater weunden de
eerste inweuners meest ten noordn van de voart. In 't zuudn lag et Bulskampveld
dat in dien tyd nog van Toeroet tot in Bellem liept.

Tussn 1915 en 1944 voendn in de streke de zogenoamde môordn van Beirnem platse
die verzekerst verband ieldn met mekoar, en ier in de streke voe de nodige
ontroatie zorgden. In 1976 wierdn de drie gemeentn Beirnem, Oelem en Sint-Joris
t'hoope gefusioneerd tot Groot-Beirnem.

Van eentwien die nie hêel zjuuste is in z'n oofd, zeggn ze: 't Is êen van
Beirnem. Of: j' is riepe voe Beirnem. Dat komt omdat er in Beirnem, lik in
Pittem, e Psychiatrische klienieke is van de Broeders van Liefde. 't Zottekot
lik dan ze zeggn.



https://vls.wikipedia.org/wiki/Begynof_(Diksmude)

Et Begynof va Diksmude es de vroegere verbluufsplekke van de begynn van
Diksmude. Het makt, soamen mè da van Kortryk en Brugge de ênigste drie in
West-Vloandern.

Het begynof es ipgericht gewist in de 13e eeuw, mêer bepoald in 1273. Margaretha
van Constantinopel, groavinne van Vloandern gaf ton toestemmienge an Marguerite
Godscalc, de begyne van Diksmude, toestemmienge en giftn voo de bouw van et
begynof. Et begynof lag vrêe ounder vier deur de oorloogn van dienen tyd: 'n
Ounderdjoarign Oorlog, de reformoatie, de beeldnstorm, de Fransche Revolutie en
de Êeste Weireldoorloge. 't Es volledig platgesmeetn gewist in 1914, moar in
1923 es't beslist gewist om et were ip te bouwn volgns de oude styl. In 1990 es
et begynof eigndom gekoomn van de vzw De Lovie.

In 2007 eit et begynof meegedoan an de Monumentenstrijd ip de VRT. Et es tot in
de finale gerakt (vôor de Keunienklikke stalliengn van Ostende en de oppecultuur
in Poperienge, moar eit doar verloorn van de Stôomstroopfabrieke uut Borgloon.



https://vls.wikipedia.org/wiki/Beaufort_(kunsthappenienge)

Beaufort es een kunsthappenienge die iedere 3 joar deuregoat an de kust. 't Es
een organisoatie van de vzw Ku(n)st in soamenweirkienge mè et Museum voor
Moderne Kunst aan zee (PMMK) in Ostende. Gestart in 2003 zyn d'r oundertussn ol
2 happenings gewist.

2006 Beaufort oat twêe ounderdêeln: de kunstweirkn die buutn stoundn in de
belangrykste West-Vlamsche kuststeedn (Beaufort Outside) en de tentôonstellienge
van heedndoagse kunsteneirs die beïnvloed gewist zyn deur René Magritte in het
PMMK ('Beaufort inside').

De mêest recente installoatie begoste ol direct mè spel. De Blankenbergenoars
kostn nie lachn mè et kunstweirk in uddern stad: een replica van een Poolse
krotweunienge deur de kunsteneire Kusmirowski. Ze vindn da je te letter ziet dat
et een kunstweirk es, en dat et doarom et stroatbeeld ontsiert. De organisatoorn
wildn da iplossn deur der een plakkoatje bie te zettn, moa da zie de kunstneire
ton were nie zittn. Want volgns em es et juste de bedoelienge da et nie hêel
duudelyk es da't een kunstweirk es.



https://vls.wikipedia.org/wiki/Battlestar_Galactica

Battlestar Galactica es een Amerikoanse TV-serie, of beter gezeid collectie van
TV-series. 't Es een Science Fiction serie die hem in een niet noader bepoalde
tyd ofspeelt.

Olhoewel da't er deur de tyd verschillende versies van gemakt zyn, es het
hôofdveroal oltyd hetzelfde: het minselikke ras weirdt bykans hêlegans
uutgeroeid deur een ras van robottn: de Cylons. Die robottn woarn ountworpn deur
de minsn zelve, moar zyn ip een bepoald moment zodoanig intelligent gekoomn, da
ze voor hudder zelvn kostn peizn en in ipstand gekoomn zyn teegn hudder moakers.
Achter de grôten aanval van de Cylons ip de 12 kolonies van de minsn, moetn de
lettere overleevndn ountsnappn me een vlote die beschermd weirdt deur het ênige
gevechtsschip die overbluuft: de Battlestar Galactica. Om een doel te hein om
noatoe te goan, besluut het restant van het minselik ras om noar de planete
eirde ip zoek te goan, een planete die allêne moa gekend es van de geschriftn.

De originele reekse es geproduceerd gewist in 1978 deur Glen A. Larson en es in
1981 uutgezondn ip de BRT. Olhoewel et ounderwerp nogol zwoar geloadn wos, wos
de serie redelik lichtvoetig en ironisch van tôon. De hôofdrolln weirdn gespeeld
deur Dirk Benedict (Starbuck, oek ekend van The A-team, woa dat 'n Face speelde)
en Richard Hatch (Apollo, in de twidde serie doet 'n oek mei, e speelt Tom
Zarek), en het contrast tussn de serieuze Apollo en de playboy Starbuck wos
doarin de belangrykste rôodn droad. An het hôofd van de vloot stound Kapiting
Adama (gespeeld deur Lorne Green). Andere personoages woarn Boomer, Baltar (de
klassieke slichterik die overliep noa de vyand), Athena, Cassiopeia en de
ounvergetelyke Muffit, holf hound, holf robotte. Der es êen seizoen van 21
ofleveriengn van uutgezondn.

In 2003 es 't er een drie eurn deurnde miniserie gemakt, met het originele
veroal als achterground. Dat hoat zôveel succes, zowel by het publiek als by de
pers, dat het de start wos van een nieuwe serie in 2004. Tot ip heedn zyn der
drie series gemakt: êen van 13 ofleveriengn en twêe van 20 ofleveriengn.
Olhoewel het ôorsprounkelik veroal dus straf bewoard weird (vôorol in de êeste
serie), zyn der toch een aantal interessante veranderiengn:

De nieuwe reeks heit verschillende pryzn gehoald, ounder andere de Hugo Award
for Best Dramatic Presentation en de prys van de beste TV-show van Time Magazine
in 2005. In meie 2007 wos de êeste reekse te zien ip VT4.



https://vls.wikipedia.org/wiki/Barentszz%C3%AAe

De Barentszzêe (Noors: Barentshavet; Russisch: Баренцево море, Barentsevo More)
is een zêe ten nôordn van Rusland en Nôorweegn. Beide landn betwistn de
liggienge van de zêegrenze, woarby de Norn de voorkeur hebben voer de mediaan en
de Russn voer de meridiaan.

Ten zuudn van de zêe bevindn zich Lapland met 't schiereiland "Kola" en 't
verdere vasteland van Rusland, oan de ôostzyde wordt de zêe begrensd deur de
archipel "Nova Zembla" ("Joezjny-eiland" en "Severny-eiland"), in 't nôordwestn
deur "Spitsbergen" en in 't nôordôostn deur "Frans Jozefland".

De Barentszzêe is genoamd noar de Hollandse zêevoarder (en ontdekkingsreiziger)
"Willem Barentsz" die in 1596 strandde up Nova Zembla. Lange tyd werd de zêe
echter Moermanskzêe (Russisch: Moermanskoje more) genoamd.'t Zuudôostelyke dêel
tussn de eilandn "Kolgoejev" en "Vajgatsj", ten nôordn van "Petsjorabaai" en ten
zuudn van "Nova Zembla" wordt "Petsjoraêe" genoamd. De êerste volledige
bathymetrische koart van de zêe werd in 1933 gepubliceerd deur zeegeologe "Maria
Klenova".



https://vls.wikipedia.org/wiki/Bandoneong

De bandoneong is e muziekinstrument, familie van den accordeong en trekzak. 't
Is in 1854 deur den Duutscher Heinrich Band ountworpn. De vôorlôper van de
bandoneong is de concertina.

Ne bestoat lik en accordeong en e trekzak uut e boge mit ol weersekantn e kasse
mi knoptjes up. De boge is langer dan van en accordeong en e trekzak en 't is de
bedoeling daj em ol speeln up je knie brikt vo zwoare accentn te kunn geevn. 't
Is e wisseltônig instrument lik de trekzak en 't mondmuzik, da wilt zeggn da
duuwn en trekkn en andere tône geevn by dezelste knoop. In tegenstellinge tot
den accordeong en de trekzak, ej by de bandoneong gin basnootn en gin akkôordn,
mor e je ol weersekantn melodienootn. De knoopn stoan ôok up 't êeste zicht
willekeurig, wuk da't e vrêe moeilik instrument makt vo te speeln. Doadeure wos
den accordeong vele populairder. Deur zyn warme klank en zwoare accentn is 't
surtout populair vo tango's te speeln. 't Wos ton ook vrêe populair in
Argentinië. De bekenste bandoneonspeler is Astor Piazolla.



https://vls.wikipedia.org/wiki/Axel_Hervelle

Axel Hervelle (Luuk, 12 meie 1983) is e Belgische basketspeler. J' is 2,05 m
lank en je speelt ip de power-forwardpositie (4).

Hervelle speelde êest vier joar by RBC Verviers-Pepinster. In 't sizoen
2003-2004 had 'n e gemiddelde van 11,4 puntn en 10,6 rebounds en je kwam
kapiting van de ploeg ost 'n nog moa 20 joar oud was. Doarachter het 'n getêkend
by Real Madrid, woa dat 'n speelde vanof 't sizoen 2004-2005. In 2007 het 'n mè
Real Madrid den ULEB Cup gewonn. Je scoorde 10 puntn in de finalle teegn de
ploeg Lietuvos Rytas uut Litouwn. In 2010 het 'n getêkend by de Spoans-Baskische
club Bilbao.

Hervelle is in 2005 deur den NBA-ploeg Denver Nuggets gedraft in de twidde
rounde (52ste pick) en je kwam azo den êeste gedrafte Belgische speler. Je
speelt ook vo de Belgische nationale basketploeg. In 2007 wast 'n derdn by de
verkiezienge van Sportman van 't joar achter Tom Boonen en Sven Nys.

In 2012 wordt Hervelle sportief manager by de Belgische ploeg
Verviers-Pepinster. Je bluuft speler by Bilbao.



https://vls.wikipedia.org/wiki/Artesi%C3%AB

Artesië (Frans: Artois) was e groafschap, gesticht in West-Francië, en loater e
provincie in ’t nôordn van Vrankryk tout an ’t ende van de 18ste êeuwe. Achter
de Fransche Revolutie in 1789 kwam ‘t ounder ’t departement Nauw van Kales
(Pas-de-Calais).

’t Groafschap was begrensd deur Boulogne in ‘t westn, Picardië in ‘t zuudn,
Koameryk in ‘t ôostn en ‘t groafschap Vloandern in ’t nôordn.

De belangrykste steedn zyn Arras (Atrecht), Calais (Kales), Boulogne-sur-Mer
(Bonen), Saint-Omer (Sint-Omoars), Lens en Béthune.

Julius Caesar versloeg d’Atreboatn binst de Gallische Oorloogn in de 1ste êeuwe
v. Chr. en je miek van hunder streke e Romeinse civitas, de Civitas Atrebatium
met den hoofdstad Nemetacum (Atrecht, Frans: Arras). De civitas lag in de
Romeinse provincie Gallia Belgica.

Veroverd deur de Frankn in de 5de êeuwe was Artesië êest de gouwe pagus
Atrebatensis.

In de 9ste êeuwe steldn de Karoliengers overol gouwegroavn an, surtout vo de
verdedigienge teegn de Vikings. Et groafschap (comitatus) wierd gesticht in
West-Francië ounder Odalric (ca. 850) en Ecfrid (ca. 892).

Round 932 veroverde Arnulf I van Vloandern Artesië, en ’t blêef e hêel ende
ounder Vloandern, tout da Filips van den Elzas ’t in 1180 gaf an zyn nichte
Isabella van Henegouwn, os ze trouwde mè keunienk Filip August van Vrankryk. Azo
kwam Artesië ounder de Capetiengers.

In 1320 trouwde Margaretha I van Bourgondië mè Lodewyk I van Vloandern of
Lodewyk van Nevers. Hunder zeune was Lodewyk van Male en azo kwam Artesië were
by Vloandern. Deurda zyn dochter Margaretha van Male in 1369 getrouwd was mè
Filips den Stoutn, hertog van Bourgondië kwam ’t ounder de Bourgondische
hertoogn van ’t huus Valois en loater ounder de Habsburgers.

In 1529, by de Vrede van Koameryk (of Paix des Dames), most Karel V Bourgondië
ofstoan an Frans I van Vrankryk, moa je mocht wel ‘t Groafschap Vloandern en
Artesië houdn.

Met de Pragmatieke Sanctie van 4 november 1549 wierd de Bourgondische Kreits
deur Karel V ommegevormd tout de Zeventien Provinciën van de Lêge Landn. De
Bourgondische Kreits bestound ol van 1512 ounder Maximiliaan I, en was êen van
de tien Rykskreitsn, woarin dat ‘t Hillig Rôoms Ryk ingedêeld was. Karel V
bepoalde met de Pragmatieke Sanctie dan de Zeventien Provinciën olsan mostn
tegoare bluuvn ounder êen keunienk, on ze overg’erfd wierdn. Ze kwoamn doamee
apart te stoan van ‘t Hillig Rôoms Ryk en ’t keunienkryk Vrankryk. Achter de
trôonsofstand van Karel V kwoamn z’ounder Filips II.

’t Verlies van Spanje leidde tout ’t vredesverdrag, de Vrede van de Pyreneeën.
Filips IV van Spanje most doaby Artesië en stikkn van Vloandern en Henegouwn
ofstoan an Lodewyk XIV van Vrankryk.



https://vls.wikipedia.org/wiki/Arnulf_van_Karinthi%C3%AB

Arnulf van Karinthië (ca. 850 - Regensburg, 8 december 899), van ’t geslacht van
de Karoliengers, was hertog van Karinthië van 876. Je was keunienk van
Oost-Francië en Lotharingen van 887, keunienk van Italië van 894 en Rôomse
keizer van 896 tout an zyn dôod.

Je was ’n ounwettige zeune van Karloman van Beiern en zyn concubine Liutwindis,
en e klêenzeune van Lodewyk den Duuts.

Je wierd verkoozn in Oost-Francië en Lotharingen vor in de plekke te kommn van
zyn nounkel Karel den Dikkn, die ofgezet was in 887.

In 889 haad ’n ip de Ryksdag in Forchheim gevroagd vo zyn bastoardzeune
Zwentibold t’erkenn ols ipvolger. Ze woarn akkôord ip vôorwoarde da de
regelienge angepast zou wordn ot ’n nog e wettige zeune zou krygn.

Arnulf was in 888 getrouwd mè de Konradynsche Oda, dochter van groaf Berengar
van Hessengouwe. In 893 wierd er eindelyk e wettelykn erfipvolger geboorn:
Lodewyk IV van Oost-Francië, bygenoamd et Kiend.

Achter den dôod van Karel den Dikkn in 888 vertrokt ie noar Italië vo doa de
keuniengstitel van Berengar van Friuli te betwistn, mo Berengar most zyn titel
ofstoan an hertog Guido van Spoleto. Achter Guido zyn dôod in 894 bezette Arnulf
Nôord-Italië, mo je kost et in 895 were nie hoaln van Berengar en Guido zyn
zeune Lambert van Spoleto.



https://vls.wikipedia.org/wiki/Arnulf_I_van_Vloandern

Arnulf I, bygenoamd de Grôotn (889 - 27 moarte 965), was de derde groaf van
Vloandern. Je was den oudste zeune van groaf Boudewyn II van Vloandern en
d’Iengelsche Ælfthryth van Wessex, dochter van Alfred de Grôotn. J’is genoemd
achter zyn verre vôorouder Arnulf van Metz, vo dudelyk te moakn dat ’n ofstamde
van de Karoliengers.

Zyn voader had hem binst zyn regerienge styf kunn emancipeern van de Fransche
krône, in teegnstellienge me zyn grotvoader Boudewyn I, die nog dudelyk minder
zelfstandig was. Achter d’invoazjes van de Vikings ha Boudewyn II hem kunn
mêester moakn van de verloatn gouwn in de nôordelyke Scheldestreke.

Achter zyn dôod in 918 wierd zyn groafschap verdêeld ounder zyn twi zeuns.
Arnulf den oudstn erfde ‘t grotste (nôordelyk) stik, ’t eigentlyke Vloandern.
Zyn joungere broere Adalolf krêegt de streke van Terwoan en Bonen (Boulogne) en
de ryke Sint- Bertynsabdye.

Vo zyn groafschap te kunn uutbreidn had ‘n kunn profiteern van de conflictn vo
de macht in West-Francië tusschn Karel de Simpeln en Robert I.

In 922 han bepoalde eedeln w.o. Herbert II van Vermandois gerevolteerd teegn
Karel de Simpeln en z’han Robert I, broere van Odo I gekrôond tout keunienk. De
15ste juni 923, in de Slag van Soissons, is Robert I gesneuveld, mo Karel de
Simpeln wierd gevangn gezet en ze verkoozn Rudolf I tout nieuwe keunienk van
West-Francië.

Arnulf had êest de Karolienger Karel de Simpeln gesteund in de slag van Soissons
en loater Rudolf I teegn de Deensche Viking Rollo, de stamvoader van d’hertoogn
van Normandië.

In 936 wierd keunienk Rudolf I ipgevolgd deur Lodewyk IV van Overzêe. ’t Was de
zeune van Karel de Simpeln en dus wast er were e Karolienger an de macht. Moar
Arnulf kwam in conflict met hem en je most Amiens ofstoan.

In 939 gerakte Arnulf in oorloge me Willem I van Normandië. De 17stn december
942 wierd er e vergoarienge g’organiseerd vo te klappn over vrede. Ze kwoamn
oungewoapnd tegoare in Picquigny ip ’n eilandje in de Somme. Moar achter dat
iederêen weg was liet Arnulf Willem were roepn. Willem die niks ip haad en were
kwam wierd vermôord.

In 934 is Arnulf getrouwd met Adele van Vermandois, dochter van Herbert II van
Vermandois. Under jounges woarn:

Ounder zyn voader en grotvoader Boudewyn I en II haan z'ip den Burg in Brugge e
versterktn burcht teegn de Vikings gebouwd. An de burcht wierd er ook e
Pre-Romoansche kapelle gebouwd.

In 944 liet Arnulf de kapelle verbouwn tout e Karolingische kerke, de
Sint-Donaaskerke. Je liet de kerke bouwn no ’t model van de Paltskapelle van
Karel de Grôotn in Aakn. ’t Was e symbool van groafelyke macht.

J’het ook de kerke van Tourhout gesticht en de kapelle van St-Jan in Gent. In
945 gaft ’n ipdracht an Gerard van Brogne vo de klôosters in ’t groafschap
t’hervormn. Je begost me de twi Gentse abdyen Sint-Pieters en Sint-Baafs en
loater ook de Sint- Bertynsabdye, Sint-Omer en Sint Amand.

Arnulf miek zyn zeune Boudewyn III co-besteurder in 958, mo Boudewyn stierf
ounverwachts in 962 an de pokkn of de moazels.

De zeuns van Arnulfs broere Adalolf kwoamn in ipstand en die crisis verplichtte
Arnulf van e pact te sluutn me de nieuwe keunienk van West-Francië Lotharius.
Lotharius zoudt achter Arnulfs dôod, zo lange dat Arnulfs ipvolger Arnulf II nog
minderjoarig was, ’t zuudn van ‘t groafschap bezettn, vo nog meugelyke ipstandn
t’ounderdrukkn, en Arnulf most Artesië ipzeggn.

Achter zyn dôod wierd 'n in Vloandern ipgevolgd deur zyn klêenzeune Arnulf II
van Vloandern en in Boulogne deur Arnulf II van Boulogne, de zeune van zyn
broere Adalolf.



https://vls.wikipedia.org/wiki/Arnulf_II_van_Vloandern

Arnulf II van Vloandern (960 of 961 – 30 moarte 988), was groaf van Vloandern
van 965 tout an zyn dôod. Je was de zeune van Boudewyn III van Vloandern en
Mathilde van Saksn. Zyn voader stierf ounverwacht in 962 os Arnulf nog styf
klêne was.

Zyn grotvoader Arnulf I, die nog leefde tout in 965, was mêester over enorme
groundeigndommn. Zyn groafelik gebied bestound in ’t nôordn uut hêel de streke
tusschn de Schelde en de Nôordzêe en liep no ’t zuudn tout over de Somme.

Achter den dôod van zyn zeune Boudewyn III begostn der veel edeln hunder gerêed
t’houdn vo te profiteern van ’t feit dat Arnulf II, den ênigstn ipvolger, nog zo
jounk was. Doarom kwamt den oudn Arnulf in 962 tout ’n akkôord mè zyn lêenhêre
keunienk Lotharius van West-Francië. ’t Akkôord hield in da de keunienk, achter
Arnulf zyn dôod, voogd zou zyn over de klêenn Arnulf en hem an zyn
mêerderjoarigheid in 976 zoudt erkenn ols groaf van Vloandern. En doavôorn krêeg
Lotharius Amiens, Ponthieu, Artesië en Ostrevant were.

Den oudn Arnulf was nog mo dôod, of zyn broere Adalolf zyn ounwettige zeune
Boudewyn (Baldzo), die angesteld was vor over de klêenn Arnulf te woakn, miek
hem ounrechtmoatig mêester van de Kortrykgouwe en je miekt er e groafschap van.
En Dirk, de groaf van West-Friesland en schonzeune van den oudn Arnulf, benoemde
zyn eign tout groaf van Gent en ’t Woasland.

Arnulf II trouwde mè Rozala-Suzanna van Ivrea, dochter van keunienk Berengarius
II van Italië en van Willa van Toscane. Hunder jounges woarn:

Sedert da Lotharingn deur Hendrik I de Veugeloare definitief by ’t Duuts Ryk was
gevoegd, grensde ’t Duuts Hillig Rôoms Ryk an Frankryk en heur vazalstoat
Vloandern.

Keizer Otto II richtte drie nieuwe markn ip, vo zyn grenzn te versterkn teegn
Frankryk en Vloandern. ’t Woarn drie sterk bewoapnde en specioal versterkte
grensmarkgroafschappn. Ze loagn an de rechterkant van de Schelde. ’t Mêest
nôordelik markgroafschap kwam round de burcht van Antwerpn, ’t mêest zudelik
round de burcht van Valenciennes, en der tusschn had ‘n ’t gebied tusschn
Schelde, Dender en Hene verênigd round de burcht van Ename.

De markgroaf van Antwerpn en Ename was Godfried van Verdun, die in 963 getrouwd
was met Arnulf zyn moeder Mathilde, en dus zyn stiefvoader gekommn was. Da was e
slimmn zet van Otto II, die wist dat Arnulf doadeure an zyn kant zou stoan, in
't geval da Lotharius hem were zou willn bemoein mè Lotharingn.



https://vls.wikipedia.org/wiki/Alletorre

D' alletorre (Brugs: d' olletorre), den alletôorn of 't belfort, is e gebow ip
de Grôote Mart van Brugge. D' alletorre is vanof 4 decembre 1999 ipgenoomn in de
weirlderfgoedlyste van UNESCO.

Ip de platse van de teegwôordige alletorre stoen ôorsproenklik 'n antal alln of
anhoars. By d' uutbreidienge van da bowwerk wierdr vanof 1240 ook e torre
ipgetrokkn in stêen mêt 'n oetn tôornspitse. D' alln bestoen uut verschillnde
oovredekte martn vo vornoamlik kommêrsje in wulle en loaken, en anhoars. De
torre ad e mêer bestierlikke funksje : y bevatte e schatkoamre en 't arsjief van
de stadsreekniengn.

In 1280 brandde 't boovnste dêel of en doamee gienk 't arsjief van vôo 1280
verloorn. Da zorgde drvôorn datr 'n ofzoendrlyk stad-uus wierd gebowd ip de Burg
woa dat de mêeste bestierlikke funksjes noatoe vruusdn. Roend 1291-1296 wierd de
tôorn êrsteld mê de twêe oendrste vierkante bowdêeln en 'n oetn spitse.

De stads-alln wierden in de viftiende êewe voddre uutgebreid en van 1483 toe
1487 wierd 't achtoekige gôotiesche boovngedêelte gebowd, ook mêt 'n oetn spitse
woarop 't beeld van Sint-Michiel verschêen. Deur e bliksm-inslag in 1493 brandde
da boovste gedêelte nog e kêe of en ook de stadsklokkn. By de riparoasje wierdr
'n oetn spitse met 'n ipklimmende lêew gebowd.

In 1741 brandde de tôornspitse nog mor e kêe of en wierd in 1753 êrsteld. In
1822 krêeg de torre de teegnwôordige neogôotiesche krôone-ofwerkienge in de
platse van e spitse.

D' alln oendre de torre addn e kommêrsjêele funksje. Ze bestoen uut verschillnde
zoaln woada iedre kêe andre ambachtsprodukten mê stadskeure verandeld wierdn. Ip
't twidde verdiep wastr e schatkoamre en 't Stadsarsjief. De joarreekniengn
vanof 1281 zyn praktiesch allemalle bewoard gebleevn; toe 1300 in 't Latyn,
nodien in de volkstoale ipgesteld.

Vanof 't balkong boovn de toegangspôorte wierdn dr deur e baljuuw in anweezigeid
van te minste twêe scheepn of andre oovreidspersôonn, al de riglementn
ofgeroepn, de zogenoamde "alle-gebôon". Die omvattn wetgeevienge in verband met
oopnboare orde, kommêrsje en nyvreid (woaroendre vonnissn en berichtn oovre
bankroet). Die riglementn wierdn ook ofgeroepn ip andre platsn in de stad en
loatre ip borden angeplakt vôo 't staduus. Vanof 1769 gebeurde die
bekendmoakienge vanip d' ankondegiengsplatse van 't staduus, aa wierd de
benoamienge alle-gebôon bewoard.

Vanof 1523 zorgde e trommle, angedreevn deur 'n orloozje, vor 't reeglmoatig
speeln van bepoalde klokkn (lik vo 't angeevn van 't eure). Mê de trommle wierd
't ook meuglik vo (weirldlikke en gêestelikke) liedjes of te speeln. Vanof 1604
wierd deur 't stadsbestier e beijoardier betoald vo da te doene binst de zun-,
fêest- en martdoagn.

In 1675 bestoend de beijoard uutt 35 klokkn, oentworpn deur de Antwerpenoare
Melchior de Haze. Achtr de brand van 1741 bestoat de beijoard uut 47 klokkn,
gebowd deur Joris Dumery, oltegoare roend de 27,5 ton. Dedeeze zyn nog oltyd in
gebruuk.



https://vls.wikipedia.org/wiki/Alfred_Tennyson

Alfred Tennyson, ook dikkers angeduud lik Alfred, Lord Tennyson, Lid van 't
"Keuninklik Genôotschap vo de Bevordrienge van de Nateurlikke Kennisse" (6
ogustus 1809 – 6 oktober 1892) was Lowrejoat-Dichtre van Grôot-Brittanje en
Ierland gedeurnde e grôot stik van de regeerienge van Keuneginne Victoria en y
bluuft êen van de mêest populèère dichtrs .

Tennyson muntte uut in 't schryvn van korte gedichtn, lik Break, Break, Break,
The Charge of the Light Brigade, Tears, Idle Tears en Crossing the Bar. Veele
van die gedichtn woarn gesteund ip klassieke mytholoogiesche oendrwerpn, lik
Odysseus, aloewêl In Memoriam A.H.H. was geschreevn ter noagedachtnisse van ze
beste moat Arthur Hallam, e dichtr en stuudjegenôot in Cambridge, die kennisse a
mê Tennyson zyn zustre, mo stierf van 'n eissnbloedienge vôo da ze kostn trown.
Tennyson schrêef ook sommigte verzn zoendre rymn woaroendre Idylls of the King,
Ulysses, en Tithonus. Tennyson dej ook poogiengn vo teoatre te schryvn, mo ze
stikkn adn nie veele byvol. 'n Antal uutsproakn in Tennyson zyn werk zyn
olgemêen in gebruuk gekommn in 't Iengels woaroendre "Nature, red in tooth and
claw", "'Tis better to have loved and lost / Than never to have loved at all",
"Theirs not to reason why, / Theirs but to do and die", "My strength is as the
strength of ten, / Because my heart is pure", "To strive, to seek, to find, and
not to yield", "Knowledge comes, but Wisdom lingers", en "The old order
changeth, yielding place to new". Y is de neegnste mêest gecieteerde schryvre in
de The Oxford Dictionary of Quotations.

Tennyson wierd geboorn in Somersby, Lincolnshire, Iengeland . Y was geboorn in e
Tennyson-tak uut de middl-klasse mor ad ook vôorvoadrs van oadle en mê
keunienlik bloed. Zyn voadre, George Clayton Tennyson (1778–1831), was dominee
en ad e grôot gezin. Y gaf zyn kiendrs e verzorgde ipvoedienge. Tennyson en twêe
van zyn oedre broers schrêevn aa gedichtn o ze nog heel joenk woarn. Undre
gedichtn wierdn platselik uutgegeevn o Alfred nog mo zeevntiene was.

Tennyson was êest lêerlienk ip de Louth Grammar School vo vier joaer (1816–1820)
en bezocht tonne Scaitcliffe School, Englefield Green en King Edward VI Grammar
School, Louth. Y begost te stuudeern ip Trinity College, Cambridge, in 1827,
woadatn lid wierd van e verborgn genôotschap genoamd de "Cambridge Apostles". E
petreit van Tennyson deur George Frederic Watts is te vienn in de verzoamlienge
van Trinity College .

In 1829 oentvienk Tennyson de Chancellor's Gold Medal in Cambridge vor êen van
zyn êeste stikkn, "Timbuctoo" . Vôgns 't verslag "was 't duudlik e grôote êere
vor e joenge keirl van twientig vo de Goedn Medoalje van de Kanselier te winn .
Y gaf zyn êeste gedichtnverzoamlienge, "Poems Chiefly Lyrical" uut in 1830.
"Claribel" en "Mariana", die loatre undre platse krêegn tusschn Tennyson zyn
mêest gevierde gedichtn, stoendn in die bundle. Aloewêl ofschilderd deur
sommigte krietiekrs lik vrêe oovregevoelig, blêekn zyn verzn in korte tyd
populèèr en brochtn ze Tennyson oendre den andacht van de bekende schryvrs uut
dien tyd, woaroendre Samuel Taylor Coleridge.

In 1833 gaf Tennyson zyn twidde dichtbundle uut, da zyn wêlbekend gedicht inield
"The Lady of Shalott". 't Werk krêeg zwoare krietiek woadeure da Tennyson zo
oentmoedigd was datn nieks mê van êm liet ôorn vo tien joar, aloewêl datn blêef
schryvn. 't Zeifste joar stierf Hallam aamêtekêe en oenverwachs achtre dat 'n
êisnbloedienge krêeg binst datn ip vakanse was in Weenn. Hallam zyn dôod ad 'n
diepn invloed ip Tennyson, en dej verschillnde mêestrwerkn oentstoan, woaroendre
"In the Valley of Cauteretz" en In Memoriam A.H.H., e lank gedicht dat de "Weg
van de Ziele" beschryft .

Tennyson en zyn famielje adn toeloatienge vor e tyd te bluuvn weunn in 't
dominees-uus, mo ze veruusdn loatre no High Beach in Essex, roend 1837, toe in
1840 . 'n Oenverstandige beleggienge in e kerklik oetbewerkiengs-bedryf dej e
grôot stik van 't famielje-fortuun in 't nietnt verdwynn. Tennyson veruusde
tonne no Londen, en weunde e tyd in Chapel House, Twickenham.

Tennyson eurde 't Uus Farringford ip 't Eiland Wight in 1853, en kost 't koopn
in 1856 . Y voend datr te veele getikte toeriestn êm kwoan pestn in Farringford,
en doarom veruusdn no Aldworth in West Sussex in 1869.. Echtre ieldn
Farringford, en y gienk doa reeglmoatig de wientre deurebriengn.

Achtre William Wordsworth zyn dôod in 1850, en de weigrienge van Samuel Rogers,
wierd Tennyson angeduud vo de post van offiesjêele hof-dichtre; Elizabeth
Barrett Browning en Leigh Hunt woarn ook meuglik gewist . Y blêef in die
poziesje toe an ze dôod in 1892, verre de langste termyn van glyk wukke
hof-dichtre vodien of dr achtre. Tennyson vervulde zyn toakn deur gepaste mo
dikkers nie-geînspiereerde verzn of te leevrn lik 't begroetiengsgedicht vo
Princesse Alexandra of Denmark o ze in Brittanje ankwam vo te trown mê de
toekomstige Keunienk Edward VII. In 1855, makte Tennyson êen van zyn bestbekende
werkn, "The Charge of the Light Brigade", a dramotiesch lofdicht vo de Britsche
ruuterie die betrokkn was in e verkêerd ingeschatte oanvol ip 25 oktoobre 1854,
binst de Krim-ôorlooge. Andre gewoardeerde werkn geschreevn in de tyd van 't
hofdichtr-schap omvattn "Ode on the Death of the Duke of Wellington" en "Ode
Sung at the Opening of the International Exhibition".

In 't begun weigerde Tennyson e barongs-tietle o die vôorngesteld was deur
Disraeli, mor ip 't ende anveirde y toch in den oadle ipgenoomn te wordn o in
1883 Gladstone doarip androenk. In 1884 makte Keuneginne Victoria êm Barong
Tennyson van Aldworth in 't Groaschap Sussex en van Freshwater ip 't Eiland
Wight . Y gienk zeetln in 't Oogruus (the House of Lords) ip 11 moarte 1884 .

Tennyson schrêef ook 'n anzienlik antal nie-offiesjêele polletieke gedichtn, van
't ôorlogszuchtige "Form, Riflemen, Form", oovre de Fransche kriezies van 1859
en d' iprichtienge van de Vrywillige Strydkrachtn, no "Steersman, be not
precipitate in thine act/of steering", woarin datn Gladstone zyn Home Rule Bill
(Wet vo mêer oenafanklikeid vor Ierland) betreurt.

Virginia Woolf schrêef e tonêelstik "Freshwater" genoamd, woarin da ze Tennyson
toogt lik gastêere vo ze moatn Julia Margaret Cameron en George Frederic Watts.



https://vls.wikipedia.org/wiki/Albrecht_II_(HRR)

Albrecht II (Weenn, 16 ogustus 1397 - Neszmély, 27 oktober 1439), van ‘t Huus
Habsburg, was van 1404 tout 1439 hertog van Ôostnryk als Albrecht V, en van 1438
tout 1439 Roomse keunienk van ‘t Hillig Rôoms Ryk. Je was ook keunienk van
Hongareye en Boheemn.

Zyn voader, hertog Albrecht IV van Ôostnryk, stierf in 1404. Albrecht was mo
zeevn joar oud ost ‘n hem ipvolgde in ‘t hertogdom Ôostnryk. Zyn nounkel Willem
die ton an ‘t hoofd stound van under rivoaln, de Leopoldynn, was zyn regent,
gevolgd deur zyn andere nounkels Leopold IV en Ernst den Yzern.

In 1422 trouwde Albrecht met Elisabeth van Luxemburg, dochter en ipvolgster van
keunienk Sigismund van Hongareye, die loater ook keizer van ’t Hillig Rooms Ryk
kwam en keunienk van Boheemn. Elisabeth was e dochter van Sigismund zyn twidde
vrouwe en stamdeg of van d’oude Árpád dynastie van Hongareye.

Zyn nounkel Ernst den Yzern, die zyn voogd gewist was in 1406, was de voader van
Frederik V van Steiermark, die Albrecht loater ipvolgde als Frederik III van ’t
Hillig Rôoms Ryk. Frederik III was zyn achterkozyn en de voader van Maximiliaan
van Ôostnryk.

Olhoewel dat Albrecht II nôoit tout keizer gekrôond is, was zyn korte regerienge
toch styf belangryk, want met hem begost de lange reke van Rooms-Duutsche
keuniengn en keizers van 't Huus Habsburg.



https://vls.wikipedia.org/wiki/Albert_Saverys

Albert Saverys (Deinze, 12 meie 1886 - Petegem-an-de-Leie, 29 april 1964) was e
Vlamsche kunstschilder en decorateur.

Je volgde lesse an d'academie in Gent ounder andere by Jean Delvin en George
Minne.

Albert Saverys wordt dikwils gerekend by de derde groep van de Latemsche Schole.
Je debuteerde in de tradiesje van 't luminisme en je makte e korte
expressionistische periode deure. Zyn werk doe peizn an 't fauvisme van de
Fransche schilder Maurice de Vlaminck, moa je vound al gauwe e persôonlikke
styl, gekenmerkt deur e vlotte maniere van schildern en eign kleurn. Je
schilderde surtout landschappn van de Leiestreke, stillevens en blomstikkn.

In 1925 werkte Saverys als decorateur en ountwerper van tapytn by de Kortrykse
Kunstwerkstede Gebroeders De Coene, e Kortrykse firma die internationaal succes
had met de productie van kwalitatieve Art Deco meubels in hout.

Round de joarn 1930 makte Albert Saverys drie grôte wandschilderiengn over de
Zêeslag by Sluus in één van de zoaln van de de ton nieuwe casino van
Blanknberge. De Saveryszoale is vernoemd noa de kunstenoare.



https://vls.wikipedia.org/wiki/After_All

After All is e thrash-metalgroep uut 't Brugsche die officieel bestoat sedert
1990. In 2008 en ze voun 'n êeste kêe meugn speeln up Graspop.

De geschiedenisse van After All go were no 1987, toune an Dries Van Damme en
Christophe Depree in Crap Society speeldn. Achter êentige veranderiengn in de
line-up, an ze 't gedacht voun e nieuwe noame te zoeken en ze maktn der At Last
van. E bitje loater kwaamn ze te weetn dat er nog e groep wos in de streke van
Brugge die ezô noemde en ze veranderdn nunder noame were in 1990, nu in After
All, wuk da 't ebleevn is toet nu.

Nunder êeste uptreedn me nunder nieuwe noame wos in De Kelke in Brugge in
oktober van 1990 en oungeveer e joar doarachter begustn ze an nunder êeste
ploate (wel e mini), die in de zomer van 1992 zoudt uutkommn en die 'n titel
Dusk adde.

In 1994 won After All 'n Rudd Rock Rally en muchtn ze speeln up da festival voun
e man of 5000. 't Wos oundermêer doadeure dan ze Kloot Per W lêerdn kenn, e
keirel die nem bezig ielde met Metalopolis, e metalprogramma up Studio Brussel.
Ezô kwaamn ze in contact me Donor Productions, die nunder êeste langspeelploate
(Wonder uut 1995) verdêelde. Deur die ploate muchtn ze 't vôorprogramma doen van
Anathema en The Gathering en muchtn ze vou 'n êeste kêe buutn België speeln, in
Olland.

In 1997 brochtn ze e nieuwn CD uut, Transcendent, die oek in Zwitserland,
Duutsland en Vrankryk verdêeld wos. Ezô muchtn ze 't vôorprogramma doen van
Saxon en Voivod en bykan oek van Megadeth. Da gienk nie deure en in te plekke
muchtn ze in 'n AB in Brussel in 't vôorprogramma van Apocalyptica speeln.

In 2000 kwam 't er e nieuwe CD uut, Dead Loss, woadeure dan ze oundermêer up
Eurorock muchtn speeln, e zomerfestival woa dan der mêer of 20 000 man up
ofkwaamn. In 2003 kwam nundern vierde ploate uut, Mercury Rising en ze muchtn da
joar tourn met Anthrax, êen van de grotste en bekendste thrashmetalgroepn, en
Overkill.

In 2005 kwam 't er vuufdn CD uut (die oek in e specioale vinylversche uutkwaam)
die The Vermin Breed noemde en woavôorn dan ze no Zweedn egoan zyn voun de mix.
Ze woarn econtacteerd deur Agent Steel voun e tour deur Europa (België, Olland,
Duutsland, Zwitserland, Italië en Slovenië). Twi joar loater brochtn ze me This
Violent Decline nundern zesdn uut en die ploate laag ook in Canada en Australië
in de rekkn. Ze dein weer en Europeeschn tour (met Agent Steel en Vicious
Rumors), ze speeldn oek in Spanje, Grieknland, Bulgarye, Roemenië, Servië en
Ôostnryk (ol zyn ol die shows wel zounder After Alls vastn zanger Piet Focroul,
mo me Peter Evrard, die wel tyd adde.

In 2008 muchtn ze uuteindelik up Graspop speeln, woa dan ze e goein show brochtn
met de mêeste biendtekstn in 't West-Vlams.



https://vls.wikipedia.org/wiki/Afrotropis

't Afrotropis of d' Afrotroopiesche ekozôone is êen van de acht ekozôonn an d'
ippervlakte van d' eirde. 't Bedekt Afrika te zuudn van de Sahara, de zuudlikke
en oostlikke bôordn van 't Aroabiesch schiereiland, 't eiland Madagaskar,
Zuudlik Iran en 't uuterste zuudwestn van Pakistan en d' eilandn van d'
Indiesche Oceoane. 't Was vroegr ook bekend lik d' "Etioopiesche Zôone".

't Afrotropis wordt deur de Weirld Nateur-Stichtienge (WWF) verdêeld in neegn
ekoprovinsjes, da zyn eirdrykskundige groepeeriengn van ekostreekn die
verschillnde bioomn kunn bevattn, mo sterke biogeografiesche oovrêenkomstn ên,
in 't biezoendre ip taksnomoomiesche nivoos oogre of 't sôortnnivoo (geslacht,
famielje).

't Grotste stik van 't Afrotropis, mêt uutzoendrienge van 't zuudlikste uutende
van Afrika, êt e troopiesch klimoat. E brêe band van woestynn, woaroendre d'
Atlantiesche Woestyne en de Sahara van Nôordlik Afrika, en d' Aroabsche Woestyne
van 't Aroabsch Schiereiland, schiddn 't Afrotropis van 't Palaearctis, da
Noord-Afrika en gemoatigd Euroazje omvat.

Te zuudn van de Sahara, loopndr twêe bandn van troopiesche graslandn en savanne
van ôost no west dwèès deur 't kontinent, van d' Atlantieschn Oceoane no d'
Eetiejoopsche Ooglandn. Zjuuste te zuudn van de Sahara ligt de band van de
Sahel, 'n oovregangszôone van oaf-aried kort grasland en Acacia-savanne. De
reegnslag vermiddert voddr no 't Zuudn in de Soedaneesche Savanne, ook simpleweg
gekend lik de Soedan-streeke, e band van oogr grasland en savanne. De
Soedaneesche savanne êrbergt twêe grôote oovrstroomde graslandn, de
Sudd-moerassn in Zuud Soedan, en de Binnelansche Delta van de Niger in Mali. 't
Mozaïek-van-Bus-en-Savanne is 'n ooverganksgebied tusschn de graslandn en de
band van troopiesche loofbusschn by den eevnoare.

Zuudlik Aroabje, in feite Yemen en dêeln van westlik Oman en zuudwestlik
Saoedie-Araobje, ê mo winnig echte busschn. Sommigte van de mêest ipvollnde zyn
Jabal Bura', Jabal Raymah, en Jabal Badaj in 't Yemensche Oogland, en de
struukbusschn in ôostlik Yemen en de streeke van Dhofar in Oman. Andre
oafbusschn zyn verspreid en byzoendre klêene en ze bestoan oovrweegnd uut
Juniperus en Acacia.

't Busgebied, e band van lêeggeleegn troopiesche natte loofbusschn, lopt dwèès
deure 't grotste dêel d' eevnoarstreeke of d' intertroopiesche konvergensje
zôone. De Busschn van Ippr-Gwienea in West-Afrika strekkn undre uut lanst de
kuste van Gwinea no Togo. De Dahomey Gap, e mozaiekgebied van bus en savanne da
toe an de kuste komt, schid de Busschn van Ippr Gwinea van de Lêeggeleegn
Gwieneesche Busschn, die undre uuutstrekkn lanst de Golve van Gwinea van ôostlik
Benin deur Kaameroen en Gabon no de westlikke Demokroatiesche Republiek van
Kongo. De grotste troopiesche buszôone in Afrika zyn de Kongoleesche busschn van
't Kongobekkn in Centroal Afrika. E band van troopiesch nat loofbus lopt ook
lanst de kuste van d' Indiesche Oceoane, van zuudlik Somoalje no Zuud-Afrika.

D'Afromontoane streeke van d'Etiejoopsche Ooglandn toe an de Droaknsbergn van
Zuud-Afrika, woaroendr de Rifte van Ôost-Afrika. Byzoendre planteweirld, mê
inbegrip van Podocarpus en Afrocarpus, zowêl lik de grôote Lobelia 's en
Dendrosenecio 's.

De Kaap-ekoprovinsje, an 't zuudlikste uutende van Afrika, êt e mediterroan
klimoat en 't êrbergt e hêel oog antal endeemiesche taksa, lik vo
plantn-famieljes lik de Proteaceae die ook te vienn zyn in de Austroaloaziesche
ekozôone.

Madagaskar en d' angrenznde eilandn vormn e duudlik verschillnde oendrstreeke
van d' ekozôone, mê styf veele endeemiesche taksa lik de lemuur 's. Madagaskar
en de Seychelln zyn oede stikkn van 't oed oerkontinent Gondwana, en ze braakn
off van Afrika miljoenn joarn geleen. Andre eilandn van d' Indiesche Oceoane,
lik de Komôorn en de Maskarêenn, zyn vulkoaniesche eilandn die nog nie zô lange
geleen oenstoan zyn. Madagaskar bevat verschillnde belanryke biosphêern,
angezien zyn biodiversiteit en zyn andêel endeemiesm uutzoendrlik ooge zyn.

't Afrotropis êrbergt 'n antal endeemiesche plantn-famieljes. Madagaskar en d'
eilandn van d' Indiesche Oceoane ên minstns tien endeemiesche sôortn van
bedektzoadign; achte doavan zyn endeemiesch in Madagaskar (Asteropeiaceae,
Didymelaceae, Didiereaceae, Kaliphoraceae, Melanophyllaceae, Physenaceae,
Sarcolaenaceae, en Sphaerosepalaceae), êen in de Seychelln (Mesdusagynaceae) en
êen in de Maskarêenn (Psiloxylaceae). Twoaf plantn-famieljes zyn endeemiesch of
bykans endeemiesch in Zuud-Afrika (woaroendr Curtisiaceae, Heteropyxidaceae,
Penaeaceae, Psiloxylaceae en Rhynchocalycaceae) woavan datr vuuve endeemiesch
zyn in de Kaap-ekoprovinsje (woaroendr de Grubbiaceae). Andre endeemiesche
Afrotroopiesche famieljes bevattn de Barbeyaceae, Montiniaceae, Myrothamnaceae
en Oliniaceae.

De Ôostafrikoansche Grôote Mêern Victoria en Tanganyika zyn e middlpunt van
biodiversiteit vo veele zôetwoatrvisschn, in 't byzoendre de Cichlidae (z'
êrbergn mêer of twêe-derdn van de geschatte 2 000 sôortn in de famielje) . De
Westafrikoansche streeke mê riviern by de kuste is mor e klêen stiksje van
West-Afrika, mo z' êrbergt 322 van de Westafrikoansche vissôortn, mê 247 die
allêene mor in da gebied leevn en 129 beperkt toe nog klindr ippervlaktn. De
mêer in 't binneland geleegn riviern ên 194 vissôortn, mê 119 endeemiesche
sôortn en mo 33 beperkt toe klêene gebiedn .

't Afrotropis ê verschillnde endeemiesche veugl-famieljes, woaroendre
struusveugls (Struthionidae), zêemzuugrs (Nectariniidae), sekretoarisveugls
(Sagittariidae), poarloendrs (Numididae), en muusveugls (Coliidae). Ook zyn
verschillnde famieljes zangveugls beperkt toe 't Afrotropis; die bevattn
rotswupprs (Chaetopidae) en kletskopkroajn (Picathartidae).

Afrika ê drie endeemiesche ordn van zoogbêestn, de buustandign (Tubulidentata),
de tenreks en goedmolln (Afrosoricida), en de spriengspitsmuuzn (Macroscelidea).
D' Ôostafrikoansche vlaktn zyn befoamd vor undre grôote verscheidneid van grôote
zoogbêestn.

Vier sôortn van mênsoapn (Hominidae) zyn endeemiesch in Afrika: de twêe sôortn
gorilla (westlikke gorilla, Gorilla gorilla, en ôostlikke gorilla, Gorilla
beringei) en de twêe sôortn sjiempansee (geweune sjiempansee, Pan troglodytes,
en bonobo, Pan paniscus). De menschn en undre vôoroedrs oenstoenn in Afrika.



https://vls.wikipedia.org/wiki/Adelaide_van_Bourgondi%C3%AB

Adelaide van Bourgondië (of Adelheid) (Orbe ca. 931 – Seltz 16 december 999),
was ols vrouwe van Lotharius II keuniginne van Italië van 947 tout 950. Ols
vrouwe van Otto I was ze keuniginne van Ôost-Francië en were van Italië van 951
tout 973. Van 962 tout 973 was z'ook keizerinne en ze besteurde 't Hillig Rôoms
Ryk ols regente van heur minderjoarige klêenzeune, de loatere keizer Otto III,
van 991 tout 995.

Adelaide is geboorn in Orbe in Ipper-Bourgondië (nu geleegn in Zwitserland). Ze
was e dochter van keunienk Rudolf II van Bourgondië en Bertha van Zwaabn.

Achter 'n dôod van heur voader in 937, ertrouwdeg heur moeder met Hugo van Arles
en verloofde Adelaide heur me zyn zeune Lotharius II van Italië. Die
verloovienge was ol ofgesprookn gewist binst et vredesverdrag dat heur voader in
933 geslootn haad met Hugo.

Ze trouwdn in 947, mor heur vint wierd in 950 vergiftigd, verzekers in ipdracht
van Berengar II, die peisde van nog mêer macht te kunn krygn ost ie Adelaide
kost dwiengn van te trouwn me zyn zeune Adalbert. Omda ze weigerde wierd ze
gevangn gezet in Como, mo ze kost vluchtn no Canossa in e bôotje. Van doa kost
z'hulpe vroagn an Otto de Grôotn, de loatere keizer van 't Hillig Rôoms Ryk en
ze kwam loater zyn twidde vrouwe. Ze trouwdn in 951 en ze wierdn ip 2 februoari
962 in Rome gekrôond tout keizer en keizerinne deur paus Johannes XII. Ze woarn
d'ouders van de loatere keizer Otto II.

In 968 krêeg ze "Selz" van heur vint, e stik van 't stamhertogdom Zwaabn, nu
geleegn in den Elzas. In 991 stichtte ze doar e Benedictyneklôoster. Acht joar
loater is ze doa gestorvn.



https://vls.wikipedia.org/wiki/Achiel_Van_Acker

Achiel Van Acker (8 april 1898 - 10 juli 1975) was een Bruggelienk die by de
grotste polletiekers van achter den Twiddn Weireldôorloge mag geteld worden.
Binst z'n grote carrière in de Belgische pollitiek ei tie vier keren eerste
minister gewist:

Achter da tie eerst gewerkt had in 't socialistisch syndikoot, is tie in 1927 in
't Parlement gerocht vo de BWP, de Belgische Werkliedenpartij, wa da nu SP.a is
(Socialistische Partij Anders).

Achiel klapte Brugs en in ‘t Brugs dialect wordt de Fransche J uutgesprookn lik
Z en de CH lik S. (Ze kykn no de mats teegn Sarleroi en goan no de
Zeruzalemkerke). Lik veel Bruggeliengn kost ‘n die klankn ook nie uutspreekn ot
'n Frans klapte. Ze voundn da nateurlik styf komiek en ze zeien: 'Assiel parle
le bruzois dans les deux langues nationales' en d'r wierdn moppn verteld à la
manière d'Assiel. Ot 'n minister van steenkool wierd kreegt 'n z'n lapnoame
Assiel Sarbon.

Zyn derde zeune Frank Van Acker was volksvertegenwoordiger, senateur, minister
en burgemeester van Brugge.



https://vls.wikipedia.org/wiki/Abdy_van_Male

D'Abdy van Male noemt eigenlik de Sint-Trudoabdy en ligt langs de Maalsesteenweg
up Sint-Kruus (Brugge).

D'abdy begunt als de Eekhoutabdy (in 't centrum van Brugge, woa da nu St-André
es), uut ne groep round ne kluzenoare Everelmus die in 1048 in Brugge toekwom en
doa blêef toet dat ie dôod gink in 1060.

In 1146 komt 't 'n klooster vo mann' en vrouw'n. In 1149 goan de vrouw'n
("conversen") noa Odegem (Stêenbrugge) goan weun'n by de kapelle van Sint-Trudo.
De Sint-Trudopriorie bluuft nog toet in 1248 een dêel van de Eekhoutabdy. Toen
wordt Sint-Trudo zelfstandig, en Usilia es d' êeste abdesse.

In 't stad kôpen de zusters 't Staelyzerklôoster in de Nieuwe Gentweg. In
november 1796 verjoagen de Franske de zusters uut under abdy. 'n Dêel van under
kan in 't Begynhof terechte.

Achter den Êeste Weireldoorloge goat 't moeilik. Up materieel vlak èn ze vele
probleemn en vanof 1921 zyn d'er gen roeping'n mêe.

Achter de Twiddn Weireldoorloge, in 1949, stoat 't woater under an de lipp'n. In
1949 wordt Maria Pollet prioresse. Tegoare met de rector Michiel English en Dom
Filips De Cloedt wordt er gezocht achter uplossing'n.

Jozefa Haeck, prioresse van 't klôoster van het Heilig Graf in Lochem in Holland
pakt de Sint-Trudoabdy up in de Orde van het Heilig Graf.

Vuuf kanunnikessen van Lochem en drie kanunnikessen van Turnhout help'n d'abdy
d'er were boov'nup. Were deur Dom Filips De Cloedt en E.H. Michiel English kun'n
ze verhuuz'n noa 't Kastêel van Male.



https://vls.wikipedia.org/wiki/ACW

Beweging.net, vroeger 't ACW (Algemeen Christelijk Werknemersverbond) is de
noame van de koepel van christelikke werknemersbewegiengn. D' organisoatie èt 3
belangryke principen: socioale rechtveirdigeid, participatieve democratie en
deurzoame ountwikkelienge.

't ACW organiseert overleg tussen de verschillende dêelorganisoaties,
gezoamelikke campagnes en acties en gift Visie uut, 't weekblad van de
christelikke arbeidersbeweginge.

't ACW zorgt ôok vo de reloaties met de polletiek. D'ACW-mandatoarissn zittn in
de CD&V, moa round concrete dossiers werkt 't ACW ôok soms tegoare met
pollitiekers van SPa of Groen.

Up 't ende van de 19e êeuwe komt in hêel West-Europa 't socialisme up met 'n
arbeidersbeweginge. Ze probeern te zorgn vo de rechtn van 't werkvolk en vo 't
wegwerkn van economische, socioale en pollitieke ounderdrukkinge. De katholiekn
zittn 'n bitje in met 't revolutionaire én surtout 't vryzinnige van de
socialistn.Ze voeln under gesteund deur paus Leo XIII, die in zijn encyclieke
Rerum Novarum (Over nieuwe dingen) (1891) uutdrukkeluk uproept tout katholieke
socioale actie. In 1891 nog is de Belgische Volksbond gesticht.

Achter den Êeste Weireldoorlog is 't algemêen stemrecht vo vintn en de
stoakingsvryheid ingevoerd. Doadeure droaien de christelikke organisoaties goed.
Ze steekn veel werk in d'uprichtinge van nieuwe werkliednboundn, woamee da ze 'n
wordje willn meeklappn in de polletiek. 't Algemeen Christen Democratisch
Verbond vervangt de Belgische Volksbound. 't Is 'n overkoeplinge van de
syndikoatn, de werkliednboundn, de mutualiteiten, de coöperoaties en de
vrouwegilden. Die twêe latste begun ton nog moa.

Moa da verbound bluuft nie lange bestoan. Ze bluuvn noamelik ruze moakn over de
vroage oe dat de werkliednbounden moeten g'organiseerd zyn. De West-Vlamse
paster Louis Colens wint de diskuusje. Ie vindt da de werkliednboundn
(werkersverbounden zegt 'n em)moetn gevormd zyn deur de gezoamelikke
participoatie van de leden.

Up 'n congres in juli 1921 wordt 't Algemeen Christelijk Werkersverbond (ACW)
officieel gesticht, de federoatie van arroundissementele werkersverboundn.

De werkliednboundn woarn ountstoan vo insprake te krygn in de katholieke party.
Doadeure is 't ACW in 't begun surtout met pollitiek bezig. Ol in 1921 wordt de
party hervormd volgens standenvertegenwoordiginge. Azô ountstoat de Katholieke
Unie met neffens 't ACW ôok de Boerebound, de middenstand en de burgery.

't ACW houdt em ôok bezig met de 'volksontwikkelinge'. D'er zyn initiatieven vo
de koaderleden en vo de geweune leden. 't ACW zorgt ounder andere ôok vo de
Sociale School van Heverlee en begunt met d'uutgoave van de Gids op
Maatschappelijk Gebied. Vo de financieringe van ol d'activiteitn, start 't ACW
met coöperatieves. Spoarkassen (BAC), verzekeringen (DVV), bakkeryen en
krudenierswinkels (Welvaart). Up die maniere zyn d'er vôordêlen vo de leden en
inkomsten vo 't ACW zelve.

In diezelfste periode begunn de kajotters (KAJ en VKAJ) van paster Jozef Cardijn
en de vrouwenbound (KAV) van Maria Baers. Die organisoaties sluutn an by 't ACW.

De ziekenbound en 't syndikoat krygen 'n grôte rolle by den uutbouw van de
socioale zekerheid. Doadeure gerakt 't ACW zelve 'n bitje up den achterground.
Moa vanaf 1949 groeit 't besef dat ze were mêer pollitiek aktief moeten zyn vo
under doelstellingen te bekommn. De rolle van 't ACW binnen de CVP, in 't
parlement en de regeringen wordt grodder.

In die periode start ôok de uutgoave van het weekblad Volksmacht (nu Visie) en
'n werkinge i.v.m. ounderwys en vrye tyd. Doaruut ountstoan de loatere
PMS-centra en Vakantiegenoegens.

In 1968 splitst de CVP in 'n Vlamse CVP en 'n Woalse PSC. 't ACW bluuft by de
CVP moa de MOC kiest vor 'n pluralistische upstellinge. Da leidt up 't ende van
de joaren '70 tot 'n feitelikke schêdinge tussen 't ACW en de MOC.

In 1985 verandert de noame in Werknemersverbound in de plekke van
Werkersverbound. Da komt deurdat er van langsom mêer ambtenoaren, bedienden,
lêroars, ... lid zyn van 't ACW. D'er is ton ôok regelmoatig discuusje over de
band met de CVP en sommige dêeltakken zoeken contact met de socialistn.



https://vls.wikipedia.org/wiki/%C3%8Dslendingab%C3%B3k

't Íslendingabók, Libellus Islandorum of 't Boek van d' Yslandrs is 'n
iestôoriesch werk dat oovre de styf vroege geschiednisse van Ysland goat. De
schryvre was den Yslansche gelêerde en priestre Ari Þorgilsson, of Ari inn
fróði, die in 't begun van de twôafste êewe leefde. Ôorsproenklik bestoat 't
werk uut twêe verschillende versjes : e vroege van roend 't joar 1120 (zied
ieroendre) en 'n oedre. In d' oedre versje is deur andre schryvrs aanvullnde
informoasje oovre Nôorsche keuniengn ipgenoomn, woaby danze van de zogenoamde
keuniengssaga's gebruuk ên gemakt.

Priestre Jón Erlendsson uut Villingaholt (overleedn 1672), die in dienst van
biskop Brynjólfur Sveinsson was, makte twêe kopies van 't Íslendingabók (nu
gekodeerd lik AM 113 a fol en AM 113 b fol in 't Árni Magnússon Instietuut),
omda de biskop nie kontênt was van d' êeste kopie. 't Ôorsproenklik boek woada
de kopies van gepakt zyn, is binst de zoektocht van Árni Magnússon ip e bepoald
moment in de zeevntieste êewe verloorn gegoan.

Bezyds e vôorwôord in 't begun en e stamboom-oendrzoek an 't ende da in twêe
oofstikkn is verdêeld, is 't Íslendingabók in tien korte oofstikkn verdêeld. Van
iedr oofstik vôgtr ieroendre e korte soamnvattienge. De tekste in kuursief is
bedoeld vo verduudlikkienge en vor aanvullienge, en komt lik zodoanig nie uut
Ari zyn tekstn.

Ari begunt mê 't vermeldn da 't Íslendingabók vo de biskoppn Þorlákr en Ketill
is geschreevn, en da Saemunder de Priestre (ook bekend lik Saemunder de
Gelêerde) 't ook ê geleezn. Y schryft ook dat y 't andschrifte ê bygewerkt toe
ip de dag, mor ook da 't verbeetrd mo worden no 't gêene woavan beweezn ku wordn
dat 't mêer woa is. Vervôgns komt er 'n ipsommienge van de vôorvoadrs van Harald
Fyn-oar die den êeste keunienk oovr e verêenigd Nôorweegn wierd.

Ysland wordt gekoloniezeerd binst 't bewiend van keunienk Harald I van Nôorweegn
deur inwykliengn uut Nôorweegn (die an zyn schrikbewiend wildn oentkommn). Da
was achtoenderd tjeevntig wientrs achtre de gebôorte van Kristus. Ari verwyst
nor e saga en no drie persôonn die êm da verteld ên.

Den êeste koloniest, Ingólfr, kwam nor Ysland o Harald Fyn-oar 16 joar oed was.
Y kwam by Ingólfshöfði an land en weunde in Reykjavík. In die tyd was Ysland van
de bergn toe an de kuste bebust. Op da moment waorn dr ook Kristnen ip Ysland
die de Skandienoavn of Nôormann (Norðmenn) "Papa" (poapn) noamdn, monnikn die
Ysland verlietn omda zydre nie mêt die eidnen tegoare wildn weunn. Deur de zoakn
die de monnikn achtre lietn kostr ofgeleid wordn da z' uut Ierland ofkomstig
woarn.

Noadien kwamtr e grôote miegroasjestrôom ip gank vanuut Nôorweegn, toeda
keunienk Harald Fyn-oar dadde verbôod. Ari vertelt vervôgns datr finansjêele
reegliengn (landaurar) getroffn wierdn. "Da vertelde Þorkell Gellisson (Ari zyn
noenkle) an myn", vôgnst Ari.

n' Antal koloniestn wordn by noame en toenoame genoamd, lik Auðr (zied ook de
Laxdæla saga, de Eyrbyggja saga en 't Landnámabók) en Helgi de moagrn (zied
Kristnes). Ot Ysland vo 't grotste dêel was gekoloniezeerd, brochtr e vint,
Úlfljótr genoamd, vo 't êest Nôorsche wettn nor Ysland. Zyn pleegbroere Grímr
geitskör oendrzoekt ip Úlfljótr zyn road hêel Ysland vôoda 't Alþing ku wordn
ipgericht. (Ari zyn tekste is ier e bitje oeduudlik. Verzeekrs oenderzocht Grímr
Ysland vor e goe platse te vienn vo te vergoadrn en mekoars te zienn).

't Alþing wordt (by 't teegnwôordige Þingvellir) ipgericht. 't Land, da eigndom
was van Ingólfur Arnarson zyn zeune Þorsteinn, wierd doamee oopnboarn eigndom.
(Die Þorsteinn ad iddre by Kjalarnes te westn van de berg Esja 'n þing
ipgericht.) Iedrêen krêeg 't recht vo binst de vergoadrienge oet in 't dichte by
geleegn bus te sprokkln en vo de peirdn ip de beikn te loatn groazn. Ari legt
uut da de môord ip e zeekre Kolr doaran te groendslag lag. "Dadde wierd uus
verteld deur Úlfheðinn", vôgns Ari.

De verstandigste menschn van Ysland zienn da den oalmenak bitje bitje nie mê
klopt. De moejlikeid zit in 't feit dat de gebruuktn oalmenak 52 weekn in e joar
telde, mê moa 364 doagn (Ari legt da reedlik goed uut). E vint genoamd Þorsteinn
surtr (de zwartn) komt mêt e slimme iplossienge : alle zeevn joar moetr e
bykommnde weeke by de zoomre kommn. Doar is trowns êest e droomuutleg vôorn
nôodig deur Ósvífr Helgason(die Ósvífr komt ook vôorn in een antal saga's lik
droomuutleggre en is de voadre van Guðrun Ósvífsdóttir, de vrowlikke oofdpersôon
uut de Laxdæla saga). 't Vôornstel wordt by de Wetsberg (de Lögberg by 't
Alþing) toe wet gemakt. Vervôgenst legt Ari de niewe joartellienge uut.

Nor anleidienge van e serjeus geschil tusschn Þórðr gellir (de bruldre) en Oddr,
d' ingewikklde famieljeverbandn doaby en de bloedige verwikkliengn die deur Ari
uutvoerig uut de doekn wordt gedoan, wastr behoefte an standoardiesoasje. Þórðr
gellir stelde anpassiengn vôorn. Dr wierd beslootn van Ysland in gerechtlikke
kwadrantn ip te splitsen, die iedr in drie þings (vergoadrplatsn) wierdn
verdêeld. Ieder kwadrant zoed ook e spesjoale platse vo beroep moetn ên. 't
Vôornstel wordt angenoomn mêt d' uutzoendrienge da 't Nôordelikke kwadrant vier
þings krêeg, omda de menschn uut mê noame Eyjafjörður en Skagafjörður 't
oenderlienk nie êens kostn wordn oovre de verdêelieng. "Ip die maniere vertelde
Úlfheðinn Gunnarsson de wetspreekre 't an uus", vôgnst Ari.

't Land da Groenland wordt gêetn is vôgnst Ari vanuut Ysland oentdekt en
gekoloniezeerd. Erik de Rôojn gaf 't land eur angenoame noame vo de menschn an
te moedign doanotoe te veruuzn. Erik koloniezeerde Groenland 14 of 15 wienters
vôoda 't kristndom nor Ysland kwam (dus roend 't joar 985). Ze voendr in 't
Ôostn en Westn oovrebluufsls van iddere menschlikke beweunienge, en beslôotn da
de menschn die doa geweund addn verwant mostn zyn mê de Skrælingjar die no
Vínland waorn vertrokkn (zied ook de Grœnlendinga saga).

Dadde is êen van de grotste oofdstikkn van 't Íslandingabók. Keunienk Olaf
Tryggvason zend de priestre Þangbrandr ip miesjonoaris-toer nor Ysland vo de
beweuners toe 't kristndom te bekêern. Y êt e bitjr gluk mê 't doopn van 'n
antal oofdmann, mor y viend ook weerstand en endigt mê 't vermôordn van twêe of
drie vintn die kwoad oovr êm schrêevn. Y kêert achtr êen of twêe joar no
Nôorweegn weere mêt e lange reeke klachtn, en vertelt an de keunienk datn winnig
oope êt vo hêel Ysland te bekêern. De keunienk is roaznd otn 't niews ôort en y
dreigt alle Yslandrs die in Nôorweegn zyn te pestn of te vermôordn. Twêe van d'
Yslandsche oofdmann, woaroendre Gizurr inn hvíti (Gizur de Witte, de voadre van
den êeste Yslansche biskop Ísleifur Gissurarson), die iddre deur Þangbrandr zyn
bekêerd, kommn de keunienk teegn en biedn unndre dienstn an vo 't land te
bekêern.

In de zoomre van 999 of 1000 dreigt de godsdienstige zoake ip 't Alþing e
serjeuze ruuzje te wordn. Ari legt de zoake uutgebreid uut. De kristlikke party
en d' eidense party willn nie dezeifste wettn ên, en de kristnen kiezn e
wetspreekre vor undre eign, Hallr á Síðu (Halldur uut Síða). Y bereikt 'n
oovreenkomste mê Þorgeirr Ljósvetningagoði (Þorgeirr, de goði uut Ljósavatn),
den eidense wetspreekre, da Þorgeirr 'n anvoardboare tusschn-iplossienge vor
iedrêen go vienn. Þorgeirr kêert no zyn kamp weere en bluuft de reste van de dag
en de vôgnde nacht oendre e vachte liggn zoendre êen wôord te zeggn. De vôgende
dag oed y e grôote toesproake by de Lögberg (de Wetsberg ip 't Alþing). Y zegt
oendr mêer da d' êenigste maniere vo vreede in 't land te bewoarn is, o iedrêen
dezeifste wettn en dezeifste gebruukn anveirdt.

Ari platst boovngenoamde verandlienge in 'n iestôoriesch koadr, en y schryft:
"Da was oenderddertig joar achtr de môord ip Eadmundr (Edmund de Martloare ofwel
Sinte- Edmund, 841 - 20 novembre 869), en duuznd achtre de gebôorte van Kristus
vôgnst de teegnwôordige tydreeknienge". 't Êen en 't andre is an êm verteld deur
zyn pleegvoadre Teitur.

't Leevn van biskop Ísleifr wordt ier uut de doekn gedoan. Ook vermeld Ari ier
oe e dêel van zyn eign leevn verloopn is, en oe datn ip 't ende oendre de voogdy
van Ísleifr zyn zeune Teitur gekommn is. Ook wordt ier verteld dat Saemundur
Sigfússon (ook bekend lik Saemundur de Gelêerde of de Priestre) uut Vrankryke
nor Ysland weerekêert.



https://vls.wikipedia.org/wiki/%27t_Zand_(Brugge)

't Zand is e pling en wyk in 't centrum van Brugge. 't Pling is 't grotste van
de stad en wordt oendre-tunneld deur de stadsrienk R30. Oendre 't pling ligtr
ook e grôote parkeergarage die platse gift vo 1435 woagns.

In 't middn van 't pling stoatr e fonteine mê vier beeldngroepn, gemakt deur
Stefaan Depuydt en Livia Canestraro in 1985-'86. De beeldngroepn stelln
taferêeln voorn uut 't verleedn van Brugge: de groep met de wuuvn toogt de vier
Vlamsche steedn Brugge, Antwerpen, Gent en Kortryke. De twidde groep, mê de
zêeman en de vis, duudt ip den iestôoriesche band die Brugge deur d' êewn deure
hêt êt mê de zêe. E derde groep is e symboole vo de Vlamsche poldrevlakte. De
menschn met e vieloo vo t' endn, zyn tegoare mê de Vlamsche volksêldn Nele en
Tyl Uulespeegle.

Roend 't pling bevienn undre verschillnde wienkls, horeca-zoakn en
uutgoansgeleegneedn. An de zuudkant van 't Zand ligt vanof 2002 ook 't Brugsche
Konsêr-gebow. Nêffnst 't latste is de bus-stoasje 't Zand van de De Lyne.

In de twoafste êewe wierdr gesprookn van apud Harenas o ze 't oovre 't pling
addn. Vanof de dertiende êewe wierd 't hêele pling "Vrydagmart" hêetn, verwyznd
no de vee- en pèèrdemart an de westkant van 't pling. In 1838 wierd de spôorlyne
50A Gent - Brugge – Oostende, die oovre de beddienge liep woarip nu de Keunienk
Albert I-loane en de Hoefyzreloane liggn, in gebruuk genoomn. Vanof da joar êete
den ôostlikke êft van 't pling "Stoasjeplatse". D' êeste twêe Brugsche stoasjes
kwaamn ip da pling liggn. De noame "'t Zand" wierd in 1948, achtre d' ofbroake
van de twidde stoasje, an t' pling gegeevn en verwyst no d' ôorsproenklikke
groendsôorte noamlik e zandrugge die van de Burg lanst de Stêenstroate no 't
Beurze-pling en voddre liep. De stroate an de westkant van 't pling blêef wê
"Vrydagmart" êetn.

Vôgens 't dagboek van Galbert van Brugge wierd achtre de môord ip Koarl de Goejn
in de Sint-Donaaskathedroale in 1127 ip 't Zand 'n ipstand vôorbereid, 'n niewe
groaf gekoozn en e poar doagn loatre den êed ofgeleid deur Willem Clito.
Oendretusschn wierd d' êeste stadsomwollienge van Brugge gebowd. In 1128 wierd
't gedêelte van d' omwolliengsgracht ter ogte van 't Zand gegroavn: de
Smeednnreie. Dedie verdêelde 't pling in twêen.

In 1617 wierd de zuudlikke êft van 't pling deur e stadsmagistroat toegekend an
de kapucynn, die dr e klôostre met e kerke ip bowdn. In 1624 wierd middn ip 't
pling 'n oetn garnizoensgebow ipgetrokkn, oendre mêer lik verbluufplatse vo 't
Spoans leegre. In 1714 wierd, poalnd an de Smeederei, e niewe Corps de Garde, 'n
oofdwacht van de poliesje, gebowd, oendre andre mê matrjoal van d' ofgebrookn
boogngalery van 't Prinsenhof.

Mêt den anleg van de spôorlyne wierd in 1838 de Smeednrei oovrewêfd en ol e dêel
van 't Kapucynenklôostre ofgebrookn. Woa da têegwôordig de Hoefyzreloane ligt,
wierd omwille van den anleg van de tringspôorn e hêele wôonwyk oenteigend en
ofgebrookn.

In de begunjoarn diende 't wachtlokoal van de poliesje lik verloopige stoasje,
toeda 't in 1844 wierd ofgebrookn en d' êeste echte stoasje grêed was. Da
stoasjegebow wierd aa in 1879 weere ofgebrookn. 't Wierd weere ipgebowd in
Ronse, woadat vandoage nog oltyd stoat en intusschn beschermd is lik monument.

Vo de bow van de twidde stoasje, die in 1886 grêed was, wierd 't
kapucyneklôostre mê kerke hêelegans ofgebrookn. By de bow van 't Konsèrgebow
kwoamn de groendvestn van da klôostre blôot te liggn. De twidde stoasje wierd in
1938 buutn dienst gesteld en in 1947-'48 ofgebrookn. 't Zand wierd weere 'n oopn
pling, zjuust lik vôo 1838. t spôoremplacement te Zuudn van 't pling wierd
ommegevormd toe 't Keunienk Albertpark. E niewe stoasje, de teegnwôordige, wierd
gebowd an den uutkant van den oede binnestad, zjuuste buutn de vestn.



https://vls.wikipedia.org/wiki/Zwortnberg

De Zwortnberg is een getuugnheuvel en gehucht in de gemêente Euvelland. De
heuvel ligt up de Frans-Belgische grenze, met den top up een hoogte van 152
meter. An de Franse kant noemt de hellienge Mont Noir, noa 't gehucht mè
dezelste noame teegn den top. De heuvel ligt up de grenze van Westouter in
België, en Sint-Janskappel en het grondgebied van Boeschepe in Vrankryk. De
noame kom van de familienoame "De Zwarte" achter de familie die de berg in de
13e en 14e êeuwe in under bezit haan.

De Zwortnberg ligt teegn de Vidaigneberg, Rôonberg en Baneberg. Op de Zwortnberg
liggn der veel wienkeltjes en horecabedoeniengn, die in 't weekend voarol deur
de Fransn bezocht wordn.

De hellienge is bekend uut 't wielrennen en is dikwils beklommn in
Gent-Wevelgem, ounder andere in 1957, 1993, 1994 en 1995. Je kan zôwel vanuut
Vrankrijk (Mont Noir) of vanof de Vidaigneberg (Zwortnberg) beklommmn wordn.

Verder kan 't je ook beklommn wordn via de Langendreve en de Gemenestroate
vanuut Westouter. De weg goat êest een poaqr kilometers icht omhoge toedat den
echte klem begint. Up den top liggen der omtrent 30 meters kolsyn. Ander is 't
er de meugelikheid voa de Zwortnberg vanuut 't gehucht Croix de Poperinghe (uut
de richtienge Belle via de D223 te beklemmn, den deen endigt zoan 2/3 deel
ounder den top van de Zwortnberg vanuut de richtienge Vidaigneberg.

De helling is ook upgenoomn in de Vierdoagsche van Duunkerke, de Driedaagse van
West-Vloandern en 't Circuit Franco-Belge.



https://vls.wikipedia.org/wiki/Zworte_m%C3%AAze

De zworte mêze (Periparus ater, vroegerder Parus ater) is e zangveugel uut de
familie van de mêezn.

Zworte mêezn zyn etwoddetje klinder of koolmêezn, mo voun de reste trekkn ze der
goed up, ze zyn ollêne nie zo fel van kleur. Ze zyn moelik uut makoar t'houdn,
surtout de witte plekke up 'n achterkant van nundern kop volt up. Z'hen oek gin
zworte striepe up nundern bost.

In de mêeste Germoansche toaln noemn ze nem zworte mêze (lik sortmejse in 't
Deens), ol is 't Iengels coal tit, de koolmêze noemn ze doa great tit. In 't
Fries is 't wâldmies (busmêze dus) en in 't Duuts tannenmeise (dennemêze),
olletwêe e verwyzienge no nunder leefgebied.

't Zyn veugels die surtout zot zyn van noaldboomn, ol zittn z'oek wel in
gemiengelde busschn, ol gon ze toune oek surtout zoekn achter de noaldboomn.
Surtout in West- en Zuud-Europa kuj z'oek viendn in loofbusschn en in parkn en
hovetjes.

Ze leevn in verre hêel Europa (ollêne nie up Ysland, 't nôordn van Scandinavië,
stikkn van Rusland, Moldavië, Roemenië en Oekraïne en e stiksje in Spanje en
Portugal), ze zittn oek nog in de Kaukasus, e populoasje die deurelopt nor Iran,
Turkeye, Syrië, Libanon, Jordanië en Israël. In Afrika zittn ze ollêne mor in
twêe populoasjes: êen in Marokko en êen in Algereye-Tunesië. In Azië leevn der
veugels in Centroal-Rusland, Kazachstan, Kirgizië, Mongolië, China, Nepal,
Bhutan, India, Myanmar, Bangladesh, Taiwan en Japan.

In West-Vloandern zyn ze surtout te viendn in 't zuudn van de provinsje (de
striepe van Poperienge toet an Anzegem-Oavelgem, an de kust en e striepe van
Oostende over Brugge nor Ôost-Vloandern en ezo e bitje no 't zuudn.

Zworte mêezn eetn surtout fernient, in de wienter veraarn ze no zoadn van
noaldboomn lik sperrn en denn.

't Wuvetje legt tusschn de 7 en de 11 eiers, die wit zyn me rôo plekkn. Ze
droagn nie ollêne nest in gatjes in e boom, mor oek in gerrn en goatn in de
ground. Ze moakn 't van mos, strôoi, wortels en wulle. De puppe zit e dag of 16
te broedn (van meie toet juli), achter nog eki 15 doagn kunn de joungn
uutvliegn.



https://vls.wikipedia.org/wiki/Zwoomtje

Den uuszwoaluwe, zwolme of zwoomtje (Delichon urbicum) es nen veugel van de
familie van de zangveugels.

Den uuszwoaluwe es zwart va kleur, me ne wittn buuk en kele. Zyne steirt es veel
minder diepe gevorkt dan by de boerezwoaluwe. Ie komt tot 15 cm grôot. O je ze
zie vliegn zyn't lik acroboatn: ze droainen en kêern da'd et nen lieve lust es.
Da doen ze voo insektn te pakkn.

Den uuszwoaluwe koomt noar oes streekn in de zomer en goat noar Afrika in de
winter. Ze kêern olsan were noa de plekke woar da ze geboorn en getoogn zyn. Ze
moakn nestn ounder uutsteeknde diengn lik dakgootn of bruggn. Udder nest es
gemakt van moze, klyte en lêem en angt lik nen omgekêerdn bol ounder de
overkappienge, me boovnan een klêen gat.

In de herfst, in september koomn olle jounge veugels tôpe om noar Africa te
vertrekkn. Z'ein doar 5 à 6 weekn vôorn nôdig. O de ouders nog eiers uut te
broedn ein, koomn ze loater achter, in oktober. In't vôorjoar koomn ze ton were,
moar in klêendere bendekes.



https://vls.wikipedia.org/wiki/Zwoavel

Sulfer of zwoavel is e chemisch element me atoomnummer 16. 't Behoort toe de
zuurstofgroep en de ni-metaaln. 't Symbool van sulfer is S.

E sulferatôom bestoat in de regel ut 16 protoonn, 16 neutroonn, en 16
elektroonn. De 3 stabiele isotoopn zyn 33S, 34S en 36S. In totoal zyn der 18
isotoopn, woavan datter mo 3 zyn die e halfweirdetyd en die langer is of drie
secoendn.

Sulfer is e toamelik courante groundstoffe. De belangrykste bronn zyn
sulferoudende mineraaln. Doarin wordt er nog e verschil gemakt tussen
sulfoatoudende (SO4) en sulfietoudende (SO3). Vodder komt da ook nog vôorn in
orgoanische sulferverbiendiengn en gasn (gelik vulkoanische gasn).

Sulfer komt ôok vôorn in de mêeste eiwittn, deur disulfidebrugn te maken elp et
mee vo de correcte opvouwieng te garandeern. 't Es verantwôordelik vôor de reuke
van dermgoaze, eirdgoaze en van eiers. Oat een ei begunt te vorten komt 'r
vergiftigde woaterstofsulfide (H2S) vry, 'tgêen gebreukt wirdt vôor
stienkbommen.

Elementair sulfer is ni zo moeilik te maakn. 't Voordêel is da we da geweun
zuver uut de ground kunn aaln, of toch byna zuver (99,5% oungeveer). Da wordt op
e speciale maniere gedoan, 't Frasch-proces genoamd. Je ku ook sulfer aaln uut
verbiendiengn, gelik (eird)olie. Ze zettn da eerst omme in woaterstofsulfide (da
straf riekt en giftig is), en tonne zetn ze da omme in SO2, woaruut da ze
utendelik zuvere sulfer kunn aaln.

Sulfer wordt in 'n industrie vele gebruukt. 't Dient als groundstoffe vo vele
verbiendiengn. E poar voorbeeldn zyn mest, sulferzeur (H2SO4), poer (buskruut),
vierwerk en batteryen. Dankzy sulfer en zuurstoffe kant de natuurlikke wêke
catchou gevulkaniseerd weirdn, 't gêen toeloat om de gewilde sterkte en artehie
van den industriële catchou te bekommn.



https://vls.wikipedia.org/wiki/Zwevezele

Zwevezêle is een dêelgemêente van Wiengne. De middeleeuwse noame van Zwevezêle
was 'Sweveseele', minstns van in de 15e êeuwe. Ter zyn twee parochies: de die
van de Platse (Sint Aldegonde) en de die van 'n Hille (Sint Jozef, 1964). In
1965 oad de gemêente 5277 inweuners. Zwevezêle fusioneerde in 1976 met Wiengne.

De noame Sweveseele is verzekersten ofgeleid van de stam, de Sweven of Sueven
die al deur Julius Caesar vermeld woarn. Zelfs Tacitus schreef over de Sueven in
zyn werk 'Germania' uut het joar 98: "Wat betreft de Goden vereren ze
voornamelijk Mercurius (=Odin), ... Hercules (=Thor) en Mars (=Tyr) ... Een deel
van de Sueven offert ook aan Isis." (uit: Axel van Valvrucht, 'Germaanse
mythologie, magie en mysteries'.) De noame Zêeland is verzekersten wok ofgeleid
van Sueven. (Een 'v' wier vroeger, lik in 't Latyn, uutgesprookn als 'w', cfr.
Sverige (Zweden), van doar wok: Zeeuws). In 'Byvoegsel op Marcus van Vaernwyks
Historie van Belgis of Kronyke der Nederlandsche Oudheid' (1561) kun je leezn in
et vuufde kapittel: "Den naem van Sweven, nog bestaende in den genen van de
gemeenten van Zwevelo, in de provincie van Drenthe, Sweveseele, by Meulebeke, en
Sweveghem, by Harelbeke, in West-Vlaenderen." De noame Sweveseele veranderde in
1949 officieel en definitief in Zwevezele. In de joarn tsjestig van de verleen
êeuw stound er een motofabrieke in Zwevezêle: Claeys-Flandria. Ter woarn ôok
twee brouweryen in de Lichterveldestroate. Ze brouwden bier en mohtegen
limonoade. Eén van die brouweryen, Callewaert, was zynen tyd verre voruut. Ulder
limonoademerk, 'White Star' oad ten latste van achter den Twède Weireldoorlog
nen Ingelsen noame (in plekke van ne Fransen dat ton mode was). Moar: ze oan
niet allêne witte, gele en roo (grenadine) moar ôok lichtgroene limonoade!
Eeuwige roem!



https://vls.wikipedia.org/wiki/Zwankedamme

Zwankendamme is een klêen dorptje in de provincie West-Vloandern tusschn
Lissewege en Zêebrugge. 't Ligt an 't Boudewynkanoal en siddert 1932 is 't
officieel een dêel van Brugge. 't Dorp haad by de tellienge van 2007 724
inweuners.

Zwankendamme het z'n eigen stoasje achter den yzern weg van Brugge no Zêebrugge.

Zwankendamme is ip 23 juni 1932 officieel gewordn, moa de name bestoat al vele
langer. D'r zyn verschillige theorieën over 't begun. De noame komt verzekers
van 't oud middelnederlands woord swanken wat da krienkeln wil zeggn en dam is
een dyk. Zwankendamme zou dus krienkeldyk willn zeggn. In ieder geval lag ter
vroeger, woa da nu 't Lisseweegs Varretje ounder Wulfsberge deurelopt, een
hofstee, herberg Zwankendamme (me joartal 1643). Nog vo da die hofstee gebouwd
wierd stound er ip de zelfste plekke een heerlikheid met de noame Zwankendamme
die ofhankelik was van de Wulfbergshoeve die een lêenhoeve was van den burg in
Brugge. Van die hofstee was ter al sprake in 1429: Binden ambachte en de
parochie van lisseweghe, noord-west van der kercke van lisseweghe, recht on de
westzijde van der stede dat men heet Wulfsberghe. Moa d'oudste nederzettienge
was de Gaarlemhoeve, verzekers zelfs oukder of Ter Doest.

't Zoudt een nederzettienge of heim gewist hen van een Frankischn kolonist,
Garlingo. Vandoar de noame Gerlingoheim, loater ingekort noa Gaarlem.



https://vls.wikipedia.org/wiki/Zuudelyke_Nederlandn

De Zudelikke Nederlandn es de noame voe de vorstendommn die achter den
Tachtigjoarign Oorlog onder Spoans gezag bleevn.

't Gebied èt tout 1713 besteurd gewist deur Spoansche landvoogdn. Me spreekn van
de periode van de Spoansche Nederlandn.

Deur de Vrede van Utrecht in 1713 kwoamn de Zudelikke Nederlanden toe an de
keizer van Oostnryk. Da wos de periode van de Oostnryksche Nederlandn.

De Zudelikke en de Noordelikke Nederlandn (de Republiek) tope noemn z'ook wel de
Nederlandn of de Lege Landn. De Noordelikke Nederlandn woarn d'r in gesloagd om
under ounofankelik te moakn van de Spoansche Krone. Officieel sinsn de Vrede van
Münster van 1648, de facto sinsn 1581.

Ook binst den tyd van 't Verenigd Keuninkryk der Nederlandn wierd er nog geklapt
over de Zudelikke Nederlandn. In 1830 kwoamn z' ounofhankelik van Holland en azo
is België ountstoan.

Over 't algemêen weirdn de ierounderstoande gebiedn bedoeld. De mêeste zyn nu e
stik van België moar en poar liggn nu gedeeltelik of helegansn in Vrankryk,
Olland, Grootertogdom Luxemburg en Duutsland. Concreet goat et em over:



https://vls.wikipedia.org/wiki/Zunsverduusterienge_van_11_ogustus_1999

De zunsverduusterienge van 11 ogustus 1999 is de mêest recente totoale
zunsverduusterienge in West-Europa die dichte by onze streke passèrdige. De
verduusterienge begost in den Atlantischn Oceoan en liep langs Cornwall in
Iengeland over 't nôordn van Vrankryk, 't zuudn van België (de Gaume round
Virton), 't zuudn van Duutsland, Ôostenryk, Houngareye, 't nôordn van Servië en
Roemenië woardat de zunsverduusterienge zyn maximum berêektige. Van doar gieng
het verder over Bulgareye, Turkeye, Iran, 't zuudn van Pakistan en 't nôordn van
Indië, en endigde in de Golf van Bengalen.

Omdat 't pad van de totoale verduusterienge over verschillende dichtbevolkte
gebiedn gienk, is de zunsverduusterienge van den 11e ogustus zounder twyfel de
mêest bekeekn verduusterienge in de geschiedenisse, olhoewel dan in sommige
dêeln (vôrol in West-Europa) de mensn gin chance haan deurda 't in sommige
plekkn te bewolkt was. De moane zyn schaduwe wierd vanuut 't Mir-ruumtestationg
gefilmd en live deuregezoundn noa d' eirde.



https://vls.wikipedia.org/wiki/Zoogb%C3%AAeste

Zoogbêestn (Mammalia) vormn een klasse van warmbloedige, mêestol levendboarende
gewervelde bêestn, die under joengn zoogn. Andere eigenschappn die de zoogbêestn
dêeln zyn:

D' er zyn omtrent 5400 sôortn zoogbêestn, ingedêeld in omtrent 1250 geslachtn,
tusschn 135 en 150 families, en tusschn 28 en 30 ordes (noargelang de bron die
geroadpleegd wordt). Olhoewel dan de mêeste zoogbêestn nog olsan klêne zoad- of
insecteneters zyn die up 't land leevn, hèn ze wel een grôte verschêdenheid as
een groep: d' er is veel varioatie in de manier woarup dan z' under vôortbeweegn
(loopn, klemmn, groavn, zwemmn, vliegn, spriengn, ...) en wa dan z' eetn (vlêes,
plantn, vis, insectn, ...). De grotste bêestn up 't land (Afrikoansn olifant) en
in de zêe (blauwe vinvis) zyn olletwêe zoogbêestn.

De mêerderheid van de zoogbêestn hèn zeven nekwervels. Da sluut bêestn mè lange
en korte nekkn, gelik de walvis, de giraffe, vlêermuuzn en de mens. D' ênigst'
uutzounderiengn zyn de lamantyn en de twêtênige luioard mè zes wervels, en de
drietênige luioard mè negen.

De moate van ontwikkelienge varieert geweldig, van de vrê ounderountwikkelde
joungn van de budeldiern toet de joungn van keuns die nog mè geslootn oogn in
under hol geboorn wordn en de joungn van antiloopn die ol achter 't êest' eure
met under moeder kunn'n meeloopn.

't Middenôre hèt drie gehôorbêentjies: den hoamer, 't oambêeld en de stygbeugel.
Den ounderkake bestoat uut êen bêen en is verboundn an de reste van de schedel
deur 't kaakgewricht.

Deur under warmbloedigheid kunn'n zoogbêestn in veel plekkn overleevn woadan
koudbloedige bêestn 't nie kunn'n eirdn. An den andere kant kost warmbloedigheid
veel energie, woadeure dan klindere zoogbêestm (gelik spitsmuuzn) continu moetn
eetn. Sommige groepn bespoarn under energie deur in een wientersloape te goan.

De lyne die uutendelik toet de zoogbêestn evolueerdign woarn de Synapsida, die
under ol vroeg (in 't Loat Carboon) ofgesplitst hên van de lyne die noa de
hoagedissn, de krokodieln en de veugels lêedt.

D' êeste moderne groepn zoogbêestn zyn ollemolle round de zelstn tyd, in de
vroege Krytperiode, met Teinolophos (Monotremata) 123 MA in Australië,
Sinodelphys (Marsupialia) 125MA in China en Eomaia (Placentalia) 125 MA in
China.

D' indêlienge van de zoogbêestn is nog olsan controversieel. Sedert de joarn 90
van de 20e êeuwe hèn genetische techniekn getoogd dan een antal klassifikoasjies
van vroeger in de twientigst' êeuwe nie hêelteganstn juuste woarn. De grotste
verrassienge kwaam ot dudelik wierd dan de walvissn 't nauwste verwant woarn an
de nylpeirdn, en genetisch binn'n d' ounevenhoevign laagn. Ook is 't er gebleekn
dan een antal groepn die ounder Insectivora wierdn geklasseerd dêel uutmaktign
van een Afrikoanse groep die de name Afrotheria wier gegeevn.



https://vls.wikipedia.org/wiki/Zie_je_van_Brugge

Zie je van Brugge is e vrêe gekend liedje over Brugge en de Bruggeliengn, da
geschreven is deur Willy Lustenhouwer. Da liedje is gebasêerd ip de
geschiedenisse van 't Oed-Sint-Jansospitoal in Brugge. Doa kwamen de zieken
overtyd van overast voer under te loatn soigneren. Moa 'snavens mostn ol de
poortn van de stad geslôotn wordn en ton riepn ze tegen de die da nog an 't
wachten woarn dan de die dan van Brugge zelve woaren moesten vanachtern in de
reke goan stoan. Vandoage kent ver iedere Bruggeling noh mijenstens 't refring.

Zy'j van Brugge, zet je vanachter, Je moe' van vôren in de reke nie' gon stoan.
Zy'j van Brugge, zet je vanachter, Mé zowwe zot van vôren zoud da' toch nie'
goan? Want ze zeggen damme zot zyn, mo dat is dwoaze proat, Me zyn verdroaid zo
zot nie' ofdat onze mutse stoat Mo zy'j van Brugge zet je vanachter, Je moe' van
vôren in de reke nie' gon stoan. Zy'j van Brugge, zet je vanachter, Of hèl d'n
boel zou kennen no de knoppn goan. Ze zeggen toartebakkers, tegen de Meenenoars,
Ze zeggen sulferdoppers, zyn Roeselaorenoars, En schone vassche ploaten, da zyn
Oostendenoars, De Blankenbergenoars zyn viswuven en geirenoars. In Kuurne zitten
d'ezels, wien aatter da' gepeisd, Ze zeggen keunejoengen, tegen de die van
Heist, In Tielt zyn 't zunnekloppers, en 'k weten nie' oj 't wit, Da 't gunter
in Dieksmuudde vul mé beuterboern zit. Mo zy'j van Brugge, zet je vanachter, Je
moe' van vôren in de reke nie' gon stoan. Mo zy'j van Brugge, zet je vanachter,
Mé zowwe zot van vôren zoud da' toch nie' goan? Want ze zeggen damme zot zyn, mo
dat is dwoaze proat, Me zyn verdroaid zo zot nie' ofdat onze mutse stoat Mo zy'j
van Brugge zet je vanachter, Of hèl d'n boel zou kennen no d'n duvel goan. In
Izegem zyn 't bustels, in Nieuwpoort kabbeljows, In Harelbeke drounkoars, in
Heule koude klows. In Torhout do zyn 't slapers, de die zyn nooit nie' rap. In
Dentergem do vullen z'under buuk me kerrepap. In Knokke, do zyn 't wulloks,
Ieper is 't kiendernest, In Kortriek holve franstjes, ze weten 't oltyd best. In
Geluwe zyn 't gapers, de grotste da'j kan vindn En vo de babbeluuttelekkers
moe'j in Veurne zyn. Mo zy'j van Brugge, zet je vanachter, Je moe' van vôren in
de reke nie' gon stoan. Mo zy'j van Brugge, zet je vanachter, Mé zowwe zot van
vôren zoud da' toch nie' goan? Want ze zeggen damme zot zyn, mo dat is dwoaze
proat, Me zyn verdroaid zo zot nie' ofdat onze mutse stoat Mo zy'j van Brugge
zet je vanachter, Of hèl d'n boel zou kennen no d'n duvel goan.



https://vls.wikipedia.org/wiki/Zeeuws-Vloandern

Zêeuws-Vloandern is nu e stik van Holland, in de provinsje Zêeland, dat teegn
België ligt. Sedert de gemêentelikke herindêlienge van 2003 bestoat 't nog uut
drie gemêentn: Sluus, Terneuzn en Ulst.

Tout vô 't joar 1600 was Zêeuws-Vloandern geweune een dêel van Vloandern dan d'
Hollanders hèin bluuvn bezettn tout de Fransche Revolutie. Tussen 1794 en 1815
makte 't dêel uut van Ôost- of West-Vloandern (Sluus, Cadzand, Breskens).
Zêeuws-Vloandern is 't ênigste dêel van Zêeland da nie an minstens drie kantn an
woater grenst.

't Is een belangryk gebied vo 't kanoal Gent-Terneuzn. Ten westn van de
Braakman, moar ook in de ôostelikke platsn Terneuzn, Axel en Zaamslag zyn de
mêeste inweuners protestant, dikwils afstammeliengn van West-Vlamsche
protestantn die hier in de 17ste êeuwe zyn kommn weunn. Moa d'r weunn ook elders
veel menschn met e Vlamschn achtergroundhistorie. 't Is surtout e gebied voe
boern. In Philippine kommn veel Vloamiengn mussels eetn. In Sluus en Axel kommn
ze voe te shoppen. Terneuzn en Hulst trekkn veel Vlamsche dagsjestoeristn.
Deurda veel protestantn trouwdegen met andere protestantn van "over 't woater",
is de toale van Zêeuws-Vloandern nu teegnwoordig voe 't grotste dêel Zêeuws, moa
wel styf beïnvloed deur 't West-Vlams, surtout, moa nie ollêne, in Sluus en wyde
omgevienge.

Ol vanof 1828 is Zêeuws-Vloandern mè de reste van Zêeland verboundn gewist deur
overzetbôotn. Vanof 1866 had de provinsje Zêeland e geregelde dienst me
stôombôotn. In 1958 kreegn die bôotn deur under noamn de bekende lapnoame
"prinsessebôotn". Hoewel d'Hollandsche regerienge en de Zêeuwsche Stoatn in 1945
beloofd aan van de overzetbôotn teminste voe Zêeuws-Vloamiengn gratis te moakn,
gienk 't abonnement assan mor dierder kommn. In 1958 dreigde de actiegroep
"Vrije Veren" (="Gratis Veerboten") zefs met ofscheidienge van Holland en
anslutienge by België os de veren nie were gratis zoun wordn. 't Was d' êeste en
vorlopig ênigste ki dan d'inweuners van Zêeuws-Vloandern doar serieus mee
dreigdn. De pryzn zyn loater pertank toch were verhoogd. In 2003 zyn de
bootverbindiengn voer auto's ofgeschaft achter d'openienge van de
Westerschelde-tunnèl. Ip de verbindienge tusschn Vlissingn en Breskens bluuft er
een overzetbôot voarn allêne voe velo's en voetgangers, en uutgeboat deur Veolia
Transport Fast Ferries.

't Woord Zêeuws es nen oudn Middel-Nederlandschn genitiefvorm van zêe en wil dus
letterlik zeggn: van de zêe, an de zêe.



https://vls.wikipedia.org/wiki/Zeebrugge

Zêebrugge (Nederlands: Zeebrugge) is 'n dêel van Lissewege, dêelgemêente van
Brugge.

Zêebrugge is van in 't begun e vissersoavn gewist en is vandoage de grotstn van
België. In de joarn tsjeventig is Zêebrugge enorm uutgebreid. 't Is nu de twêede
grotste en modèrnst' oavn van België.

Zêebrugge eit e schôon strange moar is voral e grôte zêeoavn. In 1878 ountwierp
ingenieur barong De Maere van Aertrijke e plan vor e kanoal dat Brugge me de zêe
moste verbiendn. In 1895 anveirdege 't parlement da plan. In 1896 begostn de
werkn die deurdegen toet in 1907. D'r wierd e binnenoavn angeleid in Brugge, e
kanoal van 11 kilometers lank, 70 meters brêed, en 8 meters diepe. D'r is ton
ôok 'n oavndam angeleid van 2,487 kilometers lank en 50 meters brêed. De sluze
in Zêebrugge was 256 meters lank, 20 meters brêed en 9 meters diepe. Binst de
twêede Weireldoorloge is den oavn verwoest. Achter den ôorloge en ze d'oavn ton
were eripgebouwd en verder vergrodderd, woamee dat 't nu de modernste en twidde
grotste oavn van België is en één van de modernste van Europa.



https://vls.wikipedia.org/wiki/Zandrakette

De Zandrakette (of Arabidopsis thaliana) es een plante van de familie van de
kruusblommn.

De zandrakette es een ounipvollende plante, die overols groeit. Veel minsn zoent
omschryvn als kruud. 't Koomt tot 30 cm grôot, en leeft een joar. De zandrakette
bloeit in april en meie, moar ôok soms in ogustus en september. Ip de takskes
stoat er van oundern een bitje oar. De bloarn zyn grysgroen, eivormig, me soms
ne getande of soms ne gladde kant. De bloemkes zyn wit en koomn tot vuuf mm
grôot. Z'ein vier meeldroadn.

Ôorsprounkelik koomn ze uut het Middellansche Zêegebied, moar oundertussn, keun
je het kruud overol vindn. In België vind je het overol sterk verspreid,
uutgenoomn langs de Moas en in de Ardenn. 't Groeit ip zunnige, oopn plekkn ip
drôge oarme groundn, gelik dykn, veldn, duunn, meurn, oagn, bermn, tussn
stroatstêenn,...

Oloewel dat het een anoniem bloemke es dat deur niemand erkend weird, eit et een
immens belang in de moleculaire biologie. 't Wos noamelik de êeste plante woarda
het genoom van gekend wos. In 1999 eit een Europees-Amerikoans-Japans consortium
et genoom bepoald, voor België deen der minsn van de UGent-VIB an mee, ounder
leidieng va Van Montagu. Arabidopsis es ton ôok nog olsan êen van de
belangrykste modelorganismen van de planteweireld



https://vls.wikipedia.org/wiki/ZO_WVL

Et West-Vlams (of: West-Vloams) es de meest zuudwestelikke streektoale van 't
Nederlands. Z' es gesprookn in de provinsje West-Vloandern in België, in
Frans-Vloandern in Vrankryk ("Fransch Vlaemsch", oan 't utstervn), en in 't
westn van Zeeuws-Vloandern in Olland.

Ook in 't westn van Oost-Vloandern zyn d'r dialectn gesprookn die goed up 't
West-Vlams trekkn, lik in de streekn van Moaldegem in et Meetjesland, of in
Zulte da nevers Woaregem ligt.

't West-Vlams en 't Oost-Vlams zyn de directe upvolgers van et Vlams da
gesprookn wos in 't middeleeuwsche groafschap Vloandern. Da kwam e bitj overêen
mei wuk da nu de provinsjes West-Vloandern en Oost-Vloandern zyn in België, en
mei de Fransche regio Frans-Vloandern ("Fransch Vlaemsch").

't Grotste stik van de Middelnederlandsche literateure es in 't Vlams en 't
Broabants geschreevn. Da komt omdat in de 13e en 14e eeuwe et literaire
zwoartepunt in Vloandern en Broabant lag.

Et Middelnederlands es de verzoamelienge van de Nederfrankische streektoaln die
deur de platselike bevolkienge woarn gesprookn in grote dêeln van de Lege Landn
in de periode van 1150 tot 1500.

Bekende Middelnederlandsche werkn lik Van den vos Reynaerde, Karel ende Elegast,
Ferguut, Floris ende Blancefloer en de werkn van van Maerlant (lik Der Naturen
Bloeme) zyn ollemoale in 't Vlams geschreevn.

De Vos (zie Referensjes vanoundern) deelt et West-Vlams in up boasis van
verschilln in klanke en woordvormn.

Er zyn grote overeenkomstn tusschn et Noordelik West-Vlams, Westelik West-Vlams
en et Frans-Vlams. Die verzoamelienge streektoaln es dikkers Noordwestelik
West-Vlams of ofgekort NW WVL genoemd. De toale van Noord-West-Vloandern en de
Westhoek wordt ook Kustwestvlams genoemd, omda vele toalkenmerkn bewoard zyn uut
't dialect van de Saksn, de Kustwestgermoansche volksstamme die Vloandern
koloniseerde binst de Germoansche volksverhuziengn in de vierde en vuufde êeuwe.

Zuudoostelik West-Vlams, kortweg ZO WVL, es synoniem vo et Continentoal
West-Vlams omdat et surtout gesprookn es in et zuudoostn van de provinsje,
surtout in de regio Kortryk-Roeseloare-Tielt.

De verschilln tusschn et NW WVL en ZO WVL zoudn te verkloarn zyn deur den
invloed die 't Oost-Vlams en 't Broabants g'ed ein up et West-Vlams uut et
verstedelikte zuudoostelik deel van de provinsje mei de vlasverwerkienge in de
Leiestreke. Wuk da veel minder gebeurd es by de meer landelik gebleevn
bevolkienge uut de Westoek, Frans-Vloandern, de Polders en de kust. [zie ook
Ryckeboer]

Vo de courante artikels verwachtn me van olle schryvers dan ze dezelfste
spellienge volgn. Dienen norm noemn me wyder et Standoardvlams en die stoat ier
beschreevn.

D'r zyn uutzounderiengn meugelik woardeure dan de streektoaln in bepoalde
artikels beter toet under recht keun kommn. Zie uze regels round streektoaln en
spellienge vo de ofsproakn doaromtrent.

Lik by 't Iengels en 't Fries eit ook et West-Vlams deelgenoomn an
d'Ingveoonsche klankverschuviengn.



https://vls.wikipedia.org/wiki/Z%C3%AAevounksje

E zêevounksje (Noctiluca scintillans) is een êencellig algsje (dinoflagelloat),
dat deur anroakienge mè zeurstoffe (vb. deur de slag van een boare), e chemische
reactie oundergoat woadeure dat er e luchtflitse ipgewekt wordt. Da fenomeen
gebeurt by warme temperateure, in oundiep woater en by wryvienge.

Noctiluca scintillans wil letterlik zeggn "flitsend nachtluchtje". Vroeger wierd
et Noctiluca miliaris genoemd wat da "duusd nachtluchtjes" betêkent. Noctiluca
wordt toet de groep van heterotrofe dinoflagelloatn gerekend. Heterotroof wil
zeggn da ze zelve gin voediengstoffn kunn anmoakn lik plantn, moa da z'
angeweezn zyn ip eetnsdêeltjes in 't woater.

De luchtjes van zêevounksjes wordn geproduceerd in specioale organellen
(scintillons) en zyn gemakkelik te zien met 't menschelik oge. Ze wordn
geproduceerd binst e chemisch proces woaby dat er energie vrykomt. Da proces
wordt bioluminiscentie genoemd. De mêeste dinoflagelloatn zendn round de 600
miljoen fototonen in e flitse uut.

O j' ip e warme zomernacht ip 't strange wandelt, kun je wel e kêe "de
sterretjes van de zêe" zien. Schuumkoppn van de boarn luchtn ton ip, wat dat e
prachtig zicht is. An de kust wordt 't fosforesceern van de zêe viezn of vierzn
genoemd.



https://vls.wikipedia.org/wiki/Yzert%C3%B4orn

Den Yzertôorn, Yzertorre of ôok wel et Yzerkruus is e torre in Diksmude. J'is
gebouwd in 1928, ter ere va d'n Yzerbedevoart. Et monument wierd officiël
geoopnd ip 24 augustus 1930. Byst de 6de Yzerbeevoart wierd uut 36 ingezondn
ontwerpn, dadde van de twêe architectn Robert en Frans Van Averbeke anveird. Den
bouw begost in 1928. Oewel den torre normoal mo 30m ôoge ging zyn, woas et ie
toch oal 50m ôoge.

Ip de torre stoat "AVV VVK" in de vorme van e kruus. Da betêeknt "Oalles Vô
Vloandern, Vloandern Vô Kristus" ("Alles Voor Vlaanderen, Vlaanderen Voor
Kristus"). Ip de boase van den tôorn stoat er ôok nog in koein va letters te
leezn Nôois gèn oorloge nemè in de vier toaln van de betrokkn partien van den
Êestn Weireldôorloge: "Nooit meer oorlog", "Plus jamais de guerre", "No more
war", "Nie wieder Krieg".

Et ôorspronkelyk kruus wierd achter nen êestn anslag in 1945 gêeltergans
ipgebloazn ip de 15de moarte van 1946. De ipdrachtgevers en under nôois bekend
gemakt. Z'en e nieuwn were opgebouwd bachtn de ruïnes van d'oudn. Mi d'oude
stikkn en ze in 1950 de Pôorte van de Vreede of Pax-pôorte ebouwd ter
erinnerieng an 'n êestn. Ip de vier oukn van de pôorte èn ze vier beeldn gezet
van Karel Aubroeck. De beeldn stelln de gesneuvelde frontsoldoatn Renaat de
Rudder, Joe English, Edward, Frans Van Raemdonck, Lode De Boninge en Frans Van
der Linden vôorn.

Den bouw an den nieuwn tôorn wierd gestart in juli 1952 noar et ontwerp van
architect Robert Van Averbeke. Den nieuwn torre es 84m ôoge. De crypte wierd
ingewyd den 11 november 1958 den nieuwn tôorn wierd ingewyd den 22 augustus
1965.



https://vls.wikipedia.org/wiki/Ystyd

Een ystyd of glacioatie is e geologisch tydvak woarin dat er yskappn vôornkommn.

On de mensn over den ystyd klappn, peizn ze mêestol an de koude periode die
round 1.8 Ma begost hèt, en ongevêer tienduusd joar geleen gestopt is. Behalve
dat 't eigentlik nog nie gedoan is: me zyn moa zjuuste in een interglacioale
periode tussn twêe koude perioodn. Dat is omdat 't wel een bitje gecomplikeerder
is dan êen langen ystyd. O je d'yskernn die in Groenland en Antarctica geboard
zyn kunt geloovn, zyn de temperateurn verschillende kêern up en nere gegoan
ounder den invloed van de Milankovitch cyclussn.

Gedeurende d'ystydn was West-Vloandern wel nie deur ys bedekt, moa 't was hier
toch deftig koud, en hêel d'omgevienge was toendra. Boovn de gletsjers was 't er
een constant hogedrukgebied, en van doaruut kreeg West-Vloandern veel
nôordenwiend da stof en zand vanuut den (droge) Nôordzee bloasde. 't Is doavan
dat 't grotste dêel van West-Vloandern mè zand of lêem is bedekt.

Hoe dat 't leevn olhier deruut zaag gedeurende 't Pleistoceen weetn we nie
direct omda me gin fossieln van die periode gevoundn hèn, moa overbluufsels die
vanup den Doggerbank upgevist zyn geevn wel een idee van wat dat 't moe gewist
zyn.

Veel verder in de prehistorie zyn der nog goed gedocumenteerde ystydn van 't
Ordovicium (465 - 440Ma, mè poolkappn over de Sahara) en 't Carboon (300 - 270
Ma, mè poolkappn over Zudelik Afrika), mor omdat Avalonia ton dichter teegn den
evenoare laag, zyn d' er doavan gin spôorn nageloatn in West-Vloandern.

Nog verderweg, in 't Precambrium is 't er een periode gewist tussn 800 en 700 Ma
woa dat 't erup trekt dat de hêle eirde ounder 't ys zaat. Die periode is over
't olgemêen bekend as de "Snowball earth" (snêeuwboleirde).



https://vls.wikipedia.org/wiki/Wormout

Wormout (Nederlands en Frans: Wormhout) es een gemêente in 't Fransche
Noorderdepartement, mêer bepoald in de Fransche Westoek. In 1962 veranderde de
gemêente officiël d'oude schryfwyze Wormhoudt in Wormhout deur de veranderde
spellienge van Nederlandsche plekkenoamn.

Wormout ligt in't Fransche Outland en der passeern twêe woaterlôopn deur, den
Yzer en de Penebeke.

Wormout es vo den êerste kêe vermeld gewist ip't ende va de zevende êeuwe as
Woromhold in't cartularium van d'abdy van Sithiu, 't teegnwôordige Sint-Omaars.
Ierin ester e meldienge da ter e schenkienge wos van't domeyn genoamd Woromhold
va ne zekere Heremarus an Sint-Winok. 'T veroal goa da de Bretoense
keuningszeune Winok, die an d'ôosprounge ligt vande stichtienge van d'abdy van
Sint-Winoksbergn, ipnieuwe de stilte ipzochte in't zuudelyker geleegn Wormout.
Winok bouwde der round 695 ôok e klôoster an de bôord'n vande Penebeke. 'T
klôoster wierd loatr wel verwoest deur de Vikings, mo derachter eripgebouwd in
Sint-Winoksbergn. Na't schynt es Winok in 717 ôok begroavn gewist in Wormout mo
kwam zyn gebêente loatr in d'eropgebouwde abdy van Sint-Winoksbergn terecht.

't Groafschap Wormout wierd gesticht in 1067 en makte dêel uut van't Groafschap
Vloandern.

By de Beeldnstorm van 1566, die gestart wos in Steenvoorde, wierd de kerke
vernield deur de Geuzn. In 1578 wierd ze were eripgebouwd.

Wormout wos (lyk olle Nôord-Fransche plekkn) in 1940 bezet deur de Duutschers in
de Twidde Weireldoorloge. De gemêente werd bevryd in 1944 oewel da d'officiële
kapituloatie van de streke round Duunkerke pas getekend werd ip 9 meie 1945, nen
dag achter de kapituloatie van Duutsland, in Wormout deur de Duutsche
vice-admiroal Friedrich Frisius.



https://vls.wikipedia.org/wiki/Wormhout

Wormout (Nederlands en Frans: Wormhout) es een gemêente in 't Fransche
Noorderdepartement, mêer bepoald in de Fransche Westoek. In 1962 veranderde de
gemêente officiël d'oude schryfwyze Wormhoudt in Wormhout deur de veranderde
spellienge van Nederlandsche plekkenoamn.

Wormout ligt in't Fransche Outland en der passeern twêe woaterlôopn deur, den
Yzer en de Penebeke.

Wormout es vo den êerste kêe vermeld gewist ip't ende va de zevende êeuwe as
Woromhold in't cartularium van d'abdy van Sithiu, 't teegnwôordige Sint-Omaars.
Ierin ester e meldienge da ter e schenkienge wos van't domeyn genoamd Woromhold
va ne zekere Heremarus an Sint-Winok. 'T veroal goa da de Bretoense
keuningszeune Winok, die an d'ôosprounge ligt vande stichtienge van d'abdy van
Sint-Winoksbergn, ipnieuwe de stilte ipzochte in't zuudelyker geleegn Wormout.
Winok bouwde der round 695 ôok e klôoster an de bôord'n vande Penebeke. 'T
klôoster wierd loatr wel verwoest deur de Vikings, mo derachter eripgebouwd in
Sint-Winoksbergn. Na't schynt es Winok in 717 ôok begroavn gewist in Wormout mo
kwam zyn gebêente loatr in d'eropgebouwde abdy van Sint-Winoksbergn terecht.

't Groafschap Wormout wierd gesticht in 1067 en makte dêel uut van't Groafschap
Vloandern.

By de Beeldnstorm van 1566, die gestart wos in Steenvoorde, wierd de kerke
vernield deur de Geuzn. In 1578 wierd ze were eripgebouwd.

Wormout wos (lyk olle Nôord-Fransche plekkn) in 1940 bezet deur de Duutschers in
de Twidde Weireldoorloge. De gemêente werd bevryd in 1944 oewel da d'officiële
kapituloatie van de streke round Duunkerke pas getekend werd ip 9 meie 1945, nen
dag achter de kapituloatie van Duutsland, in Wormout deur de Duutsche
vice-admiroal Friedrich Frisius.



https://vls.wikipedia.org/wiki/Woals_Gewest

Wallonië is de zudelyke dêelstoat van België en lopt gelyk met et groundgebied
van 't Woals Gewest. D'hôofdstad is Noamn. Me 16.844 km² besloat et mêer of 'n
helft van 't Belgisch groundgebied. D'inweuners van Wallonië weirdn Woaln
genoemd.

't Woord Woal komt verzekerst van 't oud-Germoans Weleas of Walha, wat da
vrimdelink betêkent (die e Romoanse of Keltische toale sprikt). Duutstoalign een
et wel ne kêe over "Die Welsche Schweiz" a ze over et Romoanstoalig dêel van
Zwitserland klappn. Ôok de noamn Wallacheye, de stam der Vlachen en Wales zoun
die betêkenisse een.

In 2008 weundn der in Wallonië rond de drie miljoen 'n holf minsn. De grôotste
steedn zyn Luuk, Charleroi, Bergn, Noamn, Dôornik en Verviers.

De Moas is de belangrykste riviere in Wallonië. De Samber is d'ênigste
bevoarboare zyriviere van de Moas. Ôok de Semois, de Lesse en d' Ourthe mondn
uut in de Moas. Wallonië is heuvelachtiger of Vloandern mè o.a. d' Ardenn, d'
Hoge Veenn (me 't hôogste punt va België, Signal de Botrange) en de Condroz
streekn.

Wallonië is vo 't grôte mêerndêel Frans mo in de Ôostkantons ('t uterste ôostn
weunn der 70.000 Duutstoalign. In 9 gemêentn is 't Duuts d' officiële toale moa
de Woaln kunn der ôok under administroasje doen in 't Frans. In de angrenzende
Woalse gemêentn Weismes en Malmedy zyn der ton were faciliteitn vo de Duutsers.

An de Vlams-Woalse grenze zyn der in de gemêentn (of steedn) Komen-Waasten,
Moeskroen, Edingen en Vloesberg toalfaciliteitn vo de Nederlanstoalign. Ze zyn
ollemoale dêel van de Woalse provincie Henegouwn.

De voornoamste streektoale in Wallonië is 't Woals. Ze spreekn 't overol buutn
in 't Westn van Henegouwn woa da Picardisch de volkstoale is. En ôok nie in 't
zuudn van Noamn woa da ze Champenois klappn. In de provincie Luxemburg spreekn
ze nog Gaumais en Luxemburgs. Vanof 1900 hèit 't gebruuk van de streektoaln
sterk verminderd omda et Frans zô ipkomt en d' officiële toale is. Der bestoa
ôok ne wikipedia in 't Woals die ol 30 duusd artikels lank is.

Z' hèin nateurlik ôok under eign regerienge, die zetelt in Noamn en de
minister-president ervan is Paul Magnette.

Lik da wyder oes volkslied hèin, hèin zyder 't undere noamelik Le Chant des
Wallons, in 1900 geschreevn in 't Woals en in 1998 werd de Franse versie 't
officiël Woals volkslied.



https://vls.wikipedia.org/wiki/Winok

Winok (° tusschn 640 en 650 - † 6 november 717) wos e zeune van keunienk
Domnoneus Judaël van Bretagne en keuniginne Pritella. En is de patrôon van de
meulenoars en van 't Frans-Vlamsche Sint-Winoksbergn (in 't Frans verkort noa
Bergues), 't stadje da noar hem vernoemd is.

Winok was êest monnik in Sithiu ('t loatere Sint-Omaars) ounder abt Bertinus,
die hem loater, in 685, noa Wormhout zound vo doar een nieuwe
klôostervestigienge te begunnen. Winok was doa meulenoare en 'n is doa loater
ook begroavn.

In 1024, achter de vernielienge van d'abdye van Wormhout deur de Vikiengs, liet
Boudewyn met den Board een nieuwe Benedictynabdye bouwn in Sint-Winoksbergn. De
reliekn van den heilign zyn van Wormhout noa de kerke van Sint-Omaars
overgebrocht en loater, os de kalmte weregekêerd was, noa Sint-Winoksbergn.

De Sint-Winokroute is een parcours van 40 km die uutgestippeld is vanof
Sint-Winoksbergn. D'r zyn doa nog twêe oude toorns te zien van de abdye van
Sint-Winok, die binst de Fransche Revoluusje bykan hêlegans is verwoest.



https://vls.wikipedia.org/wiki/Westvlams_Gemiengeld_Vintekoor

't Westvlams Gemiengeld Vintekoor is e Belgische zanggroep uut de provinsje
West-Vloandern. In de groep zittn der 14 zangers en artistiek directeur Johan
Catteeuw, en ze bestoan al sichtend 't joar 2000. Typisch voe de groep is da ze
allêne moa in 't dialect uut de provinsje ziengn: 't West-Vlams. Muzikoal gezien
zyn under nummers covers va bekende nationoale en internationoale hits, woa da
ze ulder eigen West-Vlamsche tekstn èn upgeplakt. De tekstn geevn mêestol
kritiek up diengn van olledoage, moa wel humoristisch upgevat.

't Koor is wel gin professionele voltydse bezigeid voe de leedn, moa deur under
populariteit doen ze wel mêer dan 20 uptredens in e joar; surtout in de
provinsje West-Vloandern. Sedert da ze bestoan èn ze al vuuf full-cd's
uutegeevn, noamelik:

Up diene êeste cd stoan der vele oudere nummerkes die de groep ann kunn moaken
in updracht van vele regionale initiatievn. Nummers lik "Filmacteur" woaren
gemakt in updracht van Radio 2 en werdn êest live gezoengn in de cinema De
Keizer in Lichtervelde. 't Nummer "Me gon olteid in West-Vloandern bluven
weunen" is ôok up vroage van Radio 2 live gespeeld, in de Roeseloarse
Reo-veilienge.

Nummers lik "Ruus buus buus" (gebaseerd up en Sinte-Moartnsliedje), "A mo toet
gie" en een eerbetôon an de Fransmans "Les godverdommes sont là" pastn ollemoale
by de gemêente Kookloare en zyn gemakt in soamnwerkinge met de gemêentelikke
culturele road. Voe voetbolclubs VK Koekelare zoengn ze de nummers "Voruut met
die bolle" en "Boenke boenke niemand droenke", en voe 't kampioenschap van
Cercle Brugge mochtn ze "De Cercle is kampioen" ziengn.



https://vls.wikipedia.org/wiki/West-Vlams/SV_V1.0/Reactie

Op deze pagina worden de basisregels voor de nieuwe spelling van het Standoard
Vlams (hier afgekort tot SV) zoals user:Foroa die heeft opgesteld kort herhaald
met als doel alle reacties te vergaren. De motivatie voor de gemaakte keuzen
vind je daar terug en worden hier niet herhaald.

Aanvragen om extra regels op te nemen, formuleer je best aan het einde van deze
pagina onder Extra reacties, graag zelfs. Geef daar ook jouw opmerkingen rond de
aanpak in het algemeen op.

Foroa stelde mij (Patrick) voor als coördinator voor taalaangelegenheden. Dit
wil ik graag doen als iedereen zich daar goed bij voelt, zeg maar gerust je
gedacht hierover.

De c-spelling die in het AN de k- of s-klank voorstelt, wordt in het SV
vervangen door k of s.

2. korte klinkers schrijven we altijd enkel, en er is geen verdubbeling van de
eropvolgende medeklinker meer nodig om een korte klinker in een gesloten
lettergreep kort te houden

Schrijf ie (geen i) telkens je een AN-ie hoort. Niet te verwarren met de y-klank
verderop.

De AN-g schrijven we als g. We weten dat de West-Vlaamse uitspraak consequent
een AN-h is.

Schrijf oa waar het AN een lange aa schrijft. Uitspraak: zoals de o in kop maar
dan lang uitgesproken.

Schrijf ou voor de typische West-Vlaamse uitspraak voor de AN-ou in hout, zout.
Uitspraak: ergens tussen AN-oe en AN-oo.

Schrijf oe uitsluitend als je een zuivere oe-klank hoort, ook als dit in het AN
niet zo is.

Schrijf ô voor de klank die je hoort in het WV voor grond, mond en waar het AN
een o heeft. Uitspraak: ergens tussen AN-o en en AN-oo.

Schrijf eu uitsluitend als je een zuivere eu-klank hoort, ook als dit in het AN
niet zo is.

Schrijf ei waar je een lange Franse è hoort, zoals in het WV voor paard, graag,
hebben.

De AN-uitgang -ing (koppeling, koning) schrijven we precies zoals we die horen
in het WV.

De initiële klank die je hoort in de West-Vlaamse versie van schoon schrijven we
als sch. Uitspraak: sj, sk, sjk.

Schrijf y voor de vocaal die je hoort in het WV voor Kortrijk, mijn. Uitspraak:
ergens tussen AN-ie / AN-ee / AN-i.

Schrijf ù voor de vocaal die je hoort in het WV voor pruim, buiten, muis.
Uitspraak: ergens tussen AN-uu en AN-eu.

In het WV is het diminutief voor eenzelfde woord meestal streekafhankelijk:
ùzeke (Kortrijk), ùzetje (Ieper-Poperinge), ùzegie (Roeselare), ùzje
(Diksmuide). Wat te schrijven in SV-teksten? Of hoort deze discussie thuis in de
(te herziene) Vormleer? --Patrick 00:34, 31 ohustus 2006 (UTC)

We moeten ons de vraag stellen of het nodig, of zelfs gewenst is om een nieuw
teken in het SV in te voeren als het consequent een AN-schrijfwijze vervangt. Is
de spelling, de schrijfwijze van een taal niet in de eerste plaats een
conventie, een overeenkomst tussen de gebruikers van die taal? Wat maakt het
bijvoorbeeld veel uit of de ij in mijn nu als ij of y of ie wordt gespeld? Want
in heel het WV wordt een ij toch nooit uitgesproken zoals in het AN.

[1] Werd uitgesproken als een lange ie die echter verschilde van MNdl ie (lief).
Klinkt vertrouwd, niet?

Het is duidelijk dat het AN de spelling van het MNdl in grote mate heeft
behouden, maar de uitspraak is wel veranderd. Dit laatste is het gevolg van de
grotere invloed van de Brabantse en Hollandse spreektalen en niet van de
gewijzigde uitspraak van het Vlaams. Spelling is een conventie.

Ik bedoel maar, door het beantwoorden van één enkele vraag - wel of niet
fonetisch spellen? - beantwoorden we meteen de meeste regels uit dit voorstel.
En uitspraakregels volstaan om een willekeurige (West-Vlaamse) tekst in het
West-Vlaams voor te lezen. Daar is niet altijd een andere spelling, laat staan
alfabet, voor nodig. Dit ter beschouwing. --Patrick 03:50, 2 september 2006
(UTC)



https://vls.wikipedia.org/wiki/Wespachtign

De wespachtign (Vespoidea) zyn e superfamielje van de orde vliesvleuglign uut de
klasse van d' insektn, aloewêl da oedre taksonoomiesche ipvattiengn kunn
verschilln in undre indêelienge, in 't byzoendre oovre undre êrkennienge van e
teegnwôordig vervolln superfamielje Scolioidea. De leedn van die groep zyn
gekend lik wespn en miern. Dr zyn nog andre superfamielje woavan da ze de sôortn
ook wespn êetn.

De bekendste vertêegnwôordigr van die groep is den ussel of geweune wespe
(Vespula vulgaris). Die is gilwe-zwart gestript en beôort by de papierwespn
(Vespinae). Mo de superfamielje ê nog veele mêer families van allêene-leevnd toe
sosjoal en van spesjaliest toe alleseetre. Ook 't voedsle vo de larvn ku
varjeern van plantoardig materjoal toe dierlik lik vermoaln insektn of leevnde
prôoje, sommigte sôortn worden zeifs gevoed deur undre larvn.

Veele sôortn wespn vangen leevnde insektn en andre oengewerveldn vor undre zeive
en de larven te voedn. Koloonjevormnde sôorten die 'n nest moaken kown die fyn,
woanoa 't paptje an de larven gegeevn wordt. Dr zyn ook sôortn die leevnde
prôojn vangn, den deezn nor 'n ol of broedcelle briengn en 'n eitje by de
verlamde prôoje ofzettn. De uut 't ei gekropn larve it tonne de prôoje leevnde
ip. De keevredôodrs joagn ip keevrs, dolkwespn vangn verschillnde prôojn en de
kobbedôodrs joajn uutsluutnd ip kobbn.



https://vls.wikipedia.org/wiki/Wervik-Zuud

Wervik-Zeud (Standoardvlams: Wervik-Zuud, Frans: Wervicq-Sud) es e Fransjke
gemeente geleegn in et Noorderdepartement.

Wervik-Zeud grenst an 't Belgsjke Wervik, over de Leie, en an de Fransjke
gemeentn Busbeke (Frans: Bousbecque), Komen-Frans (Comines-Sud), Oalewyne
(Halluin), Linsele (Linselles) en Ronk (Roncq).

't Ogste punt es 58 meiters boovn de zeespegel (in Wervik den Franschn Berg
genoemd). 't Ligste punt es moar 12 meiters oge.

Jeuste lik de nabeurige Vlamsche stee Wervik es ook Wervik-Zeud styf oud.
Eigentlik es de gesjkiedenisse van Wervik-Zeud tot an de 17ste eeuwe ook die van
Belgs Wervik. Want in 1713 es de stee kunstmoatig, deur e verdrag tusschn de
Spoansche Nederlandn en Lodewyk XIV, in tweejn gesjkid gewist. 't Es moar in
1790 da de Constituante van de Fransche Revoluusje en eigen besteur eit
upgericht vo 't gemeentje.

Ol in de zestienste eeuwe wos Wervik-Zeud bekend lik toebakscentrum. Olle joare
mei Onzn-Lievn-Ere-Emelvoarte es 't er toebaksfeeste en viern ze Jehan Van
d'Helle. Volgens de legende wos't 'n em 'n eerstn vo toebak in te voern vaneut
Amerika.

De gemeente eit osan veel klinder gewist dan Wervik. Ier es e grafiktje van de
bevolkiengsevoleusje binst de latste twee eeuwn:

Wervik-Zeud ligt langs de Leiestreke die economisch belangrik wos vo de
vlasindustrie in 't begun van de 20ste eeuwe. Tot an 't ende van die eeuwe
zorgden textielbedryvn vo werk in de streke. Ook giengn d'r veel grensarbeiders
eut België in 't Fransjke goan werkn.

Ondertusschn zyn d'r veel van die bedryvn gedelocaliseerd na legeloonlandn.
Sinsdien eit de grensarbeid em ommegekeerd en kommn d'r nu veel Fransjke werkn
in Belgsjke bedryvn.

Wervik-Zeud ligt moar up twintig kilomeiter van Rysel moar es langer Vlamstoalig
gebleevn. Binst da Rysel tegen 1750 ol helegansn Franstoalig wos, wos
Wervik-Zeud volgens Prof. Dr. W. Pée round 1800 nog grootndeels Vlamssprekend.
In 1845 wos de bevolkienge ol tweetoalig mèi overwicht van et Frans. Volgens Pée
zyn d'r twee redens voor die loate verfransjkienge:

Roar genoeg eit die situoasje em were ommegekeerd. Da komt omdat er achter 1830
in België d'r e grote crisis van d'economie en de landbouw ontstound, surtout de
periode 1846-1849 woarn rampjoarn. Tienduzenden Vloamiengn goungn goan werkn in
Noord-Fransjke fabriekn van de textielindustrie die round Rysel in vulle
ountwikkelienge kwom. Die demogroafische evoleusje a lik gevolg da in de
Fransjke fabriekn er vertoalers moestn angesteld zyn vo de Vloamiengn te
verstoane. 't Andeel van de Vloamiengn wos zodoanig gegruuid da J. Dewachter in
1907 Wervik-Zeud e vervlamschte gemeente noemde.

Volgens dezelstn Dewachter kwom Wervik-Zeud achter 'n Eestn Weireldoorloge were
grootndeels Franstoalig.

Achter 1960 oor je gin Vlams nie mee spreekn. Da geteugn d'ouders van 'n auteur
van dat artikel (Gebruker:Patrick) die in de joarn '60-'70 in Wervik-Zeud gewund
en gewrocht ein.

In Wervik noemn ze Wervik-Zeud de Fransjke stroate. In Linsele noemn ze 't
Wervik Frans.



https://vls.wikipedia.org/wiki/Weireldkampioenschappn_velokoerse_(2005)

't Weireldkampioenschap koers 2005 wos organiseerd in Madrid (Spanje) van 20
tout en met 25 september 2005. De koers vo de elite by de mann wos 273 km lank
op een euvelachtig parcours. Winnoare wos Tom Boonen.

De Spanjoardn rêedn vele op kop. Zyder wilnde de cours ard moakn, want nunder
sprintkanon Oscar Freire dei ni mei. In de vorlatste rounde ontstoug ’t er e
nieuw kopgroeptje mi twi Belgen: Philippe Gilbert en Stijn Devolder. D’anger
woarn Calcagni, Lagoetin, Davis, Perdiguero, Valverde, Pereiro, Piil, Wegmann,
Laverde en Paolo Bettini. Bettini attakeerde en êest koste ollêne Wegmann
volgen. Gilbert, Devolder, Valverde, Perdiguero en Piil kostn doarachter ouk
ansluutn. ‘t Peletong volgde op minder of 30 secondn.

In de laatste ronde wos olles were t’erdoen. ’t Zag 't er nar uut da ’t e
massasprint gounke zyn, en ollêne Petacchi, Robbie McEwen en Boonen speelnde op
dat moment nog mei. Karsten Kroon attakeerde en d’r kwam e nieuwn kopgroep mit
ouk Vinokourov , Bettini en Leukemans. Nu veranderde ’t van slag om slinger.

In ’n latstn kilometer voerde Peter Van Petegem de forsing: e wilde zyn groeptje
werebriegn by de koplopers want van de sprinters adde ollêne Boonen ’t latste
klemmetje overleefd (McEwen en Petacchi nieje). Vinokourov, Bettini, Boogerd,
Moerenhout, Serrano en Stangelj goungn de latste rechte lyne in, mi e poar
meters vôorsproung. Moa d’achtervolgers kêernde were. ’t Belgisch team (met
ounder anger Mario Aerts, Nick Nuyens, Peter Van Petegem en Bjorn Leukemans)
adde beirewerk verricht.



https://vls.wikipedia.org/wiki/Weireldkampioenschappn_Velokoerse

De Weireldkampioenschappn Velokoerse zyn een collectie van velokoersn woarvan da
de winnoars udder weireldkampioen meugn noemn. 't Zyn êendagswedstrydn die
deuregoan ip 't ende van 't wielersezoen, ievers eind september, begun oktober.
Ze weirdn deur de UCI georganiseerd sedert 1927. Sedert 1994 bestoat er ouk e
weireldkampioenschap tydrit. D’r bestoat e weireldkampioen in de categoriejn van
de elite, de beloften en de vrouwn. De winnoare mag een joar de zogezeide
'regenboogtrui' droagn. At e weireldkampioen ze titel verliest, meugt 'n wel
bluuvn met e strieptje in de kleurn van de reegnboge bluuvn ryen.

Der zyn een aantal dingn die et weireldkampioenschap ounderscheidn van normoale
koersn: zô es't de ênige koerse die deuregoat met nationoale teams (van 10 man).
De koerse weirdt gereen ip een geslootn lokoal parcours in ne (grôte) stad. Deur
de lange afstand bluuft de koerse olsan vrêe lange geslootn, en es't soms moar
in de latste round(n) dat er iet gebeurt. Omdat 't WK idder joar deuregoat in e
angern stad, verschilln de parcours ossan. Nu is ’t e ki plat en zyn de
sprinters bevôordeeld, ton were zit er e bergsje in en zyn de klemmers in ’t
vôordêel. ’t WK is ol twi keirs in West-Vloandern organiseerd ewist: in 1950 in
Môoslee en in 1957 in Woaregem.

De Belgn zyn et mêest succesvol gewist in de Weireldkampioenschappn: België telt
26 weireldkampioenn, en eit doarmee de êeste platse. Itoalië es twiddes mè 19
kampioenn. Philippe Gilbert wos de latste Belg die gewounn eit, Johan Museeuw de
latste West-Vloamieng. Andere Belgn zyn Tom Boonen (2005), Rudy Dhaenens (1990),
Claude Criquielion (1984), Freddy Maertens (1981), Eddy Merckx (1974, 1971,
1967), Jean-Pierre Monseré (1970), Benoni Beheyt (1963), Rik Van Looy (1961,
1960), Rik Van Steenbergen (1957, 1956, 1949), Stan Ockers (1955), Briek Schotte
(1950, 1948), Marcel Kint (1938), Eloi Meulenberg (1937), Jean Aerts (1935),
Karel Kaers (1934), Georges Ronsse (1929, 1928).

In 2007 gingn de weireldkampioenschappn deure in Stuttgart, van 26 to 30
september. De elite moest 267,4 km ofleggen, de vrouwn en beloftn 133,7 en
171,9 km. De winnoars woarn:



https://vls.wikipedia.org/wiki/Weireldkampioenschap_(koers)

De Weireldkampioenschappn Velokoerse zyn een collectie van velokoersn woarvan da
de winnoars udder weireldkampioen meugn noemn. 't Zyn êendagswedstrydn die
deuregoan ip 't ende van 't wielersezoen, ievers eind september, begun oktober.
Ze weirdn deur de UCI georganiseerd sedert 1927. Sedert 1994 bestoat er ouk e
weireldkampioenschap tydrit. D’r bestoat e weireldkampioen in de categoriejn van
de elite, de beloften en de vrouwn. De winnoare mag een joar de zogezeide
'regenboogtrui' droagn. At e weireldkampioen ze titel verliest, meugt 'n wel
bluuvn met e strieptje in de kleurn van de reegnboge bluuvn ryen.

Der zyn een aantal dingn die et weireldkampioenschap ounderscheidn van normoale
koersn: zô es't de ênige koerse die deuregoat met nationoale teams (van 10 man).
De koerse weirdt gereen ip een geslootn lokoal parcours in ne (grôte) stad. Deur
de lange afstand bluuft de koerse olsan vrêe lange geslootn, en es't soms moar
in de latste round(n) dat er iet gebeurt. Omdat 't WK idder joar deuregoat in e
angern stad, verschilln de parcours ossan. Nu is ’t e ki plat en zyn de
sprinters bevôordeeld, ton were zit er e bergsje in en zyn de klemmers in ’t
vôordêel. ’t WK is ol twi keirs in West-Vloandern organiseerd ewist: in 1950 in
Môoslee en in 1957 in Woaregem.

De Belgn zyn et mêest succesvol gewist in de Weireldkampioenschappn: België telt
26 weireldkampioenn, en eit doarmee de êeste platse. Itoalië es twiddes mè 19
kampioenn. Philippe Gilbert wos de latste Belg die gewounn eit, Johan Museeuw de
latste West-Vloamieng. Andere Belgn zyn Tom Boonen (2005), Rudy Dhaenens (1990),
Claude Criquielion (1984), Freddy Maertens (1981), Eddy Merckx (1974, 1971,
1967), Jean-Pierre Monseré (1970), Benoni Beheyt (1963), Rik Van Looy (1961,
1960), Rik Van Steenbergen (1957, 1956, 1949), Stan Ockers (1955), Briek Schotte
(1950, 1948), Marcel Kint (1938), Eloi Meulenberg (1937), Jean Aerts (1935),
Karel Kaers (1934), Georges Ronsse (1929, 1928).

In 2007 gingn de weireldkampioenschappn deure in Stuttgart, van 26 to 30
september. De elite moest 267,4 km ofleggen, de vrouwn en beloftn 133,7 en
171,9 km. De winnoars woarn:



https://vls.wikipedia.org/wiki/Watten

Woatn (Nederlands: Waten, Frans: Watten, lokoal: Watt) es e gemêente in't nôordn
van Vrankryk in't Noorderdepartement. Woatn ligt in Frans-Vloandern, juuste nog
in de Franschn Westoek, by de moundinge van de Kolme in de Aa. D'ogte varieert
er van 2 mèiters by de riviere tot an 72 mèiters ip de Woatnberg. Woatn grenst
an de gemêentn Kapellebroek, Millam, Wulverdinge, Sint-Momelingn, Zegerke, Olne,
Sperleke en Olke

't Gebied round Woatn wos êest beweund deur de Morienn en derachter deur de
Menapiërs. Achter de verooverienge van Gallië wos Woatn vo de Romeinn e
strategische plekke. De valleye van da Aa wos tot inde vuufde en zesde êeuwe en
uutgestrekte moerasvlakte, die ollêene mo by de Woatnberg nauwe genoeg wos om
t'ooversteekn. In die engte lag de vôore van de Romeynsche heirweuge van Kassel
na Bonen die an de plekke zyn noame i gegeevn: wad, deurwoadbare plekke, van't
Germoansche "watan". E Romeins kamp en loatr e fortje da deur de Romeinn Vaganum
wierd genoemd moeste de strategische plekke verdeediegn en de circuuloasje
controleern van de Aa na de zêe en langs d'oovrsteekplekke. De Romeinn wierdn in
de vuufde êeuwe weggejoagd ip de linkeroevr van de Aa deur de Frankn mo kort
erachter oovrstrôomde 't gebied deur de zêe me de transgressie van Duunkerke II
es stound hêel 't Blootland van de vuufde tout an de achtste êeuwe ounder woatr.

In 831 ieng 't landbouwdomeyn van Woatn, de Villa Guadannia, of van d'abdy van
Centule ('t teegnwôordige Saint-Riquier in't departement van de Somme). In 874
wierd er ip de Woatnberg e kapelle gebouwd ter êre van Sint-Rikiers en vanaf de
11de êeuw groeide der ierround e volwoadige abdy uut. Mo in 881 wierd Wiatn,
juuste gelyk verschillige and're van de regio in dien tyd, geplunderd deur de
Vikings. In 1013 ester meldienge van en êestn heer van Woatn, nen zeekern Burgin
van Woatn. Groaf van Vloandern Diederik van den Elzas liet d'abdy van Woatn
restaureern achter da't verschillige kêern geplunderd wos gewist en koos et als
zyn verblyfplekke en gienk der ôok dôo in 1168. Zyn zeune Filips van den Elzas
liet de Aa tot an't dorptje Woatndam indyken, wordeure da en gedêelte van't
moerasgebied ingepolderd koest wordn. In 1302 wos ter e veldslag dichte by de
versterkte abdy tusschn de Fransche ounder leydienge van Miles X de Noyers en de
Vloamiengn ounder 't bevel van Diederik van Oundschote. In 1314 gaf Robrecht III
van Vloandern verschillige stadsprivileges an Woatn. In 1378 wierd Woatn by de
kasselry van Kassel gevoegd en kreeg et 't privilege ip de fabrikoasje van
loakn.

In 1638 wierd Woatn in de contexte van den Dertigjoarign Oorloge bezet deur de
Franschn. Gaston d'Orléans liet er de versterkiengn erbouwn en uutbrydn mo de
Spanjoardn (die toen d'n boas woarn oovr de Zudelikke Nederlandn) koestn 't
stadje erroovern. In 1643 koest de Franse moarschalk Jean de Gassion 't stadje
en 't fort were bezettn, mo die vieln kortelings derachter were in andn van de
Spanjoardn en 't joar derachter, in 1644, wierd Woatn ipnieuw deur de Fransche
ingepakt. Ierachter wierdn de fortifikoasjes versterkt en wierd er e citadelle
gebouwd round d'abdeye. Mo deur de verleggienge van't frount wierdn de
versterkiengn de de Franschn verloatn in 1646 en e joar derachter, in 1647, kwam
Woatn were in andn van de Spanjoardn die de versterkiengn in 1650 neeroaldn. In
1657 wierdn ze ermodeleerd deur Turenne in e poogienge om de Spoansche troepn
were te dringn tot an Duunkerke. In 1659 wierd Woatn were deur de Franschn were
gegeevn an de Spanjoardn by 't Verdrag van de Pyreneeën totda't in 1678
definitieve by Vrankryk kwam by't Verdrag van Neymeegn.



https://vls.wikipedia.org/wiki/Warmgemoatigde_koniefeerebusschn

Warmgemoatigde koniefeerebusschn zyn e bioom da te vienn is in streekn mê warme
zoomrs en koele wientrs en voldoende reegnvol vo 't bus in stand te kunn oedn.
In de mêeste warmgemoatigde koniefeerebusschn zyn 't altydgroene koniefeern die
oovrêersn, terwyl dat er sommigte e mienglienge zyn van koniefeern en loofboomn
(altydgroene en/of bladverlieznde loofboomn). Warmgemoatigde altydgroene busschn
zyn algemêen in de kustgebiedn die milde wienters ên en ooge reegnvol, of in
gebiedn voddre van de kuste mê droogre kliemoatn of bergstreekn.
Koniefeerebusschn zyn te vienn in de Verêenigde Stoaten van Amerika, Canada,
Europa, en Oazje. Veele sôortn boomn zyn tuus in die busschn woaroendre ceedrs,
cypresn, doeglasn, denn, juniperussn, kauri, pynboomn, podocarpus, sparrn,
sekwojas en venynboomn. De oendregruuj bevat ook e brêe keuze van kruudn en
struukn.

Nor ipbow zyn die busschn iddre simple, in 't algemêen bestoand uut twêe laagn :
e boovnverdiep en 'n oendrelaage. Sommigte busschn kunn e tusschnlaage ên van
struukn. Pynbusschn ên e kruudachtige oendrelaage die in 't algemêen oovrêerst
is deur gras en kruudachtige oovrebluuvnde plantn, en dr gebeurn dikkrs
ekologiesch belangryke busbrandn.

Warmgemoatigde reegnbusschn komm mo vôorn in zeevn streekn : de Paciefieke
warmgemoatigde reegnbusschn van 't Paciefieke Nôordwestn, de Valdieviesche
warmgemoatigde reegnbusschn van zuudwestlik Zuud-Amerika, de reegnbusschn van
Niew-Zêeland en Tasmoanje, Nôordwest Europa (klêene gebiedn in Ierland,
Schotland, Wales, Ysland en e bitje grotre gebied in Nôorweegn, zuudlik Japan,
en de streeke an 't Ôostn van de Zwarte Zêe-Kaspiesche Zêe in Turkeye en Georgje
toe noordlik Iran. De vochtige omstandigeedn van warmgemoatigde reegnbusschn
êrbergn in 't algemêen 'n oendrelaage van mossn, voarns, en sommigte struukn.
Warmgemoatigde reegnbusschn kunn ofwêl warmgemoatigde koniefeerebusschn zyn
ofwel moatig warme loof- en gemienglde busschn.

De reegnbusschn uut de warmgemoatigde koniefeerebusschn êrbergn d' oogste
nievoos an biomassa van om 't eevn wuk eirdippervkak-ekostelsl en zyn
uutzoenderlik vo boomn mê styf grôote ofmeetiengn, woaroendre Sequoia
sempervirens, Pseudotsuga menziesii, Picea sitchensis, Fitzroya cupressoides en
Agathis australis. Die busschn zyn hêel zeldzoam, en kommn vôorn ip klêene
ippervlaktn in Nôord-Amerika, zuudwestlik Zuud-Amerika en nôordlik Niew-Zêeland.
De busschn van Klamath-Siskiyou van nôordwestlik Kalifornië en zuudwestlik
Oregon is gekend vo ze ryke varjoasje an plante- en bêestesôortn, woaroendre
veele endeemiesche sôortn .



https://vls.wikipedia.org/wiki/Walter_van_Terwoan

Walter van Terwoan (Walterus Taruanensis) (apeupri 1085 - 1132) was e Vlamsche
illignleevns-beschryvr (hagiogroaf) en monnik van de abdy van Sint-Jansberg in
Yper.

Walter was monnik van 't Sint-Moartensklôoster van Yper. In 1117 wierd y benoemd
toe aortsdioakn van 't Bisdom Terwoan en beôorde y by de vertrowliengn van
biskop Jan I van Woastn. In dediens zyn ipdracht en ook ip verzoek van de deekn
Gozelin makte y e leevnsbeschryvienge van de in 1127 vermôorde groaf Koarl de
Goejn, gevôgd deur 't reloas van de môord en de daaripvôgnde bestraffienge van
de doaders. Y droeg dat ip an de biskop. Y a kort vôo dedien zyn oovrelydn Yper
bezocht en doa met de Vlamsche Grôotn gesprookn. Roend 1127 êt y meuglik ook e
reize no Rome gemakt. Achtre de dôod van Jan van Woastn stelde y ook dedien zyn
leevn ip schrifte. Die vita is nie allêene de belangrykste bronne vo 't leevn en
't werk van die zoaligverkloarde biskop, ze bevat ook de vroegste beschryvienge
van e mottekastêel in Woomn, ip de platse woada nu 't kastêel de Coninck de
Merkem stoat . Lik geschiedschryvre was y zorgvuldig, en schrêef y e simple en
kloar Latyn mê uutdrukkiengn uut de rechtsproake. Deur zyn grôote presiesje van
werken en beschryvn van zoakn en gebeurtnissn wordt zyn werk bekeekn lik e
belangryke tydsbronne.



https://vls.wikipedia.org/wiki/Walewein

Walewein is e Middelnederlaanschn en Vlamschn ridderromang (over Keunienk
Arthur, in 't boek zevve goat over rudders, 't Vlamsche wôord voen 't
Broabansche ridder) van round 1250. 't Is 'n ênigstn Arthurromang die in êen
stik overebleevn is (dat andschrift ligt in 'n unief va Leidn), 't zyn oek nog
twêe gedêeltelikke in 'n unief va Gent).

De schryvers zyn twêe West-Vloamiengn. 't Êeste stik is eschreevn deur Penninc
(oengeveer toet verze 7835) en 't twidde deur Pieter Vostaert (toet 11198).

Walewein moe nu achter da zweird en doavôorn moet 'n nor e burcht (Ravestene),
woa da keunieng Amoraen wunt. ’n Dien wult da zweird geevn a Walewein nem
Ysabele briengt, de dochter van keunieng Assentyn, die neur upeslootn et. E wult
met Ysabele trouwn. Doavôorn moet 'n nor Indië.

Walewein kut da schakbord nor Arthur geevn en ne vertelt wuk dat ’n ollemoale
teegn ekomn is. ’t Stoa wel nowwers in of dan Walewein en Ysabele trouwn
(messchien wuldn de schryvers der gin ende goed, ol goed va moakn).

An wôorn lik of (in te plekke van af) en begaert (in te plekke van gebaert) kuj
oundermêer zyn dat boek in 't West-Vlams eschreevn is.



https://vls.wikipedia.org/wiki/Wachtendonckse_Psalmn

De Wachtendonckse Psalmn zyn e verzoamelienge van psalmn en losse woordn
geschreevn in 't Oudnederlands. Ze vormn een van de omvangrykste
Oudnederlandsche tekstn da m'ein.

Kort vo 1600 eit den geleerdn Justus Lipsius in de bibliotheke van den Luukschn
kanunnik Arnold Wachtendonck etwodde styf interessants gevoundn: en Karolingisch
psalterium of psalmboek. 't Specioale wos da olle Latynsche woordn een vo een
vertoald woarn in e toale dat 'n mei moeite koste verstoan, en die tusschn de
Latynsche verzn woarn geschreevn. Noader ounderzoek makte dudelik dat et ier
gienk om en oude variant van et Nederlands.

Na kennissn schreeft y verschillende brievn mei stikkn en uuttreksels uut die
interlineaire vertoalienge. Dat andschrift intrigeerde em zo styf dat y 't liet
kopieern, wuk da in dienen tyd en diere bedoenienge wos.

't Oorsprounkelik psalterium van Wachtendonck goat verzekers de complete
vertoalienge gehed ein van olle psalmn. Nu zyn d'r dus spytig genoeg nie vele
nie mei overgebleevn. M'ein nu e stik of 25 psalmn en en poar ounderd woordn
geschreevn in e dialect da't middn oudt tusschn Oudoostnederfrankisch en
Oudmiddelfrankisch. 't Begun van de psalmvertoalienge es byna zuver
Middelfrankisch, moa da komt meer en meer Nederfrankisch lik da 'n tekst
voddert.

't Origineel andschrift dateert verzekers van round 't joar 900. Dat es kort
achter 'n dood van keizer Karel de Grote.

Ier komt psalm 65 uut de Wachtendonckse Psalmn. In de middeleeuwn gebruuktn ze
nog de Vulgaatbybel, in nen modernn Bybel komt da overeen mei psalm 66.

Ier volgt de verkloarienge van olle woordn uut psalm 69. Olles es upgezocht
gewist up 't Corpus Oudnederlands van het INL, zie Referensjn.



https://vls.wikipedia.org/wiki/Vliender

Vlienders, flieflotters of beutervliegn zyn insektn uut de orde Lepidoptera, de
vlienders en de mottn. 't Zyn voun 't moment e stik of 20 000 verschillige
sôortn in 3 superfamilies: d'echte vlienders (Papilionoidea), de dikkoptjes
(Hesperiidae) en de mottevlienders (Hedylidae, die ollêne in Zuud-Amerika en de
Caraïbn te viendn zyn), tope met de mottn zyn der ol 180 000 sôortn beschreevn,
ieder joar viendn weetnschappers nog à peu près 700 nieuwe sôortn by. Z'hen
ollemoale schubbn up nunder vlerkn.

Omdan vlienders surtout zochte dêeln henn, zyn der nie vele fossieln van
evoundn. D'oudste motte die evoundn is, is Archaeolepis manae van 185 meljoen
joar eleen, de vlienders zevve zyn vele jounger.

D'eiers van vlienders zyn redelik hard en 't plakt oek e loagsje was an, die
dervôorn zorgt dan ze nie uutdroogn vôorn at de rupse vulgroeid is. De
bevruchtienge gebeurt up verschillige maniern, mêestol hoakn 't vintje en 't
wuvetje nundern achterkant an makoar en toune deurt het e hêel ende vôorn dat de
poarienge edoan is. 't Zyn oek sôortn uut de familie van de zakrupsvlienders
(Psychidae) woa dan der gin vintjes an te passe kommn.

An ze enoeg eetn hen, vervelln ze voun e latste kêe, nunder buutnste vel komt de
coconne, z'hangn nunder êest vaste met e zydn droadje. Doarin veraarn rupsn in
vlienders, e proces die metamorfose noemt. 't Goat wel aars of van libelln of
muggn, die vele zidder uut nunder vel kruupn. Van sommigte sôortn deurt het 8
doagn vôorn dan ze verpopt zyn, van aar sôortn 4 joar. De coconne brikt oopn up
e breuklyne die ol van te vôorn emakt is, toune lopt oek olle vuligheid uut de
coconne, want dadde kut er nie uut omdat er gin goatn zittn in de coconne.

Vliender zoudt uut 't Vlams kommn, vliendern zoudt in tyde fladdern henn wulln
zeggn. In 't Afrikoans noemt e vliender e skoenlapper, e noame die ol hier idder
gebruukt is voun loopkevers.



https://vls.wikipedia.org/wiki/Vlasvienke

Vlasvienkn (Chloris chloris of Carduelis chloris, groenling in 't Nederlands)
zyn e sôorte van veugels uut de familie van de vienkn. 't Is êen van de mêest
verspreide veugels van Vloanderen (up de zeevnste plekke voogns Natuurpunt [1]),
mo de mêeste menschn kunn ze ollêne mo beisn de wienter zien, a't er nie vele
gin teetn en is.

Vlasvienkn zyn e sôorte van vienkn die groene van kleur zyn (de noame in 't
Nederlands toogt dadde: groenling, in 't Iengels is 't greenfinch). Van grotte
zyn ze à peu près 't zeste lik musschn of geweune vienkn, e cantimeiter of 15.
't Is surtout nunder gilf-groenn buuk die upvolt, voun de reste zyn ze oek nog
dêels groene (kop en rik), grysde (kop, koakn, vlerkn en steirt) en zwort
(vlerkn en steirt) ekleurd. Nundern bek is roaze, juuste lik nunder pôotn, z'hen
oek nog gilve plekkn an nunder vlerkn.

Vlasvienkn zittn e bitje overol, surtout round stikkn en wêen met busseltjes en
houtkantn round, an 'n bôord van busschn, mor oek in stadsparkn en in hovetjes.

't Zyn veugels die verre in hêel Europa zittn (zest toet in 't nôordn van
Nôorweegn), buutn Ysland, de Faroer, Centroal-Scandinoavië en Karelië. Doabuutn
zittn ze oek nog in Nôord-Afrika (Marokko, Algereye en Tunesië) en Azië
(Turkeye, Syrië, Libanon, Israël, Iran en Irak en Jordanië in de wienter). 't Is
oek nog en aparte populoasje in Centroal-Azië (Afghanistan, Tadjikistan en
Kirgizië). Doabuutn zyn ze oek nog hier en doar uutezet en broedn ze nu oek
(Australië, Nieuw-Zêeland, de Canarische Eilandn en round de Rio Grande
(Uruguay, Argentinië).

In april leggn de wuvetjes en ei of zesse in e nest van taksjes, ges en wortels,
up en hogte van 1 toet 20 meiter. 't Wuvetje broedt der maximum 2 weekn up,
oundertusschn krygt ze teetn van 't vintje. An de joungn uutekommn zyn, toune
geevn d'ouders olletwee teetn, surtout beiers en zoad van wiet.



https://vls.wikipedia.org/wiki/Vlamsche_kust

De Vlamsche Kust is 't dêel va West-Vloandern da an de Nôordzêe ligt. Z'is
à-peu-près 67 kilometers lank, grotendêels in angenoam strand.

In de moandn juli en ogustus is de kust ton ôok overspoeld mi toeristn uut binn-
e buutnland. Mor ôok doabuutn komn d'r vele menschen kykn nor uus woater,
strange en dykn.

't Gevolg van da massatoerisme is dat er veel appartementsgebouwn stoan, wa da
sommign 'n anslag viendn ip de goeie smoake. Moar neffest de bebouwde komn zyn
der ôok nog schône nateurplekkn te viendn: een antal vôorbeeldn zyn 't Zwin, 'n
Ogen Blekker, en een antal dunegebiedn (vôorbeeld tusschn Nieuwpôort en
Ôostduunkerke).

Neffest nateurlike schôoneid eit de Vlamsche Kust nog andere attracties gelik
attractieparkn: In Oyenkerke ei je Plopsaland, in Blanknberge ei je 't Sea Life
Centre, en in Ostende ei je Earth Explorer. Der zyn ôok twêe subtropische
zwemparadyzen van Sun Parks (in Ôostduunkerke en D'n Oane), vele jachtoavns
(Blanknberge, Ostende, Nieuwpôort). In Knokke-Heist keun je golfen. In Ostende,
Middelkerke en Blanknberge ei je ôok 'n Casino.

De beste maniere vo je te verplatsen an de Kust is de Kusttram. Trings komn an
in Blanknberge, De Panne, Ostende en Knokke-Heist.

Sinsn et begun van et holoceen begoste ’t klimoat overol were up te warmn.
Sinsndien es de zeespegel bluuvn omoge goan moar wel an verschillige vitessn.
Tusschn 10.000 en 8.000 BP es de zee 30 mèter gesteegn, tusschn 8.000 en 5.000
BP 13 mèter (of 43 centimèter per eeuwe), en sinsndien 10 centimèter per eeuwe.
De stygienge van et zeewoater es nu nog osan an den gank. De letste decennia
goat et rapper dan doavoorn. An die vitesse goat et zeewoater tegen 2100 ne
heeln meter gesteegn zyn.

De kust krêeg eur definitieve vorme achter d'overstromienge van 1404, den Eestn
Sint-Elizabethsvloed. By die catastrofe woarn d'r verschillige eilandjes in de
Schelde weggespoeld en 't land overstroomd. Groaf Jan zounder Vrees gaf ipdracht
om de bestoande dykn mè makoar te verbiendn. En azo ountstound den Groaf-Jansdyk
van Duunkerke toe 't Sas van Gent.

Omda uze kustvlakte zo lege ligt, èt de zee er vry spel up. Me spreekn van
(mariene) transgressies, da zyn periodes woarin da de zee et land binnenlopt en
land ofpakt, en van regressies oe ’t zeewoater em weretrekt en d’r zo nieuw land
vrykomt.

Voor uze kust woarn de Flandriaanse transgressie en de Duunkerke transgressies
van belang. Binst de Duunkerke transgressies èt de zee eur en poar keers
weregetrokkn, da wos binst de Romeinsche regressie en de Karolingische
regressie.



https://vls.wikipedia.org/wiki/Vlams_Instituut_v%C3%B4_de_Z%C3%AAe

't Vlams Instituut vô de Zêe (VLIZ) is 't koördinoasje- en informoasjeplatform
vô weetnschapplik zêe-oundrezoek in Vloandern. De Vlamsche Regeerienge richtte
de instellienge ip in 1999 tegoare mê de provinsje West-Vloandern en 't Founs vô
Weetnschapplik Oundrezoek.

Die oundrezoeksinstellienge êt eur tuus in Ostende en ze behêert 't Vlams Marien
Data- en Informoasje Centrum (VMDC), 't Infoloket, de Zêebibliotheeke en 't
oundrezoeksschip 'RV Simon Stevin' da' vanof juni 2012 de 'RV Zeeleeuw'
vervangt.

't VLIZ eed 't Weireld Regiestre van Sôortn uut de Zêe ( iengels : World
Register of Marine Species ) ountwikkeld en 'uusvestienge gegeevn, en ook 't
Systèèm vô Zêenievoo Meetienge ( iengels : Sea Level Monitoring Facility ) van
't Woarneemiengs-systèèm van 't Weireld-Zêenievoo ( iengels : Global Sea Level
Observing System ).

In novembre 2011 wierd 't VLIZ offiesjêel êrkend vô Weireld Gegeevns Centrum (
iengels : World Data Center ) deur de Intrenasjonaale Road vô de Weetnschap (
iengels : International Council for Science ) die in Parys zit.



https://vls.wikipedia.org/wiki/Vlaamse_Filmpjes

Vlaamse Filmpjes is e reekse Vlamse jeugdboekstjes uutgegeevn deur uutgevery
Altiora Averbode.

D'oorsprounkelikke Vlaamsche Filmkens zyn vo 't eest uutgebracht ip 2 november
1930. E filmtje kostte toene 50 centims en ze zaatn ol rap an 60.000 boekstjes
per weke. De producsje ield eventjes ip by 't uutbreek'n van de Twiddn
Weireldôorloge wodeure dat er tussn 12 meie 1940 e 29 september 1940 gène
verscheen'n. De reekse werd doana vodder gezet mo moest deur gebrek an papier
stoppn by numéro 614 ip 27 december 1942.

Ip 17 februoari 1946 werd de reekse ipnieuw begost, mo me e nieuwe nummerienge.
D'êeste Vlamse Filmtjes van ton werd'n vo 5 frang verkocht, en deur 't nieuwe
succes kostn ze de prys rap terugbriengn no 4 frang. Dedee werd'n ook nog mo om
de 2 weken uutgebracht, mo ip 25 september 1960 begosten ze were me de weeklikse
uutgave. By Vlams Filmtje numéro 2385 zyn ze ton were voddergegoan me de oude
nummerienge, woamee ze an numéro 3000 zaatn. Typies an de filmtjes is 't klêne
formoat en 't oantal poagina's (32).

In 2004 en z'et formoat veranderd. De Filmtjes werden e bitje grotter en
steviger. 't Oantal Filmtjes per joar werd verminderd noa 20, wodeure dat er
were e twiweeklikse uutgave is. De reekse bereikt nu een oplage van 11.000
boekstjes. Ge kunt ze bekanst allemoale bekik'n up ne website :
www.vlaamsefilmpjes.net



https://vls.wikipedia.org/wiki/Vismarkt_(Brugge)

De Vismarkt in Brugge ligt tusschen de Broambergstroate en de Steenouwersdyk en
wordt toet ip vandage iederen dag - va moandag toet zoaterdag - gebruukt voe de
verkôop van vessche vis.

Toet 1745 wierd de vismarkt g'oudn ip de groate markt en aad den visverkoopgilde
zyn gildeuus an de nôordkant van da pling, by de verdween'n
Sint-Christoffelkerke.

Dazelfste joar veruusde de vismarkt noa de Broamberg, woa da toe tonne de
koarnmarkt was. In 1821 kwam 't er een overdekte verkôopplatse, no 't oentwerp
van stadsarchitect Jan Robert Calloigne. Dovoarn wierd de vis in open lucht
verkocht. Round 't pling zyn der nu viswienkels en café's.

Den ôostkant van de Broamberg, de Vismarkt van vandage, wierd ol vanip 't ende
van de 14de eeuwe ingepakt deur 't Ôostvlêeshuus. Ip 't ende van d' 18e eeuwe
woarn ze van plang een hoger gebouw ip te richtn. Met uutzoenderienge van 't
gebouw ip den oek met de Steenhouwersdyk, wierd da noois gerealisird. De latste
restantn van 't middelêeuws gebouw woarn verdween'n in 1913.



https://vls.wikipedia.org/wiki/Veloroute

Andre routes vo veloryders gelyk boann deur grôte steedn mè express angelegde
bruggn en/of boann zyn feitelyk ôok veleroutn mo mêestal goat over 't êeste. In
Vloandern moakn vôorol Antwerpn en Limburg reclam over undere veloroutn mo in
West-Vloandern zyn der ôok veel veloroutn. In Antwerpn en Limburg is 't mêer
tussn de riviern en de beekn of de wyndruuvn- en appelplantoagn.

Deurda der in West-Vloandern veel land ligt, leent et hem ôok goed vo veloroutn
in te moakn en mêer en mêer gemêentn begunn da ôok te doen of de steedn leggn
extra fietsroutes (of monumentnroutes in en round 't stad) an. In Antwerpn en
Limburg zyn der ol veel minsn die noa gunter trekkn vo der deur de nateur te
ryen, da bringt dus goed ip vo de lokoale hotels en bed and breakfasts, dus
speeln ze doa nateurlyk ip in. Da sôort toerisme noemn ze fietstoerisme.

An de kust en in 't Brugs Ommeland ('t Houtland) haddn z'ol wel wa veloroutn moa
Zuud-West-Vloandern doe nu ôok ze beste om by te bêenn. Vôorbeeldn zyn de pas
angeleide routn in Roeseloare: de Hoeveroute West en de Monumentenroute Oost.
Soms ryen z'ôok deur bussn. De routn zyn olsan bewyzerd mè wyzers mè de noame,
de lengte en de richtinge ip da j' moe ryen vo 't volgende bordje te vindn. De
routn startn mêestal ip de (markt)platse van een gemêente of een stad en ge kunt
der koartn over verkrygn an de toeristischen dienst in 't gemêenthuus of 't
stadhuus. Verre olle veloroutn endign were woa da ze begonn.



https://vls.wikipedia.org/wiki/VUB

De Vrije Universiteit Brussel (VUB) is de belangrykste Nederlandstoalign
universiteit van Brussel.

Achter een styf moeilike start met financiële probleemn ging de ULB vanof 't
ende van 1800 alsan moa voruut ondanks twi moeilike periodes: den Êeste
Weireldoorloge ton dat al de Belgische universiteitn geslootn wierdn, en in 1941
(Twidde Weireldoorloge) ton dat den univ besliste van nie toe te geevn an de
inbreukn ip academische vryeid deur de bezetter.

Vanof 1935 wierdn, êest in de faculteit Rechtn, cursussen in 't Nederlands
gedoceerd en da wierd geleidelik an uutgebreid noa d' andere faculteitn. Vanof
1963 wierdn in al de faculteitn en scholen colleges in 't Nederlands gedoceerd.

Vanof 1969 wierd de oude unitaire universiteit gesplitst in een
Nederlandstoaligen en een Franstoaligen.

De VUB et als ênige Vlamsche universiteit 't principe van vry ounderzoek in eur
statuutn ingeschreevn. Da principe is gebaseerd ip een tekst van de Fransche
wiskundign en nateurfilosoof Henri Poincaré (1854-1912):



https://vls.wikipedia.org/wiki/Uerdinger_linie

De Uerdingerlinie es en isoglosse tusschn et gebied da "ik" (of "ek") zegt en et
gebied da "ich" (of "ech") uutsprikt. ("Ek gonn noar hüss." / "Ech jon noo
huus.")

De wisselienge van k → ch es één van de gevolgn van de Oogduutsche
klankverschuvienge. Die verschuvienge es nie overol in dezelste moate gebeurd.
De Uerdinger linie goat dus ollene over de "ik/ich"-grenze moa zegt nietn over
de wisselienge van k in ch in andere woordn die meestol de "k" g'oudn èn. "Ouch"
(ook) es een van de uutzounderiengn woar dat de wisselienge wel gebeurd es.

De begrenzienge lopt in uze streekn deur de provinsjes Vlams-Broabant, round
Tienen, en deur Belgs Limburg en Ollands Limburg. Da wilt dus zeggn da sommigste
Broabanders "ich" zeggn en nie olle Limburgers "ich" uutspreekn. Die grenze goat
vodder over Venlo en lopt deure na 't oostn, dweirs deur Duutsland, en passeert
ten zuudn van Berlyn.

De Uerdingerlinie es e zylyne van de Benrather linie. En neffers k → ch zyn d'r
ook de p → f en t → s verschuviengn. Zo keun je in een en dezelstn regio vo
verschillige woordn evenzovele verschillige isoglossn upstelln. Deur die
"uutwoaierienge" van isoglossnbundels noemn ze da gebied den Rynlandschn woaier.



https://vls.wikipedia.org/wiki/Tw%C3%AAevleuglign

De twêevleuglign of Diptera zyn 'n orde van insektn woa da al de vliegn
(Brachycera) en meezjs (Nematocera) byôorn.

De twêevleuglign kommn weirldwyd vôorn en wordn verteegenwôordigd deur
oenderdduuznde sôortn die in verschillnde vormn vôornkommn en teglyk en brêe
varjoasje ên van meuglikke leevnswyzn. Vliegn en meezjs zyn somtyds moejlik uut
mekoar 't oedn omdatr mug-achtige (fyngebowde) vliegn zyn en ook vlieg-achtige
(zwoargebowde) meezjs.

Al d' andre ordn van insektn (uutgezoendrd de styf klêene orde van de
Strepsiptera ên gin of vier vleugls. 't Twidde poar vleugls is by de Diptera
veranderd nor oaltrs, klêene somtyds knotsvormige orgoantjes achtre de vleugls
die vôorol by de langpôotmuggn nog styf gemakklik te ziene zyn. Zjuust lik al d'
insektn ên de twêevleuglign an iedre borstsegment êen poar pôotn zittn,
woardeure da ze zes pôotn ên.

De twêevleugelign zyn êen van de mêest suksêsvulle ordn van d' insektn; 't antal
beschreevn sôortn bedroagt oengevêer 160 000. Ze zyn dikkers styf goeje vliegers
mêt e korte ginneroasjetyd en dus een roazndsnelle vôortplantienge oendre de
zjuuste oemstandigeedn. Diptera ên e kompleete gedoanteverwisslienge : de larve
die uut 't ei komt is dikkers pôotlôos en lik e worm. Vliegnlarven êetn moadn.

De orde twêevleugelign bestoat uut e grôot antal famieljes. Ier volgn de
bekênste famieljes mê veele sôortn, woaroovre dr veele publiekoasjes zyn :

Das de mêest bekende groep deurda 't oafparazietn zyn die bloed zuugn van
zoogbêestn. Sommigte sôorten kunn ziektn verspreidn by de mens, andre zyn
gespesjaliezeerd in hêel andre bêestn lik puudn.

E famielje van styf klêene muggn mê geschubde vleugls, woardeure da ze mêer
glykn ip klêene vliendrs of ip muggn.

Oendr andre de keizer- of goedvliegn (geslacht Lucilia) zyn bekend. De sôorten
zyn blow, groene metoal-glanzend van kleur, ze leven veele in de menschelikke
oemgeevienge. De larvn leevn van dierlik materioal, veele sôorten zyn styf
gespesjalizeerde lykn-ipruumrs of parazietn.

De mêeste van die vliegn, die e bultig borststik ên, kommn vôorn ip rottnd
materjoal, afvoerpuupn inbegreepn. 't Zyn klêene vliegsjes (0,4–6 mm) die
dikkers gemakklik 't êrkenn zyn an 't feit da ze mêesta nie van den êeste kêe
ipvliegn o ze ipgeschrikt wordn. Ze loopn lievre weg. Veele sôortn zyn parazietn
van miern en sommigte parazieteern ommels, ussels, angllôoze byjn en zeifs
ôonienkbyjn.

Mêestal grôote sôorten, lankwerpig gebowd mê sterke pôotn, die vul stoan mê
grôote sterke bustls; joagn ip insektn; larvn in de groend of in gangn in dôod
oet, woa da ze ook van de jacht leevn.

Mêt e duudlik bubbeltje (postscutellum genoamd) tusschn borststik en achtrlyf en
mê veele sterke bustls; parazietn van keevrs, meezjs, sprienkoanders, andre
vliegn, vlienders, wantsn. Ze kommn 't mêeste vôorn in 't bus of ip ofgeleegn
platsen.

Mêesta styf gespeesjalizeerde lykn-ipruumrs of parazietn van slekn, tettiengn,
keevrs, kobbn, duusdpôotn en miljoenpôotn en andre bêestn; oovre hêel de weirld
ên de mêeste sôortn e grys borststik mê zwarte langtestreepn en ê
dambord-patrôon van zwarte en grysde weerschynvlekkn ip 't achtrelyf. Wuuvetjes
kunn rottnd materjoal ip grôote ofstand riekn.



https://vls.wikipedia.org/wiki/Turkeye_(Sluus)

Turkeye is e gehucht in de gemêente Sluus, in d' Ollandsche provincie Zêeland.
D'r zyn oungeveer 20-30 inweuners. 't Grotste dêel van d'uuzn in 't dorp zyn wel
vakantieverbluuvn.

Turkeye was van 1796 toet 1970 e dêel van de gemêente Waterlandkerkje. Die
gemêente kwam in 1970 by Ôostburg, dat in 2003 were ipgieng in de gemêente
Sluus.

By d'overgoave van Sluus in 1604, (Tachtigjoarign Oorloge), kwoamn d'r 1500,
surtout Turksche galeisloavn vry. In da joar krêeg Turkeye z'n noame van Maurits
van Oranje. Je wilde azo de Turksche zêemann bedankn vor under steun an de
Nederlandn in de stryd teegn de Spanjoardn. Die Turkn zyn e poar joar loater ip
Ollandsche scheepn noar Algereye, ton e provincie van 't Ottomoans Ryk,
verscheept.

Liever Turks dan Paaps (eigentlik: Liever Turckx als paeusch) is een uutsproake
en strydleuze ten tyde van de Tachtigjoarign Oorloge. In 't begun wierd de stryd
tegen de Spanjoardn gesteund deur de katholiekn en de protestantn in de
Nederlandn moar achter een ende krêeg de stryd sterke anti-katholieke trekkn. Vo
de strydlust an te wakkern ountstound azo de leuze 'Liever Turks dan Paaps'
ounder de Geuzn.



https://vls.wikipedia.org/wiki/Toyota_Corolla_Verso

De Toyota Corolla Verso es een automodel van 't merk Toyota. 't Ès et
monovolumemodel van 't best verkôpende Toyotamodel, de Corolla, en ôort in de
categorie van midi-MPV's.

D'er keun zeven minsn in, de derde reke van twêe zetels keun je nereleggn,
zodoanig daje ne plattn vloer eit (te vergelikkn met et Flex7-système van den
Opel Zafira). Zyn grôotste concurrentn in de Benelux zyn de Opel Zafira, de
Renault Scénic en de Volkswagen Touran.

De Toyota Corolla Verso 2.2 diesel ès in 2006 winnoare gewordn in de Gezinswoagn
van het joar-verkiezienge van de Vlamsche automobilistenbound (VAB) in de
categorie tot 23.500 euro.

G'eit keuze tussn nen nafte- of nen dieselmoteur. De naftemoteurs ein nen
cylinderinoud van 1.6 litters (1.6 16v VVT-i van 110pk) en 1.8 litters (1.8 16v
VVT-i van 130 pk), de dieselmoteurs 2.2 litters (D-4D moteur: 136pk en D-4D
D-CAT moteur: 177pk).

De êeste generoatie ein ze verkocht tussn 2002 en 2004. De twêede generoatie es
t'er gekoomn in 2004. Ze wos specioal ountworpn voo de Europese markt in 't
Zud-Fransche design centrum van Toyota in Sophia-Antipolis, ie weirdt gemakt in
Turkeye.



https://vls.wikipedia.org/wiki/Tom_Boonen

Tom Boonen (Mol, 15 oktober 1980) is e coureur uut Baaln in de Kempn. Wuk da
Johan Museeuw ewist is in de joarn tneegntig, is Boonen in d'êeste 10 joar van
d' êentwientigste êeuwe. Buutn e hêeln oop klassiekers en semi-klassiekers,
surtout in 't vôorjoar, et 'n ol 'n groenn boai in de Rounde van Vrankryk ewonn
en is 'n weireldkampioen ekommn in 2005 in Madrid.

Tom Boonen is de zeune van André Boonen, die zevve nog prof ewist is. Boonen is
begunn koersn byn de nieuweliengn, at 'n liefebber wos, et 'n nog en endetje byn
de Groeniengespurters van Kortryk ereen.

Boonen is echt prof ekommn in 2002 byn US Postal (in 2000 wos 'n doar ol eki
stagiair ewist). E rêde van 'n êeste ki indeliks goed in Parys-Roubaix, woa dat
'n in en echt bêestewere, in de rolle van elper voun George Hincapie, dern
endigde in zyn favorietn koers. De winnoare wos toune Johan Museeuw, die van
Boonen rechtet zei dat 'n zyn upvolger gienk kommn.

't Joar derup gienk 'n no Quick Step-Davitamon, de ploeg van Patrick Lefevere en
Johan Museeuw.

Zyn beste joar tout nu toe is zeker 2005, e joar woarin dat 'n nie ollêne de
Rounde van Vloandern en Parys-Roubaix wonne, mor ouk de Rounde van België, 'n E3
Prys, 2 rittn in de Rounde van Vrankryk en weireldkampioen in Madrid.



https://vls.wikipedia.org/wiki/Tielts

Tielt is e Belgische gemêente en stad in de provinsje West-Vloandern. Buutn
Tielt zelve liggn der in de gemeente nog de deelgemeentn Oarsjele, Koanegem en
Schuferskapelle. In 't hele weunn der bykan 20.000 menschn in de gemeente.

Ip de markt van Tielt stoat er e belfort, d'alletorre, die ip de lyste van
weirelderfgoed van UNESCO stoat. Ip die markt stoat er ôok e standbeeld van
Olivier den Duvel, 't Tieltsch barbierken. De historie dervan is dat ie ooit van
geweune coiffeur (barbier) an 't of von de keuning van Frankrik is geroakt as
een soorte spionne, ne soort vriend van de keuning. Maar hy wier terechtgesteld
weegns verroad ton da die keuning dôod wa. 't Staat ôok noch 'n ander stanbeeld
ip de markt, da van Tanneke Sconyncx, d'hekse van Tielt. Al d'inwoners van Tielt
en eur tot d'n brandstoppel verôordeeld vo heksery. Z'is gemarteld in
d'alletorre, moa ôok moest ze Middeleeuwse proevn doen in Brugge, voo te kykn da
ze wel echt 'n ekse was. Loater en ze doa ton een standbeeldeke gezet voe heur.

Ip de markt ligt er ôok nog nen blauwen stien. Ip die plaatse en op dienen dag
is 't er ne rechter doodgevolln binst dat ie bezig was met een middeleeuws
spelleke, juuste lyk dat d'n dienen da t'ie onterecht verôordeeld ad (vuuf jaar
gele'en), vôo dat ie gevierendeeld wier (voe ne môord dat ie nie gedoan a) en
oewel dat ie de legendoarische woorden Ik komme van Koanegem en 'k weete 'k ik
van niet a geseid, wierd ie hem toch verôordeeld.



https://vls.wikipedia.org/wiki/The_Van_Jets

The Van Jets es nen West-Vloamschn rockband. Ze zyn oorsproungklik van Ostende
en uldern styl kundje et beste omschryvn als garoagerock.

In 2004 wounn ze Humo's Rock Rally, e prestigieuze competiesje vo rockbands, me
et liedje Ricochet. In 2005 kwam ulder EP uut noamlik Belvédère Records presents
The Van Jets me ounder andre Ricochet ip. Teegn 't ende van 2006 brachtn ze de
single Electric Soldiers uut in afwachtienge van uldern gelyknoamign album, die
in 2007 ip de mart gebracht werd me liedjes die vree goe in de smoake volln van
't brêde publiek gelyk Johnny Winter, Our Love = Strong en What's going on?.
Surtout 't latstgenoemde dee 't vrêe goe in olternative muziklystn lyk De
Afrekening ip Studio Brussel.

Ip 1 moarte 2010 kwam nen nieuwn cd van ulder uut, Cat Fit Fury!. Den êestn
single van't album, The Future, wierd al in januoari uutgebrocht. Die schyvve
stound op êen in De eindafrekening 2010 en wos doaby de mêest gedroaide ploate
ip Studio Brussel in 2010. Ôok den twidn single Down Below en de derde single
Teevee stonden op êen in De Afrekening. Ip 17 september 2012 kwam ulder nieuwstn
album uut genoamd 'HALO' me de singles Here comes the light en Danger zone.



https://vls.wikipedia.org/wiki/The_John_Lennon_Rifle_Club

The John Lennon Rifle Club of TJLRC is en nêevnproject van de zanger van Red
Zebra, Peter Slabbynck. 't Initiatief vor da nieuw groeptje startege in 2007 oan
ze stilletjesan under eerste concertjes deedn.

Peter Slabbynck âd al lange 't idêe om mêe z'n muziek de wèreld te veroovern.
Mêe Red Zebra wilde 't in 't begin nie azo goe lukn, met De Lama’s wast'ie der
dichte bie, mor om de wèreld zeker te kunnen inpalmen êet m The John Lennon
Rifle Club ût de groend gestampt. Slabbynck kreeg den ingevienk vo e nieuw
groeptje toen dat 'm ip e festival e dêel punkbandjes ant werke zag. Ie sprak
mêe de gastn van The Sid Vicious Circle en The David Lynch Party en krêeg ze ip
't ende van 2006 tegoare vo da nieuw project: The John Lennon Rifle Club.

't Meest excentrieke groepslid is oengetwiefeld Pretty Void oftewel de
Zangeresse/gitariste Nathalie Van Laecke. Den eeuwigen rebel in Slabbynck
wildege ook nu de wèreld nog e ki shoqueren. Den êersten single "I wanna be
adopted by Madonna" dat 'm mêe z'n groep in moarte van 2007 uitbracht was
dûdelik bedoeld as kritiek ip oender andere Madonna die gelik vele wèreldsterren
tegenwoordig, e kiendje wildege adoptêern.



https://vls.wikipedia.org/wiki/Terwoan

Terwoan, vroegre ook Therenburch (Frans : Thérouanne) is e gemêente in 't
Fransche departement Now van Kales (Pas-de-Calais), in 't Nôorden van Vrankryke.
De gemêente êt e bitje mêer of 1 000 inweuners en ligt in 't Arroendissement
Sint-Omoars.

In de Pree-iestoorje en d' Oedeid was die plekke e needrzettienge die 't
middlpunt van de Morienn-stamme vormde. Loatre wierd de stad Terwoan de zeetle
van 't bisdom Terwoan.

In de Middelêewn beôorde de stad toe 't Groafschap Vloandern, noadien toe 't
Groafschap Arteezje. In 1553 wierd ip bevel van Keizre Koarle de stad vulleedig
verwoest, achtre d' ôorlogsverkloarienge an êm van de Fransche keunienk. Van de
veele gebown, woaroendre de kateedroale, blêeftr nietnt oovre. Ten tyde van de
verwoestienge woarndr in de stad apeupri 2 000 inweunrs. De plekke wierd
verloatn en 't bisdom ofgeschaft.

Ip 't ende van de 16ste êewe oentstoendr e niew dorp an den oendrekant van den
euvle woarip da den oede stad ôoit a geleegn, an de bôordn van de Leie ip de
platse van 'n oede buutnwyk van Terwoan, Saint-Martin-Outre-Eau. Oede
vermeldiengn van da niew dorp dateern uut de 17ste êewe lik "Faulbourgs de jadis
Thérouanne" en "Faubourgs haults de Théroannes". Ip 't ende van 't ancien régime
wierd Terwoan e gemêente. In 1822 wierd beurgemêente Nielles-lès-Thérouanne (148
inweuners in 1821) ofgeschaft en anhecht by Thérouanne (570 inweuners in 1821).



https://vls.wikipedia.org/wiki/Tajga_tusschn_de_Muskwa-Bergn_en_%27t_Gr%C3%B4ot_Sleevie-M%C3%AAer

De tajga tusschn de Muskwa-Bergn en 't Grôot Sleevie-Mêer, geleegn in Kanada,
zyn 'n ekostreeke uut d' ekozôone Nearctis vôgnst de Weirld Nateur-Stichtienge
(WWF) . Ze maakn dêel uut van 't bioom de boreoale busschn of de tajga. D'
ippervlakte van d' ekostreeke besloa 26 236 579 êktoarn . Vo de grôote
ekoloogiesche rykdom is d' ekostreeke e dêel van de Global 200-streeke de "tajga
tusschn de Muskwa-Bergn en 't Grôot Sleevie-Mêer".

Die ekostreeke is te vienn in nôordwestlik Alberta, nôordôostlik Britsch
Koluumbja en e grôot stik van 't zuudwestn van de Nôordwestlikke Gebiedn roend
de Mackenzie-Valleeje, vanof de Muskwa-Bergn toe an 't Grôot Sleevie-Mêer woanoa
dat d' ekostreeke genoamd is. Byzoendre gebiedn sluutn 't boreoal bus in ten
ôostn van de Mackenzie-Rieviere (tusschn Mackenzie-Bergn en Franklin-Bergn; 't
land lanst de Horn-Rieviere an de westkant van de Mackenzie; 't bekkn van de
Liard-Rieviere; en de Karieboe-Bergn in nôord-sentroal Alberta.

't Landschap bestoat uut brêe platte vlaktn en lêeglandn oendrbrookn deur bergn
en oogvlaktn, lik de Karieboe-Bergn. Bykans den êft van 't gebied is bedekt mê
moerassn en veenn lik Zama-Mêer in Alberta. D' ekostreeke is in de zôone van
nie-aanêensluutnd permafrost en êt 'n subarktiesch kliemoat, mê
zoomre-temprateurn mêt e gemiddelde roend 12,5 °C, en wientre-temprateurn mêt e
gemiddelde van -18 °C toe -24,5 °C. De joarliksche gemiddelde temprateurn zyn
tusschn -2,0 °C en -6,5 °C. De neerslag is taamlik lêege, mêt e gemiddelde
tusschn 250 mm en 500 mm.

De vegetoasje bestoat oofdzoaklik uut dichte busschn van Ameriekoansche
roatlpopliere (Populus tremuloides), witte sparre (Picea glauca) en boalsm-denne
(Abies balsamea), mê klindre populoasjes van boalsm-popliere (Populus
balsamifera), zwarte sparre (Picea mariana) en berke.

Die ekostreeke êrbergt veele wilde bêestn woaroendre grôote kuddn (van duuznde
stiks) van roendtrekknde bus-karieboe (Rangifer tarandus caribou) en andre
grôote zoogbêestn lik eeland (Alces alces), biezong (Bison bison athabascae)
(Wood Buffalo National Park is in die streeke), wapietie (Cervus canadensis) en
muul-êrte (Odocoileus hemonius) tegoare mê klindre bêestn lik snêewschoe-oaze
(Lepus americanus). De roofbêestn die undre voedn mê aal da wild zyn de
Kanadeesche lynx (Lynx canadensis), de grizzly-beir (Ursos arctos horriblus), d'
Ameriekoansche zwarte beir (Ursus americanus) en de grysde wolf (Canis lupus).
Veugls omvattn de woatre-veugls van de veele moerassn en prèèrie-veugls lik de
ruugpôot-oendrs (Tetraoninae).

Die ekostreeke is goed bewoard, mêt e geschat 75% da nog oengerêpt is.
Beschermde gebiedn bevattn westlikke dêeln van Nasjonoal Park Wood Buffalo in
nôordlik Alberta, 't zuudlik midden van de Nôordwestlikke Gebiedn, en Maxhamish
Lake Provincial Park en andre beschermde gebiedn in nôordôostlik Britsch
Koluumbja. Kappn van de busschn is de grotste bedreigienge vo d' ekoloogiesche
weirde van de streeke tegoare mê de meuglikeedn vo myn-uutboatienge, d'
uutwerkienge van de Mackenzie-ootostroade en oolje-puuplynn.



https://vls.wikipedia.org/wiki/Tajga_an_de_zuudlikke_Hudson-Boaje

De tajga an de zuudlikke Hudson-Boaje is 'n ekostreeke uut d' ekozôone Nearctis
vôgnst de Weirld Nateur-Stichtienge (WWF). D' ippervlakte van d' ekostreeke
besloa 37 373 528 êktoarn . De busschn maakn dêel uut van 't bioom de boreoale
busschn of de tajga van nôordlik Kanada .

Gedroengn zwarte sparre (Picea mariana) en moeras-lorke (Larix laricina)
oovrêersn ier de vegetoasje. Die boomn wordn grotre en 't bus wordt dichtre no
't zuudn toe. De struukloage bestoat uut dwergberke (Betula spp.), wilge (Salix
spp.), en Ledum decumbens. Slicht ofgewoatrde gebiedn êrbergn bedekkiengn van
syprgrassn (Carex spp.), mossn en korstmossn, en d' ooge strangn ên 'n ipvollnd
patrôon van ofwisslnd kammn mê zwarte sparre en inzienkiengn van vêenn en venn.
't Gebied te zuudn van Djeems-Boaje vormt 'n oovregank tusschn de gemienglde
koniefeerebusschn van 't zuudn en de toendra no 't nôordn, en êt lik zôdoanig 'n
grotre sôortnverschiddneid, woaroendre boalsm-denne (Abies balsamea), witte
sparre (Picea glauca) en zwarte sparre, Ameriekoansche roatlpopliere (Populus
tremuloides), en papierberke (Betula papyrifera). Moerassn moakn 50-75 persentn
uut van die ekostreeke.

Typiesche wilde bêestn zyn karieboe (Rangifer tarandus), snêewganze (Chen
caerulenscens), Kanadeesche ganze (Branta canadensis) en snêewschoe-oaze (Lepus
americanus) in hêel d' ekostreeke. Ysbeir (Ursus maritimus), poolvos (Alopex
lagopus), fluutzwoane (Cygnus columbianus), zêe-eendn, woadveugls, witte dolfyne
(Delphinapterus leucas) en zêe-oendn (Phocidae) zyn te vienn lanst de kuste van
de Hudson-Boaje. Moeras-snêew-oene (Lagopus lagopus) leeft te zuudn van de kuste
van de Hudson-Boaje. Roend de Djeems-Boaje istr Ameriekoansche zwarte beir
(Ursus americanus), wolf (Canis lupus), eeland (Alces alces), Kanadeesche lynx
(Lynx canadensis), kroage-oene (Bonasa umbellus) en Ameriekoansche zwarte eende
(Anas rubripes).



https://vls.wikipedia.org/wiki/Stoatservormienge_(Belgi%C3%AB)

België es stoatkundig g'evolueerd van en unitair land noa ne federoaln stoat.
Dienen overgank gebeurde geleidelik (evolutie, gin revolutie). De
stoatservormienge goat over de stappn die gezet en gewist vo 't land t'ervormn
tout nen federoaln stoat.

Lik in veel van de vroegere grensgebiedn van et Romeins Ryk lopt d'r ook in
België e toalgrenze die e Romoansche toale (et Frans, zudelik) schidt van e
niet-Romoansche toale (et Germoansche Nederlands, noordelik).

't Es moar in 1963 da de toalgrenze officieel vastegeleid et gewist. Da
resulteerde in vier officiële toalgebiedn:

De officiële toalgrenze et gestemd en goedgekeurd gewist in et Parlement up 31
oktober 1962. Da wos moa meugelik deurda de Franstoalige socialistn en
christn-democroatn verdeeld en gestemd, binst da de Vloamiengn bykan uniform
voor en gestemd.

De cultuurroadn kreegn wetgevende bevoegdeedn via decreetn. Die decreetn woarn
uutgevoerd deur drie minsters van cultuur in de nog nationoale regerienge, één
per toalgroep.

Die autonomie up et vlak van toal en cultuur wos e vroage van de Vloamiengn. De
Woaln oe 'n andern kant woarn vroagende party vo meer socioal-economische
bevoegdeedn. Vo under gerust te stelln, en de gewestn in de Groundwet upgenoomn
gewist, moar zounder dat under bevoegdeedn woarn geregeld.

De belangrykste verweeznlikkiengn van de twidde stoatservormienge van 1980 woarn

De gemeenschappn en gewestn kreegn ook en executieve, da wos under eigen
regerienge die los stound van de nationoale regerienge.

Die twidde stoatservormienge es d'r gekommn achter da in 1977 de CVP - de party
van premier Leo Tindemans nota bene - et lang ounderandelde Egmontpact
ofgeschootn et, mit de vol van de regerienge tout gevolg. Dat Egmontpact gounk
over ne pak moatregeln die 't land noar ne federoaln stoat moeste ervormn.
Oundertusschn (2008) zyn de meeste van die doelstelliengn gerealiseerd.

Up 10 juni 2007 et et kartel van CD&V en N-VA de federoale verkieziengn gewounn
achter dan ze e grote stoatservormienge addn beloofd, inclusief de splitsienge
van et kiesarroundissement Brussel-Halle-Vilvoorde da by de Franstoaligen styf
gevoelig ligt.

Da wos et begun van de grotste politieke crisis die België et meigemakt. Achter
zes moandn regeriengsounderandeliengn en twee mislukte formoatiepogiengn ounder
formateur Yves Leterme, es et voor olleman dudelik da Vloamiengn en
Franstoaligen e heel ander gedacht en over de toekomst van België. Vloamiengn
willn de federoale stoat vodder defederaliseern tout en echte confederoatie (ne
lossn stoatnbound), binst da de Franstoaligen voorstander zyn van e sterk
federoal België. Et absolute dieptepunt wos up 7 november 2007. De Vloamiengn en
toun en oungeschreevn ofsproake geschoundn, en z'en under numerieke meerdereid
in et federoale parlement gebruukt vo de splitsienge van Brussel-Halle-Vilvoorde
goed te keurn, styf tegen de goestienge van de Woaln.

't Endn december 2007 et keunienk Albert II an Guy Verhofstadt, die toun nog
osan premier van de lopende regerienge wos, gevroagd vo en interim-regerienge te
vormn die teegn 't ende van moarte 2008 e nieuwe stoatservormienge moe
prepareern.

Achter 459 doagn ounderhandeliengn zyn in september 2011 de partyen CD&V, cdH,
Groen!, Ecolo, Open Vld, MR, sp.a en PS akkoord gekommn over e zesde
stoatshervormienge. 't Begrip Vlinderakkoord verwyst noa 't streksje die Elio Di
Rupo (PS), de vôorzitter van de vergoariengen, assan droagt. De groene (Groen en
Ecolo), die doarachter uutgeslootn woarn by de regeriengsounderhandeliengn, hen
d' uutvoerienge van d' akkoordn gesteund vanuut d' opposiesje. De nieuwe
akkoordn zyn de 19stn december 2013 goegekeurd deur 't federoal parlement:



https://vls.wikipedia.org/wiki/Steenwerk

Steenwerk (Frans: Steenwerck) es e gemêente in Vrankryk in't Noorderdepartement.
't Ligt in Frans-Vloandern in't Leiedal. De Leie strôomt langs de zuudgrenze van
de gemêente en twèis deur 't stadje lôopt de Grote Beke, die uutmoundt in de
Leie. Steenwerk grenst an de gemêentn Belle, Niepkerke, Erkegem an de Leie,
Sailly an de Leie, Stegers en Zoetestede.

Deur't middn van 't groundgebied van Steenwerk passeert d'yzerboane vo den TGV
tusschn Rysel en Kales en an den nôordkant lôopt d'yzerboane vo de geweune
trings tusschn Rysel en Oazebroeke en stoat de stoasje van Steenwerk. Steenwerk
stoat ôok in verbiendienge me Rysel en Duunkerke via de ottostrade A25 die deur
de gemêente lôopt.

Steenwerk es gesticht gewist deur de Frankn en wierd vo den êestn kêe vermeld in
1160 lyk Steinwerc. Derachter es de noame nog geciteerd gewist op verschillige
schryfwyzn: in 1182 lyk Estenwerck, in 1260 lyk Stuuinwercke, in 1331 lyk
Steinwerck en in 1332 lyk Steenwerc. In dien tyd wos ter ôok e redelyke commerce
in Steenwerk langsn de Grote Beke die gekanaliseerd wos en veurzien van sluuzn.
Textielwevers leverdn ulder loakn in't center van't stadje wa ton langsn de Leie
noar Armentiers wierd gebrocht vo verder te verandeln. Der wos ôok e redelijke
commerce van en noar Belle. Bystn den Êestn Weireldoorloge es Steenwerk
hillegansn verwoest gewist.



https://vls.wikipedia.org/wiki/Standoardvlams

Binn et West-Vlams zyn d'r nogol wuk ounderlienge verschilln. De bedoelienge van
't Standoardvlams, ofgekort tot SV, es om ne norm vaste te leggn tusschn ol de
schryvers die up dizzn Wikipedia actief zyn omtrent de maniere woarup da 't
West-Vlams hier geschreevn es.

't Standoardvlams es dus e West-Vlamsche spellienge. Die spellienge es 't
resultoat van ne compromis. En dienen compromis wos nôdig. Up langern termyn wil
da Standoardvlams de referensje kommn vo olle West-Vloamiengn die in hunder
eigen toale willn schryvn, en dat es ambitieus. Moa 't es et SV in d'eeste
plekke te doene voe olle West-Vlamsche tekstn serieus én anveirdboar te moakn vo
niet-West-Vloamiengn, wuk da ollene moa meugelik es oe olle West-Vloamiengn up
dezelfste maniere schryvn.

Et Standoardvlams es nog in vulle ountwikkelienge. 't Goat surtout over de
spellienge van klankn woavan da d'uutsproake nogol streekgeboundn es. D'r
bestoan ook artikels over woordnschat en grammatica van 't West-Vlams, ge moe gy
moa ne kee goan kykn na uus Portoal over Toale.

Hèi je goestienge vo mei te discuteern over uze spellienge? Gif joun upmerkiengn
toun ma up et discuusjeblad van de spelliengsregels.

't Es verkeers van den toalkundign term "Vlams" t'associeern mèi 't Belgs gewest
Vloandern. De Vlamsche streektoale (of dialect oe je da liever hèit) van nu es
'n upvolger van de Middelnederlandsche toale dan ze koutndn in 't middeleeuws
groafschap Vloandern. En de grenzn van da groafschap vieln helegansn nie t'hope
mèi dedie van 't Vlams gewest van nu. Zo zyn ook het Frans-Vlams en Zeeuws-Vlams
Vlamsche streektoaln moa da wil doavoorn nie zeggn dan de Frans-Vloamiengn en
Zeeuws-Vloamiengn in 't Vlams gewest weunn. (Wuk da nie wil zeggn dan ze zynder
hunder gin Vloamienk voeln, controarje!) Juste lik of da j'ook nie kut zeggn dan
olle Broabanders of Limburgers in 't Vlams gewest weunn.

't Es dus ol gin avance voe de toale dan ze nu in 't Vlams gewest koutn "Vlams"
te noemn want ze spreekn doa verschillige streektoaln die styf anders klienkn.
Nevers 't Vlams (in de provinsjes West- en Oost-Vloandern) koutn z'in 't
Vloandern van nu ook nog Broabants (in Antwerpn, Vlams-Broabant en 't Brussels
Hoofdstedelik Gewest) en Limburgs (in de provinsje Limburg).



https://vls.wikipedia.org/wiki/St%C3%AAenstroate_(Brugge)

De Stêenstroate is e stroate in 't êrte van Brugge. Ze stoa bekend lik
belangryke wienklstroate en is ook êen van d' oedste weegn in de Westvlamschn
oofstad en zyn oemgeevienge.

De Stêenstroate is e stiksje van e weg die geschiedkundign de Zandstroate êetn.
Die is geleegn ip 'n ooge zandrugge, tgêen zichboar is an de
Sint-Salvatorskateedroale, vandoar ook de noame. De benoaminge "Zandstroate"
bestoa nog offiesjêel in bv. de Brugsche dêelgemêente Sint-Andries en in
Vassenoare.

De Zandstroate verboend Oednburg mê Eirdnburg en liep deur de dorpn Ettelgem,
Jabbeke, Vassenoare en Sint-Andries, deur de stad Brugge (lanst de teegnwôordige
Smeestroate, Zuudzandstroate, Stêenstroate, Grôote Mart, Burg, Oogstroate en
Langestroate) en tonne deur Sinte-Kruus voddr nor Eirdnburg. Misschiens wierd
die weg aa gebruukt vôo den invol van de Romeinn, en woarschynlik woarn ziedr 't
die trajêkt bygewerkt ên vor e beetr bruukboare weg te krygn lik oendrdêel van
tgêene bekend stoat lik de Romeinsche heirboann.

De noame "Stêenstroate" ê verzeekrs te moakn mê 't feit dat 't êen van d' êeste
Brugsche stroatn was die verard wierd en van stroatstêenn verzien. 't Kan ook
betêekn dat 't de stroate was die no 't 'Stêen' ip de Burg liep. Of misschiens
zeifs da in die stroate (of ip de Mart) 'n êeste, nodien verdweenn, 'Stêen'
stoend, veroendrstellienge die Karel de Flou dei in 1875.

Tegoare mê de Zuudzandstroate vormde ze de zuudlikke van de twêe assn die 't
Zand met de Grôote Mart verbienn. De nôordelikke is de
Nôordzandstroate/Geldmuntstroate. De twêe assn zyn de dag van vandoage de
belangrykste wienklstroatn in de binnestad van Brugge. De Stêenstroate lopt
oovre twêe derdn van die zuudlikke asse en begunt, kommnde van 't Zand, ter ogte
van de kateedroale en moendt uut ip de Grôote Mart. Zy wordt lik êen van de
belangrykste wienkelstroatn in België anzien en wordt mêesta in êen oasm genoamd
mê de Brusselsche Niewstroate, den Antwerpsche Meir en de Gentsche Veldstroate.
Lik in die steedn is de Stêenstroate, mê de Zuudzandstroate, de stroate woa de
wienklkeetns undre in Brugge by vôorkeure vestign.



https://vls.wikipedia.org/wiki/Sprienkoanders_en_krekels

De rechtvleuglign (Orthoptera) is 'n orde van insektn mêt oenvulleedige
gedoanteverwisslienge, woaby da d' echte sprienkoann (Caelifera), kreekls
(Gryllidae), grottnspriekoann (Rhaphidophoridae), Jerusalem-kreekls
(Stenopelmatidae), soabelsprienkoann (Tettigoniidae), reegnboogesprienkoann
(Romalea guttata), veldsprienkoann (Acrididae), en treksprienkoann ôorn. Veele
insektn in die orde sjêrpn (gekend lik "strieduuloasje") deur undre vleugls
teegn mekoar te wryvn of teegn undre pôotn, de vleugls of pôotn droagn reekn van
geromplde bubbltjs. 't Tympanum of ôore zit in de vôornste schêenbêen (tibia) by
kreekls, vêenmolln (Gryllotalpidae), en soablesprienkoan , en ip d' êeste
achtrlyfs-segmente by de veldsprienkoann en treksprienkoann . Die organiesmn
gebruukn trilliengn vor andre êenliengn te lokaliezeern.

Veldsprienkoann zyn in stoat undre vleugls ip te plôojn wa da undre in de groep
Neoptera platst.

De noame is ofgeleid van 't Grieks ortho wat da "rechte" wil zeggn en ptera, "mê
vleugls".

Rechtvleuglign ên in 't algemêen e rolle-vormig lyf, mêt achtrepôotn die
verlankd zyn vo 't spriengn. Zydre ên "mandiebls" (moenddêeln) vo te bytn en te
kown en grôote soamngestelde oogn, en ze kunn ook ocelli (ienklvoedige oogsjes)
ên, ofanklik van de sôorte. De voelsprietn bestoan uut veele segmentjes en zyn
droadvormig en van verschillende lankte . D' êeste en derde segmente van 't
boststik (of thorax) zyn verbridderd, binst da de twidde segmente veele kortr
is. Zydre ên twêe poar insekte-vleugls, die 't achtrelyf bedekkn o z' in ruste
zyn. De vôorvleugls of tegmina, zyn smolldre dan d' achtrevleugls en ze zyn
verard an de boazies, binst da d' achtrvleugls vliezig zyn, mê rechte nervn en
veele nervn dr lôodrecht ip. In ruste zyn d' achtrevleugls lik woajrs gevoedn
oendre de vôorvleugls. De latste twêe toe drie segmentn van 't achtrlyf zyn
gereduceerd en ên ienkle-gesegmenteerde cerci .

De rechtvleuglign ên 'n oenvulleedige leevnskrienloop of oenvulleedige
gedoanteverwisslienge. 't Gebruuk van geluud is kruusjoal in 't liefdespel, en
de mêeste sôortn ên verschillnde vôojzetjes.

D' echte sprienkoann leggn undre eiers in de groend of ip de vegetoasje. De
eiers goan oopn de de joenge nymfn glykn ip de vulwassn insektn mor ên gin
vleugls. Ze kunn ook e hêel andre kleur ên dan de vulwassn. By verschillnde
vervelliengn oentwikkln de nymfn vleugls toe an de latste vervellienge o ze e
ryp vulwassn insekte zyn mê volleedig oentwikklde vleugls .

De rechtvleuglign bevattn d' êenigte insektn die beschowd zyn lik kosher by de
Joodn. De lyste van eet-wettn in 't boek Leviticus verbiedd al de vliegnde
insektn die loopn, mo makt 'n uutzoendrienge vo zeekre treksprienkoann. Roare
genoeg de oengelykvleuglign of echte libelln (Anisoptera) en de langpôotmuggn
zyn nie kosher, mo ze zyn ulpelôos o ze nie kunn vliegn. De Torah stelt vaste da
d' êenigte kosher vliegnde insektn mê vier wandlende pôotn knien ên die boovn
undre voetn uutsteekn zoda ze wuppn . Dus zyn nie-spriengnde rechtvleuglign lik
vêenmolln zeekre nie kosher.

D' oftakkiengs-orde van die bêestn is reedlik goed verstoan . D' oendrordn
Caelifera en Ensifera schynn monofyleetisch te zyn en Rhaphidophoridae is e
zustre-groep van Tettigoniidae. Pyrgomorphidae zyn de mêest boazoale groep van
de Caelifera. Myrmecophilidae blykn e kloade te vormn mê Gryllotalpidae in
platse van mê Gryllidae. Bykommnd werk go nôodig zyn vo da te bevestign.

By de vier oendrefamieljes van Tettigoniidae zyn de betrekkiengn
(Phaneropterinae + (Conocephalinae + (Bradyporinae + Tettigoniinae))); tusschn
zes oendrefamieljes van de Acrididae zyn de betrekkiengn (Oedipodinae +
(Acridinae + (Gomphocerinae + (Oxyinae + (Calliptaminae +
Cyrtacanthacridinae))))).



https://vls.wikipedia.org/wiki/Spoorweg

Een yzerweg, spoorweg of 'n yzerweug is e verkêersweg vo voertuugn die ip rails
ryen. De rails zyn twi eevnwydige stoavn in stoal, die vastegezet zyn ip
tringbieln van hout, betong of metoal.

Yzerweegn zyn in 't begun van de 19ste êeuwe in Iengeland ountstoan - 't es
doamei da trings ook by uus lienks ryen - vo 't werk in de koolmynn
gemakkelikker te moakn. De kooln wierdn vervoerd in karretjes ip spoorn. In 't
begun woarn de rails van hout gemakt en loater van geute. De karretjes wierdn
verplatst met d'hand, mè peirdn of deur ze te loatn rolln van een hellienge.

In 1825 is de Stockton and Darlington Railway g'opend, met de bedoelienge vo
kooln van de myne noa d'hoave te briengn. D'r is ton ook beslist vo de lyne
publiek toegankelik te moakn. En deur 't succes van 't reizigersvervoer woarn
d'r nog andere die 't voorbeeld volgdegen.

In België ligt er 3518 km yzerweg, woavan dat er 2934 km g'elektrificeerd is en
2563 kilometer is dubbelsporig. Infrabel zorgt vo d'infrastructeure en den NMBS
is exploitant van de trings.



https://vls.wikipedia.org/wiki/Spirit

Sociaal-Liberale Partij (ofgekort SLP) wos e Vlamsche lienks-liberoale
polletieke party, actief toet 't ende van 2009. De party noemde Spirit toet de
19stn april 2008. Da stound voe "Sociaal Progressief Internationaal
Regionalistisch Integraal-democratisch en Toekomstgericht".

De party es ountstoan uut de ter ziele gegoane Volksunie en de politieke
bewegienge ID21. Als gevolg van de gestoage achteruutgang van de Volksunie ip 't
ende van de êenentwintigste êeuwe, wos er veel onênigheid gesloopn in de party.
Der woaren twêe strômiengn: een nationoal-conservatieve (ounder leidienge van
Geert Bourgeois en een links-liberoale (ounder invloed van Bert Anciaux en Geert
Lambert). De standpuntn laagn te verre uut elkoar en nen split wos
ounvermydelik: ip 13 oktober 2001 werd beslist om uut mekoar te goan. Spirit wos
een groeperienge van de vôrige links-liberoale fractie binnen de party. Onder
andre om probleemn me de kiesdrempel te vermydn, ein ze een kartel angegoan mè
en lienkse party: de SP.a.



https://vls.wikipedia.org/wiki/Speeglreie

De Speeglreie is e woatreloop en e stroate in 't êrte van Brugge. De reie lopt
van 't Jan van Eykpling toe aan de Langereie. De glyknoamige stroate ligt ip de
nôordelikkn oevre van de reie en lopt van 't Jan van Eyckpling toe an de
Karmersbrugge. Ip de zuudelikkn oevre ligt de stroate Spinolareie. Oendr 't Jan
van Eyckpling lopt het woatr deure lik de teegnwôordig oovrwêfde Kroane-reie. De
Speeglreie makt dêel uut van de loop van d' ôorsproenklikke riviere de Reie.

De noame "Speeglreie" zoe kommn van e speghele, tgêene in de platsnoamkunde e
lankwerpig woatre is. 't Is meuglik genoamd no 't uus "De Grote Speghele". De
noame verwyst ook no d' anweezigeid van verschillnde speeglmoakers.

Ôorsproenklik was de Spiegelrei verziene van drie bruggn: de zogenoamde
Niewjoarsbrugge of Sint-Jansbrugge, de Keuningsbrugge en de Karmersbrugge. D'
êeste, die in 't verlangde van de Wynzakstroate lag, verdwêen echtre in 1787
deur d' oovrewêvienge van de Kroane-reie en den anleg van 't Jan van Eyckpling
(tonne d' Akademieplatse).

D' omgeevienge van de Speeglreie was e belangryke middlêewsche kommêrsjêele wyk
mêt oavnverzieniengn. Vanof 1134 was Brugge bereikboar lanst 't Oed Zwin, de
Langereie en de Speeglreie. In 't begun woarn de kommêrsjêele aktievieteitn
allêene mo lanst de Langereie. Roend 't ende van de 12ste êewe verlei 't
zwoartepunt êm no d' asse Speeglreie-Kroane-reie, d' uutgeleezn plekke vo styf
vroeg aa kommêrsantn-uuzn te bown, dichte by den oavn en 't Tol-uus.

Vanof de 16ste en 17ste êewn verminderdn de schêepvoart en d' oavnaktievieteitn
rond de Speeglreie en Kroane-reie. Da kwam oendr mêer deur de verplatsienge van
de kommêrsje nor Antwerpn, en ook deur 't groavn van d' Andelskomme en de
Koepeure in Brugge zelve. Pertanks, nog toe 't begun van de 20ste êewe leidn
reeglmoatig binnescheepn an ip de Speeglreie. De Keuniengsbrugge was toe tonne
zeifs e droajbrugge.



https://vls.wikipedia.org/wiki/Spaans

Et Spoans (Spoans: español, castellano) es e Romoansche toale en achter 't
Iengels en et Chinees de grotste weireldtoale.

Et Spoans es e Romoansche toale, da wil zeggn dat et ofstamt van et Latyn, de
toale die de Romeinn mègebrocht èn. Z'es dus nauwe verwant an et Frans,
Italioans, Portugees en Roemeens die ook Latynsche toaln zyn. Deur zyn
eilandliggienge verre weg van Rome, boakermat van et Latyn, es 't Latyn minder
styf geëvolueerd in vergelykienge mè andere Romoansche toaln. Mo in 't Spoans
zyn d'r gin noamvolln mêer.

Spanje èt eeuwnlang bezet gewist deur d'Arabiern. 't Es doamè dat et Spoans veel
Aroabische invloedn gekend èt. Zô zyn de mêeste woordn die begunn mè al – en dat
zyn d'r ne heeln oop – van Aroabische ofkomste, lik el alcalde (burgemeester),
la alhucema (lavendel), el almacén (magazyn of growoarnuus).

Et Spoans es e styf fonetische toale. Oe je d'uutsproake van de Spoansche
letters kent, keun je olle Spoansche woordn goed uutspreekn ook ol verstoa je ze
nie. In et Spoans sprik je olle letters van e word kort en dudelik uut woadeure
da de toale minder frivool en zangerig overkomt dan et Italioans. Vo die reedn
noemn ze 't Spoans soms ôok wel et Duuts ounder de Romoansche toaln.

In Baskenland, da in Spanje en in Vrankryk ligt, spreekn ze Baskisch (el vasco
of el euskera) moar dat es helegansn gin Spoans. Baskisch es e gevol apart want
't es d'enigste niet-Indo-Europese toale in heel West-Europa. Ze sproakn in die
streke ol Baskisch nog voor dan de Romeinn d'r woarn.

De mêeste landn hèin ollêen Spoans as officiële toale. Uutzonderingn doarip zyn
Bolivia, Equatoriaal-Guinea (twêede toale: Frans), Paraguay, Peru en Spanje
zelve (Cataloans, Galicisch, Baskisch, Aragonees, Asturisch en Aranees). In
d'andre landn bestoan der ôok grôte niet-Spoanstoalige gemêenschappn mo hunder
toale wêr nie erkend as officiële lanstoale.

In Amerika klappn der round de 26 miljoen minsn Spoans. 't Grotste dêel hiervan
zyn immigrantn, moa der es ôok een deel da afstamt van de Spoans-Mexicoanse
bevolkinge die in het zuudwestn van de Verenigde Stoatn weunde toen d'Amerikoan
da veroverdn. In New Mexico (een Amerikoanse stoat) is 't Spaans as officiële
taal erkend en ôok in Puerto Rico. Vodder spreekn der nog vee minsn Spoans in
Brazilië, Belize, Guyana, de Filipynn, Marokko de Westelikke Sahoara en de
Nederlanse Antilln. In ginêen van die landn en gebiedn is 't echter officieel.
Ôok in Europa spreekn z'et nog in Andorra en Gibraltar.

D'uutsproake van et Spoans in Latyns-Amerika es behôorlijk anders dan in Spanje.
Omda e toale 't mêest van ol verandert in et land woar da d'oorsprounkelikke
sprekers weunn, moetn die veranderiengn dus ountstoan zyn in de 17e-18e eeuwe in
Spanje zelve, achter de (Spoansche) veroverienge van Amerika.



https://vls.wikipedia.org/wiki/Slag_by_Nieuwpoorte

De Slag by Nieuwpoorte wos e directe confrountoasje tusschn d'Ollanders en de
Spanjoardn in 1600 da bepoalend èt gewist vo de voddere betrekkiengn tusschn de
upstandige Noordelikke Nederlandn en de Spanjoardn in de Zudelikke Nederlandn.

An 't ende van de XVIe eeuwe wos den Spoanschn keunienk Filips II de Lege Landn
van de Zeventien Provinciën gildig beu. Ol joarn ad ie d'r styf vele legertroepn
en geld in gestookn, en je zat nog osan vulup in oorloge mè 't Fransche en mè
Olland.

Vo em nie te vele mè van die probleemn te moetn antrekkn, goft ie ze lik
uwelikscadeau an zyn dochter, de infanta Isabella en eurne vint ertog Albrecht
van Oostnryk. D'ofsproake wos dan ze zynder ounofankelik over de Nederlandn
mochtn regeern. Moar mochtn ze zynder gin jounges en krygn toun zoudn de
Nederlandn direct were keern na de Spoansche krone (wuk da in 1621 ôok gebeurd
es).

De aartsertoogn Albrecht en Isabella (reg. 1598 - 1621) wistn da de bevolkienge
den oorloge mêer dan beu wos, en ze probeerdn vrede te sluutn mè d'upstandige
Noordelikke Nederlandn. Want d'Ollanders lietn genoeg ziene dan ze nog osan van
plan woarn vo de Zudelikke Nederlandn te bevryen van de Spanjoardn.

D'Ollanders zoagn da voorstel lik een teekn van zwakte van de twee landvoogdn.
Ze zoatn ôok constant geploagd mè koapers die under scheepn roofdn. Die koapers
opereerdn surtout vanuut de Vlamsche oavnsteedn Duunkerke en Nieuwpoorte. En
d'Ollanders, die den oorloge ook meer dan moe woarn, peinsdn dan ze nu keure
kreegn vo de Spoansche bezetters vo goed buutn te kuuschn uut de Lege Landn. Ip
20 mè 1600 beslootn d'Ollandsche Staten-Generaal voe Vloandern vanuut de zee an
te volln. Ze vroegn an prins Maurits van Oranje voe 't Stoatenleger an te voern.

D'Ollanders addn under verzoameld up et strand by Nieuwpoorte en 't wos under
gelukt vo d'eerste anvolln van de Spanjoardn of te sloan. Resultoat: 4000
Spanjoardn en bykan 2000 Ollanders en Iengelsche (die mè d'Ollanders mèvochtn)
dood. De prins van Oranje wos nu gereed vo e beleg te begunn up Nieuwpoorte. Moa
je wos mè moeite begunn of je zog et ol nie mè zittn. Achter elf doagn gaft y 't
beleg up en je stuurde zyn troepn were na under scheepn, richtienge Olland. De
Stoatn-Generoal kostn d'r nie mè lachn want z'addn em pertank gevroagd vo nie
ollene Nieuwpoorte moar surtout Duunkerke te goan verovern.

Doarby kwam nog da d'Ollanders mè 't probleem zoatn dat de legerleidienge ounder
prins Maurits in tweiste lag mè Johan van Oldenbarnevelt, den belangrykstn
bestuurder van de nog jounge Republiek. Den dramoatischn ofloop es welbekend:
Maurits liet zynen rivoal in 1618 gevangn neemn. E joar loater wos van
Oldenbarnevelt geëxecuteerd.

't Es moa in 1609 dan de Noordelikke en Zudelikke Nederlandn tot en akkoord
gerocht zyn mè 't Twolfjoarig Bestand.



https://vls.wikipedia.org/wiki/Sinterkloas

Sinte(r)kloai, Sinterkloas, Sint-Nikloai is nen illigen die zyn noamdag et op 6
december. Op dien dag krygn de froaie kiendjes in België sneukelienge,
kloaispeirdn, pikke-nikken, marseping, chokla, mandaryntjes e speelgoed. E dag
idder komt ’n ôok noar Olland.

De traditie van 't schoetje zettn goa were noa de 15ste eeuwe. In Utrecht wierdn
d'r ton ip Sint-Nikloaioavnd schoes gezet in de kerke. De ryke Utrechters stoakn
d'r ton etwad in. De zesdn december, z'n officieeln sterfdag, wierd olles ton
verdeeld ounder d'oarme menschn. Loater, os 't e familiefeeste gewordn is,
zettegen de joungers under schoetje by de schouwe. D'r zyn twi schilderyen van
Jan Steen (17e eeuwe), woarip da je ku zien wa dan ze vroeger kreegn: koekn,
snoep en speelgoed. Van sommigste knechtn ligt er e roe of e zaksje zout in.
Volgns Jan Steen woarn de knechtn dus droever of de meisjes.

Sintekloai is 'n istorische figure. Zyn echte noame is Nicolaas van Myra (°270 –
6 december 345 of 352). Myra ligt in 't teegnwôordige Turkeye. Ne was doa
bisschop.

De Turkn (Seldsjoekn) stoundn in 1087 up’t punt vo Myra, da up da moment 'n
ounderdêel was van ’t Byzantyns Ryk, te veroveren. In ’t christelikke Westn
ountstound er grôte consternoatie dat ’t gebêenderte van Sinterkloai in d’andn
van d’oengelovigen gink vollen. Zêemann uut de Zuud-Italioanse stad Bari voardn
in ’t geheim no Myra, groafdn Sinterkloai up en erbegroafdn em in under stad vo
der 'n grôte kathedroale boven te bouwen woa da Sinterkloai nog oltyd anbeedn
wordt.

Der zyn 'n oantal legendn round em bekend die verkloaren vowuk dat ie zo
populair is:

J’is de patroonilligen van Yper (tope me Sinte-Moartn) en Dinant, van
d’advocoatn, de notoarissen, zêemannen, woafelbakkers, apothekers, koekebakkers,
speceryandeloars, voerliedn, kolendroagers, coiffeurs, van de Brugse pastei- en
broodbakkers en van de mutualiteitn.

D' Ollanders, die Sintekloai ôok kenn, èn da gebruuk meegepakt noar Amerika toen
da New York nog e Nederlandse kolonie wos. Zyne noame es loater verbasterd
gewist na Santa Claus die ols kestman in de 20e êeuw were den grôten plas es
overgestookn en de latste joaren hêelsan ma populairder komt. In België en
Olland es Sintekloai dus eigentlik in concurrentie met zyn eign.

In de Westoek zyn der vele gemêentn woa da Sintekloai nie komt. Doa viern ze
Sinte-Moarten.



https://vls.wikipedia.org/wiki/Sint-Trudoabdy

D'Abdy van Male noemt eigenlik de Sint-Trudoabdy en ligt langs de Maalsesteenweg
up Sint-Kruus (Brugge).

D'abdy begunt als de Eekhoutabdy (in 't centrum van Brugge, woa da nu St-André
es), uut ne groep round ne kluzenoare Everelmus die in 1048 in Brugge toekwom en
doa blêef toet dat ie dôod gink in 1060.

In 1146 komt 't 'n klooster vo mann' en vrouw'n. In 1149 goan de vrouw'n
("conversen") noa Odegem (Stêenbrugge) goan weun'n by de kapelle van Sint-Trudo.
De Sint-Trudopriorie bluuft nog toet in 1248 een dêel van de Eekhoutabdy. Toen
wordt Sint-Trudo zelfstandig, en Usilia es d' êeste abdesse.

In 't stad kôpen de zusters 't Staelyzerklôoster in de Nieuwe Gentweg. In
november 1796 verjoagen de Franske de zusters uut under abdy. 'n Dêel van under
kan in 't Begynhof terechte.

Achter den Êeste Weireldoorloge goat 't moeilik. Up materieel vlak èn ze vele
probleemn en vanof 1921 zyn d'er gen roeping'n mêe.

Achter de Twiddn Weireldoorloge, in 1949, stoat 't woater under an de lipp'n. In
1949 wordt Maria Pollet prioresse. Tegoare met de rector Michiel English en Dom
Filips De Cloedt wordt er gezocht achter uplossing'n.

Jozefa Haeck, prioresse van 't klôoster van het Heilig Graf in Lochem in Holland
pakt de Sint-Trudoabdy up in de Orde van het Heilig Graf.

Vuuf kanunnikessen van Lochem en drie kanunnikessen van Turnhout help'n d'abdy
d'er were boov'nup. Were deur Dom Filips De Cloedt en E.H. Michiel English kun'n
ze verhuuz'n noa 't Kastêel van Male.



https://vls.wikipedia.org/wiki/Sint-Janskappel

Sint-Jans-Kapel ofte Sint-Janskapelle (Frans: Saint-Jans-Cappel, Nederlands:
Sint-Janskappel) es e gemêente in Vrankryk in't Noorderdepartement. 't Ligt in
Frans-Vloandern in de Fransche Westoek, in't middn van't Euvelland.
Sint-Jans-Kapel ligt teegn De Schreve en grenst an de gemêentn Boeschepe,
Westouter (Euvelland), Belle, Metern en Bertn. Deur 't groundgebied van
Sint-Jans-Kapel vloeit de Grote Beke, die ountspriengt an de Zwortnberg en in
Steenwerk uutkomt in de Leie.

't Dorptje i nen redelyk recentn ôorsproung. 't Es in 1560 vermeld gewist lyk
Sancti Joannis Capella als ounderverdêelienge vande diocesie Terwoan. Int
Vlamsch noemdigde't ton Sint-Jans-Cappel. De kerke, die gewyd es an
Sint-Jan-den-Doopr, es ebouwd gewist in 1557, mo es gelyk vele kerkn in de
Fransche Westoek platgebrand gewist deur de Geuzn. Derachter es ze erbouwd. In
Sint-Jans-Kapel stoat ôok de Villa Marguerite Yourcenar ip de Zwortnberg woarda
schryfster Marguerite Yourcenar (1903-1987) nog geweund it. Teegnwôordig es der
ôok e museum gewyd aan Yourcenar. Vo de reste ligt et Mont Noir Military
Cemetary, e Brits militair kerkof uut den Êestn Weireldoorloge, ôok ip't
groundgebied van Sint-Jans-Kapel.



https://vls.wikipedia.org/wiki/Sint-Jans-Kapel

Sint-Jans-Kapel ofte Sint-Janskapelle (Frans: Saint-Jans-Cappel, Nederlands:
Sint-Janskappel) es e gemêente in Vrankryk in't Noorderdepartement. 't Ligt in
Frans-Vloandern in de Fransche Westoek, in't middn van't Euvelland.
Sint-Jans-Kapel ligt teegn De Schreve en grenst an de gemêentn Boeschepe,
Westouter (Euvelland), Belle, Metern en Bertn. Deur 't groundgebied van
Sint-Jans-Kapel vloeit de Grote Beke, die ountspriengt an de Zwortnberg en in
Steenwerk uutkomt in de Leie.

't Dorptje i nen redelyk recentn ôorsproung. 't Es in 1560 vermeld gewist lyk
Sancti Joannis Capella als ounderverdêelienge vande diocesie Terwoan. Int
Vlamsch noemdigde't ton Sint-Jans-Cappel. De kerke, die gewyd es an
Sint-Jan-den-Doopr, es ebouwd gewist in 1557, mo es gelyk vele kerkn in de
Fransche Westoek platgebrand gewist deur de Geuzn. Derachter es ze erbouwd. In
Sint-Jans-Kapel stoat ôok de Villa Marguerite Yourcenar ip de Zwortnberg woarda
schryfster Marguerite Yourcenar (1903-1987) nog geweund it. Teegnwôordig es der
ôok e museum gewyd aan Yourcenar. Vo de reste ligt et Mont Noir Military
Cemetary, e Brits militair kerkof uut den Êestn Weireldoorloge, ôok ip't
groundgebied van Sint-Jans-Kapel.



https://vls.wikipedia.org/wiki/Sint-Gilliskerke_(Brugge)

De Sint-Gilliskerke is d’ênigste hallekerke in Brugge. De kerke hèt e geblokte
torre en stoat temiddn van e volkse wyk.

Bouwkundig gezien is de kerke interessant. ’t Is e vroeg-gotische kerke met e
transept en drie koorn en de zybeuken zyn eevn hoge of de middnbeuke, ’t kenmerk
van ‘n hallekerke.

An de nôordkant stoat ’t beeld van Sint-Gillis. ’t Zou g’inspireerd zyn ip zyn
portret in de Moreeltriptiek van Hans Memling, te zien in ‘t Groeningemuseum.

In 1240 schounk Boudewyn van Praet ’n terring dat achter ’t zogenoemde ‘t Wyk of
Koetelwyk lag, an ’t kapittel van Onze-Lieve-Vrouwe. D’r wierd e kapelle
gebouwd, die an de boasis lag van ’t ountstoan van de Sint-Gillisparochie. De
kerke wierd ipgericht ols hulpkerke van d’Onze-Lieve-Vrouwe-parochie en was dus
êest ‘n bykerke. In 1258 is ‘t e zelfstandige parochie gewordn deurdat de stad
ton styf uutbreidde in die richtienge en by ‘t anleggn van de twidde
stadsomwallienge kwamt de parochie in ’t stadsgebied.

Round 1226 han de Minderbroeders of Recollettn, gesticht deur Franciscus van
Assisi, under doar ook ol in de nieuwe wyk gevestigd. En in 1245 stoundn z’under
eigndom of an ’t stad en in de plekke krêegn ze 't dêel van de Broamberg by 't
Pandreitje, woa da nu ’t Astridpark is, vo d’r e klôoster ip te zettn.

’t Zien weird zyn surtout de schilderyen, w.o. ’t Veelluuk van Hemelsdaele uut
1564 deur Pieter Pourbus, ’t Latste Oavondmoal (1593) deur Antoon Claeissins en
enigte schilderyen deur Jacob van Oost den Oudn.

Zes schilderyen, woavan drie deur Jan Garemijn, toogn christn sloavn die by
d’Arabiern vrygekocht wordn deur d’orde van de Trinitariërs (1777-1783).
D’anleidienge vo die schilderyen woarn twi Bruggeliengn die verlost wierdn:
Jacob Gadeine in 1769 en Jozef de Mulder in 1780.

In de kerke was sedert 1642 de confrerie van d’Illige Drievuldigheid gesticht,
die under, lik de Trinitariërs, inzette vo de vrykoop van blanke gevangenn by
d’Arabiern. Gekeetnde sloavn in eeknhout dienn ols voetstik vo ’t
Onze-Lieve-Vrouwebeeld da verêerd wierd deur de confrerie.

Hans Memling, Jan Provoost, Lanceloot Blondeel en Pieter Pourbus zyn d’r
begroavn.



https://vls.wikipedia.org/wiki/Sint-Donoaspr%C3%B4osdy

De Sint-Donoasprôosdy is e triomfaliestiesch barok gebow ip de Burg in Brugge,
en de vroegre oofdzeetl van de kerklikke hêerlykeid Sint-Donoas.

Oendre Robrecht I van Vloandern wierdn in 1089 de prôostn van de
Sont-Donoaskateedroale erflik kanselier van 't Groafschap Vloandern.

In die oedoanigeid verzorgdn zydr niet allêene de groafelyke admieniestroasje,
zydr bowdn ook e belangryke kerkelikke hêerlikeid uut mêt eur eign
admieniestroasje en rechbank.

O Brugge in 1560 zyn êeste biskop, Petrus Curtius, krêeg, giengn de tietls van
prôost en kanselier oovr ip de in 't totoal 17 biskoppn die de stad zoe kennn
vôo 't ende van 't Ancien Régime.

't Teegnwôordige gebow uut 1665 van de Antwerschn asjetik Cornelis Verhouven is
ipgetrokkn in e triomfaliestiesch barokke styl kenmerknd vo de
kontrareformoasje.

De monumentoale deure was 'n inrypôorte vo peirdn en koetsn. Boovnip stoa Vrowe
Justitia en ip 't oogste fronton vienje de Grieksche goodn van woareid,
liefdoadigeid en rechtvoardigeid. De zes lienksche traveen (richtienge de Grôote
Mart) zyn van 1907.

't Gebow is groendig gerestoreerd van 1972 toe 1974 en nog e ki ipgefrist in
2001. Teegnwôordig ôort 't by d' ambtweunienge van de goeverneur van
West-Vloandern.



https://vls.wikipedia.org/wiki/Sint-Antoniuskerke_(Blanknberge)

De Sint-Antoniuskerke van Blanknberge ligt an de stoatie en wordt deur de
Blanknbergenoars 't klêen kerksje genoemd. De grôte kerke is de
Sint-Rochuskerke. Vele van de kerke getuugt van 't visschersverleden.

D'êeste kerke van Blanknberge stound in tyde ip 't groundgebied Scarphout en was
toegewyd an Onze Lieve Vrouwe. In de winter van 1334-1335 gerakte de kerke zwoar
beschoadigd. D’r wierd beslist van em nie me te restaureern, moar een nieuwn te
bouwn ip ’n idder verworvn stik ground, de Ghentele genoemd, in ’t ambacht
Uutkerke, ip a-peu-près 300 m van de stadsgrenze. In 1335 ounthief groaf Lodewyk
van Nevers De Ghentele van al de groafelike belastingn.

Ip 16 september 1358 wierd de nieuwe kerke ingewyd. De patrooneilign was Sint
Antonius Abt. De kerke in gotischn styl was ton dubbel zo lank of dat ’n nu is.

In 1611 en ze moa begost an de herstellingswerkn. Met 't twee joar idder
ofgeslootn Twoalfjoarig Bestand viel de constante dreiginge van de rebellen ip
uze kust weg.



https://vls.wikipedia.org/wiki/Scarphout_(Blanknberge)

Scarphout was lange geleedn een dêel van Blanknberge en is hêlegans verzwolgn
deur de zêe.

Over 't ountstoan van Blanknberge is 't er nie styf vele geweetn. Verzekers en
d'r een dêel zêevoarders afkomstig uut Olland under gevestigd an de voet van de
blanke duunn. Een stroke zand tusschn de duunn en de zêe addn ze voorzien van
scherpe outn poaln met de punt noa boovn vor under te verweirn teegn d'invalln
van de Vikings en andere zêeschumers. Die zandstroke krêeg de noame "Scarphout"
(=scherp out) en was verzekers nie beweund. Achter de duunn, mêer landinwoarts,
woarn de visschers beschut teegn de nôorderwind en de stormn. Volgens de
historicus Gramaye bouwdn d'êeste beweuners een kapelle in de duunn. Da
gebouwtje wierd deur bisschop Transmarus van Doornik in 948 gewyd en ipgedreegn
an de O.L.Vrouwe van Scarphout. Round de kapelle kwoamn d'r mêer en mêer
visschersuzetjes en 't dorp wierd Blanknberge genoemd. De noame "Scarphout" is
al vermeld ip een koarte van Boudewyn I van Vloandern (met den Yzern Oarm). 't
Platstje zoudt ountstoan zyn ten tyde van den êestn groaf van Vloandern die over
uze streke regeerde van 863 tout 879.

Vroeger woarn de Blanknbergsche visschers styf bygelovig. At er etwien was
woavan da ze een emelste schrik addn was 't wel Roesschaert. Ze durfdn ook nie
in den omtrek van 't vroegere Scarphout voarn omda ze peisdn dat under nettn
zoudn bluuvn angn an de overbluufseln van Scarphout. D'r wordt ook verteld da je
round 1900 by lêeg woater de funderingn van Scarphout nog koste zien. De
visschers beweirdn ook da ze 's nachts orgelmuziek en begroavingsliedern kostn
ôorn. En os 't schôon were was met een bitje wind kost je 't kloksje van
Scarphout nog ôorn luudn. Da kloksje stak een alve meter uut boovn 't woater! En
nog volgens de visschers zoudt 't O.L.Vrouwebeeldje van Meetkerke afkomstig zyn
van 't kerksje van Scarphout.

Scarphout bestoat nie me, moa toch kom je de noame nog vele teegn in
Blanknberge, (hotel, residentie, winkel...). D'r is ook de "Royal Scarphout
yachtclub" en vroeger wast er een basketclub in Blanknberge die Scarphout
noemde. Ook de dichteresse Arlette Paepe et de noame gebruukt vor eur
pseudoniem: Ria Scarphout. Ook de jeugdbewegink KSA van Blanknberge et ieran z'n
noame te dankn, noamelik 'Scarphoutstede'.



https://vls.wikipedia.org/wiki/Sambucus_nigra

De vliender, vlienderboom of zwarte vliere (Sambucus nigra) is e sôorte van de
bedektzoadign in de famielje van de muskuskruudachtign (Adoxaceae), 'n inêemsche
plante in e grôot stik van Europa . Y gruujt in e varjoasje van omstandigeedn
woaroendre zowêl natte lik drooge vruchtboare groendn, liefst wo datr veele
zunne is.

't Is e wientrekoale struuke of klêene boom die toe 6 meetrs ooge en brêed wordt
(zeldn 10 meetrs ooge). De schusse, licht grysde otn joenk is, wordt doenkr
grysde mê groevn in de lankte. De bloarn stoan per twêe teegnoovre mekoar, zyn
10–30 cm lank, soamngesteld mê vuuve toe zeevn (zeldn neegn) bladjes van 5–12 cm
lank en 3–5 cm brêed, mêt e gezoagde bôord.

De twêeslachtige blommn stoan in brêe, platte pluumn mêt e deurmeetre van
10–25 cm, in de loate lente toe 't middn van de zoomre, d' ofzoenderlikke
blomtjes ievôor-wit van kleur, 5–6 mm in deurmeetre, mê vuuf krôonbladjes; ze
wordn deur vliegn bestoovn.

De vruchtn zyn blienknd doenkre purpre toe zwarte bessn mêt e deurmeetr van
3–5 mm, vôortgebrocht in angnde trostjes in de loate êrfst; ze zyn e belangryk
voedsl vo veele fruut-eetnde veugls, byvôorbeeld de zwartkop (Sylvia
atricapilla).

Dr zyn verschillnde andre dichte verwante sôortn, inêems in Oazje en
Nôord-Amerika, die ip mekoar trekkn, en somtyds bekeekn wordn lik oendresôortn
van Sambucus nigra. De blowe of Meksikoansche vliere, Sambucus mexicana, wordt
nu algemêen geziene lik êen of twêe oendresôortn van Sambucus nigra subsp.
canadensis en Sambucus nigra subsp. caerulea .

De vôgnde kuultievoars zyn êrkend mêt e vermeldiendienge deur de Royal
Horticultural Society :

De doenkrblowe/purpre bessn kunn geetn wordn ozze rype zyn mo ze zyn e bitje
giftig ot nie zô is . Ol de groene dêeln van de plante zyn giftig en ze bevattn
blowzeurglykosieden . De bessn zyn eetboar achtre kookn en kunn gebruukt wordn
vo konfieteure te maakn, zjeleie, chutney en andre.

De blomoofdjes wordn algemêen gebruukt in oftreksels, e bekende verfrissnde
drank in nôordlik Europa en in de Balkan. In Europa wordt van de blommn syroope
gemakt of sap (Roemenië : Socată; Zweedn : fläder(blom)saft), da mê woatre
verdind wordt voa 't drienkn. De popularieteit van die tradiesjonêele drank ê
recent sommigte kommersjêele oendrneemiengn angezet vo drankn vôort te briengn
mêt e vliereblomme-smoake (Fanta Shokata, Freaky Fläder). De blommn kunn ook
gefrietteurd wordn. In Skandienoavje en in Duutsland wordt ook soepe gemakt van
de bessn (byvôorbeeld de Duutsche Fliederbeersuppe).

In Beerse, provinsje Antwerpn, wordt e sôorte genievre gemakt mê de bessn,
genoamd Beers Vlierke.

De plante wordt tradiesjonêel medicinoal gebruukt zowêl deur nateurvolkn lik
deur kruudekenners . Mê oftreksels van de schusse, bloarn, vruchtn en wortels
wordt bronchiet, oeste, verkoedeedn en kors bestreedn.

In placebo-gekontrolleerde stuudjes oovre de plante wierd beweezn dat die
rezuultoat ad by de geneezienge van griep . Mensn die vliere-uuttreksl droenkn,
kostn veel rappr êrstelln of dedeeze mê allêene mo e schyn-geneesmiddl. De
stuudje wierd bekendgemakt deur 't Journal of Alternative Complementary
Medicine.

E klêene stuudje uutgebrocht in 2004 toogde da 93% van de griep-pasjentn an wien
datr' n oftreksl gegeevn was, hêel geneezn woarn binn de twêe doagn; dedeeze die
e placebo gekreegn addn, êrsteldn mor in zes doagn. Die stuudje toogt da 't
werkt vo griep van type A, lik of da d' oofd-oendrezoekre Erling Thom, van d'
Universiteit van Oslo in Nôorweegn schrêef . De stuudje was wê betoald deur de
firma die 't produkt vôortbriengt. No mêer stuudjes bevestigdn 't gunstig effekt
van vliere ip griep .

Vliereblommn wordn verkocht in Oekraïne en in Rusland lik middl teegn
verstoppienge en om slymn te doen loskommn in 't gevol van drooge oeste. De
drooge blommn moetn vo 15 minuutn trekkn in warm woatre, en de geurige tee wordt
gefielterd. Sommign drienkn de tee lievre warm, andre koed, en sommign
oendervienn allergiesche reaksjes.

Vruchtn en blommn wierdn tradiesjonêel gebruukt in Ôostnryk (vruchtn vo tee,
zjeleie, sap, syroope) vo de verzorgienge van de luchtweegn, de moend, 't
spysverteiriengsstelsl, den uud, vieroale infeksjes, kors, verkoedeedn en griep
.

De blommn kunn gebruukt wordn vo kruudntee te maakn die werkt teegn
oensteekiengn verôorzakt deur verkoedeedn en kors.

Lik by al d' oede vliern, is de vliender gevoelig vo de witte vliereschussezwam
Hyphodontia sambuci.

Vliern zyn e reedlik goe voedsl vo bêestn lik (in Noord-Amerika) muuldierêrte
(Odocoileus hemionus) , wapiti (Cervus canadensis'), schaapn en klêene veugls.
De sôorte wordt veel gebruukt deur de veugls om drin te nestln. De bessn zyn e
hêel geschikt voedsl vo veele trekveugls die somtyds ip weinig tyd e hêele
struuke leegeetn.

De vliender is e giftige plante vo zoogbêestn en 'n oenkruud in sommigte
leefgebiedn . Alle dêeln van de plante, uutgezoenderd de blommn en de rype bessn
(mo wêl de rype zoadn) zyn giftig, ze bevattn sambunigrien-blowzeurglykozyde
(C14H17NO6, CAS-nummr 99-19-4). De schusse bevat kristalln calcium-oksaloat.



https://vls.wikipedia.org/wiki/Salix

Wilgn of wulgn (latyn : Salix) zyn loofboomn of struukn uut e geslacht van de
wilgachtign. Dr bestoan roend de 400 sôortn . Die mêesta wientrkoale plantn
wordn mêest gevoenn ip natte plekkn in t Nôordlik Oafroend in streekn mêt e
gemoatigd of koed kliemoat. Sommigte wilgn (in 't byzoendre arktiesche en
alpiene sôortn) gruujn lêege by de groend of zyn kruupnde struukn; byvôorbeeld
wordt de kruudachtige wilge (Salix herbacea) zeldn oogre of 6 cm, oewêl datn êm
wyd uutsprid oovre de groend.

De wilgn ên allemalle oovrevloedig woatrachtig schusse-sop, da veele
saliesiel-zeur bevat; 't oet is zochte, geweunlik plôojboar, toaj; de takkn zyn
dinne, en grôot, veezlachtig; de workls moakn stolôonn. De workls zyn ipmerklik
vor undre toajigeid, grotte, en leevnskracht, en workls oentstoan gemakklik uut
de boovngroensche dêeln van de plante.

De bloarn zyn typiesch lankwerpig, mo ze kunn ook roend of ovoal zyn, dikkers mê
gezoagde bôordn. De mêeste sôortn zyn bladvollig, oaf-oltydgroene wilgn; ardte
blienknde bloarn zyn zeldzoam, byvôorbeeld Salix micans en S. australior in 't
ôostlik Middellansch-zêegebied. Al de knoppn stoan lateroal; dr wordt absoluut
nôojt 'n endknop gevormd. De knoppn zyn bedekt met 'n ienkle schubbe. Geweunlik
is de knopschubbe soamngesmolkn in e sôorte kaptje, mo by sommigte sôortn ist
drboovn gevoedn en de bôordn oovrelappn mekoar . De bloarn zyn ienklvoedig, mê
pluumevormige nervn, en typiesch lankwerpig. Geweunlik zyn ze gezoagd, ofgeroend
an de voet, puntig of piekig. De bladstêeln zyn kort, de steunbladjes dikkers
styf ipvollnd, glyknd ip klêene roende bladjes, en ze bluuvn dikkersn den êft
van de zoomre bestoan. Ip sommigte sôortn pertanks, zyn ze klêene, oenipvollnd,
en volln ze zêere of. Vôgnst kleur istr e grôote varjoasje van groen, goande van
gilwachtig toe blowachtig.

De wilgn zyn twêe-uuzig, mê mannlikke en vrowlikke blommn, die de vorm ên van
"katjes", ip verschillnde plantn; de katjes verschynn vroeg in de lente, dikkers
vôo de bloarn, of ot de niewe bloarn uutbreekn. De mannelikke blommn ên gin kêk
of krôone; ze bestoan allêenemo uut meeldroadn, varjeernd in antal van 2 toe 10,
vergezeld van e nektar-kliere en gezet ip de voet van e schubbe ip d' asse van
'n ofangnde bloejwyze die katje gêetn wordt. Die schubbe is vierkantig, uut êen
stik, en styf oarig. De meeldroadn zyn rôozig in de knop, mo ze wordn purpre
achtr da de blomme oopngoat; ze zyn twêe-okkig en d' okkn goan oopn in de
lankte. D' êlmdroadn zyn droadvormig, geweunlik blêek bruun, en dikkers kletse.
De vrowwelikke blommn zyn ook zoendre kêk of krôone, en bestoan uut e simpl
vruchtbegunsl (ovarium) vergezeld van e platte nektar-kliere die ingeplant is ip
de voet van e schubbe die ook oenstoan is ip d' asse van e katje. 't
Vruchtbegunsl êt êen okksje, de stemple (stigma) is twêe-lobbig, en de
zoadknoppn (ovulum) zyn mê veele.

Bykans aal de wilgn schietn styf gemakklik workl uut stekkn of woa datr gebrookn
takkn ip de groend liggn. E poar uutzoendriengn zyn oendr andre de woatre-wilge
(Salix caprea) en de perzikbloadige wilge (Salix amygdaloides). A befoamd
vôorbeeld van de gruuj uut stekkn ê te moakn mê de dichtre Alexander Pope, die e
twyge vroeg uut e paksje da mê twygn geboenn was en dat uut Spajje verzoenn was
no Henrietta Howard, Groavinne van Suffolk. Die twyge wierd geplant en dej 't
goed, en de legende zegt da al de treurwilgn van Iengland vôortgekommn zyn uut
die êene twyge . Wilgn wordn dikkers geplant lanst de bôordn van woatreloopn
omda 't vlechtwrk van workels den oevre beschermt teegn de werkienge van 't
woatre. Dikkers zyn de workels veele langre of de stam die druut gruujt.

Wilgesôortn zyn dikkers oenderlienk vruchtboar, en dr kommn veele kruusiengn
vôorn, zowê nateurlikke of gekwikte. E welbekende siervorm is de treurwilge
(Salix × sepulcralis), die e kruusienge is van de Peekieng-wilge (Salix
babylonica) uut Sjiena en de witte wilge (Salix alba) uut Europa.

De kruusienge 'Boydii' êt de Prys van Ovniers-verdienste (Award of Garden Merit)
gewoenn van de Keunienklikke Ovniers-Verêenigienge (Royal Horticultural Society)
.

Wilgn wordn gebruukt vo voedslplante deur de larvn van sommigtee schubvleuglign,
lik de rowmantle (Nymphalis antiopa) . Miern uut de bosmiere-groep (Formica
rufa), zyn veele te vienn ip wilgn die deur bladluuzn beweund zyn, vo
bladluuzesuukr te goan ôogstn, lik ofdat ook de wespn somtyds doen.

E klêen antal sôortn wilgn wierdn veele geplant in Australië, naamlik vor
eeroozje te bestrynn lanst de woatrloopn. Nu wordn ze bekeekn lik oovrweldignd
oenkruud, en veele woatrbehêerdrs doen ze weg en vervangn ze deur inlandsche
boomn .

Wilge-sôortn zyn gastêere vo mêer of 'n oenderdtal bladluuze-sôortn, die beôorn
toe Chaitophorus en andre geslachtn , die grôote koloonjes vormn vor undre te
voedn ip plantn-sop, in 't byzoendre an den oendrkant van de bloarn .
Roestschimmels, verôorzakt deur schimmels van 't geslacht Melampsora, zyn gekend
vo schoade toe te briengn an de wilgebloarn, woaby da z' undre bedekkn mê oranje
pleksjes .

De bloarn en de schusse van de wilge zyn vermeld gewist in oede geschriftn uut
Assyrje, Suumêr e Egypte mêt e remeedje teegn kopzêer en kors , en in
Oed-Grieknland schrêef de nateurkundige Hippocrates oovre de meediesche
eignschappn in de vuufde êewe vôo Kristus. D' indieoann uut hêel Amerika
gebruuktn 't lik groendstoffe vor undre meediesche beandliengn. Ze gift tydlik
mildrienge van 't zêer. Salicine wordt ommegezet in salicyl-zeur in 't menschlik
lichoam, en is e vôornloopre van aspriene . In 1763 oendrezocht den Êerwoarde
Edward Stone de meediesche eignschappn van de wilgn in Iengland. Y bezorgde zyn
beviendiengn an de Royal Society, die ze liet drukkn en uutgeevn. 't Aktieve
bestanddêel van de schusse, salicine genoamd, wierd ofgezoenderd in zyn
kriestalliene vorm in 1828 deur Henri Leroux, e Fransche apoteekre, en Raffaele
Piria, n' Ietaljoansche sjemiest, die dr tonne in sloagde van de soamnstellienge
in ze peure vorm of te zoendern. In 1897 makte Felix Hoffmann e synteetiesch
andre vorm van salicine (in da gevol ofgeleid van de Spiraea-plante), die mindre
moejlikeedn gaf vo de spysverteirienge of zuuvr salicyl-zeur. 't Niewe
meediekamênt, formêel "acetylsalicykliek-zeur", wierd aspriene genoamd deur
Hoffmann zyn werkgeevre Bayer AG. Da gaf 't oentstoan an e grôot antal
meediekamêntn gekend lik nonsteeroiedoale oentsteekiengsremmnde meediekamêntn
(NSAID's).

Wilge is êen van de 38 suubstansjes die gebruukt wordn vo de
"Bach-bloesemteerapie" toe te passn , e sôorte alternatief geneesmiddle da zoe
'n effêkt ên ip de gezoendeid. Pertanks, vôgns 't Cancer Research UK, "istr gin
weetnschapplik bewys da de bloesmteerapie glyk wukke ziekte zoe kunn mildrn,
geneezn of vôorkommn, ook gin kankre".

Sommigte van de vroegste deur de mensch gemakte gebruuksvôorwerpn woarn uut
wilgn-oet. E visnêt van wilge is van 8300 joar vôor uuze tydreeknienge . Andwerk
lik mandetjes, visfuukn, gevlochtn ofsluutiengn, vlechtwerk vo lêemn uus-meurn,
wierdn dikkers gemakt uut wilge-wissn (stokkn van wilge-scheutn, dikkers
oentstoan uut ak-oet). Êen van de vormn van de Weelsche koroakle (e mande-achtig
bôotje) gebruukt tradiesjonêel wilge vo de latjes drvan. Dinne of gespleetn
wilgetakkn kunn ook gevlochtn wordn, en dat êt e lange geschiednisse. De
betrekklik plôojboare wilge ku mindre goe gespleetn wordn of veele andre
oet-sôortn, en ku geplôojd wordn roend scherpe oekn in mandewerk. Wilgn-oet is
ook gebruukt by 't moakn van kistn, bustls, cricket-stokn (gekwikt uut sommigte
êrkomstn van witte wilge), droagboare wiegn, stoeln en andre meubls, puppn,
fluutn, stoakn, zwêet-uuzn, speelgoed, droajwerk, andvoatn, fieneer, gevlochtn
wandn en schuuflêttn. Doarnboovn kunn tannienn, veezls, papier, stoffe en
biend-materjoal uut 't oet gemakt wordn. Wilgn-oet wordt ook angewend vo 't
moakn van de mêeste dêeln van kontrabassn, en vo stikkn vo die kontrabassn te
ripareern.



https://vls.wikipedia.org/wiki/SV_Zulte_Woaregem

SV Zulte Woaregem is e Belgische voetbolclub uut Woaregem en Zulte. De club
ountstound in 2001 duur de fusie van 't Oost-Vlamse Zultse VV en 't failliete
West-Vlamse SV Woaregem. In 2005 promoveerde ze voe d'êeste kêe noa d'Êeste
Klasse. De club is by de KBVB ageslootn met stamnummer 5381 en de clubkleurn zy
groen en rôod.

KSV Waregem was in 1946 uut de fuusje van Waregem Sportief (da ol van 1925
bestound) en Red Star Waregem. De fusieclub slôot em an by de KBVB en kreeg
stamnummer 4451. Z'addn rood-wit voe kleurn en speelden in 't Regenboogstadion.
Van 1966 toet 1996 speeldege ze in de Êeste Klasse, juste ounderbrookn deur twi
kêern e sizoen in Twidde Klasse. In 1985/86 addn ze ôok in Europa succes, ton da
ze d'oalve finales van de UEFA Cup oaldn. Z'en ôok e Belgische Beker en Supercup
ip under erelyste stoan. Ip 't ende van de joaren 90 zakte de ploeg echter were
noa Twidde en in 1999 belandege ze deur financiële misere in Vierde Klasse.

In 1950 is in Zulte de club Zulte Sportief ipgericht, dat em aanslôot by de
voetbolbound. De club a stamnummer 5381. De club fusioneerde in 1976 mè SK Zulte
(dat in 1947 was ipgericht en stamnummer 4683 ad) toet Zultse VV. Die fusieclub
klom in de joaren 90 ip in de nationoale reeksn. Achter e poar joar
Bevorderienge speelde de club van 1995 toet 1997 ol twêe sizoenn in Derde
Klasse. Zultse moest echter iedere kêe een eindrounde speeln teegn de
degradaasje. 't Twidde seizoen gerochtn ze nie deur die eindrounde en de club
zakte voe twêe sizoenn were noa Vierde Klasse. In 1999 promoveerde Zultse
weerol, 't seizoen derip oalde ze zels d'eindrounde, moa de ploeg verloor in e
wedstryd voe de derde plekke en miste azo nipt de promoosje noa Twidde Klasse.

KSV Woaregem fusioneerde in 2001 mè Zultse VV tot SV Zulte-Woaregem, woaby da ze
't stamnummer van Zultse (5381) blêevn oedn. 't Stamnummer 4451 van KSV Woaregem
is ton definitief geschrapt gewist. De fusieclub veruusde noa 't
Regenboogstadion va Woaregem en gieng van start in Derde Klasse, woa da Zultse
't seizoen van tevoorn had gespeeld. Zulte-Woaregem speeldige doa subiet
kampioen in ze reekse. Wat dus nie gelukt was voe Zultse 't joar tevoorn, lukte
nu wel voe de fusieclub Zulte-Woaregem: e promotie noa Twidde Klasse. 't Eerste
sizoen dwoungn ze doa sebiet een endrounde of, moa ze werdn doa twiddn in. Twêe
sizoenn loater werd Zulte-Woaregem ofgetekend kampioen in Twidde Klasse.
Zulte-Woaregem kost azo noa d'Êeste Klasse in 2005, voe 'n êeste kêe in de
geschiedenisse van 't stamnummer 5381 en 10 joar achter da KSV Woaregem was
verdweenn uut de oogste reekse. Ip de 13 meie 2006 speeldige Zulte-Woaregem in
de bekerfinale teegn Moeskroen, woun met 2-1 en pakte zo z'n êeste grôte prys.



https://vls.wikipedia.org/wiki/Romeinen

't Romeins Ryk (Latyn: Imperium Romanum) wos e weireldryk mè Rome lik oofdstee.
't Immens ryk wos bestuurd deur ne keizer. Et keizerryk wos begunn in 27 v.Chr.
met Augustus lik eeste keizer. Doavoorn wos Rome ne republiek en nog doavôorn e
keunienkryk.

Veel landn in wuk da nu Europa, Oazië en Noord-Afrika es, liggn up ground die
ooit deel uutmakte van et Romeins Ryk, lik België, Olland, Vrankryk, Iengeland,
Itoalië, Spanje, Grieknland, Roemenië, Turkeye en Egypte.

't Westelik deel van et Romeins Ryk et oungeveer vuufounderd joarn bestoan en es
g'endigd in 476 mit d'ofzettienge van Romulus Augustus, den latstn keizer van
Rome. Et Oost-Romeins Ryk of Byzantyns Ryk et duusd joar langer meigegoane, tout
an de veroverienge van under oofdstee Byzantium in 1453 deur de Turkn.

De voertoale binn 't Ryk wos et Latyn. Deur de eeuwenlange bezettienge spreekn
z'in verschillige landn en regio's van 't vroegere Romeins ryk tout up 'n dag
van vandoage toaln die rechtstreeks van 't Latyn ofstammn. Da zyn de toaln van
de Romoansche toalfamilje.

Vo under enorm ryk te kunn besteurn, en de Romeinn e rechtssystêem ountwikkeld
da an de boasis lag vo uze rechtssystêemn van vandoage. Vele keizers addn
totoale macht en kostn doen woa dan ze goestienge in addn. En wanneer ne keizer
doodgienk zounder jounges, wos 't dikkers zynen bestn moat die toun keizer
gerochte. Voe da meugelik te moakn, liet ie em adopteern lik zynen zeune.

De Romeinn en ountelboar veel oorloogn gevoerd. Ze versloegn vele volkern,
verplichttn under vo Latyn te koutn en voerdn under bestuurlik en rechterlik
systêem in.

De Romeinn woarn echte bouwmeesters. Ze bouwdn gigantische bruggn en aquaductn
die woater over grootn ofstand van de bergn na steejn brochtn, lik de Pont du
Gard by Nîmes in Vrankryk die vichtig kilomeiter lank wos. Ze leidn ook deur
heel under ryk en uutgebreid netwerk van heirweegn an. Zo kostn de soldoatn
under betrekkelik zere van 'n een kant van 't ryk na 'n andern kant verplekkn.

Romeinn keekn geirne na gewelddoadige sportn en speeln lik peirdryen en
gladiatoorngevichtn mit wilde beestn. 't Grote verschil mit nu es da die
vichters toun dikkers echt et leevn lietn in 'n arena.

't Romeins Ryk et veel bekende schryvers en dichters voortgebrocht. De bekendste
woarn Horatius, Virgilius, Plinius den Oudern, Plinius den Joungern. Cicero es
surtout bekend vo zyn politieke pleidooin in den Romeinsn Senoat.

Et Nieuwe Testament van den Bybel vertelt ook over de Romeinn binst 't leven van
Jezus Christus. Z'ieldn zynder toun Palestina bezet, 't land woa da Jezus
geleefd et. In dienen tyd woarn de Romeinn nog heidenen. Drieounderd joar lank
en ze zynder de volgeliengn van Jezus vervolgd, vele zyn up e wrede maniere an
't ende van under leevn gerocht. 't Es moar achter drieounderd joar da mienschn
under oopnlik christelik mochtn noemn. Constantyn den Grootn wos 'n eestn keizer
die em liet bekeern tot et christndom (in 313).

't Wos de Romeinn gelukt vo en uniform muntnstelsel in te voern in heel under
ryk. Achter under es datte in Europa nie mee idder gebeurd dan in 2002, mit
d'invoerienge van 'n euro.

't Officieel woapn van Rome en van heel et ryk wos Senatus Populusque Romanus
('n Senoat en 't Volk van Rome), ofgekort tot S.P.Q.R.. Ze wos gebeeldouwd in ol
under gebouwn en triomfboogn. SPQR es nu nog osan gebruukt deur 't stadsbesteur
van Rome.



https://vls.wikipedia.org/wiki/Rome_(stad)

Rome (Italioans: Roma) is 'n oofdstee van Italië, van de regio Lazio en van de
provinsche Rome. 't Is me ze twi meljoen 'n oof iweuners oek de grotste stee van
Italië.

Binn Rome ligt Vaticaanstad, en autonome stoat woavan dat 'n paus 't stoatsoofd
is en woa dat 'n oofdzetel van de Rooms-katholieke kerke is.

In Rome koutn de menschn Italioans, ol zyn der oek nog vele die 't platselikke
dialect (Romanesco) gebruukn.

In de Ab Urbe Condita moestn de dichters Vergilius en Livius van keizer Augustus
vertelln oe da Rome ountstoan is. 't Moeste dudelik zyn dat Rome deur de goodn
esticht wos.

Doarachter is Rome uutegroeid van e stee tout e grôotmacht die ounder de keizers
olle gebiedn round de Middellandsche Zêe veroverd adde en zest toet teegn
Schotland kwame. Oek de verschillige Keltische stammn (Menoapiërs, Morienn) in
nuze streekn moestn nunder overgeevn.

In Rome is surtout 't foetbol populair, met AS Roma ('n ploeg van 't centrum,
surtout lienksche supporters) en Lazio Roma (de buutnwykn, met idder reksche
supporters). Ze speeln olletwêe in 't Stadio Olimpico en oek olletwêe in de
Serie A.



https://vls.wikipedia.org/wiki/Rockoxuus

Het Rockoxhuus is e vroeg zeventiend'-eeuws historisch pand in de Keizerstroate
in Antwerpn. Nicolaas Rockox (1560 - 1640), burgemêester, humanist, mecenas en
kunstverzameloare kocht het pand in 1603, os 't De Gouden Rinck heette, tegoare
me 't huus der nevenst. Rockox liet de twi pandn toet een patriciërsuus
verbouwn. Achter dat de latstn erfgenaam van Rockox dôod was, wierd de Vlamse
renaissancegevel van zyn weunienge an 't begun van d'achttienste eeuwe vervangn
dur een classicistische gevele. Een volgende grôote restauroatie gebeurde in 't
twidde decennium van de twientigste eeuwe. Uut die periode datert een twidde
galery in de binnenhof van 't huus.

De KBC-bank kocht het pand in 1970 en oender auspiciën van de bank wier
gelyktydig de vzw Museum Nicolaas Rockox ipgericht, belast met de restauroatie
en de surveillance van 't pand. Tusschen 1972 en 1977 wierd het gebouw
ommegevormd toet en museum en polyvalente ruumten. 't Uus getuugt van de
zeventiend' eeuwse culturele rykdom en uutstroalienge van Antwerpn.

't Rockoxhuus et byzoender meubilair (woroender kunstkabinettn, kistn en schôone
gesculptirde kassn), kiramiek, bildhouwwerkn, wandtapytn en e grôote
verzamelieng schilderien van oender andere Rubens, Antoon van Dyck, Jacob
Jordaens, Joachim Patinir, David Teniers de Joengn, Joos de Momper, Frans
Snyders, Jan Brueghel de Oegden en Pieter Bruegel de Joengn.

De binnenhof is een evocoatie van de vroeg zeventiend-eeuwse stadstuun die
Rockox nor olle waarschynlikheid aad. Je bestelde plantn, heesters en boomptjies
in Aix-en-Provence, by de botanicus en humanist Nicolas Claude Fabri de Peiresc
(1580-1637). De zendienge is gedocumenteerd via begeleidnde briêfwisselienge die
bewoard bleef. Een poar van die plantn gelik olyfboomn, oleanders, styraxn, een
fluweelbôom en veel andere zyn nu wêer in dien hof te zien. Bist de lente zyn
der tulpn te zien en in de zoamer versiern lelies den hof.



https://vls.wikipedia.org/wiki/Robrecht_van_Jeruzalem

Robrecht II of Robrecht van Jeruzalem (Robertus Hierosolimitanus) (ca. 1065– 5
oktober 1111 by Meaux) was den oudste zeune van Robrecht de Fries en Gertrude
van Saksn. Je was Groaf van Vloandern van 1093 tout an zyn dôod. Je krêeg zyn
bynoame deur van hem te loatn hoorn binst den êeste Kruustocht (1096-1099).

In 1089, binst zyn regentschap, hèt ‘n belangryke administratieve verbeteriengn
ingevoerd. Den 30stn oktober 1089 benoemdegt ie de provoost van de Brugsche
Sint-Donaaskerke tout groafelik kanselier en belastiengountvanger, en in de
burchtn, verspreid over hêel ’t groafschap, wierdn de kastêelhêern die vor
hunder leevn benoemd woarn vervangn deur ofzetboare baljuws. De
belastiengountvangers en de baljuws woarn de verteegnwoordigers van de groaf,
die azo zyn groafschap beter kost leidn.

Ip ’t Concilie van Clermont, den 18stn november 1095, riep paus Urbanus II ol de
stryders van ’t westn ip, vo Jeruzalem te goan reddn teegn de Turkn. In 1096
volgde Robrecht II de groep van Godfried van Bouillon en je was êen van de
belangrykste figeurn van den êeste Kruustocht. Ter hoogte van hunder schoere
wierd er e kruus genoaid ip hunder klêers, van doa de noame kruusridders.

Round 1090 is Robrecht II getrouwd mè Clementia van Bourgondië, zuster van paus
Calixtus II, die ‘t bisdom Atrecht iprichtte. Z’haan drie zeuns:

In ’t joar 1100 liet Robrecht II d’Abdy van Zeevnkerkn in Sint-Andries (Brugge)
bouwn.

In 1111 ist ’n by Meaux gestorvn in de veldtocht van keunienk Lodewyk VI van
Vrankryk teegn groaf Theobald IV van Blois, die an de kant stound van Iengeland.

J’is begroavn in de Sint-Vaastabdy van Atrecht. Zyn zeune Boudewyn VII met de
Byle volgdeg hem ip.



https://vls.wikipedia.org/wiki/Robrecht_van_B%C3%A9thune

Robrecht III van Vloandern of Robrecht van Béthune, bynoame De Lêeuw van
Vloandern (1249 – Yper, 17 september 1322), was groaf van Nevers van 1272 tout
1322 en groaf van Vloandern van 1305 tout 1322.

Robrecht was den oudste zeune van Gwyde van Dampierre en zyn êeste vrouwe
Mathilde van Béthune. Je speeldeg e belangryke rolle in ’t conflict tusschn
Vloandern en Frankryk, en ’t was surtout deur hem da zyn voader zyn lêenhêre
Philippe IV nie mèr anveirdeg ols suzerein.

Robrecht kwam mo vry in 1305 en je kost dus nie meegedoan hèn an de
Guldnspoornslag, in teegnstellienge mè wa dat Hendrik Conscience schrêef in zyn
boek De Leeuw van Vlaanderen.

Robrecht van Bethune liet hem in Italië ipmerkn ip militair gebied, ost ’n vocht
an de kant van zyn schonvoader Karel van Anjou (1265–1268) teegn de latste
Hohenstaufens, Manfred en Conradin. In 1270 giengt ie mee mè zyn voader in den
achtstn kruustocht no Tunis, oender leidienge van de Fransche keunienk Lodewyk
IX.

’t Verdrag was e rampe voe de Vlamsche economie. De Vloamiengn mostn e joarlikse
rente van 20 000 poend betoaln an de Fransche keunienk, en ook nog vier
ipêenvolgnde joarn e somme van 100 000 poend. De stadsversterkiengn roend de
grôte steedn Brugge, Gent, Ieper en Dowoai mostn ofgebrookn wordn, en de
kasselryen Rysel, Doornik, Orchies en Dowoai wierdn bezet deur de Fransche ols
woarborg. Ols straffe vo de Brugse Mettn mostn der 3000 Bruggeliengn ip
bedevoart goan, woavan 1000 overzêe.

Den 11stn juli 1312, juste tien joar achter de Guldnspoornslag, wierd ’t Verdrag
van Pontoise getêeknd, woaby da Robrecht de steedn en kasselryen Rysel, Dowoai
en Béthune ofstoend an Frankryk. Je krêegt doavôorn den helt van de 20 000 poend
rente, ipgeleid an Vloandern deur ‘t Verdrag van Athis-sur-Orge.

Robrecht stierf in september 1322 en je wierd ipgevolgd deur zyn klêenzeune
Lodewyk II van Nevers. Zyn zeune, Lodewyk I van Nevers, was twi moandn idder
gestorvn. J’is begroavn in de Sint-Moartnskathedroale van Yper.



https://vls.wikipedia.org/wiki/Robrecht_III_van_Vloandern

Robrecht III van Vloandern of Robrecht van Béthune, bynoame De Lêeuw van
Vloandern (1249 – Yper, 17 september 1322), was groaf van Nevers van 1272 tout
1322 en groaf van Vloandern van 1305 tout 1322.

Robrecht was den oudste zeune van Gwyde van Dampierre en zyn êeste vrouwe
Mathilde van Béthune. Je speeldeg e belangryke rolle in ’t conflict tusschn
Vloandern en Frankryk, en ’t was surtout deur hem da zyn voader zyn lêenhêre
Philippe IV nie mèr anveirdeg ols suzerein.

Robrecht kwam mo vry in 1305 en je kost dus nie meegedoan hèn an de
Guldnspoornslag, in teegnstellienge mè wa dat Hendrik Conscience schrêef in zyn
boek De Leeuw van Vlaanderen.

Robrecht van Bethune liet hem in Italië ipmerkn ip militair gebied, ost ’n vocht
an de kant van zyn schonvoader Karel van Anjou (1265–1268) teegn de latste
Hohenstaufens, Manfred en Conradin. In 1270 giengt ie mee mè zyn voader in den
achtstn kruustocht no Tunis, oender leidienge van de Fransche keunienk Lodewyk
IX.

’t Verdrag was e rampe voe de Vlamsche economie. De Vloamiengn mostn e joarlikse
rente van 20 000 poend betoaln an de Fransche keunienk, en ook nog vier
ipêenvolgnde joarn e somme van 100 000 poend. De stadsversterkiengn roend de
grôte steedn Brugge, Gent, Ieper en Dowoai mostn ofgebrookn wordn, en de
kasselryen Rysel, Doornik, Orchies en Dowoai wierdn bezet deur de Fransche ols
woarborg. Ols straffe vo de Brugse Mettn mostn der 3000 Bruggeliengn ip
bedevoart goan, woavan 1000 overzêe.

Den 11stn juli 1312, juste tien joar achter de Guldnspoornslag, wierd ’t Verdrag
van Pontoise getêeknd, woaby da Robrecht de steedn en kasselryen Rysel, Dowoai
en Béthune ofstoend an Frankryk. Je krêegt doavôorn den helt van de 20 000 poend
rente, ipgeleid an Vloandern deur ‘t Verdrag van Athis-sur-Orge.

Robrecht stierf in september 1322 en je wierd ipgevolgd deur zyn klêenzeune
Lodewyk II van Nevers. Zyn zeune, Lodewyk I van Nevers, was twi moandn idder
gestorvn. J’is begroavn in de Sint-Moartnskathedroale van Yper.



https://vls.wikipedia.org/wiki/Robert_II_van_Normandi%C3%AB

Robert II van Normandië, bynoame Robert Curthose (tusschn 1051 en 1054 - Cardiff
(Wales), februoari 1134) was den oudste zeune van Willem de Veroveroare en
Mathilda van Vloandern.

Je krêeg zyn bynoame deurdat ‘n zo kortgestuukt was. Courtheuse in ‘t
Normandisch wilde zeggn: korte kousebroek of collant (court [kort] en heuse
[kousn]).

In 1091 viel zyn broere, keunienk Willem II van Iengeland, Normandië binn en
Robert most twi groafschappn ofstoan. In 1094 dêe Willem da nog e ki, mor
uutendelik kostn z’overêen kommn. Robert gaf Normandië in lêen an zyn broere vor
e somme geld. Da geld kost 'n goed gebruukn vo mee goan mè den êeste kruustocht
(1096–99).

Ze têekndn ‘t verdrag van Alton, mo die overêenkomste deurde nie lange want in
1105 viel Hendrik Normandië binn, en ’t joar der ip in 1106 versloegt ie ’t
leger van Robert in de Slag by Tinchebray (nu geleegn in ‘t Frans departement
Orne, Lêeg-Normandië).

Zyn zeune Willem Clito, geboorn in 1101, vocht teegn zyn nounkel Hendrik vo de
macht over Normandië, mo zounder succes.



https://vls.wikipedia.org/wiki/Robert_Curthose

Robert II van Normandië, bynoame Robert Curthose (tusschn 1051 en 1054 - Cardiff
(Wales), februoari 1134) was den oudste zeune van Willem de Veroveroare en
Mathilda van Vloandern.

Je krêeg zyn bynoame deurdat ‘n zo kortgestuukt was. Courtheuse in ‘t
Normandisch wilde zeggn: korte kousebroek of collant (court [kort] en heuse
[kousn]).

In 1091 viel zyn broere, keunienk Willem II van Iengeland, Normandië binn en
Robert most twi groafschappn ofstoan. In 1094 dêe Willem da nog e ki, mor
uutendelik kostn z’overêen kommn. Robert gaf Normandië in lêen an zyn broere vor
e somme geld. Da geld kost 'n goed gebruukn vo mee goan mè den êeste kruustocht
(1096–99).

Ze têekndn ‘t verdrag van Alton, mo die overêenkomste deurde nie lange want in
1105 viel Hendrik Normandië binn, en ’t joar der ip in 1106 versloegt ie ’t
leger van Robert in de Slag by Tinchebray (nu geleegn in ‘t Frans departement
Orne, Lêeg-Normandië).

Zyn zeune Willem Clito, geboorn in 1101, vocht teegn zyn nounkel Hendrik vo de
macht over Normandië, mo zounder succes.



https://vls.wikipedia.org/wiki/Richilde_van_Henegouwn

Richilde (ca. 1025 - 15 moarte 1086), was van 1039 gravinne van Henegouwn en
achter da ze in 1051 getrouwd was mè Boudewyn VI van Vloandern ook gravinne van
Vloandern.

Z’hen lange gepeisd da ze de dochter was van Reinier V van Bergn, moa ze was
eigentlik zyn schôndochter, want ze was getrouwd mè zyn zeune Herman van Bergn.
Reinier V, groaf van Bergn, haad round 1024 ook et zudelik stik van Broabant
gekreegn.

Heur voader zou Reinier van Hasnon gewist zyn, markgroaf van Valenciennes
tusschn 1045-1048/1049.

Herman en Richilde regeerdn tegoare over Bergn van 1039 tout 1051. Round
1048/1049 krêegn z’ook ’t markgroafschap Valenciennes van de Duutse keizer
Hendrik III van et Hillig Rooms Ryk, en woarn Bergn en Valenciennes were
verênigd.

Richilde verzetteg heur teegn heur vint ot ’n hem verbound mè Godfried III van
Lêger-Lothariengn en Boudewyn V van Vloandern teegn keizer Hendrik III. Heur
vint stierf in 1051 en ’t zelfste joar trouwde ze mè Boudewyn VI van Vloandern.
De kerke was nie akkôord vanwege bloedverwantschap en liet et huwelik nietig
verkloarn, moa loater kwam paus Leo IX doar ip were. Richilde arrangeerde dat
heur jounges van heur êeste vint hunder voader nie kostn ipvolgn. Heur zeune
Roger kwam bisschop van Châlons-sur-Marne en heur dochter Gertrude gieng in ’t
klôoster.

Achter den dôod van heur twidde vint Boudewyn VI in 1070, regeerde Richilde
kortn tyd over de groafschappn Vloandern en Henegouwn, ols voogdesse over Arnulf
III, oudste zeune van heur twidde vint. In 1071 begost heur schônbroere,
Robrecht I van Vloandern e familieoorloge vo zyn erfrecht ip ‘t groafschap
Vloandern. In de Slag by Kassel (22 februari 1071) verloorn Richilde en heur
boundgenôotn, woaby dat heur zeune Arnulf en heur derde vint William Fitzosbern
sneuveldn.

Achter de slag erkende keunienk Filips I van Vrankryk Robrecht I ols nieuwn
groaf van Vloandern. Doamee kwamt er ’n ende an de verênigienge tusschn
Vloandern en Henegouwn. Richilde en heur andere zeune Boudewyn II hieldn
Henegouwn.



https://vls.wikipedia.org/wiki/Retranchement

Retranchement (Zêeuws: Truzement) is e plekke in de gemêente Sluus in 't westn
van Zêeuws-Vloandern tusschn Knokke-Heist (België) en Cadzand (Holland). 't Dorp
telt 405 inweuners (2010).

't Omwald dorp Retranchement is en overbluufsel van e veel grodder gehêel van
versterkiengn die diendn vo de koaie van 't Zwin te beschermn.

Da gehêel bestound uut Retranchement Cadsandria mè Fort Oranje in 't nôordn en
Fort Nassau in 't zuudn, ip 1 km ofstand van mekoar geleegn en gebouwd round
1621. Van 1630 tout 1640 is tusschn de twi fortn d' omwallienge met drie
bastiongs angeleid die 't dorp Retranchement nu nog omsluut. Vroeger woarn der
an de landkant twi pôortn: de Zandpoorte en de Slykpoorte, die nu nie mè
bestoan.

By de stormvloed van 1682 zakteg' e dêel van 't Fort Oranje weg in 't Zwin en z'
hen ton e dam angeleid vo de verdedigiengswerkn tusschn de twi fortn teegn de
zêe te beschermn.

Tout 1970 was Retranchement e zelfstandige gemêente en is ton by de gemêente
Sluus gevoegd. Van 1995 tout 2003 kwam 't by Sluus-Eirdnburg en doarachter by de
gemêente Sluus van nu.



https://vls.wikipedia.org/wiki/R%C3%B4omsche_keunienk

In 't Duuts Hillig Rôoms Ryk wierdn de keuniengn êest verkoozn en ’n ende loater
deur de paus gekrôond tout keizer. De periode vó die krônienge wierdn ze
Rôomsche keunienk genoemd.

Sommigte Rôomsche keuniengn woarn ol dôod vór under keizerskrônienge, en zyn dus
nôoit keizer gewist, lik Albrecht II en Ferdinand IV.

De Latynsche noame was Rex Romanorum, de Duutsche noame Römischer König of König
der Römer. In de 18e êeuwe wierd ook König in Germanien of Germaniae Rex
gebruukt. Moderne Duutsche schryvers gebruukn den term Römisch-Deutscher König
(Rôoms-Duutsche keunienk).

Deurda Lodewyk IV nog e kiend was en doaby ook ziekelik, krêegn de verschillige
stamhertogdommn Frankn (of Franconië), Saksn, Beiern, Swaabn en Lotharingen mêer
en mêer macht. Den hertog van Franconië, Konrad I wierd verkoozn tout nieuwe
keunienk van Ôost-Francië. Lotharingen wilde liever e Karolienger en doa koozn
ze Karel de Simpeln van West-Francië.

Hêel de periode da Konrad I keunienk was hèt ‘n moetn vechtn teegn de groeiende
macht van d’hertoogn van Saksn, Beiern en Swaabn. Je besefte da den hertog van
Saksn den ênigstn was die capabel was vo ‘t keunienkryk tegoare t‘houdn en ip
z’n sterfbedde kost ’n z’n broere Eberhard overhoaln vo de krône over te droagn
an Hendrik I de Veugeloare, den hertog van Saksn, die hem ipvolgde in
Ôost-Francië.

In 925 kost Hendrik I Lotharingen were ounder Ôost-Francië briengn. Ip 't ende
van z’n leevn haad ‘n ol de stamhertogdommn verênigd en je wordt doadeure anzien
als de stichter van ‘t middelêeuws Duutsland. ‘t Keunienkryk evolueerde ounder
’t Saksisch Huus van de Liudolfiengers (ook ‘t Ottoons Huus genoemd) no ‘t
vervolg van ‘t Hillig Rôoms Ryk.

Van 924 wast er doa gin keizer mè gewist. Hendrik I zyn zeune, Otto I, wierd in
962 gekrôond tout keizer. 't Ottoons Huus, te begunn by keunienk Hendrik I,
wordt doadeure anzien als d'êeste dynastie die de keizers van ‘t Hillig Rôoms
Ryk achter de Karoliengers ipvolgde.

’t Ryk bestound nie ollêne uut ‘t keunienkryk Duutsland met Ôostnryk, Boheemn en
’t loatere Zwitserland, mor ook nog uut de keunienkrykn Italië en Bourgondië.

Achter ‘n dôod van Sigismund stierf ‘t Huus Luxemburg uut. Z’n ênigste dochter
Elisabeth erfde Hongareye, Duutsland en Boheemn. Ze trouwde mè den Habsburger,
hertog Albrecht V van Ôostnryk. (Rudolf I van Habsburg (1273-1291) was e verre
vôorvoader van hem).

De Duutsche keurvorstn (verkiezers van ‘t Hillig Rôoms Ryk) verkoozn Albrecht V
als ipvolger van Sigismund, woamee dat ‘n keunienk Albrecht II kwam. Je was den
êeste Rôomsche keunienk van den tak van d'Albertynen van d’hertoogn van
Ôostnryk.

Met hem begost de lange reke van Duutsche keuniengn en keizers van 't Huus
Habsburg (1438-1740).

Deur de verênigienge van Ôostnryk, Hongareye en Boheemn woarn de Habsburgers
machtig genoeg gekommn vor under wille te kunn ipleggn an de keurvostn, en in
1438 kwam ’t keuniengschap erfelik. Achter Albrecht II wierdn ol de Habsburgsche
keuniengn ook tout keizer gekrôond, uutgezounderd Ferdinand IV, die nog vó z’n
voader stierf.

Achter Karel VI zyn dôod in 1740 stierf ‘t Huus Habsburg in mannelikke lyne uut.
Mè z’n dochter Maria Theresia van Ôostnryk, die getrouwd was mè Frans I, begost
‘t Huus Habsburg-Lotharingen.

‘t Hillig Rôoms Ryk blêef bestoan tout in 1806. Frans II dêed ofstand ounder
druk van Napoleong.



https://vls.wikipedia.org/wiki/R%C3%B4oms-Duutsche_keunienk

In 't Duuts Hillig Rôoms Ryk wierdn de keuniengn êest verkoozn en ’n ende loater
deur de paus gekrôond tout keizer. De periode vó die krônienge wierdn ze
Rôomsche keunienk genoemd.

Sommigte Rôomsche keuniengn woarn ol dôod vór under keizerskrônienge, en zyn dus
nôoit keizer gewist, lik Albrecht II en Ferdinand IV.

De Latynsche noame was Rex Romanorum, de Duutsche noame Römischer König of König
der Römer. In de 18e êeuwe wierd ook König in Germanien of Germaniae Rex
gebruukt. Moderne Duutsche schryvers gebruukn den term Römisch-Deutscher König
(Rôoms-Duutsche keunienk).

Deurda Lodewyk IV nog e kiend was en doaby ook ziekelik, krêegn de verschillige
stamhertogdommn Frankn (of Franconië), Saksn, Beiern, Swaabn en Lotharingen mêer
en mêer macht. Den hertog van Franconië, Konrad I wierd verkoozn tout nieuwe
keunienk van Ôost-Francië. Lotharingen wilde liever e Karolienger en doa koozn
ze Karel de Simpeln van West-Francië.

Hêel de periode da Konrad I keunienk was hèt ‘n moetn vechtn teegn de groeiende
macht van d’hertoogn van Saksn, Beiern en Swaabn. Je besefte da den hertog van
Saksn den ênigstn was die capabel was vo ‘t keunienkryk tegoare t‘houdn en ip
z’n sterfbedde kost ’n z’n broere Eberhard overhoaln vo de krône over te droagn
an Hendrik I de Veugeloare, den hertog van Saksn, die hem ipvolgde in
Ôost-Francië.

In 925 kost Hendrik I Lotharingen were ounder Ôost-Francië briengn. Ip 't ende
van z’n leevn haad ‘n ol de stamhertogdommn verênigd en je wordt doadeure anzien
als de stichter van ‘t middelêeuws Duutsland. ‘t Keunienkryk evolueerde ounder
’t Saksisch Huus van de Liudolfiengers (ook ‘t Ottoons Huus genoemd) no ‘t
vervolg van ‘t Hillig Rôoms Ryk.

Van 924 wast er doa gin keizer mè gewist. Hendrik I zyn zeune, Otto I, wierd in
962 gekrôond tout keizer. 't Ottoons Huus, te begunn by keunienk Hendrik I,
wordt doadeure anzien als d'êeste dynastie die de keizers van ‘t Hillig Rôoms
Ryk achter de Karoliengers ipvolgde.

’t Ryk bestound nie ollêne uut ‘t keunienkryk Duutsland met Ôostnryk, Boheemn en
’t loatere Zwitserland, mor ook nog uut de keunienkrykn Italië en Bourgondië.

Achter ‘n dôod van Sigismund stierf ‘t Huus Luxemburg uut. Z’n ênigste dochter
Elisabeth erfde Hongareye, Duutsland en Boheemn. Ze trouwde mè den Habsburger,
hertog Albrecht V van Ôostnryk. (Rudolf I van Habsburg (1273-1291) was e verre
vôorvoader van hem).

De Duutsche keurvorstn (verkiezers van ‘t Hillig Rôoms Ryk) verkoozn Albrecht V
als ipvolger van Sigismund, woamee dat ‘n keunienk Albrecht II kwam. Je was den
êeste Rôomsche keunienk van den tak van d'Albertynen van d’hertoogn van
Ôostnryk.

Met hem begost de lange reke van Duutsche keuniengn en keizers van 't Huus
Habsburg (1438-1740).

Deur de verênigienge van Ôostnryk, Hongareye en Boheemn woarn de Habsburgers
machtig genoeg gekommn vor under wille te kunn ipleggn an de keurvostn, en in
1438 kwam ’t keuniengschap erfelik. Achter Albrecht II wierdn ol de Habsburgsche
keuniengn ook tout keizer gekrôond, uutgezounderd Ferdinand IV, die nog vó z’n
voader stierf.

Achter Karel VI zyn dôod in 1740 stierf ‘t Huus Habsburg in mannelikke lyne uut.
Mè z’n dochter Maria Theresia van Ôostnryk, die getrouwd was mè Frans I, begost
‘t Huus Habsburg-Lotharingen.

‘t Hillig Rôoms Ryk blêef bestoan tout in 1806. Frans II dêed ofstand ounder
druk van Napoleong.



https://vls.wikipedia.org/wiki/Qua%C3%ABdypre

Kwoadyper (Frans: Quaëdypre, Nederlands: Kwaadieper) es e gemêente in Vrankryk
in't Noorderdepartement. 't Ligt in Frans-Vloandern up't schee'n van't Outland
en't Blootland. 't Grenst an de gemêentn Ooimille, Warrem, West-Kapel, Wilder,
Wormout, Ekelsbeke, Soks en Bergn. In de gemêente liggn ôok nog de gehuchtn Klap
Hoek, Croix Rouge, Byssaert en Vyf-Weg.

In tydde van de Romein'n liep de boane tussch Kassel en de Nôordzêe deur 't
gebied. Der es zelfs e munte van den Romeinschn keyzer Nero gevoundn in
Kwoadyper. Kwoadyper zelve ontstound in 1067 achter de droogleggienge van de
streke in den tiendn en elfdn êeuwe. In 1220 ad 't dorptje de noame Quatipra en
derachter in 1393 komt de noame Quaedyper veurn. Etymologische geziene kunn'n
der twêe explikoasches zyn vo de noame, tewoare komt ze van kwoad in de zinne
van "slicht" en ieper van den bôom iep, tewoare komt ze van kwoad in de zinne
van "klêen" en ieper na 't stad Ieper. De latste explikoasche es te verantwôordn
me da Kwoadieper vroegr by't Groafschap Vloandern zat en by 't bisdom van Ieper
ôordigde. D' abdeye van Sint-Winok uut Bergn bezat in tydde de kerke van
Kwoadyper en verschillige and're. In Kwoadyper stoat de Sint-Omerskerke uut 't
begun van de zeevntiende êeuwe.



https://vls.wikipedia.org/wiki/Pynboomachtign

De pynboomachtign (Pinaceae) zyn e famielje van boomn of struukn, woaroendre
veele van de bestbekende koniefeern van kommersjêel belang lik ceedrs, denn,
Tsuga, lorkn, pynboomn, en sparrn. De famielje ôort toe an de orde van de
Pinales, ook gekend lik de Coniferales. Ziedre zyn de grotste bestoande
konifeerefamielje vôgns sôortnverscheidneid, mê tusschn 220 en 250 sôortn
(ofanklik van de mêenienge van de taxonomiestn) in 11 geslachtn en de twidde
grotste (achtre de cypresachtign) vôgns eirdrykskundige verspreidienge. De
pynboomachtn wordn gevoendn in 't grotste dêel van 't Nôordlik Oafroend mê 't
mêerndêel van de sôortn in gemoatigde klimoatn, mo goande van subarktiesch toe
tropiesch. De famielje vormt dikkers den oovrêerschnde komponent van boreoale,
kuste- en bergbusschn. Een sôorte stikt zjuuste den eevenoare oovre in
Zuudôost-Oazje. De belangrykste brandpuntn van verscheidneid wordn gevoenn in de
bergn van zuudwestlik Sjiena, Mexico, sentroal Japan, en Kalifornië.

't Zyn boomn, zeldn struukn, die van 2 toe 100 meetrs ooge zyn, mêest
altydgroene (uutgezoenderd Larix en Pseudolarix, bladverlieznd), harsig,
êenuuzig, mê sub-teegnoovrestoande takkn, of takkn in kransn, en spiroalsgewys
geschikte noaldachtige bloarn. De vrowlikke keegles zyn grôot en geweunlik
oetachtig, 2–60 cm lank, mê talryke spiroalsgewyze geschikte schubbn, en twêe
gevleuglde zoadn ip iedre schubbe. De mannelikke keegles zyn klêene, 5–6 cm
lank, en volln zêere of achtre de bestuuvienge; 't stuufmeel wordt deur de wiend
verspreid, mo sommigte sôortn ên grôote zoadn die deur veugls roendgestrôojd
wordn. D' oentleedienge van de Pinaceae-keegls lat ziene oe da de seleksje-druk
d' oentwikklienge gestierd êt van varjoable keegle-ofmeetienge en –funksje in
hêel de famielje. Varjoasje van keegle-ofmeetienge in de famielje is verzeekrs
't gevôg gewist van de varjoasje van zoadverspreidiengs-meekanismn die
beschikboar woarn in undre oemgeevienge in de tyd. Al de pynboomachtign mê zoadn
die mindre dan 90 mg weegn zyn schynboar angepast an verspreidienge deur de
wiend. Pynn die zoad ên da zwoardre is dan 100 mg goan verzeekrs geprofiteerd ên
van anpassiengn die dierlikke verspreidienge bevordern, in 't byzoendre deur
veugls . Pynboomachtign die undre in stand oedn in streekn mê veele
boom-êekôorns schynn gin anpassiengn oentwikkeld 't ên vo verspreidienge deur
veugls. De embryoos van de pynboomachtign ên drie toe 24 kotyledôonn.

Boreoale koniefeern ên veele anpassiengn an de wientre. De smolle keeglachtige
vorm van de nôordlikke koniefeern, en undre no beneen angnde takkn êlpn undre vo
de snêew of te schuddn, en veele van undre verandrn undre biochemie noagelank 't
joargetyde vor undre mêer weerstand te geevn teegn de vost, tgêene "ardn" êet.



https://vls.wikipedia.org/wiki/Pontormo

Pontormo (echte noame: Jacopo Carucci), (Pontorme, by Empoli, 24 meie 1494 –
Firenze, 2 januoari 1557) was 'n Italioansche maniëristische kunstschilder uut
de 16ste eeuwe.

Je was de zeune van Bartolommeo Carrucci, ôok e kunstschilder. Deur de vroegn
dôod van z’n ouders, kwamt ’n ounder de voogdye van de Florentynsche stoat te
stoan. Round 1508, in Firenze, wierd ‘n genoemd no z’n geboorteplatse. Achter
z’n eeste artistieke contactn me Leonardo da Vinci in 1508 en Piero di Cosimo
round 1510, kreegt ’n verzekers eest lesse by Bartolommeo en in 1512-1513 van
Andrea del Sarto. Je bestudeerde de werkn van Albrecht Dürer en deur z’n reize
no Rome wierd ’n achter 1530 surtout beïnvloed deur Michelangelo.

Round 1520 begost ’n de klassieke tradities van de hoogrenaissance te deurbreekn
me z’n nieuwn, expressievn styl. Tegoare me Rosso Fiorentino wordt ‘n anzien ols
de belangrykste verteegnwoordiger van d’eeste dramoatische en expressieve fase
van ’t Maniërisme. Je makte langgerekte figeurn en gebruukte blêke pastelkleurn
in z’n fresco’s. Je schilderde zowel religieuze ols weireldlikke ounderwerpn en
je was ôok portretschilder. Achter 1531 woarn de Medici’s zyn ipdrachtgevers.

De portreitn van Cosimo de' Medici den Oudn (ca.1518), van Alessandro de’ Medici
en ertog Cosimo I.



https://vls.wikipedia.org/wiki/Ploegsteirt

Ploegsteirte (officiële noame in't Frans en Nederlands: Ploegsteert) es 'n dorp
in de provinsje Henegouwn. 't Is e prochie van de gemêente Koomn-Woastn. By
Ploegsteirte zit oek nog 't gehucht 'n Bizee (officiële noame: Le Bizet).
Ploegsteirt legt tusschn de Fransche grenze en Mêesn. Langsn de zuudkant van
Ploegsteirt lôopt de Leie.

Ploegsteirte zelve wos ni bezet deur de Duutsche in 1914. Winston Churchill, de
loatern êestn Minister van Iengeland, wos der nog e tydege ekazerneerd. Moa in
de streke round Ploegsteirte ist er zwoar evochtn in 'n Êestn Weireldôorlog.
Getuge Ploegsteert Memorial: e grôot monument op de Mêeschenseroute. 't Is ter
êre va de 11.000 militairn van 't Gemênebest zounder noame die esneuveld zyn in
'n Êestn Weireldôorlog. Ol die soldoatn vieln ni in de "grôte" veldsloagn, moa
in de dagdoageliksche gevichtn. An 'n ingang van 't memorioal stoan d'r twêe
witte lêeuws.

Toet in 1962, by de verleggieng van de toalgrenze, wos Ploegsteirte nog
West-Vlams groundgebied. Doamei zyn d'r nog vele menschen die Vlams klappn. In
1977 wierd et by de fuuzjegemêente Koomn-Woastn gestookn.

Idder joar, op 'n elfsn november, zyn 't er grôte loopkoersen (Memorial Trophy
of Course du Souvenir). D'r is e koers van 8 kilomeiters, moa 'n belangryksten
is den oaven marathong.



https://vls.wikipedia.org/wiki/Planten

Plantn (Plantae) zyn leevnde organismn. In de taxonomie zyn ze e ryk in 't
domein van d'eukaryootn (Eukaryota).

Plantn es ôok e weirkwoord, da betêkent "etwa in de grond steekn". Byvôorbeeld
boern die ulder patattn plantn.

Onder plantn verstoan me nie ollêne struukn, kruudn, voarns en klemplantn, moar
ôok bôomn, ges, mossn, en groen oalgn.

Over 't olgemêen zyn plantn wezens die me gebruuk van de kloarte anorgoanische
stoffn kunn ommezettn in orgoanische stoffn. Da proces noemn ze fotosynthese. Om
dadde te kunn doen moetn de plantn over de stoffe chlorofyl beschikkn. Dee
stoffe makt dan ulder bloars der typeernd groen uutzien. Deur die groenigeid
weirdn de mêeste gilve en groene kleurtintn uut 't spectrum gereflecteerd. [1]
Dat es omda de mêeste energie em in 't blauw spectrum zit. De blauwe stroaln
weirdn dus 't mêest gebruukt vôor den groei. De rôo tintn weirdn 't mêest
gebruukt vô den bloei.

't Grôotste dêel van de plantn bestoat uut mêerdre celln. In 't mêest simple
ontwerp lôopn de celln in droatn (lik by wiern), by de reste in weefsels.

Plantn bestoan mêestoal uut e stik boovn de grond (mêestoal stiengels), en e
stik onder de grond (mêestoal wortels). Oewel dan 't er e poar uutzonderingn zyn
(lik de Mangroovn) ėn de mêeste plantn luch nôdig rond de wortels om te kunn
overleevn. E plante es doar styf gevoelig voorn. Oa je ze gy te vele woater gift
in eurn pot, en da woater bluuft te lange rond eurn wortel zittn, goat ze zy
versmôorn.

De mêeste plantn moakn gebruuk van ‘n voatstelsel om under zoppn te
transporteern. Dee voatn zyn ipgebouwd uut twêe sôortn weefsels: Xyleem en
Ploëleem. De weefsels dien 't zop noar de bloars bringn zyn ipgebouwd uut Xyleem
en dedee dan de zoppn in d'andre richtinge zendn bestoan uut Ploëleem.



https://vls.wikipedia.org/wiki/Pissebeddn

De pissebedde of zwientje (Porcellio scaber) es en olgemeen voorkommend
kreeftachtig beestje.

Pissebeddn zyn kreeftachtigen die under angepast èn an 't leevn up 't land.
Doarom zyn ze ook wel landpissebeddn genoemd. Da zie je nog an under anatomie,
want z'èn nog osan kieuwn die ze gebruukn vo zuurstof in t'oasemn. Da verkloart
ook voewuk dan z'ollene moa keunn in leevn bluuvn in e vochtige omgevienge.

Pissebeddn zyn styf ofgeplat en ze kommn nie langer dan 2 cm. Under kleur
varieert van bruun tout dounkergrys. Under lyf es dudelik gesegmenteerd.
Pissebeddn èn zeevn poar pootn. Ze zyn actief by nachte. By gevoar keunn ze ol
under pootn intrekkn ounder undern buuk en nunder uprolln in e bolletje. 't
Bestoan ôok woaterpissebeddn die styf trekkn up dedie die up 't land leevn.

Pissebeddn èn e specioale maniere van under voort te plantn da nog e gevolg es
van under anpassienge an 't leevn up et droge. Achter de poarienge begunt 't
wuvetje te vervelln. Ze krygt ne broedbudel ounder eurne buuk woarin da ze
d'eitjes legt. De nimfn bluuvn doar 40 tout 50 doagn. Oundertusschn vervelln ze
verschillige keers.



https://vls.wikipedia.org/wiki/Pinacoteca_di_Brera

De Pinacoteca di Brera (Brera kunstgalerie) is e collecsje van klassieke en
moderne kunst in Milaan (Itoalië).

Der hangt werk van grôte Italioansche schilders lik Andrea Mantegna, Giovanni
Bellini, Caravaggio, Piero della Francesca, Rafaël, Bramante, Agnolo Bronzino,
Luigi Antonio Acquisti, Francesco Hayez, Bernardino Luini, Amedeo Modigliani,
Canaletto, Titiaan, Tintoretto, Umberto Boccioni en vele andere, moar ook
buutnlandsche schilders zyn goed verteegnwoordigd lik Pieter Paul Rubens, Antoon
van Dyck, Rembrandt, El Greco en Pablo Picasso.

Ip de binncour van 't museum stoat er e bronzn standbeeld van Napoleong, die van
Brera e nationale galerie gemakt het.

De galerie is gevestigd in e barok paleis, de Palazzo Brera, tegoare mè d'oude
bibliotheke van Brera (Biblioteca Nazionale Braidense), 't Lombardisch Instituut
vo weetnschap en Lettern (Istituto Lombardo Accademia di Scienze e Lettere), de
Sterrewacht en de Botaniekn Hof (Osservatorio Astronomico e Giardino Botanico di
Brera) en d'Academie vo Schône Kunstn (l'Accademia di Belle Arti di Brera).



https://vls.wikipedia.org/wiki/Pieter_de_Corte

Pieter de Corte, ofte in e gelatyniseerde versie Petrus Curtius, (Brugge, 1491 -
16 oktober 1567) wos e Vlamsche gêestelykke en den êestn bisschop van Brugge van
1560 (zyn benoemienge) of 1562 (zyn installoasje) tot an zyn dôo in 1567.

Pieter de Corte wos de zeune van Jan de Corte en Josine Bultinc en ôordigde tot
en invloedryke Brugsche familje va scheepn'n en burgemêesters. Vo zyn
middelboare studies trokt ie na de pedagogie "De Lelie" in Leuvn en derachter
studeerde ie an de artes-faculteyt van de Leuvnsche universiteyt woarda tie in
1513 zyn meestersdiplom oaldigde. Je bleef ôok in "De Lelie" als leeroare Latyn,
retoriek, dialectiek en fysica. Terbyst studeerdigde ie vodder an de
theologiefaculteyt woar ie licencioat wierd. Byst die joarn ad 'm kennisse me
verschillige humanistn lyk Desiderius Erasmus, Dirk Martens, Juan Luis Vives,
Jan Fevijn, Frans van Cranevelt en Gerardus Mercator. De loatere Brugsche
rechtsgelêerde Joos de Damhouder wos êen van zyn lêerliengn. In 1530 wierd
Pieter de Corte uutendelyk meester in de theologie.

Ondertusschn wos 'tem ôok tot priester geweyd. In 1529 wierd em ôofdpaster van
de Sint-Pieterskerke in Leuvn en in 1530 wierd ie tout kanunnik benoemd. Terbyst
kwam em ôok gewoon ôogleroare theologie an d'universiteyt. In 1530, 1538 en 1548
wostie byst ieder kêe e semester rector van de Leuvnsche unief. J'ed derachtr
verschillige officiële ipdrachtn uutgevoerd vo Karel V of vo de paus.

In 1559 wos Pieter de Corte lid van de pauselyke commissie die moeste beslissn
oovr d'erindêelienge van de bisdommn die de corrupsje binn'n de kerke en
d'ipkomste van de protestantn moeste indykn. In 1560 wierd ie deur de Spoansche
keunienk Filips II benoemd tout den êestn bisschop van vers gemakte bisdom
Brugge, wa e joar derachter bekrachtigd wierd deur paus Pius IV. In december
1561 kwam zyn bisschopsweydienge en ip 8 februari 1562 wierd 'm byst e plechtige
ceremonie in de Sint-Donoaskathedroale officiël ginstalleerd in zyn nief bisdom.
Zyn woapnspreuke wos Festina lente ("Oast je troage"). Ondertusschn wos de Corte
wel ol en oudn vent van over de tzeevntig.

Je moeste ip kortn tyd 't nieuwe bisdom Brugge goan organiseern en da in nie ol
te makkelyke omstandigeedn. D' êeste ipflakkeriengn van kettery'n en
protestantisme begoestn te kommn en anderszyds moestn achter 't Concilie van
Trente de verschillige besluutn dervan in de praktyk gebrocht word'n.

By 't begun van zyn bestiersperiode ad 'm ôok verschillige kêern spel me Karel
van Croÿ, de bisschop van Dôornik, van wie 't groundgebied vo 't nieuwe bisdom
Brugge te kunn'n moakn wos ofgepakt en die nie 't akkôord wos me't afgeevn van
bevoegdeedn. Pieter de Corte a wel goe refferensjes by't keunienklyk of, surtout
me Margaretha van Parma. Ne kwam wel nie olsan goe overeen me 't stadbestuur
wordeure da ter tefrente wryviengn woarn tusschn 't burgerlyk en't gêestelyk
gezag. Ôok me de kanunniken van't kapitel ad tie somstekeern spel.

By de nieuwe funksje van bisschop van Brugge wierdn ôok de functies van proost
van't Sint-Donoaskapittel en van erfachtig Kanselier van Vloandern oovrgedroagn.
Mo da gebeurde mo me vele moeite omda de latste proost, Claude II Carondelet,
zyn funksje nie wou ofgeevn en bleef weunen in de Proosdy. Pas achter 'ndeen zyn
dôo in 1564 wierdn die titels (en de residensje) ôok feitelyk oovrgedroagn an
Pieter de Corte. De Corte wierd in de reke van proostn en kanseliers vermeld lyk
de 39st'n. wa da apeupri klopt me de reke van dedie die da ambt adn beklêed
voorn em.

De Corte ed wel nie ol te vet vele kunn'n doene want ne gienk dôo ip 16 oktober
1567, mo vuuf joar achter zyn installoasje. Achter zyn dôod en ze in't bisdom
Brugge twêe joar moen wachtn ip nen ipvolgr die uutendelyk Remi Drieux zo zyn.
In dien tusschntyd van twêe joar wierd 't gezag woargenoomn deur drie
kapittelvicarissn.



https://vls.wikipedia.org/wiki/Piet_Goddaer

Ozark Henry (29 april 1970, Kortryk), echte noame: Piet Goddaer, is ne
West-Vlamske zanger/componist. Goddaer zyn liedjes keunn geklasseerd weirdn
onder pop en rock en zyn nogol melodieus van oard. Doarom keund'j em ôren ip
verskillige sôortn radio's, lik Studio Brussel, Één en MNM. Je weunt in en
gerenoveerd êern'eus teegn de Mêenpôorte in Kortryk (2006) woadat'ie en studio
ingebouwd eit.

't Es êen van de lettre West-Vloamiengn die ip MTV te ziene woarn. J'ei zyn
deurbroake noar et grôte publiek gemakt met Birthmarks, woavan der ton
veelgedroaide singles zyn vôortgebrocht. E poar vôorbeeldn zyn 'Word up', 'Sweet
instigator', 'Rescue' en 'Intersexual'. J'eit ôok ol ip veel festivols gestoan,
Werchter was miskiens wel 't grotste.

Piet Goddaer es de zeune van Norbert Goddaer, ne belgischen componist en
arrangeur van vocoale, instrumentoale en digitoale muziek. Norbert Goddaer es
êrelêroare van harmonie, contrapunt en fuga an 't Keuninklik
Muziekconservatorium in Gent en arrangeur en gastdirigent van het vroegre
BRTN-kôor en bekend als zwoarn jazz-fanoat.

Piet Goddaer produceert ôok ploatn: j'eit byvôorbeeld meegeweirk an de ploate
van Novastar: 'Another Lonely Soul' in 2004. Ge ôort em ôok meeziengn ip die
ploate. Van zyn geïsoleerd studiowirk evolueert'ie langkst'om mêe noa mêer
naturelle life-ipnoamn.

Ozark Henry eit live gespeeld ip Rock Werchter in 2002, 2003 en 2005, in 2007
eit ie Vorst Nationoal uutverkocht. Deur ol die joarn es't ie 15 kêers
genomineer gewis vô nen Zamu-award, woarvan da't ie der zesse gewonnn eit: beste
componist-arrangeur, beste producer, bestn artist en bestn cd.



https://vls.wikipedia.org/wiki/Piero_di_Lorenzo_de%27_Medici

Piero de' Medici, bygenoamd den Oungelukkign, (Firenze, 15 februoari 1471 –
Gaeta, 28 december 1503) was den oudste zeune en ipvolger van Lorenzo il
Magnifico. Je regeerdeg’ over Firenze van 1492 tout an zyn verbannienge in 1494.

Piero is geboorn in Firenze. Je was den oudstn van de drie zeuns van Lorenzo de'
Medici en Clarice Orsini. Zyn broers woarn Giovanni, de loatern Paus Leo X en
Giuliano, de loatern hertog van Urbino.

Piero miste de kwaliteitn van z’n voader. J’had e zwak, oungedisciplineerd
karakter en je kost de moeilikke situoatië die ol ’n ende bezig was nie an. Zyn
voader Lorenzo had ol de latste joarn van zyn leevn last g’hed van de fanatieke
dominicoansche monnik Girolamo Savonarola, die ’t volk probeerde wys te moakn
dat de weireld gink vergoan deur ol die luxe van de Medici.

Zyn graftombe, gemakt in ipdracht van zyn kozyn Giulio, de loatern Paus Clemens
VII, is te bezichtign in d’abdye van Montecassino.

Giovanni de kardinoal kost in 1512 de macht van de Medici were herstelln deur
zyn invloed ip paus Julius II, en je regeerde tout dat ’n in 1513 verkoozn wierd
tout Paus Leo X. De joungste broere, Giuliano, volgdeg hem ip.



https://vls.wikipedia.org/wiki/Picea

E sparre is e boom van 't geslacht Picea e geslacht van oengevêer 35 sôortn
koniefeern uut de famielje van de Pinaceae, gevoenn in de nôordlikke
warmgemoatigde en boreoale tajgas van de weirld. Sparrn zyn grôote boomn, van
oengevêer 20-60 meetres oogte o ze rype zyn, en ze zyn gekenmerkt deur in e
krans stoande takkn en deur undre vorm lik e keegle. De noaldn, of bloarn, van
sparreboomn stoan per êen spiroalsgewyze geschikt ip de takkn, iedre noalde ip e
bladkussentje dat weetschapplik e pulvinus êet. De noaldn voln of o ze 4–10 joar
oed zyn, de takkn bluuvn dan oeneffn deur de bluuvnde bladkussentjes (e
gemakklijk kenmerk vor undre t' oendrescheidn van andre glykoardige geslachtn,
woa dat de takkn reedlik effn zyn).

Sparrn wordn gebruukt lik voedslplantn deur de larvn van sommigte sôortn
schubvleuglign. Ze zyn ook gebruukt deur de larvn van Adelges-sôortn (insektn
die galln verôorzoakn).

In de bergn van West-Zweedn ên de weetnschapprs e geweune sparre gevoenn,
bygenoamd "Oede Tjikko", die zyn eign ê vôortgeplant deur ofleggers, en die 9
550 joarn oed is. 't Zoe 't oedste leevnde weezn ip eirde zyn da gekend is .

DNA analyzn ên angetôond da de tradiesjonêele indêeliengn gesteund ip de
morfologie (lêer van de vorm) van noaldn en keegles kunstmoatig zyn. E stuudje
van nie lange geleen voend da Picea breweriana e groend-poziesje ad, gevôgd deur
Picea sitchensis, en de andre sôortn wierdn voddre ipgedêeld in drie kloadn. Da
alles lat ziene dat de sparrn in Nôord-Amerika oenstoan zyn.



https://vls.wikipedia.org/wiki/Piano%27s_Maene

Piano's Maene uut Ruuslee es en bloeiende muziekinstrumentenzoake die begost es
kort vôa den Twiddn Weireldôorloge deur de familie Maene. Chris Maene is vô de
moment de zoakvoerder.

Oas kiend wos Chris oal bezig me klassieke muziek, je bouwde oals tie 16e woas
zyn eerste klavecimbel.

Chris es gekwêekt in de muziekweireld en et e passie voa klavierinstrumenten. Je
zelve e Steinway vleugel -Kitchenpiano ut 1836- achtergemakt (jet er 3 joar an
gewerkt), e tydje geleden stound tie in 't concertgebouw van Brugge. J'is bekend
van Moskou toet an New York en van Parys toet in Sydney.

Piano's Maene is sedert 1998 den officiëlen invoerder (van de piano's) vo België
van Steinways & Sons ut Hamburg. Achter me ruze drie joar is Maene e goeie
Steinway partner gewordn. Sedert 2002 zyn ze allêeninvoerder vo België.

Z'en gebouwen in Ruuslee, Brussel en Gent. Doar stoan der reekn mè
buffetpiano's, vleugelpiano's en digitale piano's. Oal de grôte merken ku je doa
vienden (Steinway& Sons, Boston, Essex, Kawai, Shigeru-Kawai, Yamaha, Petrof,
Pleyel, Erard, Sauter, Seiler, Ritmüller, Samick, Young Chang en Callmann).

Buten e reekse winkels et Piano's Maene ôok e museum (da ligt ôok in Ruuslee).
Z'en e collectie van antieke en zeldzoame klavierinstrumenten. De verzamelinge
bestoat ut under andere e Hans Ruckers klavecimbel ut 1692 en e fortepiano's van
Graf, Tomkinson, Wachtl, Pape, Longman, Clementi, Stöcker, Worning, Bösendorfer,
Erard, Steinway &Sons, Pleyel,…



https://vls.wikipedia.org/wiki/Petrarca

Francesco Petrarca of in 't korte Petrarca (20 juli 1304 – 19 juli 1374), was 'n
Italjoansche gelêerde, schryvre en dichtre uut de Renaissance, en êen van d'
êeste humaniestn. Petrarca's êroentdekkienge van Cicero's brievn wordt dikkers
bekêekn lik 't begun van de vêertiendêewsche Renaissance. Petrarca wordt nogoal
e kêe de "Voadre van 't Humaniesme" genoamd . In de zestiend êewe lei Pietro
Bembo de groendvestn vo de teegnwôordige Italjoansche toale; y steunde doaby ip
de werkn van Petrarca, en ip dedie van Giovanni Boccaccio, en in mindre moate,
van Dante Alighieri . Petrarca zoe loatre lik 't toppunt vo de Italjoansche styl
anzien zyn deur de Accademia della Crusca (Italjoansche Toal-Akademie).
Petrarca's sonnetn wierdn bewoenderd in heel Europa in de tyd van de Renaissance
en wierdn e model vo de lyriesche dichtkunste. Y is ook bekend vo 't feit datn
de noame "Doenkre Êewn" (d.w.z. Middelêeuwn) gelanceerd êt .

Petrarca wierd geboorn in de Toskoansche stad Arezzo in 1304. Y was de zeune van
Ser Petracco en ze wuuf Eletta Canigiani. Zyn noame was ôorsproenklik "Francesco
Petracco". De noame wierd loatre verlatynst no "Petrarca". Petrarca zyn joengre
broere wierd geboorn in Incisa in Val d'Arno in 1307. Dante was e moat van zyn
voadre . Petrarca brocht zyn vroegste kinderjoarn deure in 't dorptje Incisa, by
Firenze. In zyn joenge joarn verblêeftn in Avignon en in 't dichtbye Carpentras,
woanoa da zyn famielje veruusde om Paus Clemens V te vôgn die no doa kwam in
1309, 't begun van 't Avignonse Pausdom. Y studeerde rechtn an d' Universiteit
van Montpellier (1316–20) en Bologna (1320–23) mê e leevnslange moat aa van in
't schoole genoamd Guido Sette. Omda zyn voadre van stiel e jurist was droengt y
dr ip an da Petrarca en zyn broere ook rechtn zoen studeern. Petrarca pertank ad
ip d' êeste plekke belangstellienge in 't schryvn en in de Latynsche lettrekunde
en voend die zeevn joarn tydverspillienge. Doaby maktn bekend dat zyn voogdn ip
wettige maniere êm zyn klêen eigndom in Firenze oentfutseld adn, 't gêene êm nog
mêer ofkêer dej ên van 't rechtsystêem. Y zei, "Ik kostn 't nie anzien van e
koopwoare te maakn van me verstand" otn oendrevoen ad da 't rechtsystêem lik a
kunste was van rechtsbedêelienge te verkoopn . Petrarca schrêef styf veele en
Boccaccio was êen van oendre zyn befoamde moatn a wien datn dikkers schrêef.
Achtre de dôod van undre oedrs, kêerdn Petrarca en zyn broere Gherardo weere nor
Avignon in 1326, woa dat y veele ambtn vervulde. Zyn werk gaf êm veel tyd vo
bizzig te zyn mê schryn. Me zyn êeste grôot werk, Africa, 'n epos in 't Latyn
oovre de befoamde generoal Scipio Africanus, wierd Petrarca in hêel Europa
bekend. Ip den 8-sten april 1341, wierdn den êeste dichtr die de lawrierkrôone
oentvienk sins d' Oedeid en y wierd gekrôond ip den illege groend van 't
Kapitôol in Rome.

Y reisde veele in Europa, was ambassadeur en is den êeste toeriest genoamd
gewist , omdat y geweun vo ze plezier reisde . Da was de belangrykste reedn
woarom datn de Mont Ventoux beklom . Binst zyn reizn verzoamlde y sleetige
Latynsche andschriftn en y was êen van d' êeste vo weere kennisse te pittn uut
de schryvrs van Rome en Griekenland. Y moedigde Leontius Pilatus an by zyn
vertoalienge van Homeros van 'n andschrifte da Boccaccio a kunn vienn, aloewel
datn twyfelde an 't resultoat. Petrarca ad e kopie bekommn, die't nie an
Leontius gaf , mor y kende zeive gin Grieks; vor êm zejd y was Homeros stom
terwyl datn zeive doof was voor êm . In 1345 oentdekte y persôonlik e
verzoamlienge brievn van Cicero, de verzoamlienge Atticum, die vôdien nie bekend
was.

Petrarca vertelt da ip de 26-ste april 1336, y mê ze broere en mêt twêe knechtn
de top (1 200 m ooge) van de Mont Ventoux beklomn êt, e prestoasje dietn
geleeverd êt vo zyn oentspannienge en ni uut nôodzoake . De beklemmienge is
beschreevn in e befoamde brief gericht an zyn moat en biechtvoadre, poatre
Dionigi di Borgo San Sepolcro, ipgesteld e tydetje achtre de feitn. Doarin
bewêerde Petrarca datn 't vôorbeeld a willn vôgn van Filipus V van Macedonië zyn
beklemmienge van de Haemo-Berg en dat 'n oede êrdre êm a verteld dat niemand
anders dan yzeive de berg ôoit a beklom, 50 joar iddre en y verwittigde dajt
veele beetre nôoit zoe doen. De neegtiend-êewsche Zwitserse geschiedkundige
Jacob Burckhardt schrêef da Jean Buridan dezeifste berg a beklommn e poar joarn
iddre, en bestygiengn zyn bekend uut de tyd van de middelêewn, woaroendre dedie
van Anno II, den eirtsbiskop van Keuln .

Gelêerdn benoadrukkn da Petrarca zyn brief an Dionigi 'n ipvallend "moderne"
oedienge lat zien van schôoneidsbelleevienge van 't landschap en y wordt nog
oltyd gêrn vermeld in boekn of tydschriftn gewyd an 't bergbeklemn. By Petrarca
goat die oedienge tegoare mêt e streevn nor e deugdzoam kristlik leevn, en otn
ip de top kwam, namt y uut ze zak e boek van ze gelievde gêestlijke gids,
Sint-Augustinus, datn oltyd by êm ad .

Allêene vo ze plezier beklomt y de Mont Ventoux, die twoafoenderd meters boovn
de vlakte uutstikt. 't Was gin grôotn êldendoad, nateurlik; mor y was d' êeste
bergbeklemmr peur vo 't plezier van ip de top no 't landschap te kunn kykn. (Of
bykans den êestn; van y kwam 'n oede schaapêrdre teegn in 'n ooge bejk, die
vertelde datn fiftig joar iddre ip de top gegrocht was, en dien mensch ad
allêene mo spyt van de grôote inspannienge en zyn gescheurde klêern.) Petrarca
was duuzlig en ipgewoenn van 't zicht ip d' Alpn, de bergn roend Lyon, de Rhône,
de boaje van Marseille.

Y nam de "Belydnissn van Sint-Augustinus" ter and en bepeisde da zyn
beklemmienge peur e zinnebeeld was van zyn streevn nor e beetre leevn . Ot boek
toevollig oopnviel woarn Petrarca zyn oogn rechtuut angetrokkn no de vôgnde
wôordn : ...En de menschn bewoendren 't zicht van de bergn, en van de geweldige
golvn van de zêe, en de bridte van de stroomn, de wydte van d' oceoann, en de
beweegienge van de stern, mor in undre eign kykn ze nie...

Petrarca zyn antwôorde was e hêele droaj te moakn van de nateure buutn no de
"ziele" vanbinn : 'k Dejn 't boek toe, kwoad ip mn eign da 'k nog eirdsche
diengn bewoendrde, ikke die aa lange a kun weetn, zeifs van hejdnsche filozoofn,
datr nietnt zo woendreboar is lik de ziele, die zeive grôot, nieks grôot kan
vienn buutn eur zeive. Tonne, echt, was'k ik voldoan mê tgêen 'k adn gezien van
de berg; 'k richte mmyn inwendig ooge ip mezeivn, en van die tyd of kwam dr gin
wôord mir oovre myn lippn toe da we beneen woarn... Wiedre kykn roend vo wat
datr allêene mo vanbinn is...Oeveele kêern, peisje gy, zoe'k ik die dag
omgekeekn ên, no de top van die berg die mor 'n êlle ooge was vergleekn mê den
oemvank van de menschlikke gêest....

James Hillman is van mêenienge dat d' eroendekkienge van den innerlikke weirld
d' echte betêeknisse is van de debeurtnisse De Renaissance begunn nie mê de
beklemmienge van Mont Ventoux mo mê de noadien vôgnde ofdoalienge— 't
"weerekêern ... no de valleje van de ziele", lik of da Hillman 't schryft.

't Loatre dêel van zyn leevn brocht Petrarca deure in Nôord-Italië lik 'n
internasionoale gelêerde en dichtre-diplomoat. Zyn loopboane in de Kerke liet êm
nie toe van te trown, mor y zoe toch voadre zyn van twêe kienders van e wuuf of
van wuuvn die uus nie bekend zyn. E zeune, Giovanni, wierd geboorn in 1337, en e
dochtre, Francesca, in 1343. Y ê ze loatre alle twêe wettig gemakt . Giovanni
stierf an de peste in 1361. Francesca trowde mê Francescuolo da Brossano (die
loatre testament-uutvoerdre vo Petrarca) 't zeifde joar. In 1362, kort achtre de
geborte van e dochtre, Eletta (dezeifde noame lik Petrarca zyn moedre),
vervoegdn ze Petrarca in Venetië om de peste 't oentloopn die Europa teisterde
in die tyd. E twidde kleinkiend, Francesco, wierd geboorn in 1366, mo 't stierf
voa dat twêe joar was. Francesca en eur familje leefdn mê Petrarca in Venetië
gedeurnde vuuf joar van 1362 toe 1367 in Palazzo Molina; oewel da Petrarca
vôortgienk mê reizn in die joarn. Tusschn 1361 en 1369 kwam de joengere
Boccaccio twêe kêern ip bezoek. Den êeste kêe in Venetië, de twidde kêe in
Padua.

Roend 1368 veruusdn Petrarca en zyn dochtre Francesca (mêt eur famielje) no 't
stadje Arquà in d' heuvels van Euganea dichtby Padua, woa datn zyn oovrebluuvnde
joarn deurebrocht mê godsdienstige kontemploasje. Y stierf in zyn uus in Arquà
ip 19 juli 1374 – êen dag vôo ze zeevntigste verjoardag. 't Uus êrbergt nu e
vaste tentôonstellienge van Petrarca zyn werkn en kurioziteitn; oendre andre kuj
doa 't graf vienn van Petrarca zyn geliefde katte die geboalsmd was. Ip de
marmre ploate istr e Latynsche tekste geschrêevn deur Antonio Quarenghi:

Petrarca zyn testament (ip datum van 4 april 1370) lat 50 florynn an Boccaccio
"vor e warme frak te koopn"; verschillnde legoatn (e peird, e zèèvre beekre, e
luute, e Madonna) vo ze broere en vo zyn moatn; zyn uus in Vaucluse vo de
bewaakre; vo zyn zieleruste, en vo d' oarme menschn; en 't grotste dêel van zyn
oenroerend goed vo zyn schôonzeune, Francescuolo da Brossano, die den êlft drvan
moe geevn an "de persôon an wien, lik of datn wit, ik wenschn dat no toe goat";
verzeekers zyn dochtre, Francesca, Brossano zyn wuuf. 't Testament zeg nieks
oovre 't eigndom in Arquà noch oovre zyn boekery; de boekery van merkwoardige
andschriftn was aa beloofd gewist an Venetië, om te verwissln mê Palazzo Molina.
Die schikkienge was verzeekers vervolln otn veruusde no Padua, de vyand van
Venetië, in 1368. De boekery wierd aangesloan deur d' Êern van Padua, en zyn
boekn en andschriftn zyn nu verstrôojd oovre hêel Europa . Niettemin ist de
Biblioteca Marciana die tradisionêel die werkn ipeist lik van eur Stichtienge,
oewel da de stichtr van 't Foens feitlik Kardinoal Bessarion was in 1468 .

Petrarca is best gekend vo zyn Italioansche dichtkunste, naamlik de Canzoniere
(Zangboek) en de Trionfi (Triomfn). Mo, Petrarca was 'n gêestdriftige Latynsche
gelêerde en de mêeste van zyn geschriftn woarn in die toale. Zyn Latynsche werkn
omvattn stuudjes, bespiegliengn, brievn, en gedichtn. Oendre undre êj Secretum
(Myn Geheim Boek), 'n diepgoand persôonlik, schuldbeloan ingebeeld twêegesprek
mê Sint-Augustinus; De Viris Illustribus (Oovre Befoamde Menschn), 'n antal
morêele leevnsbeschryviengn; Rerum Memorandarum Libri, 'n oenvolleedige
verandlienge oovre de kardinoale deugdn; De Otio Religiosorum (Oovre
Godsdienstige Vryeid) en De Vita Solitaria (Oovre 't Êenzoam Leevn), die ipgeevn
mê de kontemploasje; De Remediis Utriusque Fortunae (Goe en slichte Remeedjes vo
't Geluk), 'n andleidienge vo zelf-ulpe die oendrede joarn gebruukt is gewist;
Itinerarium (Petrarca zyn Gidse vo 't Illig Land); scheldproza vo teegnstandrs
lik gelêerdn en Fransn; de Carmen Bucolicum, e verzoamlienge van 12
herdersdedichtn; en 't oenvultôojde epos Africa.

Petrarca gaf ook veele boekn uut mê zyn brievn, mor ook iestooriesche brievn lik
van Cicero en Virgilius. Cicero, Virgilius en Seneca woarn zyn lettrekundige
vôorbeeldn. De mêeste van zyn Latynsche geschriftn zyn teegnwôordig moejlik te
vienn, tenzy in vertoalienge. 't Is moejlik vor e zjuuste doatum te plakn ip ze
geschriftn, van y a de neigienge van ze hêel ze leevn t' êrwerkn.

Petrarca verzoamlde zyn brievn in twêe belangryke reeksn boekn genoamd Epistolae
familiares ("Brievn oovre famieljezoakn") en Seniles ("Brievn oovre den
oedredom") . De ordnienge in zyn brievn steunde ip zyn kennisse van de brievn
van Cicero. Ze wierdn uutgegeevn zoendre noamn om de oentvangrs te beschermn die
allemalle nowe betrekkiengn adn mê Petrarca. De oentvangrs woarn oendre mêer
Philippe de Cabassoles, biskop van Cavaillon; Ildebrandino Conti, biskop van
Padua; Cola di Rienzo, tribuun van Rome; Francesco Nelli, priestr van de Kerke
van d' Illige Apostls in Firenze; en Niccolò di Capoccia, e kardienoal en
priestr van San Vitale in Rome. Zyn "Brief voa 't Noageslacht" (de latste brief
in Seniles) gift 'n oovrezicht van zyn leevn en e soamnvattienge van zyn
algemêene ipvattiengn. 't Was ôorsproenklik in 't Latyn geschreevn en vultôojd
in 1371 of 1372 – d' êeste eign leensbeschryvienge in duust joar (siens
Sint-Augustinus) .



https://vls.wikipedia.org/wiki/Pepeyn_van_Itali%C3%AB

Pepeyn van Italië (geboortenoame Karloman), (773/777 - 8 juli 810) was de derde
zeune van Karel de Grôotn. Je was keunienk van Italië ounder ’t gezag van zyn
voader. Zyn moeder was Karels twidde wettelyke vrouwe Hildegard van Vintzgau.

Mè zyn êeste vrouwe Himiltrude ha Karel de Grôotn gin wettelyk huwelyk. Ze was
zyn concubine en met heur had 'n e dochter Amaudru en e zeune Pepeyn. Je zetteg
heur an de kant vo te kunn trouwn me de Langobardische prinsesse Desiderata.

Zyn oudste zeune Pepeyn met de Bulte kwam nie in anmerkienge vo d’erfipvolgienge
en in 780 ounterfde Karel de Grôotn hem officieel. Je liet de noame van Karloman
in Pepeyn verandern, omda Pepeyn e belangryke noame was in de Karolingische
dynastie.

Met de Divisio Regnorum regelde Karel de Grôotn in 806 de verdêlienge van zyn
ryk, vor achter zyn dôod. Pepeyn zou neffest de gebiedn van Italië ook stikkn
van Beiern, Karinthië en den helt van Alemannië krygn, mo ’t kwam nie zo verre,
want je stierf in juli 810. Olhoewel da zyn zeune Bernard ounwettig was mocht ’n
van Karel de Grôotn zyn voader ipvolgn in Italië. Pepeyns oudere broere Karel de
Joungern stierf in 811 en doarom erfde zyn joungere broere Lodewyk de Vroomn ’t
Frankisch Ryk.



https://vls.wikipedia.org/wiki/Peire

Peirn zyn e sôorte van fruut woavan dan der 40 verschillige sôortn bestoan. 't
Artikel hier goat over d'Europeesche peire (Pyrus communis). De noame komt
verzeker van 't West-Germoansche *pera, uut 't vulgair Latyn pira.

Europeesche peirn kommn in e masse oundersôortn in 't wilde vôorn in Middn- en
Ôost-Europa en in Zuud-West-Azië. Nu zyn de gekwikte sôortn (Pyrus communis
communis) surtout ekwikt in Europa, Nôord-Amerika en Australië.

De Pyrus communis communis is verzeker e krusienge tusschn de twêe ander
oundersôortn P.c. pyraster en P.c. caucasica. Peirn woarn bykan zeker ol etrokkn
van vôorn dan der gekwikte sôortn woarn. 't Is gin zekerheid over d'êeste
geplante peireloars, mo 't is verzeker ol van lange vôorn d'êeste betrouwboare
bronn (antiek Grieknland en Rome).

Peirn kunn geweune upeetn zyn, mo ze zyn oek verwerkt in aar diengn, lik
peirewyn (die styf up cider trekt, die van appels emakt is). Buutn peirn voun
geweune op t'eetn, zyn der oek peirn voun te stoovn.

'n Grotsn producent van peirn in Europa, is Italië, met 840 000 ton. 'n Grotsn
producent in de weireld is China.



https://vls.wikipedia.org/wiki/Paraable_van_de_Berm%C3%AArtige_Samarietoan

De Paraable van de Bermêrtige Samaritoan is e paraable verteld deur Jesus en die
vermeld is in mor êen van d' eevangeeljes van 't Niew Testament. Vôgnst 't
Eevangeelje van Lukas (Lukas 10:29–37) wastr e reizigr (e Jood of nie ) die ze
zyn klêern ân ofgetrokken, êm ofgerammeld en oaf dôod achtregeloatn lanst de
boane. Dr kwamt êest e priestr verby en tonne e Leviet, mor alle twêe liepn ze
in e kriengetje roend die vent. Ip 't latste kwamtr e Samarietoan verby.
Samarietoann en Joodn kostn mekoar in 't algemêen nie riekn, mo de Samarietoan
êlpt de geblêsseerdn. Jesus wordt beschreevn lik of datn de paraable vertelt lik
antwôord ip e vraage oovre de betêeknisse van 't wôord "noaste", die zoe moetn
gêrn gezien zyn vôgnst 't boek Leviticus (Lev. 19:18).

E Samarietoan lik e goe mensch vôornstelln zoe vo de toeôordrs van Jesus e schok
gewist zyn . 't Is e schôon vôorbeeld van zyn uutdoagnde maniere van klappn woa
da de gebruuklikke verwachtiengn nie azoa uutkommn .

Sommigte kristn, lik Sint-Augustinus, ên e zinnebeeldign uutleg willn geevn an
de paraable, woaby da de Samarietoan Jesus Kristus zeive zoe zyn, die de
zoendoare redt . Andre zeggn dat da te verre gezocht is en zien in de paraable
d' uutdrukkienge van Jesus zyn ipvattiengn oovre goed en kwoad .

In 't Eevangeelje van Lukas wordt de paraable ingeleid mêt e vroage, gekend lik
" 't Êeste Gebod" :

Ip e kêe stoendr e wetgelêerde ip en y wilde Êm an de tand voeln, zeggnde,
"Mêestr, wa moete 'k ik doen vo 't êewig' leevn te verdienn?". Y zei, "Wat istr
geschreevn in de wet? Wa leest je gy doa?" J' antwôorde, "Gy moe gy den Êere
gêrn zien, mê hêel joen êrte, mê hêel je ziele, mêt al joen krachtn, mêt al je
verstand, en joen noaste lik jezeivn". Y zei êm, "Gy ê zjuuste gantwôord. Doe
dadde en gy go leevn." Mor y, vo zyn eign te verrechtvèèrdgn, vroeg an Jesus,
"Wien istr myn noaste?"

Etwien gienktr van Jerusalem no Jericho, en y viel in d' ann van de roovrs, die
ze klêern ofpaktn en êm sloegn, en ze trokkn drvan oendr, êm oafdôod
achtrloatnd. Toevollig kwamtr e priestr verby lanst die weg. Otn êm zag
passeerdn êm an den andr kant. E bitje loatre kwamtr ook e Leviet, en otn êm
zag, passeerde y ook in e boogstje. Mor e Soamaritoan, die ip reize was, kwamt
doar ook verby. Otn êm zag krêegtn kompasje, pakte êm vaste, en verboend zyn
woendn, en y deitr oolje en wyn ip. Y zette êm ip zyn eign bêeste, en brocht êm
nor 'n êrberge, en zorgde vor êm. De vôgnde dag, otn vôortgienk, gaftn twêe
denoarjen an den êrbergier, en zei êm, 'Zorg vor êm. Wat daj ook mêer zoe moetn
uutgeevn, da go 'k je betoaln o 'k weerekêern.' Wien istr nu van die drie vôgnst
joen e noaste vor êm die in d' ann van de roovrs gevolln was?" Y zei, "Den deezn
die kompasje getoogd êt." Tonne zei Jesus êm, "Goa nu en doet dat ooke."



https://vls.wikipedia.org/wiki/Paolo_Bettini

Paolo Bettini (Cecina, 1 april 1974) is nen Italjoansen coureur. Jis profcoureur
gekomn in 1997. 't Is êen die verre olles ankan en die explosiviteit,
koersdeurzicht en deurzettingsvermeugen wit te combineern. Zyn bynoame is il
Grillo (de krekel).

Zyn grotste succesn et 'n gekend in êendagskoersn. In 't begun stound 'n in de
schoaduwe van zyne ploegmoat Michele Bartoli. Deur een poar blessures van dien
Bartoli kost ie deurebreekn in 2000 deur Luik-Bastenaken-Luik en een etappe in
den Tour de France te winn. 't Joar doarachter et 'n 't Kampioenschap van Zürich
gewonn.

Zyn beste sizoen was zekerst 2003. J'et toun Milaan-San Remo, de Rounde van de
Middellansche Zêe, de HEW Cyclassics en de Clasica San Sebastian gewonn.
Ondertussn wast 'n ôok kampioen van Itoalië gekomn. Ounder andere deur die zeges
at 'n veel UCI-puntn en was 't ie voor den twidde kêe den bestn in de
Weireldbeker.

In 2004 stound hêel zyn sizoen in 't têekn van de wegrit ip de Olympische Spelen
in Athene. Dedé et 'n ton ôok gewounn deur in de sprint de Portugees Sérgio
Paulinho te kloppn. Neffest dadde et 'n voor den derde kêe ip reke de
Weireldbeker gewonn.

2005 begost voor Bettini me een blessure in 't vôorjoar, moar in de Ronde van
Itoalië et 'n een etappe kunn winn. In 't noajoar et 'n iederêen verboasd deur
voor den twidde kêe 't Kampioenschap van Zürich te winn, een etappe te behoaln
in de Rounde van Spanje en deur te winn in de Rounde van Lombardeye.

Ip 24 september 2006 woun de klênen Italjoan de weireldtitel ip de weug in
Salzburg. J'et ton den Duutser Erik Zabel en de Spanjoard Alejandro Valverde
versloagn in de sprint. Een weke loater verloor tie zyn broere Sauro deur een
accident met 'n auto. Ip 14 oktober et 'n nog ne kêe de Ronde van Lombardeye
gewounn en die zege et 'n ipgedroagn an zyn broere. 't Joar doarachter eit ie
zyn weireldtitel verlengd in Stuttgart.



https://vls.wikipedia.org/wiki/Oudenoarde

Oudenoarde (officieel: Oudenaarde) is e stad in de provinsje Ôost-Vloandern ten
zuudn van Gent, geleegn langs de Schelde en an de rand van de Vlamsche Ardenn.
De stad telt à peu près 28.800 inweuners.

Vroeger was de stad over hêel Europa gekend vo de produucsje van wandtapytn,
surtout in de zestienste êeuwe, moa de bloeiperiode blêef nog deurn tout in de
achttienste êeuwe.

Ip 't woapnschild van Oudenoarde stoat er een ofbeeldienge van e bril. Volgens e
legende uut de 16e êeuwe zou Keizer Karel gezeid hen van die bril der ip te
zettn.

De keizer zou Oudenoarde bezocht hen, moa de stadswachter, Hanske de Krijger had
hem nie zien ankommn. Je zoudt in sloape gevalln zyn, omdat 'n te vele gedrounkn
haad. Moar eigntlik is 't embleem in 't woapnschild gêen bril moa de gotische
letter A van Audenaerde.

't Oudenoards is een Ôost-Vlams dialect moa der lopt een isoglosse tusschn 't
"zuver" Ôost-Vlams en de overgangsdialectn tusschn Ôost- en West-Vlams. 't
Oudenoards trekt mêer ip 't West-Vlams of ip 't Gents.

De Broakelse schryver Isidoor Teirlinck (1851-1934) schrêef vele Oudenoardse
dialectwoordn ip in z'n Zuid-Oostvlaandersch Idioticon (1908-1924).



https://vls.wikipedia.org/wiki/Otto_I_%28HRR%29

Otto I, bygenoamd Otto de Grôotn (Wallhausen (Saksen-Anhalt), 23 november 912 –
Memleben (Saksen-Anhalt), 7 meie 973), van de dynastie van de Liudolfiengers,
was van 936 tout 973 hertog van Saksn en keunienk van Oost-Francië, van 961 ook
keunienk van Italië en van 962 den êeste Rôoms-Duutsche keizer.

Achter de môord ip keizer Berengar van Friuli in 924 was de keizerlykn titel
bykan vêertig joar vacant gebleevn. Ip 2 februoari 962 wierd Otto I tout keizer
gekrôond en kost ie de keizers van 't Rôoms Ryk ipvolgn.

Je was den oudste zeune van Hendrik de Veugeloare en Mathilde van Ringelheim.
Zyn voader is nôoit gin keizer gewist, mo je wordt toch anzien ols de stichter
van 't Ottoons Huus. D'Ottoonn regeerdn mêer of 'n êeuwe van 919 tout 1024 over
Duutsland, loater 't Hillig Rôoms Ryk genoemd.

De keunienklyke villa van d'Ottoonn in Memleben was styf belangryk in dien tyd.
Otto zyn voader is doa geboorn en gestorvn. Otto is ook gestorvn in Memleben, mo
j'is begroavn in de kathedroale van Magdeburg. Zyn herte zou begroavn zyn in
Memleben en zyn zeune Otto II stichtte doar in 975 e Benedictyneklôoster.

Je trouwde in 951 me zyn twidde vrouwe Adelaide van Bourgondië. Under jounges
woarn:



https://vls.wikipedia.org/wiki/Ostense_Compani%C3%AB

Den Ostensche Compagnie is ip 19 december 1722 ipgericht oender de name Generale
Keizerlijke en Koninklijke Indische Compagnie. Den oofdzetel was in Antwerpn en
den uutboatiengszetel in Ostende.

Ip da moment was Vloandern 'n oenderdeel van de Oostenrykse Nederlandn en wier
et vanuut Oostenryk bestierd deur den Absburgsen keizer Karel VI. De Compagnie
kreeg et monopolie vo de voart ip Afrika en Oost- en West-Indië. Deur de
iprichtienge van de Ostensche Compagnie wildn de Vloamingen e stiksje meepakken
van de ipbriengstn van de styf florissante Oost-Indiëcommersje. En da da lukte
bewyst da der ip e bepaald ogenblik 58% van de thee die in West-Europa wierd
ingevoerd in Ostende verkocht wierd. Ip wa daan ze uut China invoerden, makten
ze deur de band meer of 150% winste. De Compagnie stichtte zelfs twi kolonies:
Cabelon, by Madras, en Banquibazar, ip den oever van de Ganges.

D’Ollanders, die styf vele succes addn met under VOC, wilden koste wa kost de
Ostensche Compagnie saboteern. Een Ollander die ols matroos ip èèn van de
schepen van de Compagnie voarde, wierd ter dood veroordeeld mo omda der toch nog
te vele under kanse waagden, wierd de straffe veroogd me vodien nog een antal
zweepslaagn in ’t openboar. D’Ollanders en ook verschillige factorieën van de
Compagnie angevollen.

De Compagnie most der mee stopn oender druk van d'Ollanders, de Iengelsche en de
Fransche die me ’t Verdrag va Weenn ip 16 moarte 1731 Maria Theresia ols
keizerinne erkenden (Karel VI aa gin zeuns) mor eisten da de Ostensche Compagnie
geliquideerd werd. In de praktyk en eur activiteitn toet in 1777 bluuvn
deuregoan.

Een van de grote andeelouders was de bankier Charles de Proli. Ze zeune Pierre
begost in 1781 met den ipvolger: de Azioatische compagnie. Dankzy de sloavnandel
marcheerde da styf goed, mo voe polletieke redens en 't failissement van de
Proli was da rap were upgekuust in 1785. Ostende is dus nog een endje e bloeind
centrum gewist voe sloavenandel.



https://vls.wikipedia.org/wiki/Ostensche_Compagnie

Den Ostensche Compagnie is ip 19 december 1722 ipgericht oender de name Generale
Keizerlijke en Koninklijke Indische Compagnie. Den oofdzetel was in Antwerpn en
den uutboatiengszetel in Ostende.

Ip da moment was Vloandern 'n oenderdeel van de Oostenrykse Nederlandn en wier
et vanuut Oostenryk bestierd deur den Absburgsen keizer Karel VI. De Compagnie
kreeg et monopolie vo de voart ip Afrika en Oost- en West-Indië. Deur de
iprichtienge van de Ostensche Compagnie wildn de Vloamingen e stiksje meepakken
van de ipbriengstn van de styf florissante Oost-Indiëcommersje. En da da lukte
bewyst da der ip e bepaald ogenblik 58% van de thee die in West-Europa wierd
ingevoerd in Ostende verkocht wierd. Ip wa daan ze uut China invoerden, makten
ze deur de band meer of 150% winste. De Compagnie stichtte zelfs twi kolonies:
Cabelon, by Madras, en Banquibazar, ip den oever van de Ganges.

D’Ollanders, die styf vele succes addn met under VOC, wilden koste wa kost de
Ostensche Compagnie saboteern. Een Ollander die ols matroos ip èèn van de
schepen van de Compagnie voarde, wierd ter dood veroordeeld mo omda der toch nog
te vele under kanse waagden, wierd de straffe veroogd me vodien nog een antal
zweepslaagn in ’t openboar. D’Ollanders en ook verschillige factorieën van de
Compagnie angevollen.

De Compagnie most der mee stopn oender druk van d'Ollanders, de Iengelsche en de
Fransche die me ’t Verdrag va Weenn ip 16 moarte 1731 Maria Theresia ols
keizerinne erkenden (Karel VI aa gin zeuns) mor eisten da de Ostensche Compagnie
geliquideerd werd. In de praktyk en eur activiteitn toet in 1777 bluuvn
deuregoan.

Een van de grote andeelouders was de bankier Charles de Proli. Ze zeune Pierre
begost in 1781 met den ipvolger: de Azioatische compagnie. Dankzy de sloavnandel
marcheerde da styf goed, mo voe polletieke redens en 't failissement van de
Proli was da rap were upgekuust in 1785. Ostende is dus nog een endje e bloeind
centrum gewist voe sloavenandel.



https://vls.wikipedia.org/wiki/Ostends

Ostende is e Belgische stad in de provinsje West-Vloandern. Ze ligt an de
Vlamsche Kust. Buutn Ostende zelve, zyn der nog e poar deelgemeentn, Stène,
Mariakerke, Raversyde en Zandvoorde. Der weunn in 't geheel oast 70.000
menschen. Roend Ostende liggn de gemeentn Middelkerke, Gistel, Oedeburg en
Brèènienge. In de Middeleeuwn laag Ostende an den oostkant van e schiereiland,
Ter Streep. An de westkant laag Westende en in 't middent laag Middelkerke. De
polder achter 't eiland liep allene by springty oender, twèè kèèren per joar.
Deur d'inpolderienge kaamt de Ploate an 't vasteland te liggn.

De stad is e belangryk verkèersknooppunt, en et byvoorbeeld nen aavn, e
vliegpling en ne jachtaavn. De stoasje van Ostende is ook et endpunt van de
tring, dus je moe doar ofstappn, oftewel direct were kèern, mo je ku wêl direct
de kusttram pakkn, want dedien stopt ook an de stoasje. Je kut ook de ottoobus
pakkn no de banlieue of een va de buutnlynen no Brugge, Gistel, Oedenburg,
Veurne, Ichtegem, Klemskerke, Toeroet, Diksmude, Middelkerke en vele meer. In't
sezoejn kost je vroeger no Ieper en Bellewaerde me de bus, ma in 2012 e ze die
liene afgeschaft.

E poar belangryke platsen in Ostende zyn 't Petit Paris; die name verwyst nog
noa de tyd toun da Ostende twètalig was, 't Pêêrd (Leopold I pling), woa dat er
e reusachtig standbèeld stoat van uze èeste keunink en 't Marie-Josépling. In 't
centrum van de stad lig et Woapenpling met 'n schône kiosk in 't middn.

Ostende is ook de stad van artiestn gelik Arno, James Ensor, Leon Spilliaert,
Constant Permeke, Gustaaf Sorel, Jef van Tuerenhout en Raoul Servais en
entertainers gelik Kamagurka, Herr Seele, Gunter Lamoot, Lucy Loes, Preuteleute,
...

En vergit de Paulusfèestn nie te middn ogustus woar da je veel artiestn uut eign
streke kunt zien uptreedn, vooral Lucy Loes trokt doa assan vele volk aze
speelde.

J'et ook e ferme hardcore en punkrockscene, bekende groepn van by uus zyn
oundermèer Death Before Disco, Dedicted, 7 works en Ladbroke.

De stoeten Ostendenoare, rond de joarn 1980-90 en satirisch weekblad, moa nu en
mysterieuzn actiegroep die ’t gemunt êt ip de monumentn ter ère van keunienk
Leopold II in Ostende. Z'en in 't verleden al e ki zyn and ofgezaagd.

Et boegbèeld van Ostende is De zèe va George Grard, het standbèeld voorn het
Casino Kursoal, deur de Ostendenoars Dikke Mathille genoemd. In 2005 is't er een
discusje gewist of da't standbeeld ip eur oorspronkelikke platse ip de
oostellienge moest gezet wordn, moa der was zovele trammelant doarteegn da ze
toch moa beslootn en om et te loatn woar dat 't was. Z'en der ook e soorte van
bier achter genoemd.

In Ostende (lik up vele plekkn an de kust), gebruukn ze in te plekke van de /êe/
de /èè/. Ze zeggn dus nie me men êen bêen in de zêe, mo me men èèn bèèn in de
zèè (klanke lik de êeste i in illetriek, mor e bitje langer), of lik de twidde e
in 't Fransche élève.

De burgemèèster van Ostende is Johan Vande Lanotte. Mo in de gemèènteroad zittn
der nog bekende gasten, gelik Geert Lambert, me ze groen brilletje, en nateurlik
et Jean-Marie Dedecker doar ook in gezetn.



https://vls.wikipedia.org/wiki/Orthoptera

De rechtvleuglign (Orthoptera) is 'n orde van insektn mêt oenvulleedige
gedoanteverwisslienge, woaby da d' echte sprienkoann (Caelifera), kreekls
(Gryllidae), grottnspriekoann (Rhaphidophoridae), Jerusalem-kreekls
(Stenopelmatidae), soabelsprienkoann (Tettigoniidae), reegnboogesprienkoann
(Romalea guttata), veldsprienkoann (Acrididae), en treksprienkoann ôorn. Veele
insektn in die orde sjêrpn (gekend lik "strieduuloasje") deur undre vleugls
teegn mekoar te wryvn of teegn undre pôotn, de vleugls of pôotn droagn reekn van
geromplde bubbltjs. 't Tympanum of ôore zit in de vôornste schêenbêen (tibia) by
kreekls, vêenmolln (Gryllotalpidae), en soablesprienkoan , en ip d' êeste
achtrlyfs-segmente by de veldsprienkoann en treksprienkoann . Die organiesmn
gebruukn trilliengn vor andre êenliengn te lokaliezeern.

Veldsprienkoann zyn in stoat undre vleugls ip te plôojn wa da undre in de groep
Neoptera platst.

De noame is ofgeleid van 't Grieks ortho wat da "rechte" wil zeggn en ptera, "mê
vleugls".

Rechtvleuglign ên in 't algemêen e rolle-vormig lyf, mêt achtrepôotn die
verlankd zyn vo 't spriengn. Zydre ên "mandiebls" (moenddêeln) vo te bytn en te
kown en grôote soamngestelde oogn, en ze kunn ook ocelli (ienklvoedige oogsjes)
ên, ofanklik van de sôorte. De voelsprietn bestoan uut veele segmentjes en zyn
droadvormig en van verschillende lankte . D' êeste en derde segmente van 't
boststik (of thorax) zyn verbridderd, binst da de twidde segmente veele kortr
is. Zydre ên twêe poar insekte-vleugls, die 't achtrelyf bedekkn o z' in ruste
zyn. De vôorvleugls of tegmina, zyn smolldre dan d' achtrevleugls en ze zyn
verard an de boazies, binst da d' achtrvleugls vliezig zyn, mê rechte nervn en
veele nervn dr lôodrecht ip. In ruste zyn d' achtrevleugls lik woajrs gevoedn
oendre de vôorvleugls. De latste twêe toe drie segmentn van 't achtrlyf zyn
gereduceerd en ên ienkle-gesegmenteerde cerci .

De rechtvleuglign ên 'n oenvulleedige leevnskrienloop of oenvulleedige
gedoanteverwisslienge. 't Gebruuk van geluud is kruusjoal in 't liefdespel, en
de mêeste sôortn ên verschillnde vôojzetjes.

D' echte sprienkoann leggn undre eiers in de groend of ip de vegetoasje. De
eiers goan oopn de de joenge nymfn glykn ip de vulwassn insektn mor ên gin
vleugls. Ze kunn ook e hêel andre kleur ên dan de vulwassn. By verschillnde
vervelliengn oentwikkln de nymfn vleugls toe an de latste vervellienge o ze e
ryp vulwassn insekte zyn mê volleedig oentwikklde vleugls .

De rechtvleuglign bevattn d' êenigte insektn die beschowd zyn lik kosher by de
Joodn. De lyste van eet-wettn in 't boek Leviticus verbiedd al de vliegnde
insektn die loopn, mo makt 'n uutzoendrienge vo zeekre treksprienkoann. Roare
genoeg de oengelykvleuglign of echte libelln (Anisoptera) en de langpôotmuggn
zyn nie kosher, mo ze zyn ulpelôos o ze nie kunn vliegn. De Torah stelt vaste da
d' êenigte kosher vliegnde insektn mê vier wandlende pôotn knien ên die boovn
undre voetn uutsteekn zoda ze wuppn . Dus zyn nie-spriengnde rechtvleuglign lik
vêenmolln zeekre nie kosher.

D' oftakkiengs-orde van die bêestn is reedlik goed verstoan . D' oendrordn
Caelifera en Ensifera schynn monofyleetisch te zyn en Rhaphidophoridae is e
zustre-groep van Tettigoniidae. Pyrgomorphidae zyn de mêest boazoale groep van
de Caelifera. Myrmecophilidae blykn e kloade te vormn mê Gryllotalpidae in
platse van mê Gryllidae. Bykommnd werk go nôodig zyn vo da te bevestign.

By de vier oendrefamieljes van Tettigoniidae zyn de betrekkiengn
(Phaneropterinae + (Conocephalinae + (Bradyporinae + Tettigoniinae))); tusschn
zes oendrefamieljes van de Acrididae zyn de betrekkiengn (Oedipodinae +
(Acridinae + (Gomphocerinae + (Oxyinae + (Calliptaminae +
Cyrtacanthacridinae))))).



https://vls.wikipedia.org/wiki/Orientalis

't Orientalis of d' Orientoalsche ekozôone is êen van de acht ekozôonn an d'
ippervlakte van d' eirde. 't Bedekt 't grôotse stik van Zuud- en Zuudôost-Oazje
en 't driengt deure toe in de zuudlikke dêeln van Ôost-Oazje.

't Orientalis goa van Afghanistan oovre hêel 't Indiesche Oendre-kontienent en
Zuudôost Oazje no 't lêeggeleegn zuudlik China, en oovre Iendoneezje toe an
Java, Bali, en Borneo, ten ôostn woavan de Lyne van Wallace ligt, de grenze van
d' ekozôone genoamd no Alfred Russel Wallace die den Orientalis schid van d'
Australoaziesche ekozôone. 't Orientalis bevat ook de Fieliepienn, 't lêegland
van Taiwan, en de Japaneesche Ryukyu-eilandn.

't Mêestndêel van den Orientalis was ôorsproenklik bedekt mê bus, mêesta
troopiesche en subtroopiesche natte loofbusschn, mor in Indje en in sommigte
stikkn van Zuudôost-Oazje oovreweegn de troopiesche en subtroopiesche drooge
loofbusschn. De troopiesche natte busschn van 't Orientalis wordn mêest
oovrêerst deur de plantefamielje van de Dipterocarpaceae.

't Orientalis wordt deur de Weirld Nateur-Stichtienge (WWF) verdêeld in drie
ekoprovinsjes, da zyn eirdrykskundige groepeeriengn van ekostreekn die
verschillnde bioomn kunn bevattn, mo sterke biogeografiesche oovrêenkomstn ên,
in 't biezoendre ip taksnomoomiesche nivoos oogre of 't sôortnnivoo (geslacht,
famielje).

De ekoprovinsje van het Indiesch Subkontinent bedekt 't grotste dêel van Indje,
Bangladesh, Nepal, Pakistan, Bhutan, en Sri Lanka. De gebergtn Hindu Kush,
Karakoram, Himalaya, en Patkai begrenzn d' ekoprovinsje in 't nôordwestn, nordn,
en nôordôostn; die gebergtn wierdn gevormd deur de botsienge van 't
nôordwoarts-glydnd Indiesch Subkontinent mêt Oazje te begunn 45 miljoen joarn
gelêen. Hindu Kush, Karakoram, en Himalaya zyn e biogeogroafiesche oofd-grenze
tusschn de subtropiesche en troopiesche plantn- en bêestnweirld van 't Indiesche
Subkontinent en 't Palaearctis mê ze gemoatigd klimoat.

De Indochineesche ekoprovinsje besloat 't grotste dêel van 't vaseland van
Zuudôost Oazje, mê inbegrip van Birma, Thailand, Laos, Vietnam, en Kambodja,
zowêl of de subtroopiesche busschn van zuudlik China.

Malesia is e botoaniesche provinsje die scherledewiep zit ip de grenze tusschn
't Orientalis en 'd Australoaziesche ekozôone. D' ekoprovinsje bevat ook 't
Maleiziesch Schiereiland en de westlikke Indoneeziesche eilandn (gekend lik
"Soendaland"), de Fieliepienn, d' ôostlikke Indoneeziesche eilandn, en Niew
Gwinea. Van den êene kant ê Malesia botoaniesch veele gemêenschapplik, mo
verschilln de dêeln ten ôostn en te westn van de Lyne van Wallace veele van
mekoar vo de bêestesôortn. Soendaland êt dezeifste bêesteweirld mê 't vasteland
van Oazje, mo de landbêestn ip d' eilandn ten ôostn van de Lyne van Wallace zyn
te minstn gedêeltlik ofgeleid van sôortn van Austroaliesche ôorspronk, lik de
buudlbêestn en struusvooglachtign.

De plantn-weirld van 't Orientalis miengelt elementn van d' oede oerkontienentn
Lauroazje en Gondwana. Gondwoansche elementn woarn êest ingebrocht deur Indje,
da loskwam van Gondwana by benoadrienge 90 mieljoen joarn geleen, en dat ze van
Gondwana ofkomstige plantn- en bêestn-weirld no 't nôordn dej goan. De deeze
bevatte de visschn-famielje Cichlidae en de bedektzoadign-famieljes
Crypteroniaceae en meuglik de Dipterocarpaceae. Indje botste mêt Oazje 30-45
miljoen joarn geleen, en wisslde sôortn uut. Loatre, ot Austroalje-Niew Gwinea
no 't nôordn drêef, dej de botsienge van d' Austroaliesche en Aziejoatiesche
ploatn d' eilandn van Wallacea ipryzn, die van mekoar geschêen woarn deur smolle
deurgangn, die botoaniesche uutwisslienge toelietn tusschn 't Orientalis en d'
Australoaziesche ekozôone. Oaziesche reegnbus-plantn, woaroendr
Dipterocarpaceae, wuptn van eiland nor eiland deur Wallacea no Niew Gwinea, en
verschillnde Gondwoansche plantn-famieljes, woaroendre Podocarpaceae en
Araucariaceae, bewoogn no 't Westn van Austroalje-Niew Gwinea no westlik Malesia
en Zuudôost-Oazje.

Twêe ordn van zoogbêestn, de vel-vliegers (Dermoptera) en de boomspitsmuuzn
(Scandentia), zyn allêene mo te vienn in d' ekozôone, lik of dat 't gevol is vo
de famieljes Craseonycteridae, Diatomyidae, Platacanthomyidae, Tarsiidae en
Hylobatidae (giebbons). Grôote zoogbêestn kenmerknd vo 't Orientalis bevattn de
luipeird, tygre, woatr-buffle, Oazieschn ooliefant, Indiesche neuzôorn,
Javoanschn neuzôorn, Maleische tapier, oerangoetan, en giebbon.

't Orientalis ê drie endeemiesche veugel-famieljes, de bladveugls (Irenidae), d'
Oazjoatiesche boardveugls (Megalaimidae) en de Fieliepiensche boomkruuprs
(Rhabdornithidae). Ook kenmerknd zyn de fazantn, pitta’s (Pittidae), timalia's
(Timaliidae), en bastoardzêemveugls (Dicaeidae).



https://vls.wikipedia.org/wiki/Ommel_(plante)

Hommel (Nederlands: hop(pe)) is e twèslachtige plante va de Cannabaceae-familie.

De plante wos tot voe kort vôornoamelyk ekwikt vour in bier te doen. In de knops
zit er e stoffe (lupuline, e geelachtige poere) die e zeure smoake gift an 't
bier. 'n Dag va vandoage gebruukn ze hommel ouk mêer e mêer vour in medicamentn
te doen. 't Bestoan oek zaksjes en hoofdkussens, evuld mi hommel. Dat zoudt e
nateurlik slapmiddel zyn.

In Belgie zyn de streekn van Oalst (Ôost-Vloandern), Asse (Vlams-Brabant) e
surtout dedie va Poperienge styf ekend voe nundern hommel. In 't buutnland zyn
Duutsland en Tsjechië ekend.

Vôorn da ze hommel in bier dein om e smaksje an 't bier te geevn, dein ze d'r
gruut in. Gruut is e miengelienge va kruudn. Round de joarn 800 kwaamn ze in
Duutsland op 't gedacht om e bitje hommel in bier te doen om 't langer te kunn
bewoarn.

In de streke va Poperienge leevnde z'in de Middelêeuwn va de loakenhandel. Moa
deur de polletiek van Iengeland moestn ze achter een andere maniere zoekn voe
commerce te doe. Hommel wos d'oplossienge. Sedert de 15st'n êeuw wos hommel hier
intensif verbouwd. 't Uutzicht va Poperienge gienk nôoit nog 't zefste zyn...

In 'n 20stn êeuw goenk het van kwoad noar erger mi de hommelproduucsje in
Poperienge. In 2006 woarn d'r in Poperienge nog moar e goe 30 boern voer een
areoal va 176 hectoarn. De reddieng zou nu Menohop kunn zyn. Want an 'n unief va
Gent en z'ontdekt dat er in hommel 'fenooln' zittn die styf trekkn op 't
vrouwelik hormoon oestrogeen. Menohop is e medicament da de oengemakkn va vrouwn
in de menopauze zou kunn verhelpn.

Te laste begun september begunt 'n hommelpluk. Vroeger dein ze da met 'n hand.
In 'n oudn tyd dei olleman mei an 'n hommelpluk. Da wos zwoar werk - surtout a
't rinde, want toe lein je n'hann oopn va de rankn. Om d'ambiance d'r in 't
houn, zoengn de plokkers liedjes. Dit is 't êeste refring van e bekend liedje:

Achter 'n plok droogn ze de knops vorzichtjes uut mi warme luchtbloazers. Anders
zou 'n hommel ol zêre beschimmeln. A ze droge enoeg is, pressen ze 'n hommel
tope in juutn ballo's (da noemn ze zwyns).



https://vls.wikipedia.org/wiki/Oleaceae

De olyfboomachtign (Oleaceae) zyn e famielje van bedektzoadign in de orde van de
Lamiales . De famielje verteegnwôordigt 26 geslachtn, woavan datr êen recent
uutgestorvn is . De 25 bestoande geslachtn sluutn ook Cartrema, die weeregevoenn
was in 2012 . De olyfboomachtign bestoan uut oengevêer 700 sôortn boomn, struukn
en e poar lioann. De famielje is bykans oovre de hêele weirld verspreid, en 't
areoal goa van de nôordpoolcirkle toe 't uuterste zuudn van Afrika, Australië,
en Zuud-Amerika. Bekende leedn van de olyfboomachtign bevattn olyfboom (Olea),
esse (Fraxinus), jasmiene (Jasminum), en verschillnde populèère sierplantn
woaroendre lieguustre (Ligustrum), Chineesch kloksje (Forsythia), seerienge
(Syringa vulgaris) .

De vôgnde lyste bevat de 25 geslachtn die êrkend wierdn in de recentste (2004)
taksonoomiesche reviezje van de famielje 't Bevat ook Cartrema, die weeregevoenn
was in 2012 . Linociera is nie inbegreepn, zeifs o sommigte weetnschapprs 't nog
oltyd bluuvn êrkenn. Linociera is moejlik 't oendrescheidn van Chionanthus,
grôotndêels omda de latste polyfyleetiesch is en nie kloar oemschreevn.
Hesperelaea is 'n uutgestorvn geslacht.



https://vls.wikipedia.org/wiki/Oede_Beurze-pling_(Brugge)

't Oede Beurze-pling in 't centrum van Brugge is e vroegr pling dat geleegn was
an 't kruuspunt van de teegnwôordige Vloamienkstroate mê de Grauwwerkersstroate
en de Akademiestroate. In de loate middelêewn was ier 't finansjêele centrum van
de stad. Uut die tyd zyn nog de Soaj-alle, 't Uus Ter Beurze en de Florentynsche
loozje bewoard.

't Pling is genoamd no de famielje Van der Buerse, die vanof 't middn van de
dertiende êewe 'n andelszoake en êrberge an da pling uutboatte. 't Uus Ter Ouder
Beurse was roend 1285 gebowd door Robbrecht van der Buerse. 't Niewe uus Ter
Buerze wierdr in 1453 nêffnst gebowd in ipdracht van Jacob van der Buerse .

Nêffnst d' êrbergn woarndr ip 't pling ook vertêegnwôordigiengn gevestigd van e
poar belangryke Italjoansche noasjes (Venetië, Genova, Firenze). 't Uutzicht van
't pling uut dien tyd is gekend deur e ploate uut Flandria Illustrata van
Antonius Sanderus (1641). De ploate toogt 't oede Beurzepling mê de drie
noasje-uuzn (iedr ip e stroat-oek) lik e proalstoet van ooge scherm-geevls
(oogre of 't achtrliggende zoadldak). Vors zyn ook e kruudn-andel, e wyntappery
en 'n uus mê uutangbord Hertsberghe ofgebeeld . Sanderus êet 't pling mê zyn
verlatynschte noame Byrsa Brugensis.

Informoasje oovre de platslikke ekonoomiesche konjuunkteure en de toestand van
de buutnlansche martn wierd uutgewissld. In 1370 wierden in Brugge ip gereeglde
tydstippn de wisselkoersen ip verschillnde steedn ipgeschreevn (platslikke muntn
woarn de pond groten en de schilden). De Brugsche vertêegnwôordigers van de
Toskoansche kommêrsant Francesco di Marco Datini ieldn êm stipt ip d' ogte van
de pryskwotêeriengn.

De beursandle voend platse ip 't pling zeive en nie in e gebow, mo verschillnde
uuzn an 't pling addn ofdoakn woa beschuttienge koste wordn gezocht teegn 't
weere. De gank van zoakn ip 't pling wierd geleid vôgns 't boeksje. Den andl
wierd goopnd en geslootn mê klokkegeluuj. Ip de vo de beurze vastgestelde eurn
(vezeekrs e zittienge 't vernoens en êen 's achtrnoens) ieldn de steedlikke
ordedienstn (scaerewetters) toezicht. Beedloars wierden geweird uut die beurt
ten tyden ende hueren dat de cooplieden ghecostumeirt zyn daer te vergaderene.
In de stadsreekniengn van 1335 is ook e somme weere te vienn die an de baljuuw
wierd betoald vo de beurze te bewoaken.

Vo de reste istr winnig geweetn van de zjuuste werkienge van de beurze, angezien
d' andlsgebruukn die eur oemriengdn nôojt ip papier gezet zyn. D' andlsbeurze
meug niet verward wordn mê dedeeze van de geldwissloars, die undre ipieldn vôo
d' alletorre en loatre an de Woatre-alle.

Vanof 't ende van de viftienste êewe vermindrde de betêeknisse van Brugge lik
internasjonoal knooppunt. Antwerpen kwam in de platse van Brugge lik kommêrsjêel
centrum en gienk zeive e beurze inrichtn: êest in d' Oede Beurze en vanof 1531
in de Niewe Beurze. D' inspieroasje van 't Brugsche vôorbeeld was nie allêene te
ziene in d' oovregepakte benoamienge, mor ook in de liggienge ip e kruuspunt, d'
oopniengs en de sluutiengstydn...

't Wôord "beurze" bestoend in 't Oed-Grieks lik βυρσα, e gevlad vêl of e lap
stoffe. Verzeekrs addn de Griekn da uut e vrimde toale oovregenommn. 't Zeifste
wôord gebruuktn zydre vor e "wynzak". Die betêeknisse oentwikklde lik bursa in
't Middellatyn toe "buudle", "geldbuudle", "(geld)kasse" en "somme geld" of
"kapitoal". Vanof de twoafste êewe kendn ze de bursarius, e behêerdre van e
kapitoal. E beurze lik e stuudjebeurze is dertiende-êews, e somme geld vo te
kunn studeern betoald uut d' ipbringste van e kapitoal. In 't Fransch wierd 't
wôord "bourse" in 1399 gebruukt vor e subsiedje, en in die betêeknisse verschêen
't wôord nie veele loatre ook in 't Needrlans .

Den ottêlier of êrbergier ad e belangryk andêel in de toestandkommienge van de
finansjêele transaksjes lik moakloare tusschn gintresseerde partyn. Robert van
der Buerse I was toe 1320 den êeste ottêlier-moakloare. De noame van de famielje
is in Brugge in papiern beschreevn van 1257 toe 1457. Gedeurnde vuuf generoasjes
speelde zy ook sosjoal en polletiek e grôote rolle in de stad.

Vlakby 't uus Van der Buerse verrêezn de noasje-uuzn van de kommêrsantn van
Genova, Venetië en Firenze, woada de kommêrsantn 's nuchtns tegoare kwoamn vo 't
latste niews 't ôorn en zoakn te doen. Ze dienden ook lik magazyn vo d'
andlswoare.

De Venetioann, die bluuvnd anweezig woarn vanof d' êeste tientalln joarn van de
vêertienste êewe, eurdn vanof 1397 't uus "Ter Ouder Beurse" lik loozje. In
dazeifste joar richtten de Djenoveezn, die in 1395 een kommêrsjêel verdrag addn
ofgeslootn mê Filips den Stoutn, undre konsuloat ip in de direkte omgeevienge
van de Venetioaansche Loozje. Ook de Florentynn vestigden undre in de joarn 1420
an da pling (te oenderscheidn van de Medicibank oender leidinge van Tommaso
Portinari in 't Hof Bladelin). Ook de Kataloann woarn ip 't Beurze-pling
vertêegnwôordigd.

De stryd tusschn Koarl de Stoutn en keunienk Lodewyk XI liet spôorn achtre ip 't
Oede Beurze-pling. De stad Luuk, die ip anspôorn van de Fransche keunienk in
ipstand was gekommn binst d' oenderandelienge van 't Verdrag van Péronne in
1468, wierd door Koarl de Stoutn zwoar bestraft en geplunderd. 't Symbôol van de
Luuksche vôorrechtn, macht en rechtsgebied, het Perroen, wierd lik ipperste
verneedrienge weghoald uut Luuk en oovrrgebrocht no 't Brugsche Beurze-pling.

't Kwam in decembre 1467 te Brugge an en wierd in januoari 1468 middn 't pling
geplatst, ip e sokkle van Ecaussines-stêen. 't Perroen blêeftr stoan toedat,
achtre de dôod van Koarl de Stoute, deur Maria van Bourgondië, lik bezeeglienge
van een niew geslootn vreede, in juni 1478 an de Luukenoars wierd weeregegeevn.

Toe in de zestiende êewe wierdr êrberge hoedn in 't uus Ter Beurze. 't Was vanof
1483 ipêenvôgnd eigndom van de loakn-andeloare Jacob Gheerolf, en van de
Spoansche kommêrsantn Pedro de Salamanca, Alonso de Santagadea en Antonio de
Saldaigne. In 1624 kwam 't in 't bezit van stadsdokteur Mathias Rhodius en in
1663 van Maximiliaan Sproncholf en zyn wuuf Isabelle Carrée, e wêlstellnde
kommêrsant in tuubak, mor die ook andelde in tekstiel. Y bezat eigndomsandêeln
in vier scheepn.

Tusschn 1673 en 1684 was den eignoare Mathias de la Porte en noadien Louis
D'Huyvetter. Deur erfnisse wierd stads-schatbewoardre Charles De Blauwe den
eignoare, die dr zeive nie weunde mo 't vereurde. In 1750 verkocht zyn wêewe 't
uus an tuubakskommêrsant Jan Magis. In 1763 wierd de Ryselse tektiel-andloare
Lambert de Ronquier den eignoare en zyn dochters blêevn dadde toe begun
neegtienste êewe. In die periôode wierd de geevle in klassieke styl verbowd.

Oenderd joar lank blêef 't uus gebruukt lik kaffee-restorang. Begun twientigste
êewe wierd 't de Brugsche zeetle van de bank "Crédit Anversois" en e poar
tientol joar loatre van de Bank van Roeselare. In ipdracht van die bank wierdr
in 1947 'n ingrypnde restoroasje uutgevoerd, met rekonstruuksje van d'
ôorsproenklikke geevls. Arsjietik Jos Priem steunde êm dovôorn ip de graveure in
't werk van Sanderus.

In 2006 wierdn de vroegre bankkluuzn verbowd toe radiostuudjoos vo de VBRO
(Vryje Brugsche Radjoo-Omroep).

De plattegroend van 't Oede beurze-pling is e bitje gewyzigd vergleekn mê de
middelêewsche situoasje . In 1848 wierd de Vloamienkstroate verbridderd en nor
anleidienge van de saneerienge van 't Theoatre-kwartier wierd in 1864 de hêele
blok gebown tusschn de Kuuprs- en Vloamienkstroate ofgebrookn. Ierdeure verlôor
't Beurze-pling zyn geslootn karaktre en êt 't ook gin eign stroatnoame mêe.



https://vls.wikipedia.org/wiki/Odonata

De libelln (Odonata) zyn 'n orde van vlêeseetnde insektn, die de
oenglykvleuglign (Anisoptera) en de woatrejuufrs of glykvleuglign (Zygoptera)
omvat. Dr zyn oengevêer 5900 sôortn beschreevn.

Johan Christian Fabricius is de scheppre van de term Odonata uut 't Grieks
οδόντoς (οδούς), odontos (tand) schynboar omda de libelln tandn ên ip undre
mandiebls, aloewêl de mêeste insektn ook mandiebls mê tandn ên.

Die orde wierd tradiesjonêel tegoare gepakt mê de haften (Ephemeroptera) en
verschillnde uutgestorvn ordn in e groep genoamd de Palaeoptera, mo die
groepeerienge ku parafyleetiesch zyn. Wa da ze gemêenschapplik ên mê haftn is de
maniere woarip da de vleugls gelid zyn en oe da ze stoan in ruste.

In sommigte stuudjes wordn d' Odonata verstoan in e wydre betêeknisse, in de
groend soamnvollnd mê de superorde Odonatoptera mo zoendre de vôoriestooriesche
Protodonata. By die benoadrienge is de term Odonatoidea gebruukt, in de platse
van Odonatoptera. De systematiek van de Palaeoptera is in 't hêele nie ipgelost;
wa da wêl kan gezeid wordn is da oenofanklik van 't feit of ze "Odonatoidea" of
"Odonatoptera" gêetn wordn, d' Odonata en undre uutgestorvn verwantn wê deeglik
e kloade vormn.

Dr wierd lange tyd geloofd da de Anisoptera 'n oendrorde woarn, en datr e derde
was, de "Anisozygoptera". Echtre, ziedre wierdn gekombieneerd in d'oendrorde
Epiprocta (woarin da Anisoptera 'n infraorde is) achtre dat 't uutkwam da de
"Anisozygoptera" e parafyleetiesche groep is, saamgesteld uut mêest uutgestorvn
ofstammliengn van Epiprocta-evoluusje. De twêe leevnde sôortn die in die groep
geplatst zyn, wierdn dus gezet in de infraorde Epiophlebioptera, terwyl da de
fossiele taxa die doarin woarn gezet nu verdeêeld zyn oovre de Odonatoptera (of
Odonata in brêe zin).

De Tarsophlebiidae zyn e vôoriestooriesche famielje van d' Odonatoptera die ku
beschowd wordn lik e boazies vo de Odonata ofwêl undre zustre-takson.

De grotste leevnde libelle is de Centroal-ameeriekoansche Megaloprepus
coerulatus (Zygoptera: Pseudostigmatidae) mêt e vleugle-oovrespannienge van
191 mm. De zwoarste leevnde libelln Tetracanthagyna plagiata (Anisoptera:
Aeshnidae) mêt e vleugle-oovrespannienge van 165 mm, en Petalura ingentissima
(Anisoptera: Petaluridae) mêt e lyf-langte van 117 mm (vôgns sommigte bronn
125 mm) en e vleugl-oovrespannienge van 160 mm. De langstleevnde libelle is de
Neotroopiesche Mecistogaster linearis (Zygoptera: Pseudostigmatidae) mêt e
lyf-lankte van 135 mm. Somtyds is de Hawaiioansche Anax strenuus (Anisoptera:
Aeshnidae) vermeld lik de grotste libelle mêt e veroenderstelde
vleugle-oovrespannienge van 190 mm, mo da zoe e foable zyn angezien datr
weetnschapplik mo van 152 mm sproake is.

De verstêende reuzelibelln uut 't Paleozoicum lik Meganeuropsis permiana uut 't
Perm van Nôord-Amerika mê toe 71 cm vleugle-oovrespannienge en 43 cm lyf-lankte
zyn de grotste insektn van alle tydn gewist en ze ôordn by d' orde
Meganisoptera, verwant mê de libelln mo gin dêel van de teegwôordige orde
Odonata in de nowe betêeknisse.

De klinste leevnde libelle is Nannophya pygmaea (Anisoptera: Libellulidae) uut
Ôost-Oazje, mêt e lyf-lankte van 15 mm en e vleugle-oovrespannienge van 20 mm,
en de klinste woatrejuufr (en de klinste libelln uut olle tydn) zyn sôortn van
't geslacht Agriocnemis (Zygoptera: Coenagrionidae) mêt e
vleugle-oovrespannienge van mo 17–18 mm.

Die insektn zyn gekenmerkt deur grôote roende koppn mêesta bedekt deur
goed-oentwikklde soamngesteld oogn, pôotn woamee da ze gemakklik prôojn (andre
insektn) kunn vangn in de vlucht, twêe poar deurschynnde vleugls die oenofanklik
van mekoar beweegn, en lange achtrlyvn. Zydre ên drie ocelli en korte
voelsprietn. De insekte-moenddêeln zyn an den oendrkant van de kop en bevattn
ienklvoedige kownde mandiebls by 't vulwassn insekte .

By de mêeste famieljes istr e strukteure ip de boovnste bôord neffns de top van
de vleugle genoamd de pterostigma. Die is verdikt, mê lymfevocht gevuld en
dikkers gekleurd en ofgezet mê nervn. De werkienge van de pterostigma is nie
hêelegans gekend, mo z' ên verzeekrs 'n aerodynoamiesche uutwerkienge en kun ook
't zicht reegln. Mêer massa ip 't ende van de vleugle kan ook de energie beperkn
die nôodig is vo de vleugls ip en neere te beweegn. De zjuuste kombienoasje van
styfeid van de vleugle en vleugle-massa kut d' energie nôodig vo te vliegn
vermindrn. Pterostigma wordn ook by andre insektn gevoenn, lik by byn.

De nymfn ên e mêer gedroengn, kortre lyf of de vulwassn. Buutn 't oentbreekn van
vleugls, zyn undre oogn klindre, undre voelsprietn langr en is undre kop mindre
beweeglik of by 't vulwassn insekte. Undre moenddêeln zyn veranderd, mêt 't
labium angepast in 'n êenig gryporgoan vo de prôoje te pakkn. Woatrejuufre-nymfn
oasmn deur uutwendige kiewn ip 't achtrlyf, terwyl da oenglykvleuglign-nymfn
oasmn deur 'n orgoan in undre rectum .

Mannlikke libelln ên ingewikklde geslachtsdêeln, verschillnd van de deze by
andre insektn. Die omvattn cerci-gryprs en e twidde stêl koppuloasje-orgoann ip
't achterlyf woarin da 't zoad bewoard is, vôortgebrocht deur de primèère
geslachtsdêeln. Vo te poarn grypn de vintjes 't wuuvetje by eur borststik of kop
en plôojn eur lyf zoda eur eign geslachtsdêeln kun vastegoedn wordn deur de
kopuloasje-orgoann die 't zoad bevattn . Mannlikke libelln ên e
kopuloasje-orgoan ip de buukzyde van 't achtrlyf, twidde segmente, woarin da ze
de zoadcelln bewoarn; zydre poarn deur de kop van 't wuuvetje (onglykvleuglign)
of 't boststik (gelykvleuglign) mê nypers geleegn ip 't uutende van 't mannlik
achtrlyf; 't wuuvetje plôojt eur achtrlyf no vôorn vo 't mannlik orgoan te roakn
en 't zoad t' oentvangn. Da wordt gêetn de "wiel"-poziesje.

D' eirs wordn geleid in 't woatre of ip plantn by 't woatre of natte platsn, en
ze kommn uut vo de pro-nymfn vôort te briengn die leevn van de voediengsstoffn
die in d' eiers woarn. Z' oentwikkln no instars (da zyn joenge insektn tusschn
twêe vervelliengn in) mê by benoadrienge 9-14 vervelliengn die (by de mêeste
sôortn) gulzige roovrs zyn vor andre woatre-organismn, woaroendre klêene
vistjes. De nymfn gruujn en vervelln, geweunlik in de scheemrienge of den oavnd,
no vliegnde oenrype vulwassn, die nog gin vaste kleur ên. Die insektn oentwikkln
loatre toe volwassn die undre vôortplantn.



https://vls.wikipedia.org/wiki/Oalveringem

Oalveringem, Alvergem of Oavergem (officieel Nederlands: Alveringem) is e
gemêente in de Westoek. 't Is e dorptje Bachten de Kupe da ligt tusschn Veurn,
Yper, Diksmude en de Fransche grenze, d'r weunn bykan 5000 menschn.

Je vingt er e masse schône routes voer e toertje mè de vèlo. D'oofdactiviteit
van d'Oalveringemsche economie go oogstwaarschynlik 't boern zyn.

De gemeente Oalveringem is e relatief dinne bevolkte gemeente en 't antal
iweuners vermindert nog de latste decennia. Ip 't uutgestrekte groundgebied
liggn der neegn deelgemeentn, ollemoale landelikke dorpsjes. De grotste
deelgemeente is Oalveringem zelve, d'oofdgemeente, in 't noordoosten van de
gemeente. By de gemeentelikke fuusjes in 1971 zyn de dorpsjes Oogstoade, Oern en
Sint-Rykers by Oalveringem gevoegd. In 1977 zyn de toenmoalige gemeentn Leisel
en Stoavel der ook by gevoegd. Sedert 1971 woarn Gyverienkove en Yzenberge ol e
deel van Leisel gewordn; en Beveren-aan-de-IJzer was sedert tonne e deel van
Stoavel. De nieuwe fuusjegemeente telde azo sichten 1977 negen landelikke
deelgemeentes.

Nog ne bekenden is nateurlik Cyriel Verschaeve van Ardôoie die ip 4 november
1911 arriveerde vô ounderpaster. Ne ligt begraven op 't kerkhof van Oalveringem.
En 't gebeurt dan der van die skinheads no zyn graf komn en doar nie al te
katholieke dingen doen.



https://vls.wikipedia.org/wiki/Noordelikke_Nederlandn

De Republiek der Zeevn Verenigde Provinciën is de noame vo ’t gebied dat em
achter de Tachtigjoarign Oorlog (1568-1648) splitste van de Zudelikke Nederlandn
en emzelvn ounofankelik verkloarde van Spanje, ton ’t machtigste ryk van Europa.

In 1555, achter de troonsofstand van Karel V, keizer van ’t Illig Rôoms Ryk en
keunink van Spanje, kwoamn de Lêge Landn in andn van z’n zeune Filips II van
Spanje. Filips wilde de calvinistische Noordelikke Nederlandn bekeern tout ’t
Rooms-Katholicisme, mor in 1568 begostn z’under teegn em te verzettn. Da was 't
begun van de Tachtigjoarign Oorlog, die deurde tout 1648 mè de Vrede van
Münster.

De Republiek der Verenigde Provinciën bestound uut Olland, Zêeland, Groningn,
Utrecht, Friesland, Gelderland en Overyssel. In 1588 èn de Stoatn-Generoal van
die provinsjn gedecideerd vo 't land zelve te goan besteurn. De Republiek wos
geboorn. Officieel wierd ze internationoal erkend mè de Vrede van Münster. De
Republiek ontwikkeldeg’ em tout ’n weireldmacht ip gebied van commerce,
weetnschap, kunst en militaire macht, vorol ip maritiem gebied. En in de 17e
eeuwe beleefdn ze ‘n Goudn Eeuwe.



https://vls.wikipedia.org/wiki/Nero_(strip)

De avonturen van Nero & Co is een stripreekse van de Vlamse stripschryver Marc
Sleen, die van 1951 toet an 2002 praktisch ounofgebrookn in de Vlamse gazettn De
Nieuwe Gids, Het Volk en De Standaard. 't Hoofdpersonoage Nero was ol van in 't
begin een centroale figeure in den strip, zels in 't begin od het nog "De
avonturen van Detective Van Zwam" hêette.

In 't begin van de reekse was de centroale figeure Detective Van Zwam (een name
die van zyn collega-joernalist Gaston Durnez kwoam). Up 't moment da Van Zwam
hem ontmoetigde weunde Nero in een zothuus en peisde dat je den Romeinsen keizer
Nero was. De figeure van Nero nim loater de centroale rolle over en achter negen
verhoaln wordt de reeks ommegedoopt van "De avonturen van detective Van Zwam"
toet "De avonturen van Nero en zijn hoed". Twêe verhoaln loater kreeg den strip
uutendelik de name van "De avonturen van Nero en Co.". De reekse liept
ôorsprounkelik in de gazette De Nieuwe Gids, en vanof 1950 in Het Volk.

In 1965 verhuusde Marc Sleen noa De Standaard/Het Nieuwsblad, wa dat een grôte
relle verôorzaakte in gazettenland. 't Êeste Neroverhoal in De Standaard, "De
Geschiedenis van Sleenovia", was eignoardig genoeg gin produktie van Marc Sleen,
moa was getêkend deur "Wirel" (een soamenwerkienge tusschn Willy Vandersteen en
Karel Verschuere), binst dat 't verhoal deur Gaston Durnez was geschreevn. In
1992 naam Dirk Stallaert 't têkenwerk voa de Nerostrip over van Marc Sleen,
olhoewel dat jie nog olsan 't vertelsel uutpeisde. Up 't ende van 2002 besloot
Marc Sleen, up zyn tachtigsten, met Nero te stoppn. "Zilveren tranen" was 't
latste Nero-album.

In 1991 wierd er in Turnhout een standbêeld van Adhemar, de zeune van Nero,
onthuld, wa dat een verwyzienge is noa de strippryzn die doar uutgerêekt wordn,
en die den Adhemar noemn. In 1994 kreeg Nero zelv' een standbêeld in Hoeiloart,
de weunplekke van Marc Sleen. Oundertussn kreeg Nero ook een standbêeld up den
dyk in Middelkerke, woardan andere stripfigeurn ook een standbêeld hèn. Den
piroat Abraham Tuizentfloot kreeg een standbêeld in Wuustwezel (woardat jie
volgens hem de slag van Wuustwezel gewonn'n hèt), en Meneer Pheip in Moerbeke,
't dorp woardat jie in de strip ex-burgemeester was.



https://vls.wikipedia.org/wiki/Nematocera

De meezjs, meuzjn of muggn (Nematocera) zyn 'n oendrorde van de twêevleuglign mê
dinne gesigmenteerde voelsprietn en mêest larvn die in 't woatre leevn. Doaby
ôorn de stikmeezjs (Culicidae), langpôotmuggn (Tipulidae), knuttn
(Ceratopogonidae), krieblmeezjs (Simuliidae).

Meezjs zyn typiesch gekenmerkt deur droadvormige, gesigmenteerde voelsprietn die
ook pluumachtig kunn zyn by sommigte vintjes. De Nematocera zyn e
parafyleetiesche suborde, omda êen van de famieljes (Anisopodidae) blykboar e
zustre-takson van de vliegn (Brachycera) is; 'n alternatieve klassifiekoasje ê
vôorngesteld gewist woarin da de famielje Nymphomyiidae (tradiesjonêel
geklasseerd by de Blephariceromorpha) verplatst is no zyn eign oendrorde, de
Archidiptera, en ol d' oovrebluuvnde meezje-famieljs geplatst wordn in 'n
oendrorde genoamd Eudiptera; echtre zyn de Eudiptera ook parafyleetiesch, en die
klassifiekoasje is nie algemêen anveird. Vor e grôot stik te dankn an ze lange
geschiednisse bluuft de noame Nematocera nog altyd in gebruuk.



https://vls.wikipedia.org/wiki/Nearctis

't Nearctis of de Nearktiesche ekozôone is êen van de acht ekozôonn an d'
ippervlakte van d' eirde. 't Nearctis bedekt 't grotste dêel van Nôord-Amerika,
mê inbegrip van Groenland en d' ooglandn van Mexico. Zuud-Mexico, Zuud-Florida,
Sentroal-Amerika, en de Karajiebn zyn e dêel van 't Neotropis, tegoare mê
Zuud-Amerika.

Veele dierkundign vienn da 't Palaearctis en 't Nearctis mor êen ekozôone zyn,
't Holarctis. 't Palaearctis en 't Nearctis ên ook veele plantesôortn gemêen,
tgêen de plantkundign de "Arkto-Tertièère Geoflora" êetn.

De Weirld Nateur-Stichtienge (WWF) verdêelt 't Nearctis in vier ekoprovinsjes,
da zyn eirdrykskundige groepeeriengn van ekostreekn die verschillnde bioomn kunn
bevattn, mo sterke biogeografiesche oovrêenkomstn ên, in 't biezoendre ip
taksnomoomiesche nivoos oogre of 't sôortnnivoo (geslacht, famielje).

D' ekoprovinsje van 't Kanadeesch Schild strekt êm uut oovre 't nôordlik dêel
van 't kontienent, van d' Aleutn toe Newfoundland. 't Omvat de ekostreekn van de
Nearktiesche toendras en boreoale busschn of tajgas.

D' ekoprovinsje van ôostlik Nôord-Amerika omvat de warmgemoatigde loof- en
gemienglde busschn van d' ôostlikke Verêenigde Stoaten van Amerika en
zuudôostlik Kanada, de gemoatigde graslandn van de Grôote Vlaktn van de
centroale Verêenigde Stoaten en zuudlik-centroal Kanada, de warmgemoatigde
koniefeerebusschn van de zuudôostlikke Verêenigde Stoaten, de subtroopiesche
savann van Florida, en de mangrove- en hammock-busschn van 't Neotropis in
zuudlik Florida.

D' ekostreekn mê mediterroan klimoat van zuudlik en middn Kaliefornje omvattn de
chaparral en oafbusschn en diverse andre glykoardige ekostreekn.

Aloewêl da Nôord- en Zuud-Amerika teegnwôordig verboenn zyn mê de Landbrugge van
Panama, woarn die kontinentn van mekoar geschêen gedeurnde oengevêer 180 miljoen
joar, en oentwikkldn styf verschillnde plantn- en bêestnsôortn. O 't oede
supercontinent Pangaea in twêen splêet oengevêer 180 miljoen joar geleen, blêef
Nôord-Amerika angn an Euroazje lik dêel van 't superkontinent Laurasia, terwyl
da Zuud-Amerika dêel was van 't superkontienent Gondwana. Nôord-Amerika splêet
loatre of van Euroazje. Sinsdien is Nôord-Amerika ook verboenn gewist zowê mê
Oazje lik mê Zuud-Amerika deur landbruggn, tgêen uutwisslienge van plantn- en
bêestesôortn ê meuglik gemakt tusschn de kontienentn, de Grôote Amerikoansche
Uutwisslienge.

E vroegre landbrugge oovre de Bering-Zêestroate tussch Oazje en Nôord-Amerika
liet toe datr veele plantn en bêestn undre bewoogn tusschn die kontienentn, en
't Nearctis ê veele sôortn plantn en bêestn gemêenschapplik mê 't Palaearctis.
De twêe ekozôonn wordn somtyds lik êen ekozôone bekeekn, 't Holarctis.

Veele grôote bêestn, of de megafauna, woaroendre peirdn, keemls, mammoetn,
mastodontn, groendluioards, soablekattn (Smilodon), de reuze-beir (Arctodus
simus), en de jachtluipeird (Acinonyx jubatus, stiervn uut in Nôord-Amerika ip
't ende van 't Pleistocêen (ystydn), tegoare mê 't verschynn van de mens, in
tgêene genoamd is 't Holocêen Uutsterviengs-Verschynsl. Vroegre wierd angenoomn
da 't uutstervn van de megafauna verôorzakt was deur veranderienge van kliemoat,
mo veele weetnschappers gloovn nu da de kliemoatverandriengn wê bydroagn toe 't
uutstervn, mo da d' êeste ôorzoake ligt in 't joagn deur de niew angekommn
menschn, of in 't gevol van sommigte roofbêestn deur 't schoas wordn van de
prôojn. Den Ameriekoanschn biezong (Bison bison), de bruune beir (Ursus arctos),
den eeland (Alces alces), de wapietie (Cervus canadensis) kwoam Nôord-Amerika
binn teglyk mê d' êeste menschn, en breidn undre rap uut, woaby da ze
ekologiesche oltn vuldn die leege woarn deur 't zjuuste utgestervn van de
nôord-amerikoansche megafauna.

Êen veugle-famielje de Timaliinae, is endeemiesch in 't Nearctis. 't Holarctis ê
vier endeemiesche famieljes : de Gaviidae, Tetraoninae, Alcidae, en
Bombycillidae. De keevre-famieljes Pleocomidae en Diphyllostomatidae zyn ook
endeemiesch in 't Nearctis. De vliegesôorte Cynomya cadaverina wordt ook gevoenn
in grôote antaln in da gebied.

Plantn-famieljes die endeemiesch of bykans endeemiesch zyn in 't Nearctis
omvattn de Crossosomataceae, Simmondsiaceae, en Limnanthaceae.



https://vls.wikipedia.org/wiki/Nationaal_Wielermuseum

't Nationoal Wielermuseum is e museum in Roeseloare. 't Museum is oundergebrocht
in de vroegere pompierkazerne an 't Polenpling. Die oude kazerne (in de
volksmound nog gekend als "'t Arsenoal") is hêlegans gerenoveerd gewist vôo da
ze 't museum g'opend een.

't Museum goat over de geschiedenisse van de velo en van 't koersn. Oud coureur
Freddy Maertens was van 2001 tout januoari 2008 conservoator en gids van 't
museum.

't Museum gift up 't benêenverdiep (de Odiel Defraeye zoale), 'n overzicht van
velo's, te begunn met têeknieng van Leonardo da Vinci (1500), over lôopvelo's
(1760) en d'êeste velocipeedn, driewielers en trapvelo's ounderd joar loatre, de
uutviendienge van de luchtband deur John Boyd Dunlop in 1888, toet de moderne
velo. Ôok gandikaptewoagens, beroepsvelo's en kiendervelo's komn an bod.

Up 't êeste verdiep es 't er 'n tentôonstellinge mè souvenirs, bekers, boais,
velo's en pertrettn van vroegere kampioenn. Dat dêel van 't museum es genoemd
noa Jean-Pierre Monseré.



https://vls.wikipedia.org/wiki/NW_WVL

Et West-Vlams (of: West-Vloams) es de meest zuudwestelikke streektoale van 't
Nederlands. Z' es gesprookn in de provinsje West-Vloandern in België, in
Frans-Vloandern in Vrankryk ("Fransch Vlaemsch", oan 't utstervn), en in 't
westn van Zeeuws-Vloandern in Olland.

Ook in 't westn van Oost-Vloandern zyn d'r dialectn gesprookn die goed up 't
West-Vlams trekkn, lik in de streekn van Moaldegem in et Meetjesland, of in
Zulte da nevers Woaregem ligt.

't West-Vlams en 't Oost-Vlams zyn de directe upvolgers van et Vlams da
gesprookn wos in 't middeleeuwsche groafschap Vloandern. Da kwam e bitj overêen
mei wuk da nu de provinsjes West-Vloandern en Oost-Vloandern zyn in België, en
mei de Fransche regio Frans-Vloandern ("Fransch Vlaemsch").

't Grotste stik van de Middelnederlandsche literateure es in 't Vlams en 't
Broabants geschreevn. Da komt omdat in de 13e en 14e eeuwe et literaire
zwoartepunt in Vloandern en Broabant lag.

Et Middelnederlands es de verzoamelienge van de Nederfrankische streektoaln die
deur de platselike bevolkienge woarn gesprookn in grote dêeln van de Lege Landn
in de periode van 1150 tot 1500.

Bekende Middelnederlandsche werkn lik Van den vos Reynaerde, Karel ende Elegast,
Ferguut, Floris ende Blancefloer en de werkn van van Maerlant (lik Der Naturen
Bloeme) zyn ollemoale in 't Vlams geschreevn.

De Vos (zie Referensjes vanoundern) deelt et West-Vlams in up boasis van
verschilln in klanke en woordvormn.

Er zyn grote overeenkomstn tusschn et Noordelik West-Vlams, Westelik West-Vlams
en et Frans-Vlams. Die verzoamelienge streektoaln es dikkers Noordwestelik
West-Vlams of ofgekort NW WVL genoemd. De toale van Noord-West-Vloandern en de
Westhoek wordt ook Kustwestvlams genoemd, omda vele toalkenmerkn bewoard zyn uut
't dialect van de Saksn, de Kustwestgermoansche volksstamme die Vloandern
koloniseerde binst de Germoansche volksverhuziengn in de vierde en vuufde êeuwe.

Zuudoostelik West-Vlams, kortweg ZO WVL, es synoniem vo et Continentoal
West-Vlams omdat et surtout gesprookn es in et zuudoostn van de provinsje,
surtout in de regio Kortryk-Roeseloare-Tielt.

De verschilln tusschn et NW WVL en ZO WVL zoudn te verkloarn zyn deur den
invloed die 't Oost-Vlams en 't Broabants g'ed ein up et West-Vlams uut et
verstedelikte zuudoostelik deel van de provinsje mei de vlasverwerkienge in de
Leiestreke. Wuk da veel minder gebeurd es by de meer landelik gebleevn
bevolkienge uut de Westoek, Frans-Vloandern, de Polders en de kust. [zie ook
Ryckeboer]

Vo de courante artikels verwachtn me van olle schryvers dan ze dezelfste
spellienge volgn. Dienen norm noemn me wyder et Standoardvlams en die stoat ier
beschreevn.

D'r zyn uutzounderiengn meugelik woardeure dan de streektoaln in bepoalde
artikels beter toet under recht keun kommn. Zie uze regels round streektoaln en
spellienge vo de ofsproakn doaromtrent.

Lik by 't Iengels en 't Fries eit ook et West-Vlams deelgenoomn an
d'Ingveoonsche klankverschuviengn.



https://vls.wikipedia.org/wiki/Merris

Merris es e gemêente in Vrankryk in't Noorderdepartement. 't Ligt in
Frans-Vloandern in't Houtland. 't Grenst an de gemêentn Metern, Belle,
Oud-Berkyn en Stroazele. An de nôordkant van Merris passeert d'yzerboane vo den
TGV tusschn Rysel en Kales en an de zuudkant lôopt d'yzerboane vo de geweune
trings tusschn Rysel en Oazebroeke. Deur Merris strôomt de Meternbeke.

De noame Merris komt van Miernes of Merrens en es vo den êestn kêe gattesteerd
in 1180. Somstekeern es't vermeld lyk Mernes wa da letterlyk "moerasse" wilt
zeggn, e duudelyke verwyzienge na de loage en mêer natte vlaktes aan de zuudkant
van 't groundgebied van de gemêente aangezien 't terring doa van de
Frans-Vlamsche heuvels na beneed'n goat richtieng 't Leiedal.

Vôor 'n tyd van Jules César wierd 't groundgebied beweund deur de stammn van de
Menapiërs. In de lôop van de vierde êeuwe kwoamn verschillige Germoansche
stamm'n der under installeern gelyk de Friezn en de Saksn die ip ulder beurt
were wierdn verjoagd deur de Frankn die in de regio in de lôop van de vroege
Middelêeuwn de êeste dorpn begoestn ip te zettn. In dien tyd begoest ôok et
Vlamsch em t'ountwikkeln lyk de gesprookn toale in de regio.

Merris ôordigde lyk hil d'uudige Fransche Westoek tot 't Groafschap Vloandern en
wos ingedêeld in de kasselry Belle. Religieus geziene viel 't gebied ounder 't
bisdom Terwoan.

Merris it gelyk vele dorpn in de Vlamsche en Fransche Westoek vrêe vele
ofgeziene deur den Êestn Weireldoorloge en grote deeln van de stad wierdn
verwoest byst den oorloge, ounder and're oude Sent-Laurentkerke die ze achter
den oorloge ernieuw gebouwd en.



https://vls.wikipedia.org/wiki/Meregem

Meregem ofte Mergem (Frans: Merville) es e gemêente in Vrankryk in't
Noorderdepartement. 't Ligt in Frans-Vloandern in't Leiedal. Deur't middn van de
gemêente strôomt de Leie. Meregem grenst an de gemêentn Oud-Berkyn,
Nieuw-Berkyn, Stegers, De Gorge, Lestrem, Calonne-sur-la-Lys, Sint-Floris,
Oaverskerke en Moerbeke. In de gemêente liggn ôok nog de gehuchtjes Le Sart en
Caudescure.

An't ende van de zeevnde êeuwe stichtte Maurand, den ertog van Dowoai, e
klôoster an de bôordn van de Leie by en plekke genoamd Bruël en liet in 690 de
direksje dervan oovr an Amatus van Sion, die ip da moment by em in balliengschap
wos. Achter 'n tydje begoest er round 't klôoster volk te weun'n en ezo
ontstound e dorptje die in't middelêeuws Latyn in 697 gattesteerd es lyk
Maurontivilla - Broislum. In 1076 es 't dorp vermeld lyk Menrivilla in nen
diplôme van keunienk Filips I van Vrankryk, die de rechtn en de goedern dervan
consacreerde an de Collegioale Sent-Amatuskerke van Dowoai. Byst dien tyd wos
Meregem ôok en ounderdêel van 't Groafschap Vloandern. In 1431 kreeg et
toenmoalige Meerghem van de Bourgoundischn ertog Filips den Goein 't privilege
ip't fabriceern van loakn en in 1451 teeknde ie em ôok de "Ghisle de Menreville"
die 't officiël stadscharter wos van Meregem. In 1678 wierd 't stadje me't
Verdrag van Neymeegn were by Vrankryk gevoegd. Byst die gehille periode es
Meregem in oorloogn teffrente kêern me de ground gelyk gemakt.

Byst den Êestn Weireldoorloge wierd Meregem were hillegans platgesmeetn, ol de
gebouwn die je der nu kut zien in neo-Vlamsche architecture es ebouwd gewist
byst de reconstruuksje van 't stadje in de joarn 1920. In 1936 wierd 't
vliegveld van Meregem ipgezet deur de Fransche luchtmacht. In't begun van den
Twiddn Weireldôorloge wierd 't vliegpling nog gebruukt deur d'Iengelsche Royal
Air Force mo me de verooverienge deur de Deutschers wierd ze gebruukt deur de
Luftwaffe die 't vliegpling uutgebreyd et. Deur 't vliegpling wos Meregem wel e
strategische plekke vo were in te neemn vo de G'allieerdn en ip 12 juni 1944
wierd 't stadje serieus gebombardeerd deur Amerikoansche vliegers.



https://vls.wikipedia.org/wiki/Melkkoein

Runders zyn nutsbeesten. Vroeger wiern ze g'oudn als trekbeesten; lik voe
bevoorbeeld te ploegen ip de klene postjes, of voor in ne rosmeuln te lopen;
voor underne stront. 't Is van dien tyd dat d'uutsprake komt "Stront is geld".
Vodder worn koeien vaneigens g'oudn voor underne melk, womee dat er zuvel gemakt
wordt, beuter, joegoert, koas, en deur de jounge gasten ook geêstryke drank,
dikkers met een vanillesmake. Tenslotte dienn runders ook voor ip t'eten, en
voor under vel, die a 't verwerkt is leer wordt genaamd. Vroeger wiern olle
belangryke oorkonden en cartularia geschreven ip kolfsleer. Ip een poar
middeleeuwse registers die bewoard worn in 't Stadsarchief Brugge stoat 't hoar
nog ip den leern band.

Runders zyn nie zindelyk, zolange of dat de basis genoeg vezelachtige zaken
bevat. Vezel bestoat chemisch surtoe uut ruwe celstoffe. Die ruwe celstoffe is
zo belangryk voe runders omdat 't herkauwers (fr: des ruminants, eng:
ruminants]] zyn. Herkauwers en een verteirienge ip basis van een pense.
Vaneigens dat ip de professionele melkveebedryvn en vleesveebedryvn specialisten
werken an 't rantsoen van de beesten. In praktyk eten de Vlamse koein surtoe
maïs, voordroog ofte ingeleid ges, pulpe (of puulpe), draf en krachtvoeier. Als
een soorte van folklore geevn sommigte boeren under koein nog voeierbeêten bie.
Vroeger, in de Nieuwn Tyd, zetten de boeren voor under koein ook spurrie,
vitsen, klaver etcetera. Al even belangryk voe melkkoeien is dat ze assan vele
proper woater ter beschikkienge moetn en.

In Vloandern worn koein meestal gemolken in ne melkpit, meestal ne tandem,
visgrate of ne zy-an-zy, soms ne keer ne carroessel, in een bindstal met een
puupleidynge. Sommigte boeren melken met ne melkrobot, en heel uutzounderlik
wordt er nog ne keer een koe met d'and gemolken. Boeren lik in d'Ardenn melken
met een mobiele melkmachine ip een karre womee da ze gemakkelik in de beiken
kunn goan.

Een koe die een eisprounk et, wordt gezeid tuchtig te zyn (nl: tochtig of in
bronst, fr: en chaleur, eng: in heat of ook in de wetenschappelike literateure
in oestrus). De overgrote meerderheid van de koein worn bezoaid met KI,
kunstmatige inseminatie. Da's nie omdat de boeren under koein gin pleziertje
jeunn, mor omwille van hygiëne, met andere woorn, dat de stier gin besmettelyke
ziekten zoud overbriengn. Nen anderen, minstens even belangryke reden voe KI is
't gemak van 't verdeeln van sperma van weireldtopstieren. Sperma wordt verkocht
ounder vorm van een rietje. Den inseminateur is de persoon die de koe komt
bezoain met zuk sperma. Der zyn ook boern die zelve under koein bezoain. In da
geval is er sprake van DHZ-KI, Doe-Het-Zelf-KI. Der zyn nog assan veel boern die
werken met KI, en toch ook nog ne stier en. Zyder werken meestal in een systêem
wo da ze iedere koe met sperma bezoaien van ne kwaliteitsstier, en der achter,
voe 't geval dat er gin bevruchtinge was, loaten ze de koe by den eigen
bedryfstier lopen, die alzo de moeilike gevallen via een nateurlike dekkinge
alsnog bevrucht.

Koein komn gemiddeld om de drie weekn tuchtig. Ne keer da ze vul zyn deurt 't
oungeveer 9 moandn eer da ze kouvn. Afhankelyk van hoevele liters melk da ze nog
gift wordt ze een poar weken voor de vermoedelike kouvienge droge gezet. Met
droge zetn wordt bedoeld da ze nie meer gemolken wordt.

België's nationaal rund is vaneigens 't Belgisch Witblauw (fr: Blanc bleu belge,
eng: Belgian Blue). 't Is een supergespierd rund met mager vlees, ôok wel
kachtelgat genoemd. Der hangt dus gin spiertje vet an. Dadde in tegenstellinge
toe vele Britse rassen lik bevoorbeeld de Hereford. Der zyn vele populaire
vleesrassen afkomstig van Vrankryk, lik de Blonde d'Aquitaine, Charolais,
Maine-Anjou, etcetera.



https://vls.wikipedia.org/wiki/Meghan_Trainor

Meghan Elizabeth Trainor (geboorn in Nantucket, ip 22 december 1993) es e
Amerikoansche zangeresse & tekstnskryfster en muzykproducente. Oazze round de 16
joar oud wa, èt ze 3 zelfuutgebrochte ploatn gemakt. In 2011 èt ze e kontrakt
getêkent met Big Yellow Dog Music, en doamee es ze begost met skryvn van tekstn.
Z'es zelve moa gekend gekomn achter dazze tope begost te werkn met Epic Records,
woaby dazze eur êeste grôte ploate, Title, in 2015 uutgebrocht èt. Ip 13 mei
2016 goat eur nieuwe ploate Thank You uutkomn. Van die ploate èt ze ol e single
uutgebrocht, NO, ip 4 moarte van 't zelste joar.

Eur muzyk es beïnvloed gewist deur de muzyk van de joarn 50 en 60, en ti doamee
da't e bitje retro klinkt. Ze zingt zie ip eur ploatn over verskillende themats,
woarounder 't moderne vrouwe-zyn, lichoamsipvattinge, en encouragement. Trainors
werk èt ol e poar pryzn en nominoasjes ipgebrocht, woarounder e Grammy Award,
benoeminge van deurbroakartiste van 't joar deur de Music Business Association
en twêe Billboard Music Awards.



https://vls.wikipedia.org/wiki/Mark_Hoppus

Mark Hoppus (Ridgecrest, Californië, 15 moarte 1972) is nen Amerikoanschn
basgitarist en êen van de stichters van de pop-punkgroep blink-182.

Ost 'n viftiene werd, kreegt ie em z'n êeste basgitare achter dat 'n g'olpn aad
met 't uus te schildern. D'r achter eet Mark in twêe bands gespeeld. Toen dat ie
no San Diego veruusde vo z'n studie, kwam tie doar Tom Delonge teegn, da toen 't
vrindje wos van z'n zuster Anna Hoppus. Ze leerden mekoar kenn in 't joar 1992.

Omda den drummer Scott Raynor en Mark gin vrouwn kostn krygn, en ze ton mo uut
vervelinge beslootn om nen band ip te richtn. Want zeggn ze, vrouwn oudn van
muzikantn. Achter e poar demotjes en ze ton beslootn om de band "blink" te
doopn. Mark werkte ton nog tout in 1996 in ne muziekwinkle, en d'r achter ist'ie
gestopt, en et ie full-time gon tourn mè zyne band. Ton en ze de noame moetn
verandern want en Ierse pop/rockgroep noemde al "Blink", en dreigde me ne
rechtszoake. Ton en ze de noame veranderd no blink-182. In 1999 gaft'ie den
drummer Scott een ultimatum: stoppn mè drummn of stoppn mè zuupn. Uuteindlik en
z'em deruut gezwierd en werd Travis Barker full-time drummer.

Achter blink is Mark zynn eigen band begonnen genoamd +44. De groep eet to nu
toe al en album utgebrocht noamelik "When your heart stops beating".



https://vls.wikipedia.org/wiki/Maria_van_Ongareye_(1505-1558))

Maria van Hongareye (Brussel, 18 september 1505 – Cigalos, 18 oktober 1558) was
‘n dochter van Filips de Schôonn en Johanna van Kastilië. Heur grôotouders langs
moeders kant woarn Isabella I van Kastilië en Ferdinand II van Aragon. Heur
grôotouders langs voaders kant Maria van Bourgondië en Maximiliaan I.

Maria is geboorn in Brussel. Tegoare met heur broere, Keizer Karel V, en heur
zusters Eleonora en Isabella, is z’ipgebrocht in Mecheln deur heur tante
Margaretha van Oostnryk, landvoogdesse van de Nederlandn.

Nog vor heur êeste verjoardag beloofdeg heur grotvoader Maximiliaan I heur an
Wladislaus II, de keunienk van Hongareye en Boheemn, vo zyn zeune die ton nog
nie geboorn was. D’n eestn juli 1506 is heur toekomstige vint, de loatere
keunienk Lodewyk II van Hongareye geboorn.

D’n tweeëntwintigstn juli 1515 wast er 'n dubbele trouwfêeste in de Stephansdom
in Weenn, de Wiener Doppelhochzeit genoemd, te zien ip ’n houtsnede deur
Albrecht Dürer. Maximiliaan was platsvervanger vo zyn klêenzeune Ferdinand, die
zelve nie anwezig was.

Maria trouwde mè Lodewyk II. Heur broere Ferdinand I, aartshertog van Ôostnryk,
die ton regeerde in noame van zyn broere Keizer Karel V en loater ook keizer
kwam, trouwde mè Lodewyk zyn zuster Anna van Boheemn. ’t Dubbel huwelik zorgde
der vôorn dat Hongareye en Boheemn elf joar loater ook by ’t huus Habsburg
kwoamn.

De vuufentwientigstn oktober 1555 gaf z’heur besteursfunctie over de Nederlandn
ip, tegoare mè ’t oftreedn van heur broere Karel V. Mo z’hielp nog e joar mee mè
Filips II van Spanje die van 1555 Here van de Nederlandn was en met Emanuel
Filibert van Savoye, heur ipvolger ols landvoogd van de Nederlandn.

De viftienstn september 1556 vertrok ze tegoare met heur broere Karel en heur
zuster Eleonora no Spanje. Achter d’n dôod van Eleonora in februari 1558 en
loater ’t zelfste joar d’n êenentwientigstn september van Karel, is Maria styf
ziek gekommn en d’n achttienstn oktober is ze gestorvn in Cigalos.



https://vls.wikipedia.org/wiki/Margaretha_van_York

Margaretha van York (Fotheringay Castle, 3 meie 1446 – Mecheln, 23 november
1503) was ’n dochter van Richard van York en Cecily Neville, en de zuster van
twi Ingelsche keuningn, Edward IV en Richard III.

In 1468, an eur 22 joar, stak ze ‘t Kanoal over vor in de Nederlandn de derde
vrouwe te wordn van Karel den Stoutn, ertog van Bourgondië. D’n neegnstn juli
1468 trouwde ze in Brugge. (D'intrede van Karel en Margaretha is olle 5 joar in
Brugge erdacht in de Gouden Boomstoet). Z’aan gin kinders mo Karel, die dertien
joar ouder was of zy, aad ’n dochter van z’n twidde vrouwe Isabelle van Bourbon:
Maria van Bourgondië. Maria was ton elf joar oud en ze kwam vree goed overeen
met eur stiefmoeder. Ip politiek vlak aad Margaretha ’n positievn invloed ip ’t
contact tusschn eur vint Karel en eur broere Edward IV.

Achter de dood van Karel den Stoutn, d’n vuufdn januoari 1477, vestigde z’eur in
Mecheln, en z’ielp eur stiefdochter Maria mè ‘t besteur van de Nederlandn. En os
ze probleemn aad mè Lodewyk XI van Vrankryk, zocht z’ulpe by eur broere, de
keunink van Iengeland. Ze zorgde d’r ook voorn da Maria koste trouwn mè
Maximiliaan van Oostnryk.

Achter de dood van Maria, d’n zevenentwintigstn moarte 1482 brocht z’eur
stiefkleenkinders Filips den Schoonn en Margaretha ip in Mecheln. In 1486
schounk z’eur paleis aan de stad Mecheln.

Ze stierf in 1503 korts achter dat eur stiefkleenzeune Filips were was van
Spanje. Z’ee gelukkig z’n dood in 1506 nie mee meegemakt. Z’is begroavn in de
Mechelsche Minderbroederskerke.



https://vls.wikipedia.org/wiki/Margaretha_van_Oostnryk_(1480-1530)

Margaretha van Oostnryk (Brussel, 10 januoari 1480 - Mecheln, 1 december 1530)
was ertoginne van Savoye, landvoogdesse van de Nederlandn, en d'enigste dochter
van keizer Maximiliaan I en Maria van Bourgondië.

Achter den dood van eur moeder in 1482 zound eur voader eur no Lodewyk XI van
Frankryk. Da was ’n deel van d’ofsproake by de Vrede van Atrecht. Je verloofdeg'
eur an eur twi joar mè de ton dertienjoarign Franschn dauphin (kroonprins),
loater Karel VIII van Frankryk. In 1483 stierf Lodewyk, mo Margaretha bleef in
Frankryk. Omda Karel VIII ton nog minderjoarig was wierd d'oudste dochter van
Lodewyk, Anna van Frankryk (bygenoamd van Beaujeu) zyn voogd.

In 1493 goavn ze Margaretha were an eur voader Maximiliaan. In 1497 trouwde ze
met de prins van Asturië Johan van Kastilië, de troonipvolger van Spanje en
zeune van Isabella I van Kastilië en Ferdinand II van Aragon. Mo vuuf moandn
loater stierft ’n an tuberculose. Ze was in verwachtienge van em, mo ’t kind is
dood geboorn.

Ze keerde were no de Nederlandn, woa da keizer Maximiliaan, die regent was
achter den dood van Filips den Schoonn, eur den achttienstn moarte 1507 anstelde
ols landvoogdesse van de Nederlandn. Margaretha regeerdeg' in ‘t hof van Savoye
in Mecheln, van ton d’oofdstad van de Nederlandn.

In 1515, o Karel meerderjoarig verkloard was, trok z’eur were, mor in 1516,
achter den dood van z’n schôonvoader Ferdinand II van Aragón, vertrok Karel no
Spanje vor em ip te volgn, en z’n tante Margaretha wierd vo de twidde kêe belast
mè de regerienge over de Nederlandn.

Margaretha stierf in 1530 en z’is begroavn in Bourg-en-Bresse, Franche Comté, in
’t mausoleum da ze liet moakn vor eur twidde vint, Filibert. Karel V benoemde
z’n zuster Maria van Ongareye ols eur ipvolgster.



https://vls.wikipedia.org/wiki/Mardyk

Mardyk (Frans: Mardyck, Nederlands: Mardijk) es e vroegere gemêente in't
Fransche Noorderdepartement die nu e zogenoemde "commune associée" es vande stad
Duunkerke. De dêelgemêente ligt bikkans 10 kilomèiters ten westn van
Duunkerke-Centrum en grenst eignlyk nie an de stad, mo ligt er los van tusschn
de gemêentn Groot-Sintn en Loon. Mardyk it en ippervlakte van 8,69 vierkante
kilomèiters en telt apeupri 300 inweuners. Deur zyn liggienge an de vertakkienge
van de Broekburgvoart die richtienge 't Duunkerksche hoavnbassin lôopt es Mardyk
nie echt mêe bevolkt en es't surtout industriegebied.

Mardyk ôordigde in tydde (juuste lyk de rest van Frans-Vloandern) by't
Groafschap Vloandern en paste in e reke van hoavnsteed'n die gesticht wierd'n
deur de Vloamsche groavn Diederik van den Elzas en loater Filips van den Elzas
vo 't economische leevn langs de Nôordzeekuste te bevordern. And're hoavnsteed'n
die toen gesticht wierdn woarn Duunkerke, Grevelingn, Nieuwpôorte, Biervliet en
Damme. Sinsn de bouw van 't bygeleegn fort ip't groundgebied van't uudige
Fort-Mardyk in 1620 deur de Spanjoardn es de geschiedenisse van Mardyk en
Fort-Mardyk in de Nieuwn Tyd dikkels me mekoar verweevn, omda ze't mêerendêel
van de tyd dezelfde anvolln en oundergoan.

Ip 30 juni 1645 wierd Mardyk g'attaqueerd deur Josias Rantzau, nen Duutscher die
ton moarschalk wos in't Fransche leegr en die loatr tout gouverneur van
Duunkerke, Mardyk, Bergn en Veurne benoemd wierd. Tusschn de 4dn en den 25sten
oest 1646 wierd Mardyk by't Beleg van Mardyk beleegerd deur e Fransch-Ollandsche
coaliesje teegn de Spanjoardn. Tusschn 30 september en 3 oktober van 't joar
1657 wierd Mardyk ôok were g'attaqueerd deur 't Fransche leeger ounder leydienge
van Vauban en Louis Nicolas de Clerville in den anlôop na de Slag der Duun'n van
1658. Achter da de Fransch-Iengelse coaliesje die slag by Duunkerke gewoun'n ad,
gienk dus ôok Mardyk volgens d'oovrêenkomste oovr na d'Iengselsche. Mo vier joar
derachter, in 1662, kochte keunienk Louis XIV Duunkerke en dus ôok Mardyk were
van d'Ingelsche. Toen de Fransche enigte joarn derachter 't fort van Fort-Mardyk
ad'n ofgebrookn, kwam et ôok were in Mardyk zelve wa kalmer.

In 1793 wierd achter de Fransche Revoluusje Mardyk officiël e zelfstandige
gemêente. In 1800 wierd et groundgebied van Fort-Mardyk by de gemêente gevoegd,
mo Fort-Mardyk wierd in 1830 were van Mardyk ofgespletst. In 1980 fuuzjeneerde
Mardyk me Duunkerke en wierd ezo e "commune associée" van Duunkerke.



https://vls.wikipedia.org/wiki/Mardyck

Mardyk (Frans: Mardyck, Nederlands: Mardijk) es e vroegere gemêente in't
Fransche Noorderdepartement die nu e zogenoemde "commune associée" es vande stad
Duunkerke. De dêelgemêente ligt bikkans 10 kilomèiters ten westn van
Duunkerke-Centrum en grenst eignlyk nie an de stad, mo ligt er los van tusschn
de gemêentn Groot-Sintn en Loon. Mardyk it en ippervlakte van 8,69 vierkante
kilomèiters en telt apeupri 300 inweuners. Deur zyn liggienge an de vertakkienge
van de Broekburgvoart die richtienge 't Duunkerksche hoavnbassin lôopt es Mardyk
nie echt mêe bevolkt en es't surtout industriegebied.

Mardyk ôordigde in tydde (juuste lyk de rest van Frans-Vloandern) by't
Groafschap Vloandern en paste in e reke van hoavnsteed'n die gesticht wierd'n
deur de Vloamsche groavn Diederik van den Elzas en loater Filips van den Elzas
vo 't economische leevn langs de Nôordzeekuste te bevordern. And're hoavnsteed'n
die toen gesticht wierdn woarn Duunkerke, Grevelingn, Nieuwpôorte, Biervliet en
Damme. Sinsn de bouw van 't bygeleegn fort ip't groundgebied van't uudige
Fort-Mardyk in 1620 deur de Spanjoardn es de geschiedenisse van Mardyk en
Fort-Mardyk in de Nieuwn Tyd dikkels me mekoar verweevn, omda ze't mêerendêel
van de tyd dezelfde anvolln en oundergoan.

Ip 30 juni 1645 wierd Mardyk g'attaqueerd deur Josias Rantzau, nen Duutscher die
ton moarschalk wos in't Fransche leegr en die loatr tout gouverneur van
Duunkerke, Mardyk, Bergn en Veurne benoemd wierd. Tusschn de 4dn en den 25sten
oest 1646 wierd Mardyk by't Beleg van Mardyk beleegerd deur e Fransch-Ollandsche
coaliesje teegn de Spanjoardn. Tusschn 30 september en 3 oktober van 't joar
1657 wierd Mardyk ôok were g'attaqueerd deur 't Fransche leeger ounder leydienge
van Vauban en Louis Nicolas de Clerville in den anlôop na de Slag der Duun'n van
1658. Achter da de Fransch-Iengelse coaliesje die slag by Duunkerke gewoun'n ad,
gienk dus ôok Mardyk volgens d'oovrêenkomste oovr na d'Iengselsche. Mo vier joar
derachter, in 1662, kochte keunienk Louis XIV Duunkerke en dus ôok Mardyk were
van d'Ingelsche. Toen de Fransche enigte joarn derachter 't fort van Fort-Mardyk
ad'n ofgebrookn, kwam et ôok were in Mardyk zelve wa kalmer.

In 1793 wierd achter de Fransche Revoluusje Mardyk officiël e zelfstandige
gemêente. In 1800 wierd et groundgebied van Fort-Mardyk by de gemêente gevoegd,
mo Fort-Mardyk wierd in 1830 were van Mardyk ofgespletst. In 1980 fuuzjeneerde
Mardyk me Duunkerke en wierd ezo e "commune associée" van Duunkerke.



https://vls.wikipedia.org/wiki/Marc_Vervenne

Marc Vervenne (Yper, 16 april 1949) is e West-Vlamschn theoloog. E wos rector
van de Katholieke Universiteit Leuvn van mei 2005 toet juli 2009.

In 't Sint-Aloysiuscollege in Mêende èt ie weetnschappelikke umaniora gevolgd.
Je lêerde doarachter klassieke toaln, filosofie en theologie in 't
Grôotseminoarie van Brugge van 1967 tot 1973. Je werkte toen twêe joar in
d'industrie en den bouw. In 1978 oalde 't ie 'n licentie in theologie an de KUL,
den universiteit van Leuven. Je wierd doa ôok kandidoat in de bybelse filologie
én in d'Ôosterse filologie en geschiedenisse. Je specialiseerde em in d'exegese
van den Hebrêeuwsen bybel en de Noord-West-Semitische toal- en letterkunde. In
1986 wierd ie doctor in de godgelêerdheid.

Zyn ounderzoek en ounderwys zittn in 't gebied van d' Oud-Hebrêeuwse toal- en
letterkunde, met surtout de redactiekritiek van d' ‘Historische boeken’ van 't
Oude Testament, syntaxis en semantiek van 't Oud-Hebrêeuws en tekstkritiek van
den Hebrêeuwsen bybel.



https://vls.wikipedia.org/wiki/Manilln

Manilln (ouk wel uutgesprookn lik manien) is e kartspel voe deurgoans vier
persôonn. 't Is verzekers 't gekendste kartspel in West-Vloanderen. Je kut ôok
manilln me drie of me 2, moa de regels zyn toun 'n bitje anders.

De geschiedenisse van manilln is nie zeker, mo de noame zou verwyzn no Manilla,
d'oofdstee van de Filipynn, die in 'n tyde van de Spanjoardn wos. In 1776 is er
e document eschreevn (Jeu de Malille) in Vrankryk, die verzeker e vertoalienge
wos van e Spaansche tekste. 't Wos toune oundermêer styf vele espeeld in 't
leger.

An ol de kartn op zyn, moe j' de puntn telln. Van dat totoal trek je 30 puntn
of. En de reste schryf je op e bladje. Mêestol is dat in twee kolomn me vaboovn
e "W" en e "Z" (wyder/zyder). E vôorbeeld: pakt dat de punteweirde van ol je
kartn 42 is. Je trekt er 30 van of: toun e je 12 puntn gemakt. Kom je in de
telling 30-30 uut, toun is 't "plat": niemand makt e punt (sommigte spelers
speeln toe voe dubbel puntn in 't volgend spel, moa dat is nie algemêen). Je
speelt toet dat er e duo 101 puntn oalt (in de streke van Brugge speeln ze oltyd
12 dêlen in e party).



https://vls.wikipedia.org/wiki/Madonna_met_Kind

Up et altaar van de zudelikke zybeuke van d’Onze-Lieve-Vrouwekerke in Brugge
stoat et beeld van de Madonna met Kind van den Italioanse kunstenoare
Michelangelo Buonarotti (6 moarte 1475, Caprese - 18 februoari 1564, Rome). Et
beeld is 128 cm oge en is gemakt van marmer van Carrara.

Michelangelo was 26 joar oud ost ie an ‘t beeld begost is. 't Was de periode van
z'n David en een poar joar vodat ie z'n Piëta vo de Sint-Pietersbasiliek in Rome
gekapt eet. De Madonna met Kind was ôorsproenkelik bestemd voar in den Duomo van
Siena, moar et werd uutendelik verkocht in 1506 an de Brugse koapman Jan
Mouscron die up da moment in Toscane zakens deed. Em liet et per boat noa Brugge
kommen en je schoenk et in 1514 an de Onze-Lieve-Vrouwekerke.

Madonna met Kind is et ènigste beeld van Michelangelo da binst z'n leven uut
Italië weggegoan is. Doarom zeggen de Bruggeliengn soms da et et ènigste beeld
van de kunstenoare is “an deze kant van de Alpn”. Moa da is eigenlik nie woar:
der zyn nog 2 beeldn in ’t Louvre in Parys en der is oak nog een beeld in de
Hermitage in Sint-Petersburg da vermoedelik oak van em zoe kunnen zien.

Zowel de Franse os de Duutsers en 't beeld probeern mee te pakkn, mo 't is oltyd
no Brugge weregekèèrd. In 1877 is 't er oak nog een poginge gewist vo et beeld
wa zediger te maken deur un 'sluiertje' vo ut pietje van Jezus te plakkn, moar
da en ze were weg moetn doen omda der te vele protest kwam.

’t Is un beeld in Florentynse renaissance-stijl. De Madonna straalt kracht en
èènvoud uut, de plôoien van eur klèèd zyn hèèl gedetailleerd uutgewerkt. Jezus
is an ’t dromen en eet d’and van ze moeder vaste. Michelangelo bedoelde mè z'n
Madonna met Kind et vers uut den bybel uut te beeldn ‘Maria bewaarde dit alles
in haar hart en dacht hierover na’ (Lucas, 2, 19).



https://vls.wikipedia.org/wiki/Maaike_Cafmeyer

Maaike Cafmeyer es by het grôte publiek bekend gekoomn van eur rolle als vrouwe
van Bart Depauw in Het geslacht Depauw ip één in 2004. Doarachter ei ze nog
meegespeeld in de TV-reekse Aspe, de verfilmienge van de boekn van Pieter Aspe.
Ze speelt ôok mee in de jeugdserie En daarmee basta! ip Ketnet.

In het tonêel es ze bekend van eur rolln in Het belang van Ernst en Huilend Hert
gebrocht deur et Theater aan Zee in Ostende en Een ideale echtgenoot van
Spelersgroep Ernst-Serieus in Brèènienge in 2006.

Z'eit ôok de stemme van Snêeuwwitje ingesprookn in de Nederlandstoalige versie
va Sneeuwwitje in 2007.

In 2008 was Cafmeyer Beste Actrice Nationaal volgens de lezers van HUMO, die
under stemme uutbrochten in Humo's Pop Poll. In 2009 was ze lid van de Raad van
de Goud'ne Ploate in't televisieprogramma Hartelijke groeten aan iedereen.

In 2012 spilde Cafmeyer de rolle van Anne in Domino, e musical mê liedjes van
Clouseau. Ze spilde oender andere mê Deborah De Ridder en Mark Tijsmans. In de
één-quiz Twee tot de zesde macht zit Cafmeyer geregeld in e quiz-duo med'een
andere bekende Vlamienk tegen tweê oenbekende duo's.

In 2014 is ze te ziên in e Studio 100-musical over den Êestn Weireldoorloge
genaamd 14-18.

Cafmeyer was twee joar getrouwd met de kunstenoare Klaas Ruysschaert. Tegoare
met den Hollandsche cellist Frans Grapperhaus ei ze twee dochters.



https://vls.wikipedia.org/wiki/M%C3%AAester_Ghybe

Mêester Ghybe is e fictivve persôon uut de Poperiengsche folklore. En is 't
symbool van de spot mi vôornoamelik Yper, de grôotn concurrent van Poperienge.

In 'n 14sn êeuw leefde Poperienge van de loakenandel. De sterkste steedn van
Vloandern (de Leedn van Vloandern of Trias Flandriae) woarn doa styf teegn
ekant.

Op ‘n 7sn februoari 1324 zei Lodewyk I, graaf van Vloandern, nog e ki dat Yper e
vôorrecht adde om te weevn (en adde dat ol edoan op 28 oktober 1322): Gin loakn
meugt eweevn, eschôorn of everfd zyn in ‘n omtrek van 3 eurn buutn Yper, op
straffe van 50 pond boete en verbeurieng van de getouwen.

Op 23 moarte 1372 spannde Brugge, Gent en Yper een proces an teegn Poperienge da
Poperienge vaneigens verlôor. Poperienge verlôor dat proces, en ze lein nunder
loater van tyd toe op de produucsje van ommel. Moa de Poperienknoars wilnde
intusschewyne op e creativve maniere protesteern teegn Yper...

In ‘n nasleep van ’t verlôorn proces - stichnde de Poperienknoars de Gilde van
de Kei. ‘n Oofdman wos Mêester Ghybe. Dat wos e ridder da je nog ’t best ku
vergelykn me Don Quichotte. Zyn woapn wos e spit, zyn harnas woarn pottn en
pann. En e zat ni op e peird, moar op een ezel – oavereks! Doaby sloegn op e
kei, die 83 pond zwoar wos en op e kussn lei. Zyn volgeliengn loopn verklêed
roend nem. De hêeln groep noemde ze zelvn De Gilde van de Keikoppen of Ghybes
Gilde. A ’t kerremesse wos, liep de gilde in stoetn mei.

Volgens schryver N. De Pauw verpersôonlikt Mêester Ghybe Gent, Yper en Brugge.
’n Ezel is Vloandern da deur nunder verkêerd wos bestuurd. De kei is Poperienge,
de koppigen stad da ze wilnde mêestern. Nu nog ossan noemn ze Poperienknoars
Keikoppn.

Vanof ‘n 16sn êeuw wos de concurrensje tusschen Poperienge en Yper grôotndêels
wegevolln. Moa de Gilde zocht en voenk een ander slachtoffer: ’n overied
terplekke. At er etwuk nu foeterde in Poperienge, kwam de Gilde in aksje. In
1653 lachte de gilde mi de amman (’n commissair, zou j’kunn zeggn). ‘Ndien
voengk da ni kluchtig, en e goenk ‘s nachts binn in ’t lokoal van de Gilde, en e
smêet e kei in ’t vier. E poar joar loater, mi Poperienge Ommegank, liep de
Gilde na ’n bureau van ’n amman. Ze naamn nem vaste, en ze lietn nem op e sleej
deur de stroatn sleepn. Vernederieng toet en met. ’n Commissair lei klacht nere
by de Raad van Vlaanderen. Op 6 november 1653 wos de gilde, op keunienklik
bevel, ofeschaft.



https://vls.wikipedia.org/wiki/Lyste_van_Iengelsche_keuniengn_en_keuniginn

Hier volgt de lyste van Iengelsche keuniengn en keuniginn, van den tyd van
d’Angelsaksers tout 1707, 't joar dat Iengeland (w.o. Wales) verênigd wierd mè
Schotland deur de Acts of Union.

Kykt vo 't vervolg no de lyste van keuniengn en keuniginn van Grôot-Brittannië.
Kykt ook no de lyste van keuniengn en keuniginn van Schotland.

In 1066 veroverde den hertog van Normandië Willem II, die e vazal was van de
Fransche keunienk, Iengeland en je verplatste ’n hoofdstad van Winchester no
Londn.

D’Angelsaksers en de Deenn haan tout ton lapnoamn gebruukt vor under keuniengn
t’ounderscheidn. De Normandiërs begostn lik de Fransche volgnummers te gebruukn,
mo ze gebruuktn ook nog wel de lapnoamn.

De Commonwealth (gemenebest) wierd ipgericht. 't Was e republiek die êest over
Iengeland regeerde en van 1653 ook over Schotland en Ierland.

In 1653 kwam Oliver Cromwell Lord Protector en je krêeg d’absolute macht. Zyn
zeune Richard Cromwell volgdeg hem ip in 1658. Die periode wordt et Protectoroat
genoemd.



https://vls.wikipedia.org/wiki/Lys

De Leie (Nederlands: Leie, Frans: Lys) is e riviere in België en Vrankryk. De
Leie begunt in 't noordn van Vrankryk, in Lisbourg, en lopt ton noa België en
endigt in Gent in de Schelde.

Van Ermentiers toe Mêende vormt de Leie over 24 kilomeitrs de grenze tussn
België en Vrankryk. De Leiestreke et nu voerol toeristische troevn, woa dat in
't verleedn surtout economisch wos. De Leie komt were belangryker omdat er ne
nieuwe deursteek gepland es tot diepe in Vrankryk, dat er verschillige
Leietracés gerecht, erleid en verdiept zyn, de rivierscheepn langst om grôter
meugn zyne en dat riviertransport were ipgewoardeerd wordt voe ecologische
redens en verminderde wegbelastienge.

Tot in de joarn 1960 wast'er styf veel kwêek van vlas langst de bôorden van de
Leie. Da was omdat er letter kalk en yzer in de Leie zit en doadeure de Leie
ideoal wa vo da vlas te rôotn. Precies deur da proces kreeg de Leie een
goudachtig kleurtjen en kreeg et, den tebinst historischen, bynoame: "The golden
river". In Kortryk es ter en "Gouden Rivierloane en -wyk".



https://vls.wikipedia.org/wiki/Luis_de_Requesens_y_Z%C3%BA%C3%B1iga

Luis de Requesens y Zúñiga (Barcelona, 25 ogustus 1528 – Brussel, 5 moarte
1576), was e Spoansche legeranvoerder en landvoogd van de Nederlandn binst de
Tachtigjoarign Oorloge.

Don Luis de Requesens is geboorn in Barcelona. Je stamdeg uut ’n oadellyke
Catalonische familie en was de zeune van Juan de Zúñiga y Avellaneda en
Estefanía de Requesens. Filips II aad e grôot vertrouwn in em en doarom steldegt
ie em an vor em te verteegnwoordign in Rome. Filips liet em ook z’n olfbroere
Don Juan by stoan in verschillige oorloogn w.o. de Slag by Lepanto in 1571.

Van 1572-1573 wast ’n landvoogd van Milaan en in november 1573 kreegt ’n de
moeilikkn ipdracht vo d’n ertog van Alva ip te volgn ols landvoogd van de
Nederlandn en ’n gemoatigdern politiek te voern. J’Arriveerde d’n zeevntienstn
november 1573 in Brussel en j’è van ’t begun tou an z’n dood enorm vele
probleemn g’ed.

In 1574 schaftet ie de Tienstn Pennink en de Road van Beroertn of, vo de
bevolkinge te poaien. Binst zyn periode wast er ’t beleg en ’t ountzet van Leidn
en ook de slag ip de Mookerheide. Je startte vredesounderandelingn mè Breda die
misluktn en je veroverde de steedn Oudewoater en Zierikzee.

Je stierf ounverwachts in Brussel. Achter z’n dood kwoamn de Stoatn-Generoal
byeen en slootn de zogenoamde Pacificoatie van Gent in 1576. Ollene entwien die
akkoord was mè de Pacificoatie mocht Requesens ipvolgn. Don Juan van Oostnryk
wierd angesteld.



https://vls.wikipedia.org/wiki/Lourdes-effect

't Begrip Lourdes-effect is uutgevoundn deur de West-Vlamschn filosoof, atheïst
en skepticus Etienne Vermeersch. 't Verwyst noa 't feit da van bepoalde
bovennateurlike krachtn beweird wordt dan ze bestoan, moa da 't bewys doavôorn
vrê moeilik up een êendudige maniere te viendn is. Ot de de miraculeuze kracht
van Lourdes echt bestoat, zeg Vermeersch, is ter gin reden vo te peizn da 't vo
den Hillige Maagd of de christelyke God moeiliker zou zyn vo - zeg moa - een
g'amputêerd bêen 't herstelln dan vor een (meugeliks hysterische) verlammienge
of blindheid te geneezn.

't Zelste effect werkt mè fenomêenn gelik 't Monster van Loch Ness of de
Verschrikkelike Snêeuwman, woardan fottos en woarnemiengn olmetêens minder
scherp en betrouwboar wordn dan mêer olledaagse observoasjes.

Mè 't wôord Lourdes-effect stikt Vermeersch de drake met de selectieve en
ounkritische benoaderienge van zogenoamde mirakels, of 't lichtzinnig toeschryvn
van bovennateurlike talentn an bepoalde mensn. Sceptici duudn derup da 't antol
ongelukkn van mensn up reize noar of van Lourdes veel grôter is dan de 67
mirakels deur gebedsgenezienge die deur 't Vaticoan erkend zyn.



https://vls.wikipedia.org/wiki/Louis_Colens

Ludovicus Colens beter bekend as Louis Colens (Brugge, 1 december 1877 -
Brussel, 16 januoari 1936), was een rooms-katholiekn paster en socioal hervormer
die êen van de stichters van 't ACV en 't ACW was.

Colens wierd hulppaster in Toeroet (1905) en ounderpaster in Ostende (1906). 't
Was in Ostende dat zyn socioaln inslag begost. In 1912 was tje medestichter van
't Algemeen Christelijk Vakverbond (ACV), en in 1921 wierd je toet proost van de
christelike moatschappelike werkn vo 't arrondissement Ostende benoemd.

In 1921 was Colens de stichter, en wierd je den olgemêenn proost en de facto
leider van 't Algemeen Christelijk Werkersverbond (ACW-MOC), een federoasje van
verschillende arrondissementêle boundn. 't Doel van de nieuwe organisoasje was
van d' inspanniengn van vakboundn, ziekenboundn, mannen- en vrouwenbewegiengn t'
hope te briengn.

In 1922 was Colens de medestichter van de Socioale schole in Heverlee en je was
ook betrokkn by de Socioale schole vo vrouwn in Brussel. Je was ook
hoofdredacteur van De gids op maatschappelijk gebied.

In 1924 naamt Colens 't initiatief met d' oprichtienge van de Belgische
Arbeiderscoöperatie mè zyn Welvaartwinkels. Je was ter vo joarn vôorzitter en
directeur.

In 1925 laagt je an de basis van de Spaarbank der Christelijke Werklieden, de
loatere BAC of BACOB, die loater wierdn upgenoomn deur Paribas en ton Dexia.

In 1929-31 was Colens de stichter en actieve leider van de Centrale voor
Volksontwikkeling die loater de KWB wierd, en woaruut dat 't KAV, de KAJ en de
VKAJ ountstoundn.

Louis Colens naam goandeweg mêer dêel an 't openboar debat in boekn, artikels en
hounderdn bydroagn in verschillende publicoasjes. Azo protestèrde tje teegn Léon
Degrelle en REX.

In 1934 wierd je toet êrekanunniek van de Sin-Savoaderskathedroale in Brugge
benoemd. In Ostende wierd achter zyn dôod de vôormoalige Stockholmstraat
ommegedopt toet Kanunnik Dokter Louis Colensstraat.



https://vls.wikipedia.org/wiki/Lotharius_II

Lotharius II (835 - 8 ogustus 869) was de twidde zeune van keizer Lotharius I en
Ermengarde van Tours.

Lotharius I verdêelde zyn Middnryk in 855, nie lange vo zyn dôod, by 't Verdrag
van Prüm.

Deurda Lotharius de twidde zeune was had ’n gin recht ip de keizerskrône, mo wel
ip ’t mêest nôordelik stik van ’t Middnryk van zyn voader. Je wierd in 855 in
Aken tout keunienk gekrôond. Zyn keunienkryk strekte van de Nôordzêe tout an ’t
Juragebergte en wierd regnum Hlotharii (ryk van Lotharius) genoemd. Loater in de
10e êeuwe wierd ’t gebied Lotharingia genoemd. Da was ’t begun van de noame
Lotharingen.

Zyn oudste broere Lodewyk II, krêeg Nôord-Italië met de keizerskrône en zyn
joungere broere Karel krêeg Provence.

In 863 stierf zyn joungste broere Karel van Provence en zyn ryk wierd verdêeld
ounder zyn twi broers.

Achter e joar kwamt er eindelyk 'n ende an de gevechtn en in 870 wierd 't
verdrag van Meerssen getêeknd, woaby da ’t erfdêel van Lotharius zyn ounwettige
zeune ook ip papier geschrapt wierd.



https://vls.wikipedia.org/wiki/Loon-Plage

Loon (Frans: Loon-Plage) es e gemêente in Vrankryk in't Noorderdepartement. 't
Ligt in Frans-Vloandern in't Blootland, binn'n de steedelyke agglomeroasje van
Duunkerke, an d'Opoalkust. 't Grenst an de gemêentn Duunkerke (Mardyk), Spyker,
Broekkerke, Kroaiwyk, Sint-Joris (Vrankryk) en Grevelingn. Langsn de zuudkant
van de gemêente loopt de Broekburgvoart, die der de grenze vormt me Broekkerke.

Ôosprounkelyk wos't groundgebied van d'uudige gemêente Loon moar e klêen
eilandje, mor achter de drôogleggienge van't Blootland an 't ende van den elfn
êeuwe wierd et verboundn me't vasteland. An't ende van de twoalfde êeuwe wierd
Loon en echt dorptje mo byst hêel 't Ancien Regime wierd et bedreygd enerzyds
deur overstrôomiengn en anderszyds deur ôorloogn vanwege zyn liggienge dichte by
de grenze tusschn 't Groafschap Vloandern en Vrankryk.

In 1800 wierd Loon officiël erkend lyk zelfstandige gemêente en in 1889 wierd
beslootn van de noame van de gemêente te verandern na Loon-Plage, vo confuuzje
te vermydn me de gelykklienkende stad Laon in't Aisne-departement. Loon wierd
vanof ton e badplekke me de bouwe van e cazjeno, en hotel en treffente
animoasjes. De latste decennia zyn grôote stikkn van Loon straf
g'industrialiseerd deur d'uutbreydienge van de zêehoavn van Duunkerke. 't Es ton
ôok eigntlyk ip't groundgebied van Loon da de ferry van Duunkerke na Dover
vertrekt.



https://vls.wikipedia.org/wiki/Lodewyk_van_Nevers

Lodewyk I van Vloandern (°Névers, round 1304 - † Crécy, 26 ogustus 1346) wos
groaf van Vloandern, Nevers en Rethel. En is ouk ekend ounder de noame Lodewyk
van Nevers (Lodewyk II) of Lodewyk van Crécy.

In Vloandern wost 'n den opvolger van zyn grotvoader Robrecht van Béthune. Zyn
voader Lodewyk I van Nevers wos gin groaf van Vloandern.

Lodewyk wos opekwikt an 't of in Parys. E trouwt doar op 21 juli 1320 mi
Margaretha, de dochter (8 joar) van keuning Filips V. Omdat 'n in Vrankryk is
opegroeid, wos zyn beleid ton ouk op 't Fransche ericht. Zyn vôorgangers kêekn
mêer uut nar Iengeland, omda ze dat e goe verweir voen teegn Vrankryk dat ossan
grodder wilde komn. Iengeland leverde vele wulle an Vloandern da doamei ryke wos
ekommn. De polletiek van Lodewyk zorde voe wrevel by zyn Vlamsche ounderdoann,
en de grôte steedn lik Brugge en Gent.

Azo kwamt 'n ouk in kweiste me Klaas Zannekin en zyn mann. E versloeg Zannekin
in de Slag by Kassel.

In 1335 miek Lodewyk I de Gentenoars kwoad, omdat 'n de Vloamiengn - op bevel
van Filips VI, keunienk van Vrankryk - dwoung om in ôorlog te goan met Iengeland
en keunienk Edward III. 't Woarn d'êeste têekns van 'n Ounderdjoarigen ôorlog.
Vloandern adde gin wulle ne mi, e wos platzak. De Gentenoars, ounder leidieng
van Jacob van Artevelde, kwaamn in 1338 in opstand. Lodewyk I sloeg op de
vlucht. Toen da Van Artevelde vermôord wos (in 1345) probeerde Lodewyk I were te
kêern na Gent, moa dat mislukte.

Lodewyk komt an zyn ende in de Slag by Crécy in 1346, teegn d'Iengelsche. Zyn
opvolger, als groaf van Vloandern, wos Lodewyk van Male.



https://vls.wikipedia.org/wiki/Lodewyk_de_Vroomn

Lodewyk I, bygenoamd de Vroomn (Chasseneuil by Poitiers, (778 - Ingelheim am
Rhein, 20 juni 840) was e zeune van Karel de Grôotn.

In 778, binst da Karel de Grôotn ip veldtocht was in Nôord-Spanje, beviel zyn
vrouwe Hildegarde in under Palts (verbluufplatse) van Chasseneuil van e
twêelink.

Achter da Karel weregekêerd was, wierdn ze Lodewyk en Lothar gedopt. D’oudere
zeuns han ol de Karoliengische keuniengsnoamn, Karel en Pepeyn en doadeure goavn
ze de noamn van de belangrykste keuniengn van de Meroviengers, Chlodowech I (in
’t Frans en ‘t Iengels Clovis I) en Chlotarius I. Lothar stierf ol in 779.
Lodewyk blêef leevn.

Zyn oudere broere Karloman wierd tout keunienk van Italië gekrôond en krêeg
binst de keuniengsnoame Pepeyn, want den oudste zeune van Karel de Grôotn,
Pepeyn met de Bulte, was ounwettig verkloard. Karloman kwamt dus Pepeyn van
Italië.

Round dien tyd gaf Lodewyk ’t klôoster van Tourhout an Anscharius, vo
zendeliengn ip te leidn vo de Scandinoavn te bekêern. De West-Vloamienk Rembert
van Tourhout was doa monnik.

Lodewyk de Vroomn stound vor e moeilikke keuze. Je most, volgns de Frankische
traditie, zyn ryk verdêeln ounder z’n drie zeuns, mo je wildeg’ ook ‘t Frankisch
Ryk, da deur zyn voader Karel de Grôotn ipgebouwd was, tegoare houdn. Doarom
kwamt ’n in 817 me de kerke overêen, via de Ordinatio Imperii (Ordenienge van ‘t
Ryk), da zyn oudste zeune Lotharius, de keizerstitel met Italië en ’t ippergezag
zou krygn, Lodewyk den Duuts Beiern en Pepeyn Aquitanië.

Bernard van Italië, de zeune van Lodewyk zyn broere Karloman (Pepeyn), begost e
complot teegn zyn nounkel, omdat ie nu moar e vazal mi was van zyn kozyn
Lotharius en je wildeg ’n ounofhankelik Italië. Os ’t complot uut kwam liet
Lodewyk hem blend moakn, deur ’n hête noalde in zyn oogn te loatn stekkn, en
j’is doa twi doagn later van dôod gegoan.

De probleemn begostn achter da Lodewyk in 823 nog ’n achterkommertje, Karel, had
me Judith. Bernard wierd benoemd tout koamerlink en je speeldeg e grôte rolle in
de stryd tusschn d’oudere zeuns van Lodewyk, teegn Judith en heur zeuntje Karel.

Judith wilde dat heur zeuntje ook zyn dêel krêeg. Ounder heur druk hield Lodewyk
gin rekenienge mi me zyn Ordinatio Imperii. In 829 ip de ryksdag van Worms,
krêeg Karel (je was ton zes joar oud) Zwaben, Retie, den Elzas en e dêel van
Bourgondië. Lodewyk creëerde doamee ’t nieuw keunienkryk Alemannië. Lotharius,
die ’t mêest benoadêeld was, overtuugde zyn broers vor in ipstand te kommn.

Doarom kwoamn Karel en Lodewyk in 842 tegoare in Straatsburg, woa dan z’under me
makoar verboundn teegn Lotharius in den Eed van Straatsburg (14 febr. 842),
woadeure da Lotharius verplicht wierd van t’ounderhandeln. ’t Gevolg was ‘t
Verdrag van Verdun in 843.

Da was ’t definitief ende van de êenheid van ’t Frankisch ryk. ’t Middnryk wierd
loater verdêeld ounder Karel de Kletsn en Lodewyk den Duuts. ’t Oost- en ‘t
West-Frankisch ryk, zoun loater elk under weg goan: Duutsland ounder de Ottoonn
(van 911) en Frankryk ounder de Capetiengers (van 987).



https://vls.wikipedia.org/wiki/Lodewyk_V_van_West-Franci%C3%AB

Lodewyk V, bygenoamd den Doeniet (in 't Frans: "le Fainéant") (ca. 967 - Senlis,
21 meie 987), van de familie van de Karoliengers, was keunienk van West-Francië
van 986 tout 987. Je krêeg zyn bynoame (in 't Latyn "qui nihil fecit" — "die
nietnt dêe") verzekers omdat 'n mor e joar regeerde. Je stierf zounder jounges
en je was de latste Karoliengsche keunienk.

Lodewyk was den oudste zeune van keunienk Lotharius en Emma van Italië, dochter
van Lotharius II van Italië (of van Arles) en Adelaide van Bourgondië.

Da kwam deurda zyn nounkel Karel van Neder-Lotharingen zyn moeder in 977
beschuldigde van overspel met den bisschop van Laon. Uut schrik dan z'heur zeune
ounwettig zoun verkloarn en dat ie loater gin keunienk zou kunn zyn, kost ze
gedoan krygn van heur vint da Lodewyk co-keunienk kwam. Mo je krêeg mo de
feitelyke macht achter 'n dôod van zyn voader in 986. Lodewyk beschuldigde zyn
moeder en den eirtsbisschop nu dan ze zyn voader zoun vergiftigd hen.

Lodewyk haad et conflict g'erfd tusschn de Karoliengers en 't Huus van de
Rôoms-Duutsche keizer Otto I, die ols verdediger van Rome de macht haad vo de
gêestelykn te benoemn. J'haad Adalberon benoemd tout eirtsbisschop van Reims wa
dat hem vele macht gaf. Je was ook eirtskanselier van Lodewyk en zyn voader.
Ounder Lotharius had Adalberon probeern te bemiddeln tusschn de twi Huuzn, mo da
liep slicht of. Adalberon, die ofstamde van 't Huus Wigerichn of Ardenn-Verdun
van Lotharingen trok partye vo d'Ottoonn en Lotharius probeerdeg' hem in 986 te
beschuldign van hoogverroad.

Mor Adalberon en Gerbert van Aurillac kwoamn tegoare in Senlis en ze koozn Hugo
Capet ols ipvolger.



https://vls.wikipedia.org/wiki/Lodewyk_II_van_Hongareye

Lodewyk II, (Hongoars: II. Lajos) (Buda (e stik van Budapest), 1 juli 1506 -
Mohács, 29 ogustus 1526) was de latste keunienk van Boheemn, Hongareye en
Krowoatië van 't Huus Jagiello en ridder van de Orde van et Gulden Vlies.

Je was de zeune van keunienk Vladislav II van Boheemn en Hongareye, en zyn derde
vrouwe Anne van Foix. In 1516, je was tien joar oud, stierf zyn voader en keizer
Maximiliaan van Ôostnryk kwam zyn voogd.

In 1515 was Maximiliaan van Ôostnryk in Weenn tegoare gekommn me keunienk
Vladislav II en zyn broere Sigismund I van Pooln vo 't huwelik t'arrangeern
tusschn de twi klêenkienders van Maximiliaan (Ferdinand en Maria), me d'ênigste
kienders van Vladislav (Anna van Boheemn en Lodewyk).

De doar ofgesprookn dubbele trouwfêeste giengt deure ip 22 juli 1515 in de
Stephansdom in Weenn en wierd de Wiener Doppelhochzeit genoemd, te zien ip 'n
houtsnede deur Albrecht Dürer. Maximiliaan was platsvervanger vo zyn klêenzeune
Ferdinand, die zelve nie anwezig was.

't Dubbel huwelik zorgde der vôorn dat Hongareye en Boheemn elf joar loater ook
by 't Huus Habsburg kwoamn.

De 29stn ogustus 1526 sneuvelde Lodewyk II in de Slag by Mohács teegn sultan
Süleyman I de Grôotn van 't Ottomoans Ryk. J'haad allêne 'n ounwettige zeune,
János Wass, van vo dat ie getrouwd was. Ferdinand I wierd verkoozn als zyn
ipvolger in Boheemn en Hongareye, mo d'Hongoarsche trône wierd betwist deur
Janós Szapolyai.

Lodewyk zyn weeuwe, Maria van Hongareye, wierd loater deur heur broere keizer
Karel V angesteld als landvoogdesse van de Nederlandn.



https://vls.wikipedia.org/wiki/Lodewyk_III_van_West-Franci%C3%AB

Lodewyk III (863–865 – 5 ogustus 882), was e zeune van keunienk Lodewyk den
Hakkeloare van West-Francië en Ansgarde van Bourgondië. Je volgde zyn voader in
879 ip, tegoare mè zyn broere Karloman.

Under voader was ook keunienk van Aquitanië en Provence gewist. Aquitanië kwam
ounder West-Francië, mo Provence wilde de twi zeuns nie ols ipvolger en ze koozn
etwien van under: Boso van Provence. Ounder hem wierd et keunienkryk
Lêger-Bourgondië (of Cisjuranië) gesticht.

Vo sterker te stoan teegn Boso van Provence en ook teegn de Vikings, kwoamn de
Karolingische keuniengn Lodewyk de Joungn van Oost-Francië, en Lodewyk III en
Karloman van West-Francië overêen vor under gevecht vo Lotharingen te stoppn. In
880 kwoamn ze tegoare in Ribemont. Ze bevestigdn doa in ’t Verdrag van Ribemont
dat ’t stik van Lotharingen, dat achter ’t verdrag van Meerssen in 870 by
West-Francië gekommn was, nu by Oost-Francië kwam. Lodewyk de Joungn kost azo de
grenze van zyn keunienkryk no ’t westn verschuuvn.

‘t Was de latste verdêlienge van ‘t Frankisch Ryk en die grenze tusschn Vrankryk
en Duutsland blêeft de reste van de Middelêeuwn bykan ounveranderd.

In 881 he Lodewyk III de Vikings kunn versloan, deur zyn overwinnienge by de
Slag van Saucourt-en-Vimeu, die bezoungn wordt in ’t Oudhoogduuts Ludwigslied.
Mor in 882 ist ie gestorvn. Je viel van zyn peird in Saint Denis, binst dat ie
achter e meisje zat.



https://vls.wikipedia.org/wiki/Lodewyk_III_van_Oost-Franci%C3%AB

Lodewyk III van Oost-Francië, bygenoamd de Joungn (ca. 835 - 20 januoari 882),
was de twidde zeune van Lodewyk den Duuts en Emma, dochter van groaf Welf I.

In 876 stierf Lodewyk den Duuts, en zyn halfbroere Karel de Kletsn van
West-Francië profiteerde van de situoasje vor Oost-Francië met e grôot leger
binn te valln. Je wilde ’t ôostelik stik van Lotharingen, dat achter ‘t Verdrag
van Meerssen by Oost-Francië gekommn was, verovern. Mo den 8stn oktober 876 kost
Lodewyk de Joungn zyn nounkel versloan mè zyn klinder leger in de Slag van
Andernach.

Achter die overwinnienge wierd Oost-Francië volgns de divisio regnorum verdêeld
ounder de drie zeuns van Lodewyk den Duuts:

Den êestn november 878, e joar achter den dôod van Karel de Kletsn, kwam zyn
zeune Lodewyk den Hakkeloare mè Lodewyk de Joungn tegoare in Voern, vo
d’akkôordn van ‘t Verdrag van Meerssen te bevestign. Ze sproakn of van tegoare
an één kant te stoan teegn de Vikings en makoars jounges te beschermn. Mo de
jounges en klêenjounges blêevn nog vechtn vo Lotharingen tout in 880.

In 880 wierd 't Verdrag van Ribemont getêeknd tusschn Lodewyk de Joungn en
Lodewyk III en Karloman van West-Francië, de klêenjounges van Karel de Kletsn.
’t Westelik stik van Lotharingen, dat achter ’t Verdrag van Meerssen in 870 by
West-Francië gekommn was, kwam nu ook by Oost-Francië. Lodewyk de Joungn krêegt
doadeure hêel Lotharingen.



https://vls.wikipedia.org/wiki/Loaknandel

De loaknandel woas êen van de vôornoamste bronn van rykdom in 't Groafschap
Vloandern.

In Vloandern en in ander kuststreekn van de Lêge Lann en de menschen ossan ol
schoapn ekwikt. Van de wulle miekn ze klêers e sarzen. De Romeinn boffnde in 'n
3n êeuw ol over de fraks uut Dôornik en Atrecht. In 'n 11sn êeuw kwam de
loaknindustrie styf op, me nog ossan Atrecht als belangrykstn stad. Op 't ende
van 11sn êeuw woarn 't de steedn mêer in 't nôordn die voropliepn: Rysel,
Dowaai, Saint-Omer.

Oaverwege 'n 13sn êeuw woarn Brugge, Gent en Yper (de Trias Flandriae) 't mêest
ekend vo enunder loakn. Iddern stad probeerde uut te blienkn in êen of ander
specialiteit. De kruustochtn miekn 't Vlams loakn oek bekend by de keuniengn en
'n oadel van vele vrimde lann.

De beste wulle kwaam uut Iengeland. Vloandern wos e grôotn ofnemer van die
wulle, en dat gaf dikkers miserie mi de keunienk van Vrankryk (de lêenêre van 't
Groafschap Vloandern). Peis moa an de episode mi Jacob van Artevelde.



https://vls.wikipedia.org/wiki/Liudolfiengers

De Liudolfiengers of et Saksisch Huus, en achter de krônienge van de drie
keizers Otto I, Otto II en Otto III ook et Ottoons Huus genoemd, woarn e
Saksisch oadellyk geslacht en e Duutsche keuniengsdynastie, die van 919 tout
1024 regeerde over et Hillig Rooms Ryk. Ze wierdn ipgevolgd deur et Salisch
Huus.

De stamvoader was de Sakser, groaf Liudolf (†866), grotvoader van Hendrik de
Veugeloare.

Achter da de Karoliengers uutgestorvn woarn in Oost-Francië, was Konrad I de
verkoozn ipvolger van Lodewyk et Kiend. Je was den ênigste keunienk van et
Frankisch Huus van de Konradyners.

Tusschn 924 en 962 wierd er, achter et uutstervn van de Karoliengers, gin keizer
mè gekrôond. Otto I, zeune van Hendrik de Veugeloare, kost et Hillig Rôoms Ryk
herstelln, deurdat ie in 962 gekrôond wierd tout keizer. ’t Ottoons Huus wordt
doadeure anzien als d’êeste dynasty die de Karoliengers en Karel de Grôotn, de
stichter van et Hillig Rooms Ryk, ipvolgdn.

Kykt ook no de Lyste van Rooms-Duutsche keuniengn en keizers van et Hillig Rooms
Ryk.



https://vls.wikipedia.org/wiki/Libertair,_Direct,_Democratisch

Libertair, Direct, Democratisch, ipgericht ounder de noame Lijst Dedecker, es
een Belgische polletieke party. Ze situeert eur an de rechterkant van et
polletiek spectrum.

Lijst Dedecker es ountstoan toen da Jean-Marie Dedecker uut de VLD gezet gewist
es en achter dat ie oek nie by N-VA muchte ansluutn. De party es ipgericht
gewist in 't begun van 2007. Gesteund deur de ex-liberoal Boudewijn Bouckaert
als partyfilosoof, es Jean-Marie Dedecker begonn mè de ipbouw van de party.
Loater zyn der nog andere minsn, gelik Ulla Werbrouck en Jurgen Verstrepen by de
party gekoomn. De party wos ol ofgeschreevn vôor de Federoale
parlementsverkiezingn 2007 omdat ze de kiesdrempel nie leek te oaln. Moar z'eit
et beter gedoan dan verwacht, vôorol in West-Vloandern, en eit vuuf koamer- en
êén senoatszetel geoald. Volgns veeln woarn ze het antwoord ip het Vlaams Belang
en het ênigste alternatief voo rechtsstemmnde kiezers. Loater begost het spel in
de menage.

In 2009 kwam den Hollander Derk Jan Eppink 't Europees boegbeeld van de partye
by de verkieziengn.

Binst de federoale verkieziengn van 13 juni 2010 hèt de partye serieus verloorn
en Jean-Marie Dedecker gaf den dag der achter zyn ountslag os partyvôorzitter.
In zyn plekke kwam Lode Vereeck. Der wierd ook beslist vor e nieuwe noame te
zoekn vo de partye, moa mè 't zelfste acroniem LDD.

Den 22ste januoari 2011 wierd de nieuwe noame vôorngesteld ip de
nieuwjoarsrecepsje: Libertair, Direct, Democratisch. De leuze veranderde van
Partij van het Gezond Verstand noa Vrij en verantwoordelijk. En Lode Vereeck gaf
zyn functie van vôorzitter were deure an Jean-Marie Dedecker.

By de gemêenteroadsverkieziengn van 2012 hèt den LDD zeevn zetels g'hoald in
Middelkerke, woa dat Dedecker zelve lysttrekker was.

Vo de verkieziengn van 25 meie 2014 dient den LDD allêne mor e lyste in vo de
Koamer in West-Vloandern. Lode Vereeck is overgeloopn noa den Open Vld.



https://vls.wikipedia.org/wiki/Libelln

De libelln (Odonata) zyn 'n orde van vlêeseetnde insektn, die de
oenglykvleuglign (Anisoptera) en de woatrejuufrs of glykvleuglign (Zygoptera)
omvat. Dr zyn oengevêer 5900 sôortn beschreevn.

Johan Christian Fabricius is de scheppre van de term Odonata uut 't Grieks
οδόντoς (οδούς), odontos (tand) schynboar omda de libelln tandn ên ip undre
mandiebls, aloewêl de mêeste insektn ook mandiebls mê tandn ên.

Die orde wierd tradiesjonêel tegoare gepakt mê de haften (Ephemeroptera) en
verschillnde uutgestorvn ordn in e groep genoamd de Palaeoptera, mo die
groepeerienge ku parafyleetiesch zyn. Wa da ze gemêenschapplik ên mê haftn is de
maniere woarip da de vleugls gelid zyn en oe da ze stoan in ruste.

In sommigte stuudjes wordn d' Odonata verstoan in e wydre betêeknisse, in de
groend soamnvollnd mê de superorde Odonatoptera mo zoendre de vôoriestooriesche
Protodonata. By die benoadrienge is de term Odonatoidea gebruukt, in de platse
van Odonatoptera. De systematiek van de Palaeoptera is in 't hêele nie ipgelost;
wa da wêl kan gezeid wordn is da oenofanklik van 't feit of ze "Odonatoidea" of
"Odonatoptera" gêetn wordn, d' Odonata en undre uutgestorvn verwantn wê deeglik
e kloade vormn.

Dr wierd lange tyd geloofd da de Anisoptera 'n oendrorde woarn, en datr e derde
was, de "Anisozygoptera". Echtre, ziedre wierdn gekombieneerd in d'oendrorde
Epiprocta (woarin da Anisoptera 'n infraorde is) achtre dat 't uutkwam da de
"Anisozygoptera" e parafyleetiesche groep is, saamgesteld uut mêest uutgestorvn
ofstammliengn van Epiprocta-evoluusje. De twêe leevnde sôortn die in die groep
geplatst zyn, wierdn dus gezet in de infraorde Epiophlebioptera, terwyl da de
fossiele taxa die doarin woarn gezet nu verdeêeld zyn oovre de Odonatoptera (of
Odonata in brêe zin).

De Tarsophlebiidae zyn e vôoriestooriesche famielje van d' Odonatoptera die ku
beschowd wordn lik e boazies vo de Odonata ofwêl undre zustre-takson.

De grotste leevnde libelle is de Centroal-ameeriekoansche Megaloprepus
coerulatus (Zygoptera: Pseudostigmatidae) mêt e vleugle-oovrespannienge van
191 mm. De zwoarste leevnde libelln Tetracanthagyna plagiata (Anisoptera:
Aeshnidae) mêt e vleugle-oovrespannienge van 165 mm, en Petalura ingentissima
(Anisoptera: Petaluridae) mêt e lyf-langte van 117 mm (vôgns sommigte bronn
125 mm) en e vleugl-oovrespannienge van 160 mm. De langstleevnde libelle is de
Neotroopiesche Mecistogaster linearis (Zygoptera: Pseudostigmatidae) mêt e
lyf-lankte van 135 mm. Somtyds is de Hawaiioansche Anax strenuus (Anisoptera:
Aeshnidae) vermeld lik de grotste libelle mêt e veroenderstelde
vleugle-oovrespannienge van 190 mm, mo da zoe e foable zyn angezien datr
weetnschapplik mo van 152 mm sproake is.

De verstêende reuzelibelln uut 't Paleozoicum lik Meganeuropsis permiana uut 't
Perm van Nôord-Amerika mê toe 71 cm vleugle-oovrespannienge en 43 cm lyf-lankte
zyn de grotste insektn van alle tydn gewist en ze ôordn by d' orde
Meganisoptera, verwant mê de libelln mo gin dêel van de teegwôordige orde
Odonata in de nowe betêeknisse.

De klinste leevnde libelle is Nannophya pygmaea (Anisoptera: Libellulidae) uut
Ôost-Oazje, mêt e lyf-lankte van 15 mm en e vleugle-oovrespannienge van 20 mm,
en de klinste woatrejuufr (en de klinste libelln uut olle tydn) zyn sôortn van
't geslacht Agriocnemis (Zygoptera: Coenagrionidae) mêt e
vleugle-oovrespannienge van mo 17–18 mm.

Die insektn zyn gekenmerkt deur grôote roende koppn mêesta bedekt deur
goed-oentwikklde soamngesteld oogn, pôotn woamee da ze gemakklik prôojn (andre
insektn) kunn vangn in de vlucht, twêe poar deurschynnde vleugls die oenofanklik
van mekoar beweegn, en lange achtrlyvn. Zydre ên drie ocelli en korte
voelsprietn. De insekte-moenddêeln zyn an den oendrkant van de kop en bevattn
ienklvoedige kownde mandiebls by 't vulwassn insekte .

By de mêeste famieljes istr e strukteure ip de boovnste bôord neffns de top van
de vleugle genoamd de pterostigma. Die is verdikt, mê lymfevocht gevuld en
dikkers gekleurd en ofgezet mê nervn. De werkienge van de pterostigma is nie
hêelegans gekend, mo z' ên verzeekrs 'n aerodynoamiesche uutwerkienge en kun ook
't zicht reegln. Mêer massa ip 't ende van de vleugle kan ook de energie beperkn
die nôodig is vo de vleugls ip en neere te beweegn. De zjuuste kombienoasje van
styfeid van de vleugle en vleugle-massa kut d' energie nôodig vo te vliegn
vermindrn. Pterostigma wordn ook by andre insektn gevoenn, lik by byn.

De nymfn ên e mêer gedroengn, kortre lyf of de vulwassn. Buutn 't oentbreekn van
vleugls, zyn undre oogn klindre, undre voelsprietn langr en is undre kop mindre
beweeglik of by 't vulwassn insekte. Undre moenddêeln zyn veranderd, mêt 't
labium angepast in 'n êenig gryporgoan vo de prôoje te pakkn. Woatrejuufre-nymfn
oasmn deur uutwendige kiewn ip 't achtrlyf, terwyl da oenglykvleuglign-nymfn
oasmn deur 'n orgoan in undre rectum .

Mannlikke libelln ên ingewikklde geslachtsdêeln, verschillnd van de deze by
andre insektn. Die omvattn cerci-gryprs en e twidde stêl koppuloasje-orgoann ip
't achterlyf woarin da 't zoad bewoard is, vôortgebrocht deur de primèère
geslachtsdêeln. Vo te poarn grypn de vintjes 't wuuvetje by eur borststik of kop
en plôojn eur lyf zoda eur eign geslachtsdêeln kun vastegoedn wordn deur de
kopuloasje-orgoann die 't zoad bevattn . Mannlikke libelln ên e
kopuloasje-orgoan ip de buukzyde van 't achtrlyf, twidde segmente, woarin da ze
de zoadcelln bewoarn; zydre poarn deur de kop van 't wuuvetje (onglykvleuglign)
of 't boststik (gelykvleuglign) mê nypers geleegn ip 't uutende van 't mannlik
achtrlyf; 't wuuvetje plôojt eur achtrlyf no vôorn vo 't mannlik orgoan te roakn
en 't zoad t' oentvangn. Da wordt gêetn de "wiel"-poziesje.

D' eirs wordn geleid in 't woatre of ip plantn by 't woatre of natte platsn, en
ze kommn uut vo de pro-nymfn vôort te briengn die leevn van de voediengsstoffn
die in d' eiers woarn. Z' oentwikkln no instars (da zyn joenge insektn tusschn
twêe vervelliengn in) mê by benoadrienge 9-14 vervelliengn die (by de mêeste
sôortn) gulzige roovrs zyn vor andre woatre-organismn, woaroendre klêene
vistjes. De nymfn gruujn en vervelln, geweunlik in de scheemrienge of den oavnd,
no vliegnde oenrype vulwassn, die nog gin vaste kleur ên. Die insektn oentwikkln
loatre toe volwassn die undre vôortplantn.



https://vls.wikipedia.org/wiki/Liar

Liar is e West-Vlamschn metalcoreband die tope met Congress de belangrykstn
verteegnwôordiger van de H8000-hardcorescene wos. Z'en bestoan toet in 2006 en
sedert september 2008 zyn ze were actief.

De noame komt van 't numer Liar van de Henry Rollins Band en z'en 't ekoozn omda
't over totetrekkery goat. De tekstn en doar ossan over egoan, over de
moatschappy die je by 'n buk doet en over religieuze groeperiengn die menschn
aar menschn loatn vermôordn in de noame va nundern god. Vaneigns giengn der oek
numers over straight edge.

Liar ountstound uut de asschn van Wheel Of Progress verre up 't zeste moment lik
Congress. Tope met dienn groep zyn ze de groundleggers van de edgemetal
(hardcore met thrash-, black- en deathmetalinvloedn en woavan dan de leedn
straight edge woarn). Congress et dadde upegeevn achter êentige joarn (deur de
gastn die dadde voun de mode dein), mo de gastn van Liar zyn ossan ezô ebleevn.

Nundern êestn CD wos uutebrocht in 1995 en noemde Falls of Torment. Ze
shockeerdn ol rechtet deur nundern muziek ('t rôok nogol ferme no metal), mor
oek deur 'n vorkant van nundern CD, die emakt wos deur 'n zestn die de vorkantn
van de blackmetalgroepn Immortal en Marduk emakt adde. E masse hardcoreboeksjes
noemdn 't kiezig en dadde wos wuk an ze wuldn en: aandacht en shockeern deur
etwot aars te doen.

In 't joar derup gienkn ze voun 'n êeste kêe echt up tour, in en ottobuus tope
me Congress e Blindfold. Oundertusschn an ze e nieuwn drummer Bert, die van
Sektor kwam en zyn êestn uptreedn wos up Dragons Blaze, woa dan ze tope me
Cradle of Filth speeldn.

In februoari van 1997 kwaam Invictus uut, e ploate die nog ossan 't beste van
Liar ôois enoemd is. 't Is oek nog ossan e vôorbeeldploate voun de hêle
metalcorescene. Ze mustn verre overol speeln, in verre hêel Europa en in Japan.

't Deurde toune were nie ol te lange vôorn at er were e CD uutkwaam: Deathrow
Earth. E trok nog mêer no metal en 't woarn mêer en mêer metalheads die Liar
begustn checkn. Organisatôorn van metalfestivals begustn nunder oek te vroagn en
ze mustn oundermêer speeln in 't vôorprogramma van Bolt Thrower en up Dour.

In 2001 brochtn ze Liar's Hell uut, die van ol nunder ploatn 't mêeste slichtn
kritiek krêeg. Doarachter dein ze nog e hêeln oop uptreedn, mo 't wos voun vele
menschn dudelik da Liar nunder bestn tyd at adde.

Tout in 2005, toune an ze Murder Manifesto maktn, e ploate woamei da Liar bewêes
dan ze were woarn en die indeliksche goeie kritiekn krêeg. 't Is uuteindelik wel
nunder latste ploate ewist, want in 2006 schêedn ze dermei uut, achter dan ze
oundermêer nog up Ieperfest espeeld en. Nundern latstn show wos in Yzegem.



https://vls.wikipedia.org/wiki/Letteberg

De Letteberg of Calvoarieberg, is een heuvel in 't West-Vlams Heuvelland met en
hoogte van 95 meters. Je ligt teegn Kemmel, nie verre van de Kemmelberg aan. De
name kom van de familie Lette die de ground vroeger bezaat.

In den heuvelkant zyn der een poar gerestaureerde bunkers van 't Iengels leger
uut den êeste weirldôrloge te zien. De heuvel wierd in 1917 deur den Iengelse
"175th Tunneling Company" oundergroavn en vôrzien van oundergrounse
schuulplatsn. De bunkers kunn'n vandage voa nietend bezocht wordn.

d' Hellienge is in 1972 upgenoomn gewist in Gent-Wevelgem. In da joar wierd 't
parcours voar een grôot dêel in de heuvelzone ofgeleid: de Vidaigneberg, de
Rôonberg, de Boaneberg en de Kemmelberg zyn elk twêe kêern beklommn, en de
Lettnberg, de Scherpnberg en de Sulferberg elk êen kê.

In de latst edities wordt d' hellienge dikwils gedoan achter den ofdoaling de
Kemmelberg voar azoa in Kemmel uut te kommn. De Letteberg wordt ook in
Ledegem-Kemmel-Ledegem voa juniores ofgedoald achter de beklemmienge van de
Kemmelberg. j' Is ook upgenoomn in de recreatieve fietsroute Vloandern
Fietsroute.



https://vls.wikipedia.org/wiki/Lernot_en_Gauspie

Lernout en Hauspie (Ieper-Poperinge: Lernoet & Oespie) zyn de twêe uprichters
van L&H (loater LHSP), 't vôormoalige technologiebedryf uut 't Ypersche. 't Ed
êest styf egroeid en 't wos e vôortrekker van de Vlamsche technologiebedryvn,
toet da 't gerecht derachter ekomn wos danze eloogn an over nunder winsn. In
2010 ôordeelde 't Of van Beroep da ze olletwêe efrodeerd addn.

L&H makte technologie die bedienienge van computers me sproake meugelik moeste
moaken. Je ku da ounderverdêeln in 4 categoriejn: sproakcompresche,
sproaksynthese, vertoalsoftware en sproakverkennienge. Êen product da ze
verkochtn, wos Voice Xpress. Êen van de goed-nieuwsshows van L&H wos da ze e
soamenwerkinge an me Microsoft: in september 1997 e Microsoft een andêel van 16%
gekocht van L&H, voen e somme va 45 miljoe dollar. Loater wrochtn z'oek tope voe
specifieke productn.

Me 't verlies van ol 't geld van menschn uut de streke, en der vele menschn
slicht evoarn. up 't ogtepunt van 't bedryf, wuldn ze en echte Flanders Language
Valley in Yper (e bitje lik Silicon Valley in Amerika). 't Is e grôte
industriezone voe nieuwe technologiejn ebouwd in Yper (in de vorme van 't binste
van en ôre). L&H et e momentje in 't ôofdgebouw ezeetn, mor achter 't
faillisement zyn de mêeste bedryvn e bitje met e kêe wegegoan.

Belangryk is da Lernout en Hauspie e grôotn drôom an, e bitje geld, styf vele
courage en gin ervoarieng. Ze begostn 'n boel met e computerprogrammatje da een
poar wôordjes koste erkennen van an hêel dudelikn spreker. 't Schynt dat et nie
ol te goe marcheerde. Doarom gebruuktn ze een programmatje van de concurrensie
om geld te goan schôojn.

Sproakerkenninge is e marginale technologie en 't goat 't nog lange bluuven oek.

In 't geval van sproakerkenninge moeie al de tyd'n me drie vermenigvuldigen
binst daje te moaken et met e karaktergestôordn want nie oangepast an de
bestoande technieken. Pol en Jo an e bitje kluutn om en êeste prototype tope te
schieten, moa voe de noaste stap moesten ze mêer geld e, en giengen ze, oek
letterlik, de boer op. Zelfs de Union de Banques Suisses was op e bepoald moment
intresseerd, moa ze betrouwden 't boeltje nie hêlegans. Via alle sôorten
(gesubsidieerde) researchprojecten sukkeldn Pol en Jo noa prototypes die e klêen
bitje verbeterden. Moa lik in vele researchprojecten: oater êen probleemptje
opelost wos, voengn ze tien nieuwe probleemn.

Omdat ze de kosten serieus ounderschat an, en mêer en mêer geld nodig an, moestn
ze e tandje bysteken. In België is 't styf moeilik om risicokapitoal te viengn,
by de nuchtere West-Vloamiengn schier ounmeuglik. Ze zaten dus in 't verkêerde
land. En wa lêren we oek uut de geschiedenisse: 't es nie omda je goe ku werken
an e prototype daje oek e goe product ku moaken: da's geweune een andern stiel.
Ondertusschn kwaamn d'er oek serieuze concurrentn op de markt; an de
universiteit van Charleroi en in Philips Eindhoven giengn ze minstens even goe
voeruut lik in Yper.

Op 20 september 2010 verkloarde 't Of van Beroup in Gent da Jo Lernout en Paul
Hauspie echt wel gefrodeerd addn.



https://vls.wikipedia.org/wiki/Leon_Spilliaert

Leon Spilliaert (Ostende, 28 juli 1881 - Brussel 23 november 1946) was e
West-Vlamsche kunstschilder en têekenoare.

In 1899 was Spilliaert ingeschreevn in d' Academie vo Schône Kunstn in Brugge
moar achter e poar moandn al geschrapt deur ziekte. J'a last van astma.

In 1900 giengt ie tegoare mè ze voader noa de weireldtentôonstellienge in Parys
en je kwaam doar in contact mè 't werk van symbolische kunstnoars lik Gustav
Klimt en Jan Toorop.

Spilliaert was mêer têkenoare of schilder en je werkte surtout met Chineesche
inte, krytjes, fyne busteltjes en pensêeltjes. Zyn werkn woaren roadselachtig,
spiritueel en styf persôonlik. Olieverfschilderyen et ie nie vele gemakt. Zyn
vôorkeure gieng noar aquarel, gouache, inte, pastel en kleurcrayongs. De kunst
van Spilliaert ligt tusschn 't symbolisme, 't expressionisme en 't surrealisme.
Je schilderde surtout 't verloatn strange en de zêedyk, stillevens, sombere
interieurs mè spegels, vrouwn en de latste joarn ook boomn. Je makte ook
illustroasjes vo boekn.



https://vls.wikipedia.org/wiki/Laudate_Dominum

Laudate Dominum zyn de begunwôordn van Psalm 116 (grieksche tellienge) of 117
(eebrêewsche tellienge) in 't latyn. Lik de reste van de Psalmn, wordt Laudate
Dominum ofgeslootn in de romeinsche rietuus mêt e lofpryzienge van d' Illige
Drievuldigheid Gloria Patri... . In de katlieke kerkn, wordt die psalm gezoengn
binst de zeegnienge van 't Illig Sakrament .

Oewel da de tekste deur verschillnde klassieke tôondichtrs bewerkt wierd in hêel
wa tydperkn, lik Antonio Vivaldi of William Byrd, is de mêest bekende muziek ip
die psalm misschiens de deeze die we te dankn ên an Wolfgang Amadeus Mozart.
Doarin wordt 't stik gezoengn deur e soproan mê kôor, en ist 't vuufde dêel van
zesse in e grotre werk dat gekend is lik Vesperae solennes de confessore
(Köchels indêelienge 339). Van den andre kant, een andre styf gekende versje van
't Laudate Dominum wierd verwerkt in 't graduoal van de Hongoarsche
Krôoningsmesse da getôondicht is deur Frans Liszt.

Ook bestoatr e moderne versje van de powremetoal-bend Helloween, da stoat in
undre 'n albom Better than Raw, mê d'ôorsproenklikke latynsche tekste.



https://vls.wikipedia.org/wiki/Lagerst%C3%A4tte

Een Lagerstätte (van 't Duuts, een "upslagplekke") is een sedimentaire
geologische lage woardan d' overbluufsels van plantn of bêestn van een
uutzounderlike kwaliteit zyn. 't Wôord was vô 't êest gebruukt deur den Duutse
paleontoloog Adolf Seilacher, en j' herkende twê sôortn lagerstätten:

Konzentrat-Lagerstätten (concentroatie-Lagerstätten) zyn geologische laagn
woarda verschillende overbluufsels zyn t' hope gespoeld, gelik in een kalm dêel
van een riviere. Over 't olgemêen is de kwaliteit van concentroatie-Lagerstätten
veel minder dan van conservoatie-Lagerstätten. Typische vôorbêldn zyn
bêenderbeddn.

Konservat-Lagerstätten (conservoatie-Lagerstätten) zyn geologische laagn woarda
de bewoarienge van de fossieln van een vrê hoge kwaliteit zyn, bvb. mè de
bewoarienge van zochte lichaamsdêeln die anders over 't olgemêen nie bewoard zyn
gebleevn. Dikwils goan zô'n geologische laagn t' hope mè omgeviengn die vry
woarn van zeurstoffe, zodoanig dan de zochte dêeln kostn fossiliseern in plekke
van te verrottn.



https://vls.wikipedia.org/wiki/Lacertilia

Aketissn, akketessn, lokketetsn of hoagedissn (Lacertilia) zyn een ounderorde
van de schubreptieln (Squamata). D'andere ounderorde van de schubreptieln zyn de
slangn (Serpentes).

De gekendste families zyn de echte aketissn (Lacertidae) die in Europa vele
voornkommn, de kameleongs (Chamaeleonidae), leguoann (Iguanidae), varoann
(Varanidae), anolissn (Polychrotidae), gekko's (Gekkonidae), agoamn (Agamidae),
en skinkn (Scincidae).

Der zyn zeker drieduusd verschillige sôortn aketissn. De mêeste hen e lange
steirt, en vier geboogn pôotn, woardeure dat under buuk over de ground slipt. Ze
zyn slank gebouwd en bedekt mè schubbn die under beschermn teegn uutdrogienge.
Aketissn vervelln lik slangn. Z'hen e typische schedel en spitse tandn die vaste
vergroeid zittn ip de randn van under koakn en in under verhemelte.

In uze streke leevn der ook e poar sôortn lik de zandaketisse, de meuraketisse,
'n oazelworme en surtout de levendboarende aketisse.

Binst koudere periodes houdn aketissn e wientersloap en ze wordn moa were wakker
os 't warmer wordt. Da verkloart ook woarom dan ze minder vôornkommn in koudere
streekn.

Aketissn eetn leevnde prooibêestn, surtout insektn en andere klêne oungewervelde
bêestn. De grottere sôortn pakkn ook muuzn, slekkn of andere aketissn. De styf
grôte sôortn lik de varoann joagn ip grottere knoagbêestn of veugels. Der zyn
ook leguoann die ip prooin joagn os ze jounk zyn moa loater allêne nog plantn
eetn.

In april en meie is 't poartyd. By de poarienge moet 't vintje contact moakn met
de cloaca van 't wuvetje, wat da bemoeilikt wordt deur de steirt. Doarom hen de
vintjes e gesplitste penis (hemipenis) die 't poarn gemakkelikker makt omda 't
vintje van weerskantn contact kan moakn.

De mêeste aketissn leggn eiers. In juni en juli wordn 6 tout 15 eitjes in e nest
geleid, e pitje in losse eirde of mos. 't Wuvetje bedekt 't nest en achter één
tout twi moandn kruupn de joungn zelfstandig uut 't ei. Ze vervelln verschillige
kêers binst de groei. Achter vier tout vuuf joar zyn ze vulgroeid.



https://vls.wikipedia.org/wiki/L.

Carolus Linnaeus (in 't Zweeds Carl von Linné) (°Råshult by Stenbrohult, 23 meie
1707 - Uppsala, 10 januoari 1778) was ne Zweedsen wetenschapper, meest bekend
als bioloog, die de binomiale nomenclateure voor levende wezens invoerde.

In 1999 wier ter meerdere ere van Linnaeus de Internationale Biologie Olympiade,
kortweg IBO genaamd ingericht in Uppsala, ounder leidinge van de twidden
bekenden bioloog uut Uppsala, Andreas Ehn, specialist in den arachnologie.

In 2007 was 't 300 jaar geleen dat ie em geboorn wier, en wiern d'r
verschillende tentoonstellingn en erdenkingn gorganiseerd, ounder meer in
Harderwyk, Haarlem, Leiden en Amsterdam.

Beist z'n studies mocht ie em de nateurlike schatten van Lapland beschryven.
Achter z'n reize in 1732 deur Lapland schreeft em z'n Florula lapponica. In 1735
vertrokt em no Nederland voe do voort te studeren. Ie promoveerde in de medicynn
met als doctoraatsthesis Hypothesis nova de febrium intermittentium causa an den
univ van Harderwyk. Derachter publiceerdet em z'n Systema Naturae, messchien wel
z'n belangrykste werk waarin dat em zyn systêem beschryft voe de levende wezens
in te deeln.

Linnaeus' publicatie Species Plantarum wordt gezien 't eerste groot werk over de
binomiale nomenclateure van planten. In da boek beschreeft em al de ton gekende
plantesoortn, en gaft nem z'allemolle een soortname. De genusname tope met de
soortaandudinge was binaire name. Do nevest gaf Linnaeus ook de volledige name,
dikkers ne hele regel, lik dat 't ton gebrukelik was. Linneaus' indelinge en
naamstelsel wier al beist zen leven deur de meeste plantkundigen en zoölogen
gebruukt. Ie klasseerde beist zen leven round de 7000 soortn planten. Dat em ze
klasseerde is nu nog dikkers te zien an de 'L.' van Linnaeus die achter de
wetenschappelike name van vele planten staat.

Linnaeus beschreef niet allene planten maar ook mineralen en dieren. Alhoewel
dat em de mensen al by de zoogdieren indeelde, en dus de mens nie meer als een
alleenstaand wezen zag, wil da nie zeggen dat em brak met 't scheppingsverhaal
uut de Bybel. Voe de evolutietheorie was 't nog wachten ip Charles Darwin een
eeuwe later.



https://vls.wikipedia.org/wiki/Kwoadyper

Kwoadyper (Frans: Quaëdypre, Nederlands: Kwaadieper) es e gemêente in Vrankryk
in't Noorderdepartement. 't Ligt in Frans-Vloandern up't schee'n van't Outland
en't Blootland. 't Grenst an de gemêentn Ooimille, Warrem, West-Kapel, Wilder,
Wormout, Ekelsbeke, Soks en Bergn. In de gemêente liggn ôok nog de gehuchtn Klap
Hoek, Croix Rouge, Byssaert en Vyf-Weg.

In tydde van de Romein'n liep de boane tussch Kassel en de Nôordzêe deur 't
gebied. Der es zelfs e munte van den Romeinschn keyzer Nero gevoundn in
Kwoadyper. Kwoadyper zelve ontstound in 1067 achter de droogleggienge van de
streke in den tiendn en elfdn êeuwe. In 1220 ad 't dorptje de noame Quatipra en
derachter in 1393 komt de noame Quaedyper veurn. Etymologische geziene kunn'n
der twêe explikoasches zyn vo de noame, tewoare komt ze van kwoad in de zinne
van "slicht" en ieper van den bôom iep, tewoare komt ze van kwoad in de zinne
van "klêen" en ieper na 't stad Ieper. De latste explikoasche es te verantwôordn
me da Kwoadieper vroegr by't Groafschap Vloandern zat en by 't bisdom van Ieper
ôordigde. D' abdeye van Sint-Winok uut Bergn bezat in tydde de kerke van
Kwoadyper en verschillige and're. In Kwoadyper stoat de Sint-Omerskerke uut 't
begun van de zeevntiende êeuwe.



https://vls.wikipedia.org/wiki/Kwalln

E kwalle of e galle, klasse schyfkwalln (Scyphozoa), is e bêeste van de stamme
Netelbêestn (Cnidaria). De noame "kwalle" wordt ook gebruukt vo de verwante
klassn hydroïdpoliepn (Hydrozoa), kubuskwalln (Cubozoa) en steelkwalln
(Staurozoa), en de nie verwante stamme Rebbekwalln (Ctenophora).

Kwalln zyn roofbêestn die de prooi met de tentoakels noar hunder mound briengn.
Z' eetn klêene kriftn, en klêene vissn. Hunder vangoarms zittn vul netelcelln,
woamee dan z' hunder prooi verlammn. Ip 't vel van menschn verôorzoakn ze
dikwils pynlikke blèinen lik van tiengels (nittels). De vôortplantienge gebeurt
ip e speciale maniere. Kwalln hen gin sex. De vintjes stortn hunder spermacelln
in de zêe die ton noa 't vrouwtje stroomn. De wuuvetjes leggn eitjes die
bevrucht wordn. Uut zo e bevrucht eitje komt er êest e larvetje (planula) dat
uutgroeit tout e klêene geleiachtige poliepe van 1 cm grôot. Da polieptje zet
hem vaste ip e schelpe, stêen of wier. De tentoakels groein noa boovn. In
bepoalde moandn van 't joar kommn van de top klêene schuttelvormige kwalletjes
los (strobiloasje) die uutgroein tout grôte kwalln.

In iedere zêe, van de Poolzêe tout an den Evenoare, leevn der kwalln. De sôortn
die 't mêest vôornkommn zyn de ôorkwalle, de blauwe zêepaddestoel, de blauwe
hoarkwalle en de kompaskwalle. De kwalln die je 't mêest ziet in de Nôordzêe zyn
ôorkwalln.



https://vls.wikipedia.org/wiki/Kwaadleper

Kwoadyper (Frans: Quaëdypre, Nederlands: Kwaadieper) es e gemêente in Vrankryk
in't Noorderdepartement. 't Ligt in Frans-Vloandern up't schee'n van't Outland
en't Blootland. 't Grenst an de gemêentn Ooimille, Warrem, West-Kapel, Wilder,
Wormout, Ekelsbeke, Soks en Bergn. In de gemêente liggn ôok nog de gehuchtn Klap
Hoek, Croix Rouge, Byssaert en Vyf-Weg.

In tydde van de Romein'n liep de boane tussch Kassel en de Nôordzêe deur 't
gebied. Der es zelfs e munte van den Romeinschn keyzer Nero gevoundn in
Kwoadyper. Kwoadyper zelve ontstound in 1067 achter de droogleggienge van de
streke in den tiendn en elfdn êeuwe. In 1220 ad 't dorptje de noame Quatipra en
derachter in 1393 komt de noame Quaedyper veurn. Etymologische geziene kunn'n
der twêe explikoasches zyn vo de noame, tewoare komt ze van kwoad in de zinne
van "slicht" en ieper van den bôom iep, tewoare komt ze van kwoad in de zinne
van "klêen" en ieper na 't stad Ieper. De latste explikoasche es te verantwôordn
me da Kwoadieper vroegr by't Groafschap Vloandern zat en by 't bisdom van Ieper
ôordigde. D' abdeye van Sint-Winok uut Bergn bezat in tydde de kerke van
Kwoadyper en verschillige and're. In Kwoadyper stoat de Sint-Omerskerke uut 't
begun van de zeevntiende êeuwe.



https://vls.wikipedia.org/wiki/Koomn-Woastn

Koomn-Woastn (Frans: Comines-Warneton, Nederlands: Komen-Waasten) is e stad en
faciliteytngemeênte in de provinsje Henegouwn. De stad telt en dikke 17.000
inweuners. Ze vormt en excloave van de provinsje Enegouwn tusschn West-Vloandern
en de grenze me Vrankryk. Vo 't officieel vasteleggn van de Belgische toalgrenze
in 1963 ôordigde 't by de provinsje West-Vloandern, juuste lyk Moeschroên.
Tersedert es de stad, die ol vanof den neegntiendn êeuwe vree verfranst wos,
bikkans hillegansn franstoalig gekommn: mo en 7 à 8 percent van d'inweuners kout
nu nog Vlams.

De fuuzjegemêente Koomn-Woastn bestoat uut de dêelgemêentn Outem (Houthem),
Koomn (Comines), Neerwoastn (Bas-Warneton), Ploegsteirt (Ploegsteert) en Woastn
(Warneton). Vodder van de reste ligt in't nôordn vande dêelgemêente Koomn nog de
prochie Ten Brieln, die van Koomn geschee'n es deur den N58. Ip't groundgebied
van Ploegsteirt ligt hillegansn in 't zuudn, ip de Fransche grenze, 't gehucht
'n Bizee, dat aansluut ip de bebouwienge van de Franschn stad Ermentiers.



https://vls.wikipedia.org/wiki/Koolm%C3%AAze

Olhoewel de mêezn nogol sterk ip elkoar gelykn, keun je de koolmêze gemakkelik
verkenn an zyne zwarte kop. Ie eit ôok nog ne zwartn band ip zyn borste ip nen
geeln buuk. Zyn koakn zyn wit, zyn vleugels zyn blauw-groen. By 't vrouwke es de
borstband klinder en korter dan by het manneke.

De koolmêze vind je overol in Europa. Zyn aantal weird geschat ip 37 tot 52
miljoen poarn. Typeernd voo zyn vôorkoomn es dat ie de aantalln koolmêezn met de
joarn vrêe kan verschilln. De mêeste koolmêezn overleevn t'êeste joar nie. De
koolmêze vind je mêestol in 't geburte van streukn, parkn, en bôomgoardn. Ge
goat em ôok dikwils teegnkomn in unen of.

De koolmêze makt zyn nest in hooln. Ie slapt er in en legt er zyn eiers in. Ie
broedt in de periode van einde moarte tot einde juni. Et vrouwke legt achte tot
elf eiers, die wit zyn me rôod-bruune plekkn. De eiers koomn achter twêe weekn
uut, en drie weekn loater keun de joungn ol uutvliegn.

Koolmêezn eetn een bitje van olles. In de zomer eetn ze geirn insektn, moar
anders eetn ze zoadn, beukenootn, oazelnootn en bessn. Koolmêezn zyn ôok zot van
netjes me pindanootn of vetbolln me zoad.



https://vls.wikipedia.org/wiki/Kookloars

Kookloare  uutsproake +  ? of Ko'eloare  uutsproake +  ? (Nederlands: Koekelare)
is e Belgische gemêente in de provinsje West-Vloandern. De gemêente lig nog
juste in de Westoek en der weun oungeveer 8.000 menschn. De gemêente ligt ip e
kilometer of achttiene van de zee, binn' den drie-oek Diksmude-Toeroet-Gistel.
Buutn d'ôofdgemêente liggn der in Kookloare nog de dêelgemêenten Zande en
Bovekerke. De Mokker is ook nog een aparte parochje binn d'ôofdgemêente.

In 847 komt Kookloare voen 'n êeste kêe vôorn in e geschreevn vorme, toene nog
Coclars. In de toale van de Frankn wult coc (kook) euvel zeggn en e lars (loare)
is en oopn plekke in e nat bus.

Bovekerke en Zande zyn dêelgemêentes die overtyd zelfstandig woarn, De Mokker is
e parochje binn Kookloare-centrum. Voe de Katholieke Kerke zyn dat de parochjes
Sint-Martinus (Kookloare), Sint-Gertrudis (Bovekerke), Sint-Andries (Zande) en
den Illige Paster van Ars (De Mokker). Kookloare ligt in 't dekenoat Toeroet, e
stik van 't Bisdom Brugge.

Bronne :Streekplatform Westhoek. Socio-economische beleidsvisie &
hefboomprojecten voor de Westhoek



https://vls.wikipedia.org/wiki/Konradyners

De Konradyners (Konradiner in 't Duuts) woarn 'n oadelgeslacht van
West-Germoansche Frankn tusschn de 8e en de 11e êeuwe.

Ze woarn genoemd achter Konrad den Oudern, den hertog van Thuriengn, en zyn
zeune Konrad I de Joungern, die in 906 hertog van Frankn (of Franconië) kwam en
van 911 ook keunienk van Oost-Francië, et loatere Duutsland.

Gebhard van Lahngau was den êeste gedocumenteerde vôorouder van de dynastie. Je
steunde Lodewyk de Vroomn teegn Lodewyk den Duuts binst under ruuzjes.

Mo nog belangryker vo 't geslacht was de Konradynsche Oda, vrouwe van keizer
Arnulf van Karinthië. Achter zyn dôod volgde zyn ênigste wettige zeune, Lodewyk
et Kiend, hem ip. De nieuwe keunienk was an moeders kant dus e bloedverwant van
de Konradyners en ze kwoamn doadeure êen van de machtigste families in
Oost-Francië en Lotharingen. Gebhard, e broere van Konrad den Oudern, kwam
hertog van Lotharingen in 903.

In 911 stierf Lodewyk et Kiend, de latste Karoliengsche keunienk in
Oost-Francië, want Konrad I wierd verkoozn ols zyn ipvolger. J'is den ênigste
Konradynsche keunienk gewist. In Lotharingen wierd ie nie verkoozn. Doa koozn ze
Karel de Simpeln van West-Francië.

Hêel de periode dat ie keunienk was het ie standvastig moetn vechtn teegn de
groeiende macht van d'hertoogn van de stamhertogdomn Saksn, Beiern en Zwaabn.

Je besefte da den hertog van Saksn den ênigstn was die capabel was vo 't
keunienkryk tegoare t'houdn en ip zyn sterfbedde kost ie zyn broere Eberhard
overhoaln vo de krône over te droagn an Hendrik de Veugeloare, den hertog van
Saksn, die hem ipvolgde in Oost-Francië. Eberhard volgdeg' hem ip ols hertog van
Franconië.



https://vls.wikipedia.org/wiki/Konrad_I_van_Oost-Franci%C3%AB

Konrad I, de Joungern genoemd, (ca. 881 - Weilburg, 23 december 918) was van 906
hertog van Frankn (of Franconië) en van 911 tout 918 keunienk van Ôost-Francië,
et loatere Duutsland.

Je was de verkoozn ipvolger van Lodewyk et Kiend, de latste Karoliengsche
keunienk van Ôost-Francië, en j'is den ênigste keunienk van 't Huus van de
Konradyners gewist. ‘t Keunienkryk evolueerde loater ounder ’t Saksisch Huus van
de Liudolfiengers (loater et Ottoons Huus genoemd) noar et Hillig Rôoms Ryk.

In Lotharingen wierd Konrad nie erkend ols ipvolger van Lodewyk et Kiend.
Reginar I, van 't Huus Reginar of de Reiniers, was ton hertog van Lotharingen.
De Reginars hen lange gevochtn teegn de Konradyners vo de macht in Lotharingen.
Ounder zyn leiderschap koozn ze de Karolienger Karel de Simpeln van West-Francië
ols keunienk van Lotharingen in de plekke van Konrad.

Konrad was e zeune van Konrad den Oudern van Fritzlar en van Glismut, e dochter
van Arnulf van Karinthië.

Hêel de periode dat ie keunienk was het ie standvastig moetn vechtn teegn de
groeiende macht van d’hertoogn van de stamhertogdomn Saksn, Beiern en Zwaabn, en
j'het et uutendelik nie kunn hoaln.

Je besefte da den hertog van Saksn den ênigstn was die capabel was vo ‘t
keunienkryk tegoare t‘houdn en ip zyn sterfbedde kost ie zyn broere Eberhard
overhoaln vo de krône over te droagn an Hendrik de Veugeloare, den hertog van
Saksn, die hem ipvolgde in Oost-Francië. Zyn broere volgdeg' hem ip ols hertog
Eberhard III van Franconië.



https://vls.wikipedia.org/wiki/Koninklijke_Vlaamse_Ingenieursvereniging

De Koninklijke Vlaamse Ingenieursvereniging (K VIV) is de Vlamse
beroepsverênigienge vor academische ingenieurs, burgerlik ingenieurs en
bio-ingenieurs.

De Vlamsn Ingenieursverênigienge wierd upgericht in 1928 in Antwerpn deur vier
ingenieurs: R.F. Van Bocxstaele, K.M. Sano, Frans Mariman en L.S. Stuckens. Over
de joarn is de verênigienge uutgegroeid toet een grôot organisoasje mè
vertakkiengn per streke: ieder Vlamsche provincie hè zyn eigen platselike
branche (Brussel behôort by Vlams-Brabant), en der is ook een K VIV Luxemburg vo
't Grôotertogdom Luxemburg, en der zyn ook apart' ofdêliengn vo de joungeren
ounder 30 joar (K VIV-Jongeren) en d' ouderen over 60 joar (K VIV-Senioren). De
doelstellienge van de verênigienge is 't bevordern van technologie en techniek
in 't olgemêen en d' ingenieurswetenschappn in bezounder.

In 1992 wierd de Nie-Gouvernmentêle Organisoasje Ingenieurs zonder Grenzen (IzG)
upgericht vo nie-commerciêle ountwikkeliengshulpe te geevn mè kortlopende
contractn vor universitaire ingenieurs.



https://vls.wikipedia.org/wiki/Konifeern

De koniefeern, weetnschapplik ofdêelienge Pinophyta, ook gekend lik ofdêelienge
Coniferophyta of Coniferae, zyn êen van de 12 bestoande taxa ip
ofdêeliengsnievoo binn 't Ryk van de groene plantn (Viridiplantae) of êen van de
10 bestoande ofdêeliengn van de landplantn (Embryophyta). Koniefeern zyn
naktzoadign (Gymnospermae), keegledroagnde zoadplantn die weefsle ên mê
voatbundls. Al de nu bestoande konifeern zyn oetachtige plantn mê sekuundèère
groej, de grôote mêerdreid zyn boomn en mor e poar zyn struukn. Typiesche
vôorbeeldn van koniefeern zyn ceedrs (Cedrus), doeglasn (Pseudotsuga), sypresn
(Cupressus), denn (Abies), juniepeerussn (Juniperus), Agathis, lorkn (Larix),
pynn (Pinus), tsuugas (Tsuga), sekwojas (Sequoia), sparn (Picea), en
venynboomachtign (Taxaceae) . De ofdêelienge sluut oengevêer acht famieljes in,
67 geslachtn en 630 leevnde sôortn .

Aloewêl da 't antal sôortn betrekklik klêene is, ên de konifeern e vrêe grôot
ekologiesch belank. Ze zyn d' oovrêersnde plantn ip grôote ippervlaktn , woavan
mêest ipvolln de tajgas van 't Nôordlik Oafroend , mor ook de busschn in
glykoardige koele klimoatn in 't gebergte mêer no 't Zuudn. Boroale koniefeern
ên veele anpassiengn an de wientretyd. De smolle keeglevormige krôone, en undre
no beneen gerichte takkn, êlpn undre vo de snêew of te schuddn. Veele oendre
undre verandrn undre biochemie vor undre mêer weerstand te geevn teegn 't
vriezn, wa da "hardn" genoamd wordt. An den êene kant zyn 't de tropiesche
reegnbusschn die de grotste biodiversiteit en ipbringste ên, an den andre kant
zyn 't de grôote koniefeernbusschn die de grotste koolstofpit zyn van de weirld,
't is te zeggn woa dat de atmosfeeriesche CO2 geboendn is in orgoanische stoffn.

Ze zyn ook van grôot ekonomiesch belank, oofdzoaklik vo 't oet en vo
papierproduuksje; 't oet van koniefeern is gekend lik zocht-oet (iengels :
softwood).

Koniefeere is e wôord van Latynsche ôorsproenk, saamngestelld uut conus (keegle)
en ferre (droagn), tgêene betêeknt "de dien die keegls droagt".



https://vls.wikipedia.org/wiki/Konifeere

De koniefeern, weetnschapplik ofdêelienge Pinophyta, ook gekend lik ofdêelienge
Coniferophyta of Coniferae, zyn êen van de 12 bestoande taxa ip
ofdêeliengsnievoo binn 't Ryk van de groene plantn (Viridiplantae) of êen van de
10 bestoande ofdêeliengn van de landplantn (Embryophyta). Koniefeern zyn
naktzoadign (Gymnospermae), keegledroagnde zoadplantn die weefsle ên mê
voatbundls. Al de nu bestoande konifeern zyn oetachtige plantn mê sekuundèère
groej, de grôote mêerdreid zyn boomn en mor e poar zyn struukn. Typiesche
vôorbeeldn van koniefeern zyn ceedrs (Cedrus), doeglasn (Pseudotsuga), sypresn
(Cupressus), denn (Abies), juniepeerussn (Juniperus), Agathis, lorkn (Larix),
pynn (Pinus), tsuugas (Tsuga), sekwojas (Sequoia), sparn (Picea), en
venynboomachtign (Taxaceae) . De ofdêelienge sluut oengevêer acht famieljes in,
67 geslachtn en 630 leevnde sôortn .

Aloewêl da 't antal sôortn betrekklik klêene is, ên de konifeern e vrêe grôot
ekologiesch belank. Ze zyn d' oovrêersnde plantn ip grôote ippervlaktn , woavan
mêest ipvolln de tajgas van 't Nôordlik Oafroend , mor ook de busschn in
glykoardige koele klimoatn in 't gebergte mêer no 't Zuudn. Boroale koniefeern
ên veele anpassiengn an de wientretyd. De smolle keeglevormige krôone, en undre
no beneen gerichte takkn, êlpn undre vo de snêew of te schuddn. Veele oendre
undre verandrn undre biochemie vor undre mêer weerstand te geevn teegn 't
vriezn, wa da "hardn" genoamd wordt. An den êene kant zyn 't de tropiesche
reegnbusschn die de grotste biodiversiteit en ipbringste ên, an den andre kant
zyn 't de grôote koniefeernbusschn die de grotste koolstofpit zyn van de weirld,
't is te zeggn woa dat de atmosfeeriesche CO2 geboendn is in orgoanische stoffn.

Ze zyn ook van grôot ekonomiesch belank, oofdzoaklik vo 't oet en vo
papierproduuksje; 't oet van koniefeern is gekend lik zocht-oet (iengels :
softwood).

Koniefeere is e wôord van Latynsche ôorsproenk, saamngestelld uut conus (keegle)
en ferre (droagn), tgêene betêeknt "de dien die keegls droagt".



https://vls.wikipedia.org/wiki/Koniefeere-busschn_van_Transbajkal

De koniefeere-busschn van Transbajkal, geleegn te zuudôostn van 't Bajkal-Mêer
in Rusland en in Mongoolje, zyn 'n ekostreeke uut d' ekozôone Palaearctis vôgnst
de Weirld Nateur-Stichtienge (WWF) . Ze moakn zydre dêel uut van 't bioom de
boreoale busschn of de tajga. D' ippervlakte van d' ekostreeke besloa 20 046 507
êktoarn .

't Goat ier oovre e reedlik klêene ekostreeke in 't nôordwestlikke
rieviere-bekkn van de Amoer-Heilong. 't Gebied omvat de Jablanovii-Bergn in
Burjoatsje (Rusland), strekt êm uut toe in de Daoeriesche Steppe, en duukt no 't
zuudn in 't Khentie-Gebergte van nôord-sentroal Mongoolje.

De koniefeere-busschn van Transbajkal zyn gebergte-busschn van pynboom en lorke,
oendrbrookn deur steppe-vegetoasje, bergtoendra, en moerassn. De boomn zyn styf
wildrig bedekt mê mossn en korstmossn en ze geevn beschuttienge an êrtn, schoapn
en andre zoogbêestn. Dr zyn ook berkn, ceedrs, popliern en sparrn te vienn. Dr
zyn apeupri 1 100 sôortn plantn in de beschermde gebiedn, woaroendre
verschillnde styf zeldzoam en bedreigd zyn.

Dr zyn mêer of 50 sôortn zoogbêestn en 220 sôortn veugls. De grôote zoogbêestn
uut die busschn zyn hêelegans angepast an 't leevn in d' ooge bergn. Rêe
(Capreolus capreolus), argalie-schoap (Ovis ammon), Mongoolsche gazelle
(Procapra gutturosa), en de bedreigde wilde gêetn (Capra spp.) zyn zowêl in de
koniefeere-busschn lik in de steppe te vienn. Wild zwyn (Sus scrofa), steppevos
(Vulpes corsac), dassn en marmottn, en de bedreigde soablemartre (Martes
zibellina) zyn gemiddeld klindre, mo ze kunn toch goed tusschn de pynboomn
leevn.

De hêele bebuste ippervlakte in 't Mongools bekkn besloa 1,4 mieljoen êktoarn
mor in de latste joarn êt 't bus ofgezien van busbrandn, ploagn, en oengereegldn
oetkap, die tegoare mê de kliemoatverandrienge de grotste bedreigienge zyn vo
die ekostreeke. Mynbow vo goed is e serjeuze bedreigienge vo stroomn en
moerassn, in 't byzoendre in Mongoolje.

Biosfêer-rizêrvoat Bogd Khan Uul, Nasjonoal Park Onon-Balj in Mongoolje en
Sokhondinsky Zapovednik in Rusland, tegoare gekend lik de "bronn van den Amoer",
zyn vôorngesteld lik internasjonoal beschermd gebied tusschn de
koniefeerebusschn van Transbajkal en 't uuterste nôordn van de Daoeriesche
bus-steppe.



https://vls.wikipedia.org/wiki/Koerse

Velokoerse of kortweg koerse es een sport. De bedoelinge es om met ne koersvelo
zo zêre meuglik van start tot finish te geroakn. 't Es nen echtn ploegsport. Nen
ploeg bestoat typisch uut êen of eventueel twêe kopmann, en mêerdere elpers, en
weirdt geleid deur nen sportdirecteur. Oloewel professioneel wielerploegen uut
soms 30 coureurs bestoan, mag 't er an iedere koerse toch moar nen ploeg van 8
tot 10 coureurs startn.

Oloewel de velokoerse ip de weg, die ier beschreevn weirdt, et mêest gekend es,
zyn der ôok nog andere disciplines:

Êendagswedstrydn zyn, lik of da de noame ol verklapt, wedstrydn die over êne dag
gereedn wordn. Der zyn veel êendagswedstrydn, ingedêeld in categorieën volgens
under belang. De belangrykste wedstrydn zyn sinsn 2005 gegroepeerd in de UCI Pro
Tour. De belangrykste periode vo de êendagswedstrydn is moart-april, met een
ipêenvolginge van Pro Tour-wedstrydn. Een ander belangryke periode es et nojoar,
met een twêede reeks wedstrydn eindigend in 't Weireldkampioenschap.

West-Vloandern eit een ryke tradisie in de koerse, en vele gemêentn ein ôok
under eigen koerse. Een aantal vôorbeeldn: E3 Prys Vloandern,
Kuurne-Brussel-Kuurne en Twis deur Vloandern.

Verspreid over et hêle joar zyn der veel kortere rittnwedstrydn, moar de
belangrykste ein platse van mei tot september: Rounde van Itoalië, Rounde van
Vrankryk, Rounde van Spanje. De mêeste roundes ein een ofwisselend palet an
rittn: vlakke rittn, bergrittn, tydrittn, ploegentydrit ... In de wielerroundes
ei je verschillende klassementn.

De koerse es een sport die nogal geploagd es van dopienge, wa nen smet legt ip
hêel de sport.



https://vls.wikipedia.org/wiki/Koepeure_(Brugge)

De Koepeure (offiesjêel : Coupure) is e voart in 't êrte van Brugge, teglyk ook
de noame vo de stroate Koepeure (offiesjêel : Coupure), die er lanstlopt an de
westlikke kant en van 1753 toe nog nie lange geleen "Coupurerei" gêetn wierd. De
stroate lanst de oostkant êet Preediekêernreie (Predikherenrei).

De Koepeure wierd gegroavn in de joarn 1751-1753, lik 'n oendrdêel van de voart
die Gent, Brugge en Ostende mê mekoar mostn verbienn. De Koepeure lopt van de
Rienkvoart tusschn de Bonin- en de Kazerneveste, e bitje te Nôordn van de
Gentpôorte, toe da ze tegoare komt mê de Groenereie en de Sint-Annareie.

Vroegre stopte de voart Brugge-Ostende by de Dampôorte, binst da de Gentsche
Voart an 't Minnewoatre begost. Vo van den êene voart no den andre te groakn,
mostn ze dwês deur Brugge voarn. De niewe vereistn brochtn mee dat de woatrweegn
deur 't êrte van Brugge mostn verdiept wordn. Da was meuglik vo de Langereie en
de Sint-Annareie, mo vo 't gedêelte tusschn de Meulnbrugge en 't Minnewoatr
blêek da nie te doene. Doarom wierd oafweege d' 18ste êewe beslootn van de
Koepeure te groavn. 't Gedêelte van de buutenvestiengsgracht tusschn de Koepeure
en de Katlynepôorte, woa da de Gentsche voart begoste, wierd ook verbridderd en
uutgediept. Toe an 1855 vormde d' asse Langereie - Sint-Annareie - Koepeure de
deurvoart van den Ostensche voart no de Gentsche voart. Nodien wierd de
vestienggracht tusschn de Koepeure en de Dampôorte ook bevoarboar gemakt en
wierdn an de Dampôorte de nôodige sluuzn gebowd. Iermee oentstoend de
teegnwôordige ommevoart roend de binnestad van Brugge.

E dêel van 't domein van 't Preediekêernklôostre wierd vo den anleg van de
Koepeure oenteigend. In 1796 wierd 't klôostre ofgeschaft. De kerke wierd
ofgebrookn, mêt uutzoendrienge van e poar illementn van 't vôorportal. Die zyn
teegnwôordig nog te ziene (en lik monument beschermd), geïntegreerd in 'n
appartementsgebow dat van de joarn 1980 is. 't Grotste dêel van 't klôostre is
bewoard gebleevn en wierd in 2001 lik monument beschermd. 't Êene dêel wierd in
de negentienste êewe ingenoomn lik rykswachtkazerne, woaby e vôorgebow lanst de
Preediekêernreie wierd ipgetrokkn, mê drachtre 't oengeschoendn gebleevn
klôostre. Da gedêelte wierd in 2005 geristoreerd. 't Twidde dêel, datr direkt ip
ansluut, is lanst de Langestroate bereikboar en wierd lange lik 'Hotel Verriest'
uutgeboat, vôoda 't lokoal van 't Brugsche Rôo Kruus wierd. Da gedêelte wacht ip
ristoroasje in funksje van e gebruuk lik Ryksarsjief. Neffnst de klôostregebown
wierd in 1810 lanst de Preediekêernreie e klassiciestiesch gebow ipgetrokkn. Da
gebow gienk in 2011 teegn de vlakte, vo platse te moakn vor 'n oendergroendsche
parkeerplatse en e niewbow vo 't Ryksarsjief.

Ter ogte van d' oede vestn en de Rienkvoart, woarip de Koepeure ansluut, wierd
in 2002 e vieloo- en voetgangersbrugge oovre de Koepeure angeleid. Die wierd
oentworpn deur Jürg Conzett. 't Was 't sluutstik vo de vieloo- en wandlpoadn
lanst d' oede vestn roend de binnestad. Vodien mostn fietsers en wandloars 'n
ommeweg moakn toe oavweege de Koepeure, vo doa 't woatr oovr te steekn.



https://vls.wikipedia.org/wiki/Koarel_II_van_Spanje

Karel II (Madrid, 6 november 1661 – Madrid, 1 november 1700), bygenoamd el
Hechizado (den Behekstn) was keunienk van Spanje, Napels en Sicilië en soeverein
van de Zudelikke Nederlandn. Je was de latste keunienk van de Spoansche
Habsburgers.

In 1678 wierd zyn moeder Maria Anna van Ôostnryk (1634-1696) uut Madrid
verdreevn deur Juan II, de bastoardzeune van Filips IV. Je kost nie verdroagn da
zyn halfbroere Karel verwoarlôosd weggestookn zat in ‘t Escorial, ’t enorm
paleis met ’n abdye en mausoleum da Filips II haa loatn bouwn vo zyn voader
Karel I van Spanje en da van 1984 erkend is ols UNESCO weirelderfgoed. Mo Juan
II stierf in 1679 en Maria Anna kêerde were no Madrid. Karel zou zelve an zyn
halfbroere gevroagd hen vo zyn moeder of te zettn, omdat ‘n zelve wilde regeern.

Zyn êeste vrouwe was Marie Louise van Orléans, e nichte van Lodewyk XIV. Ze
zoagn makkoar styf geirn en ze loazn vele in de kerke vo joenges te kunn hen, mo
da lukte nie want je was impotent. Achter tien joar is ze gestorvn. Achter heur
dôod wierd ’n verplicht van te trouwn mè Maria Anna van Beiern, prinsesse van
Neuborg. Ze was e schôonzuster van keizer Leopold I van ‘t Hillig Rôoms Ryk. Mo
by heur lukteg' et nateurlik ook nie. Je gienk styf achteruut en je schrêemde
vele by ’t lyk van zyn êeste vrouwe, wa da doe peizn an Johanna de Woanzinnige.

Omdat ’n gin joenges haad kôost ’n e klêenzeune van Lodewyk XIV, Filips van
Anjou (loater Filips V van Spanje ) vor ipvolger.

Karel II stierf den êestn november 1700 in Madrid. Zowel keunienk Lodewyk XIV of
keizer Leopold I woarn familie en voendn dan ze recht haan ip de Spoansche
krône. Doadeure begost in 1701 de Spoansche Successieoorlog, die deurde tout
1713 met de Vrede van Utrecht. Filips van Anjou kwam Filips V van Spanje. De
Zudelikke Nederlandn giengn no den Ôostnrykschn tak van ‘t Huus Habsburg en da
was ‘t ende van de Spoansche Habsburgers.



https://vls.wikipedia.org/wiki/Koap_Blankenesse

Koap Blankenesse (Frans: Cap Blanc-Nez) es e steile koape langs de Fransche
Opoalkust. 't Meest upvollende es de typische witte kleur van de rotsn en de
ground.

Koap Blankenesse es 134 m oge, dus e heel stik ogger dan Koap Zwartenesse (45 m
oge) da moa 6 km vodder ligt.

Ot woater goed ofgetrokkn hêt, komt er an 't strang een klytelage blôot, die van
den oundersten elt van de Krytperiode (Albiên, 112 - 100Ma) komt.

A je chance eit, kun je of en toe fossieln lik ammonietn vindn, dat uut de rotsn
is gevolln, mô vô d' echte goeie fossieln moe je in de klytelaagn gôn kykn.

Deur dat er veel kolk zit in de ground eit er em round de koape flora
ountwikkeld die uutzounderlik es vo e land lik Vrankryk. Deur de moeilik
toegankelikke rotsn es ook de fauna ier styf divers. Ge vindt er byvoorbeeld
zilvermeeuwn, kauwn, de nôordse stormveugel, sternn en specioale soortn
zwoaluwn.

Up de koape stoat er e monument in de vorm van nen obelisk. J'es gewyd an de
Fransche en Iengelsche soldoatn die binst den Twiddn Weireldoorloge under leevn
geloatn ein by de verdedigienge van de strategisch belangrikke zeenauwte Nauw
van Kales.

De Fransche noame Cap blanc-nez komt van 't Oudnederlandsche blanka (blank, wit)
en nesta, wuk da wil zeggn "land da uutstikt up de zee". 't Wôord 'nez' is ôok
verwant mê 't oud nôors wôord 'nes' wat da 'kaap' of 'landtong' betêeknt.



https://vls.wikipedia.org/wiki/Kneistival

Het kneistival is e joarliks festivalletje dat e hêle weke, mêestol in 't midden
van juli, deuregoat in Heist. De organisatoren goan uut van de filozofie dat e
festival groatis moe kunn zyn vo 't volk. Bygevolg is't er e grôot dêel van't
program groatis, juust ênigste momentn moet 't publiek en stintje bydroagen. En
die formule schynt te werkn. Want iedere zomere trekt 't vele volk noar de kust.
Ondanks 't feit da ze 't met e beperkt budget moetn kunn zien te trekkn, kunn z'
ieder joar toch wel e schône bezettienge vôorleggn.

Diablo Blvd - Kosheen - Clouseau - Radio Guga - The Spectors - The Sore Losers -
Compact Disk Dummies - Cowboys & Aliens - Zorro's Dirty Sister - Brihang - Renée
- Dez Mona - Gorki - Sax The DJ - Arno

Milk Inc. - The Hollies - The Rhytm Junks - De Kraaien - Postmen - Gers Pardoel
- The Happy - Praga Khan - Maya's Moving Castle - The Van Jets - Les Truttes -
Luc De Vos - Sarah Ferri - Spinvis - Marble Sounds - Zornik

The Scabs - Soulsister - Customs - Intergalactic Lovers - Bed Rugs - De Mens-
The Hickey Underworld - Hannelore Bedert - Heideroosjes - The Wolf Banes - The
Selecter - Superlijm - Gentlemen of Verona - Psycho 44 - Polaroid Fiction -
Willow

Gunz' n Rozes - Balthazar - Das Pop - Gabriel Rio - Jean Blaute en Eric Melaerts
- The Sore Losers - De Jeugd van Tegenwoordig - Undefined - The Opposites - Daan
- De Dolfijntjes XXL - Sherman - The Animals - Disco Enjoy

Jasper Erkens - De Kreuners - Canned Heat - Team William - Zornik - Mintzkov -
The Opposites - Meuris - Maudlin - Roadburg - Westerbergs & Heavy Hearts -
Fixkes - Axelle Red - School Is Cool - Kowlier - Landfill

Kim Wilde - Level 42 - Freaky Age - Brahim - Lalalover - De Jeugd van
Tegenwoordig - Tom Helsen - Sioen - Lady Linn and Her Magnificent Seven - Barbie
Bangkok - Starfucker - Sweet Coffee - Stijn - Magnus

Thou - The Van Jets - Tim Vanhamel - Zita Swoon - De La Vega - Janez Detd - The
Animals - Jerboa - Zap Mama - Fun Lovin' Criminals - The Ballroomquartet - De
Mens



https://vls.wikipedia.org/wiki/Kluusberg

De Kluusberg (Nederlands: Kluisberg, Frans: Mont de l'Enlus) of kortweg de Kluus
es nen getuugneuvel in 't interfluvium van de Schelde en de Dender en es geleegn
in de Vlamsche Ardenn. De grenze tussn de Vloanders en de Woaln lopt van tweisn
over de Kluusberg, die vo 'n eld in de Vlamsche fusiegemêente Kluusbergn en vo
'n andern eld in de Woalse fusiegemêente Mont de l'Enclus ligt.

De Kluusberg es verre hêel begroeid met beuknbus ('t Kluusbus). Der is een
provincioal domein Kluisbos met een open zwembad (3 verwarmde openluchtboadn en
ne springtoorn) en o de westkant zyn der nogol wa horecazoakn vo de wandeleirs
en fietsers. Centroal in 't bus ligt de taverne "De vierschaer", ip de plekke
woadat vroeger de vierschaar wos gelegen.

De Kluusberg es ôok een begrip in de koerse, surtout van uut de Rounde van
Vloandern, woarin dat ie ol vele es "gedoan".

Ge kunt de Kluusberg van o weerskantn ipryen, van de Vlamsche kant (vanuut
Ruien: Buissestroate, Bergstroate) en vanuut de Franse kant (vanuut Orroir: via
de Rue de la Montagne en de Enclus de haut). Der zyn nog twêe minder gekende
maniern: e variant ip de beklimmienge langs de Vlamsche kant (langs de Boskouter
in plekke van de Bergstroate) en e Fransche beklimmienge vanuut het gehuchtje
Renard tussen Orroir en Amougies.

In de ronde doen ze mêestol de beklimmienge langs de Vlamsche kant (de coureurs
komn ton van Oudenoarde), woarachter dan ze de Kluus no beneen ryen langs de
Fransche kant om ton de Knokteberg te doen.

Ook in de Omloop Het Volk en in Kuurne-Brussel-Kuurne ryen ze soms langs de
Kluusberg. In Gent-Wevelgem ein z'em ol 6 kêers gedoan: vier kêers langs de
Fransche kant (1935, 1954-1956), twêe kêers langst de Vlamse kant (1960, 1977).



https://vls.wikipedia.org/wiki/Keuniginnedag

Keunienksdag, vodien Prinsessedag en Keuniginnedag, is e nationale fêestdag in
't Keunienkryk van de Nederlandn ter êre van 't stoatshoofd. D'Ollanders
versieren under uuzn ton me vlaggen en oranje ballongstjes. De keunienk (vodien
de keuniginne) goat ton ip bezoek in 't land, gon kyken no ol sôortn
fêestelikeedn die g'oudn wordn. Olle joaren wordn der ook een stik of 3000
Ollanders gelauwerd med een 'lintje' vo de verdienste dan ze vor under
voaderland ged en.

Die traditie is begost in 1885 ter geleegneid van de vuufde verjoardag van
prinsesse Wilhelmina. Tonne vierdn ze den dag nog ip 31 ogustus en noemde et
êest Prinsessedag. Os Wilhelmina ton keuniginne wier en ze 't veranderd in
Keuniginnedag. Den fêestdag is ingesteld deur de liberoaln die ip die manier
d'êeneid van Olland wildigen versterkn.

Ip 6 september 1948 volgt Juliana ur moeder ip en vanaf 't joar doarip wordt
Keuniginnedag ip ur verjoardag, 30 april gevierd. Uut respect vor ur moeder oudt
Beatrix, os z' in 1980 keuniginne van Olland wordt, den datum van 30 april.

Wo dan d'Ollanders nog oltyd van klappn is de keuniginnedag van 1979 os Jos
Brink keuniginne Juliana spontoan een tote gaf vor ur verjoardag ip TV. En ook
nog da Prins Claus in 1999 ip dien dag spontoan een jounk mokstje ol achter ip
z'n villo meepakte vor een toertje te doen. Ip den koudstn keuniginnedag, in
1954, was 't -2,5 groadn Celsius, en ip de warmstn in 1993 28 groadn.

Den 30stn april 2013 is keuniginne Beatrix ofgetreedn en is eur zeune prins
Willem-Alexander keunienk gekommn. Doarom wordt Keuniginnedag vanof 2014
"Keunienksdag". 't Wordt gevierd ip 27 april, de verjoardag van
Willem-Alexander.



https://vls.wikipedia.org/wiki/Keunekapelle

De Keunekapelle is e kapelle in 't Baldje (Koksyde) an de Vlamsche Kust, nu
gebruukt vor exposiesjezoale.

De kapelle is in 1906 gebouwd in de duunn deur de familie Lafosse,
grôotgroundbezitters uut Brussel die e villa bezoatn der teegnover. De styl is
g'inspireerd ip de witgekalkte visschershuzetjes mè gerespecteerd dunereliëf en
flora.

Deekn Ostyn uut Veurn et den 13ste juli 1907 de kapelle gewyd en oopngesteld vor
êeredienstn.

Binst den Êeste Weireldoorloge diende de kapelle vo parochiekerke vo de
vluchteliengn uut Nieuwpoort. Deur 't ipkommn van 't tourisme in de joarn dertig
kwam de kapelle te klêene en mostn der vele verlofgangers buutn stoan vo de
messe te volgn. In 1935 is de kapelle geslootn, angezien dat er e nieuwe en
grottere kapelle gebouwd was in de Strandloane. De Keunekapelle kwam eigndom van
e kunstnoare die 't vor atelier gebruukte.

De Keunekapelle è moa zyn noame gekreegn in de joarn 1940 en wierd azo genoemd
deur de vele keuntjes die doa roundliepn in de duunn.

Den dag van vandoage is de Keunekapelle eigndom van 't gemêentebestier van
Koksyde en wordt 't gebruukt vor exposiesjezoale. In 2000 wierd er e park mè
beeldn angeleid round de kapelle. Sedert 7 november 1985 is de Keunekapelle e
beschermd monument.



https://vls.wikipedia.org/wiki/Keevre

Keevrs of schildvleuglign zyn e groep insektn die bioloogiesch gerangschikt zyn
in d' orde Coleoptera. 't Wôord "Coleoptera" komt van 't oed-Grieks κολεός
[koleos], tgêen wilt zeggn "schild"; en πτερόν [pteron], wat da "vleugle"
betêeknt, dus "vleugle mêt e schild", omda de mêeste keevrs twêe poar vleugls
ên, 't vôornste poar de dekschildn of elytra, zyn verard en verdikt toe e
schelpachtige beschermienge vo 't achtrste poar en vo 't achtrlyf van de keevre.
D' ippervlakkig geziene morfoloogiesche êenvormigeid van de keevrs, in 't
byzoendre undre schildn, ê lange tyd doen peinzn da ze monofyleetiesch zoen zyn.
Toegenoomn bewyzn duud an dat da nie zjuuste is, dr zyn byvôorbeeld reedns vor
an de teegnwôordige oendrorde Adephaga zyn eign orde toe te kenn, of zeifs mêer
dan êen orde .

De keevrs omvattn mêer sôortn of om 't eevn wukke orde, en ze vormn bykans 25%
van al de types bêestn . Oengevêer 40% van al de beschreevn insekte-sôortn zyn
keevrs (oengevêer 400 000 sôortn ), en niewe sôortn wordn reeglmoatig gevoenn.
Sommigte schattiengn geevn e totoal antal sôortn, beschreevn en oenbeschreevn,
van 100 miljoen, mor 'n antal van êen miljoen wordt mêer algemêen anveird . De
grotste taksonoomiesche famielje zoen de snuutkeevrs (Curculionidae) zyn, mo
recent zoen de kortschildkeevrs (Staphylinidae) recht gekreegn ên ip die tietle.

De verscheidneid by de keevrs is hêel grôot. Ze wordn gevoenn in alle belangryke
leefgebiedn, uutgezoenderd de zêe en de poolstreekn. Ziedre ên e grôote
verscheidneid an ekoloogiesche effektn; byzoendre sôortn kunn praktiesch iedre
type voedsl verwerkn. Sommigte zyn nie-gespesjaliezeerde ofvol-eetrs die
oovrebluuvsls van bêestn en plantn ofbreekn; sommigte voedn undre ip byzoendre
sôortn dêeln van kadoavrs lik vlêes of velln; sommigte leevn van uutwerpsln,
sommigte voedn undre mê schimmels, sommigte mê wêlbepoalde plantesôortn, andre
mêt e brêe keuze an plantn. Sommigte zyn zoendr veel oenderscheid eetrs van
stuufmeel, blommn of fruut. Dr zyn ook roofinsektn, parazietn of parazietoiedn.
Veele van roofinsektn zyn belangryke bestrydrs van ploagn in de landbow.
Byvôorbeeld, keevrs uut de famielje van de Coccinellidae (piempampoentjes) eetn
bladluuzn, schildluuzn, dundrbêestjes, en andre insektn die têeltn beschoadign.

Omgekêerd zyn keevrs ook e prôoje vo verschillnde oengewervelde en gewervlde
bêestn, woaroendre andre insektn, visschn, riptieln, veugls en zoogbêestn. De
keevrs vormn in 't algmêen gin serjeuze ploage, mo dr zyn e poar schoadlikke
insektn lik de Koloradokeevre (Leptinotarsa decemlineata), de katoensnuutkeevre
(Anthonomus grandis), de kastanjebruune ryzmeelkeevre (Tribolium castaneum), en
Callosobruchus maculatus. Ook inbegreepn is de boente knoagkeevre (Xestobium
rufovillosum) woavan da de larvn serjeuze schoa kunn doen an gebown deur in 't
oet te bôorn.

Keevresôortn ên 'n ard uutwendig skelet, in 't byzoendre ip de vôorvleugls. Die
dekschildn geevn rechtuut 't verschil mê de mêeste andre insektesôortn, mêt
uutzoendrienge van d' ôornbêestn (Dermaptera). De vleugls van de wantsn
(Heteroptera) ên e klêen bitje e glyknisse, mo ze zyn nie 't zeifste en undre
funksje is styf verschillnd.

Lik al de "bewoapnde" insektn, bevattn al d' uutwendige skelettn van de keevrs
veele ploatn, genoamd "sklerytn" (Grieks σκληρός, sklēros, 'tgêen wilt zeggn
"ard"), sommigte tegoare-gesmoltn, en sommigte geschêen van mekoar deur e dinne
noad. Doamee goa bewoapnienge tegoare mê in stand gebleevn beweeglikeid. D'
algemêene ipbow van e keevre is ippervlakke gezien êenvormig, mo specifieke
orgoann en pôotn kunn 'n andre uutzicht en gebruuk ên vo de veele famieljes en
nog mêer vo de verschillnde oendrordn (lik de Adephaga) die mêer en mêer begunn
ipgevat te wordn lik ordn ip undre eign. Al d' insekte-lyvn wordn verdêeld in
drie stikkn : de kop, de thorax en 't achtrlyf, en de keevrs zyn doarip gin
uutzoendrienge. Undre inwendige morfologie en fyziologie glykn ook ip dedeeze
van andr insektn.



https://vls.wikipedia.org/wiki/Kast%C3%AAel_van_Tillegem

't Kastêel van Tillegem ligt in de gemêente Sinte-Machiels (Brugge). 't
Omliggend bus is 'n provinsjaal domming.

't Kastêel eit 'n lange historie. Tillegem zoudt aanvanklik dêel uutgemakt ein
van de fiscus Snellegem. Davan zoudt in de tiendn êeuwe de fiscus Wynebrugge, 't
loatere Sinte-Machiels, em afgesplitst eine. Andere bronnn zeggn dat 't al in de
9e êeuwe, oender Boudewijn I "met de Ijzeren Arm" afgeschêen was.

't Is al gekend da Tillegem by 't begun van de dertiendn êeuwe dêel uutmakte van
de bezittiengn van 't uus van Voormezele. D'oedstn gekendn êre van Tillegem was
Doanevest, 'n telg uut 't oadelik uus van Voormezele. Den êre van Tillegem ad de
rechterlikke, administratieve en fiskoale macht over zyn gebied.

In 1285 verkocht Jan van Tillegem d'êerlijkheid an Jan Hubrecht, één van de
mêest welgestelde poorters en burgemêester van Brugge. Y was 'n anhanger van de
Franse keunink. De Franse nederloage by de Guldnspoornslag van 1302 zorgde vo 't
beslag up al 't bezit van de Lelioars. Up die maniere kwam Tillegem in 't bezit
van de Brugse burgemêester Gillis van Aartrijke.

Daarachter is 't kastêel deur erfenisse en verkoop vele van eigenoare veranderd.
'n Andern êre van Tillegem, Joseph Adrien le Bailly was van 1730 toet 1754
burgemeester van 't Brugse Vrye. Zoender al te veel miserie deurstond de familie
't Franse bewind. Ze verloorn wel under heerlike rechtn moa bleevn toch
eigenoare.

Deur 'n verkavelinge kwam 't kastêel in 1879 in 't bezit van Eugène de Pênaranda
de Franchimont die trouwde met Clothilde de Laage de Bellefay. Omda ze gêen
kinders addn, lietn ze alles an Guy en Marie-Henriette de Briey. Zy trouwde in
1916 met baron Georges Verhaegen. Under zeune, baron René Verhaegen, verkocht 't
kastêel in 1980 an 't provinciebesteur van West-Vloandern.

De name Tillegem zoe kommn van " 't heem by de tille" (tille wil zeggen brugge).
Tillegem is dus de versterkte platse by de brugge over de beke (de Kerkebeke).

D'êeste versterkte plekke wos nie up dezelfde plekke van 't kastêel nu.
Oengeveer 200 meters in 't zuudoostn van 't kastêel is 't er e mote, 'n
upg'oogde plekke me 2 cirkelvormige grachten roend, vele dichter by de
Kerkebeke. Ier stoend verzekers d'outn omwallinge die de brugge bewakte. Moa vo
den anleg van den A17 (E403) is 'n dêel van de mote ofgegraavn. Up 'n têekninge
uut 1573 is ze duudlik zichtboar. Die ôorspronkelikke burcht zoudt 'n kapelle
g'had èn die rond 1160 ingewyd wos deur Thomas Beckett.

Sedert 1980 is de provinsje dus eigenoare van 't kastêel. Nu doet et dienst vo
Streekhuis van de provinsje. Oender andre 't Regionaal Landschap Houtland, de
Welzijnsraad regio Brugge en de Bosgroep Houtland zyn d' er gevestigd.



https://vls.wikipedia.org/wiki/Kast%C3%AAel_van_Beisbroek

't Kastêel van Beisbroek es 'n neoclassicistisch landuus. Ôorspronkelyk wos't
domyn in de zeevnstn êeuw e dêel van't Merovingisch kroondomyn Snellegem. 't
Domyn es toun loatr in eigndom va de Sint-Andriesabdy by Brugge gerakt. 't
Landuus wierd gebouwd in 1835 vô den Gentsn burggroaf Edouard de Nieulant. Ne
wos em koosn van ridder Louis van Outryve d’Ydewalle, da't domyn tôope me zyn
schôonbroere Jacques de l’Espée, achter de Fransche Revolutie a gekocht.

't Kastêel en e stik van't domyn wierdn in 1973 angekocht deur stad Brugge. In't
kastêel es't er e lêerryk natuurcentr en ne sterrnwacht gevestigd woa dan z'uldr
eign planetoarium èn.

In 1972 ging't er e stik bus van 2 ectoarn verloorn in'n storm. Achter dan ze't
kreuplout addn ipgeruumd es't er em doar uut zyn eign de typische wêe
vegetoasche begunn t'ontwikkln. Azôo zie je doar e bitje't stikske natuur da in
lôop van de joarn 1800 wo verdweenn.

De noame Beisbroek komt van Bencebruch (of Byzzebroukn in't West-Vlams). Dee
noame verwyst noar d'oude omstandigeedn van't gebied. 't Woarn doar oal brouckn
en byzzeplantn. Brouckn zyn uuteroard mourassn en byzzeplantn zyn plantn die
styf vele woatr nôodig èn om te leevn.



https://vls.wikipedia.org/wiki/Kast%C3%AAel_d%27Aertrycke

Het Kastêel d'Aertrycke stoat tegenwoordig ip groundgebied van de stad Toeroet,
al gink 't toe by de fusies in 1977 mee met de voormalige gemeente Erdryke. Der
wier in de tyd van de fusies in Erdryke gezeid dat de baronesse de annexatie
deur Toeroet nie genegen was, mor eur protest wier blykbaar nievers nie vele
gehoord. Parochiaal goat 't kastêel trouwes nog assan mee met de parochie
Erdryke Sint-Andreas.

't Is gebouwd tusschen 1868 en1871 in ipdracht van August de Maere in nen
neo-gotische styl, en wordt daarom in de volksmound nog assan de Maerens kastêel
genaamd. Een historische band met Erdryke had de familie de Maere ton nie. Ze
bouwden da kastêel met 't kapitaal da August de Maere verdiend had by d'anleg
van den haven van Zeebrugge. De toevoeginge van "d'Aertrycke" an under name is
ook van dien tyd en dus een anachronisme. 't Vormt dus zeker gin verwyzinge nor
een heerlikeid lik by andre adellike families.

Rond 't kastêel ligt er een doming me ne grôte vyver, ween en bussn, een deel
dervan es nu vry toegankelik als Provincioal doming.



https://vls.wikipedia.org/wiki/Karpoatn

De Karpoatn (Tsjechisch, Pools en Slovaaks: Karpaty, Oekraïens: Карпати
(Karpaty), Roemeens: Carpați, Duuts en Nederlands: Karpaten, Servisch: Karpati,
Hongaars: Kárpátok) zyn e gebergte, geleegn in Ôost-Europa. 't Bestrykt de landn
Tsjechië, Slovakeye, Polen, Oekraïne en Roemenië. Ouk in Oostnryk, Hongareye en
Servië liggn uutlopers van 't gebergte. Ip fysische koartn is ouk te zien dat de
Karpoatn e grodder gehêel vormen mè 't Balkangebergte in Bulgareye en no 't
westn toe mè de Sudeetn in Tsjechië en d' Alpn in Oostnryk. 't Gebergte vormt
een halve cirkel roend e grôot stik vlak land, de Pannonische vlakte, woa da
Hongareye ligt. In Roemenië maken de Karpoatn e scherpen bocht. Nôordwestelik
van die bocht ligt nog 't Transsylvanisch Plateau. Den hôogsten berg is de
Gerlachovský štít (2.655 m hôoge) in Slovakeye, die direkt ouk den hôogsten berg
is van 't land. Ouk hèn de Karpoatn meerdere toppn die d' hôogste bergn van e
land vormen. Zo is den Hoverla in Oekraïne den hôogsten berg mè 2.061 boovn
zêeniveau, in Roemenië is da were de Moldoveanu (2.544 m).



https://vls.wikipedia.org/wiki/Karel_den_Simpeln

Karel III, bygenoamd de Simpeln (Latyn: Carolus Simplex) (17 september 879 –
Péronne, 7 oktober 929), uut et Huus van de Karoliengers, was keunienk van
West-Francië van 898 tout 922.

Karel was de zeune van Lodewyk den Hakkeloare en zyn twidde vrouwe Adelaide van
Parys. J’is vuuf moandn achter zyn voader zyn dôod geboorn.

Achter den dôod van zyn broere Karloman in 884, wast ie nog mo vuuf joar oud, en
doarom mocht Karel den Dikkn van Oost-Francië, die ook ol keunienk van Italië en
keizer van et Hillig Rôoms Ryk was, Karloman in West-Francië ipvolgn.

Ze probeerdn te profiteern van de situoasje vor under ounofhankelik te moakn van
de keunienk, en ze kôozn Odo I, groaf van Parys en markgroaf van Neustrië. Odo
ha goeie successn g’hoald teegn de Vikings in de belegerienge van Parys
(885-886). Je was van ’t huus van de Robertynn en dus gin Karolienger.

In Lotharingen han ze in 887 vor Arnulf van Karinthië gekoozn, die pertang
ounwettig was, mo wel e Karolienger.

Lik zyn vôorgangers ha Karel ook styf vele miserie mè de Vikings, die mo blêevn
roovn en plundern. Achter vredesounderhandeliengn in 911, by ‘t verdrag van
Saint-Clair sur Epte, gaf Karel de streke round Rouen, die loater Normandië zou
genoemd wordn, in lêen an de Vikingleider Rollo. De Vikings wierdn Nordman
genoemd in ‘t Germoans, van doa de noame Normandië. D’ofsproake was da Rollo de
streke most beschermn teegn andere Noormann, je most ’t gezag van de keunienk
anveirdn en je most hem loatn doopn. Achter zyn doop krêeg Rollo Karel zyn
dochter Gisela.

De 24stn september 911 stierf Lodewyk et Kiend, den ênigste wettige zeune van
Arnulf van Karinthië. Lodewyk et Kind was de latste Karolingische keunienk in
Oost-Francië. D’edeln koozn doa Konrad I als ipvolger, mo deur den oadel van
Lotharingen wierd ie nie erkend. Zynder wildn e Karolienger en ze koozn Karel de
Simpeln als keunienk van Lotharingen. Van ton verblêeft ie doa styf vele. In
West-Francië kostn ze da nie goed verdroagn en ook nie 't feit da Karel Rollo de
Viking e vazal gemakt haad. De slag van Soissons in 923 zoudt doar e gevolg van
gewist zyn.

In 922 kwoamn ênigte grôotgroundbezitters, w.o Herbert II van Vermandois, in
ipstand teegn hem en ze krôondn Robert I, de broere van Odo I, tout keunienk van
West-Francië. Karel wierd ook uut Lotharingen verjoagd deur Hendrik I de
Veugeloare. Van ton kwam Lothariengn 'n hertogdom ounder 't Duuts ryk.



https://vls.wikipedia.org/wiki/Karel_den_Kletsn

Karel II, bygenoamd de Kletsn, van 't Huus van de Karoliengers (Frankfurt am
Main, 13 juni 823 - Avrieux (Savoye), 6 oktober 877) was keunienk van
West-Francië achter ’t Verdrag van Verdun in 843, en van 875 tout an z’n dôod
Rôomse keizer.

Den 12stn oktober 869 mè Richilde van Provence. Ze was de nichte van keuniginne
Theutberga, vrouwe van Lotharius II. Under jounges:

Karel de Kletsn was de joungste zeune van keizer Lodewyk de Vroomn en z’n twidde
vrouwe Judith van Beiern. J'is geboorn in 823 en zyn voader had ton ol drie
grôte zeuns mè zyn êeste vrouwe: Lotharius I, Lodewyk den Duuts en Pepeyn I van
Aquitanië.

Deur zyn geboorte kwam zyn voader in grôte probleemn, deurdat ie zyn ipvolgienge
ol geregeld had in 817 mè de Ordinatio Imperii. Karel zyn moeder wilde nu dat
heur zeuntje ook zyn dêel krêeg. Da was ’t begun van enorme gevechtn tusschn de
broers en under voader.

En da woarn nie d’ênigste probleemn, want van 830 krêegn z’enorm vele last van
de Vikings, die de gebiedn geregeld binn vieln.

In 838 stierf Pepeyn, twi joar vo zyn voader, en dus wast er 'n erfgenoam
minder. De Ordinatio Imperii wierd nie mer anveird, en in 839 kwoamn z’akkoord
met e nieuwe erfregelienge: 't Akkoord van Worms.

In 842 slootn Karel en Lodewyk den Duuts den Eed van Straatsburg teegn
Lotharius, woarin dan ze beloofdn van makoar te bluuvn steunn.

In 843 kwamt er e compromis met 't Verdrag van Verdun en wierd et Ryk in drie
stikkn verdêeld:

In 855 verdêelde Lotharius I zyn Middnryk by 't verdrag van Prüm ounder zyn drie
zeuns:

In 869 stierf Lotharius II en Karel de Kletsn viel Lotharingen binn vo zyn
erfdêel ip t’eisn. Achter e joar kwamt er eindelik ’n ende an de gevechtn en in
870 wierd et verdrag van Meerssen getêeknd, woaby da Karel de Kletsn en Lodewyk
den Duuts Lotharius zyn bezittiengn ounder makoar verdêeldn.

O keizer Lodewyk II ook stierf in 875, vertrok Karel de Kletsn no Rome en liet
hem ip 25 december 875 deur paus Johannes VIII tout Rôomse keizer krôonn.

In 876 stierf Lodewyk den Duuts en Karel de Kletsn profiteerde van de situoasje
vor Oost-Francië met e grôot leger binn te valln. Je wilde ’t ôostelik stik van
Lotharingen, dat achter ‘t Verdrag van Meerssen by Oost-Francië gekommn was,
verovern. Mo den 8stn oktober 876 kost Lodewyk de Joungn, zeune van Lodewyk den
Duuts, zyn nounkel versloan mè zyn klinder leger in de Slag van Andernach.

Karel de Kletsn stierf in 877. Achter zyn dôod wierd ie in West-Francië en
Provence ipgevolgd deur zyn zeune Lodewyk den Hakkeloare en in Italië deur
Karloman van Beiern.



https://vls.wikipedia.org/wiki/Karel_den_Grootn

Karel de Grôotn (Latyn Carolus Magnus, Frans en Iengels Charlemagne), van ‘t
Huus van de Karoliengers, Jupille-sur-Meuse, 2 april 742 - Aakn, 28 januoari
814), was keunienk van de Frankn van 768 tout an z'n dôod en in 800 wierd ’n
deur paus Leo III tout keizer gekrôond.

Ip initiatief van keizer Frederik Barbarossa wierd 'n in 1165 hillig verkloard
deur teegnpaus Paschalis III.

Karel de Grôotn was e zeune van Pepeyn de Kortn en van Bertrada van Laon,
bygenoamd Bertrada met de grôote voetn.

Zyn grotvoader Karel Martel was de latstn Hofmeier van ’t geslacht van de
Pepinidn.

In 754 wierd Karel tegoare me z'n voader Pepeyn de Kortn en zyn joungere broere
Karloman gezalfd deur paus Stefanus II. Ze krêegn den titel van Patricius
Romanorum, woadeure dan ze verplicht woarn de kerke te beschermn.

In 771 stierf Karloman ounverwachts en kwam Karel keunienk van hêel ‘t Frankisch
Ryk. Je veroverde nog ’t Longobardisch ryk en achter z’n overwinnienge liet 'n
hem in 774 in Pavia krôonn met den yzern Longobardische krôone.

’t Besteur van Karel de Grôotn was g’inspireerd ip de klassiekn oudheid, en ip
Kestdag 800 liet ‘n hem deur paus Leo III in Rome tout keizer van ‘t
West-Romeins Ryk krôonn. Dien titel was nie mè gebruukt in West-Europa sedert
476.

Karel de Grôotn breidde ‘t Frankisch Ryk uut en verênigde e grôot stik van West-
en Centroal Europa. Je voerde mêer of viftig oorloogn en je won ze bykan
ollemolle. Zyn teegnstanders woarn o.a. de Saksn, de Friezn, de Longobardn en de
Avaarn. Ip ’t toppunt van zyn macht liep zyn Ryk van den Elbe en den Oder tout
an de Pyreneeën.

Karel de Grôotn sprak verschillige toaln: Latyn en ênigte Germoansche dialectn.
Zyn eign toale was e Frankisch dialect van ’t West-Germoans of e vroege vorm van
’t Oudnederlands. Je kost nie leezn of schryvn, moa je liet volksverhoaln
ipschryvn in ’t Frankisch. Da boek is spytig genoeg verloorn gegoan.

‘t Hof van Karel de Grôotn kwam ‘t centrum van intellectueel leevn. In de
schooln wierd er e nieuw schrift ountwikkeld da zorgde vor êenheid in ’t
schryvn. Die verêenvoudigienge van ‘t Merovingisch schrift, in de vorm van de
veel beter leesboarn Karolingischn minuskel, lag an de boasis van ‘t schrift van
de Germoansche en Romoansche toaln, woavan dat ‘t Manuscript Codex Aureus, e
godsdienstig boek dat ’n liet moakn in 'n abdye, e goe voorbeeld is.

De drukletters van nu, die ountwikkeld zyn in de Renaissancetyd in Italië zyn
gebaseerd ip de Karolingischn minuskel.

Die iplevienge van ‘t cultureel leevn leidde tout de Karolingische Renaissance.
E belangryk voorbeeld uut de Karolingische Renaissance ip gebied van
architecteure is de Paltskapelle. Karel de Grôotn liet de kapelle van zyn
verbluufplatse (palts) in Aakn bouwn, 'n achthoekig bouwwerk woavan dat ’t
ountwerp gebaseerd was ip de basilieke van San Vitale in Ravenna. Den bouw van
’t centroal achthoekig gedêelte van de loatern Dom begost in 796. ’t Is lange
d’inspiroatiebronne gewist vo d’ountwerpn van kerkn.

De zilvern denarie of denier, ook wel penning genoemd (Latyn denarius) bestound
ol binst de Romeinsche republiek (van 223 v. Chr) en blêef in gebruuk tout an
den oundergank van ‘t West-Romeins Ryk in 475 achter Chr.

‘t Woord denarius komt van denarius nummus, wa da muntêenheid van tiene wil
zeggn.

De noame leeft nog vôort in dinar, de muntêenheid die in verschillige Arabische
landn wordt gebruukt, en in dinero, ‘t Spoans woord vo geld.

Ook de oude Fransche muntêenheid denier is van denarius ofgeleid. In Iengeland
wierdn de pryzn, vó d’invoerienge van ‘t decimoal systèim, uutgedrukt in L/s/d,
(vo pond, shilling en penny), woaby da d’ofkortienge d vo penny ofkomstig is van
denarius.

Karel de Grôotn is begroavn in zyn eign kapelle in Aakn. Zyn ênigste zeune die
nog leefde, Lodewyk de Vroomn, volgdeg' hem ip.



https://vls.wikipedia.org/wiki/Karel_den_Goein

Karel de Goein (Denemarkn, 1080/1086 – Brugge, 2 moarte 1127) was Groaf van
Vloandern van 1119 tout an zyn dôod. J’is vermôord in de Sint-Donaaskerke ip de
Burg in Brugge.

Karel van Denemarkn, loater Karel de Goein genoemd, was de zeune van keunienk
Knud IV den Hillign van Denemarkn en van Adela van Vloandern, dochter van groaf
Robrecht de Fries en Geertrui van Holland.

Achter de môord (ôok in e kerke) ip eur vint in 1086, vertrok zyn moeder no
Vloandern met heur jounges Karel, Ingertha en Cecilia. Karel groeideg' ip an ’t
hof van zyn grotvoader Robrecht de Fries en zyn nounkel Robrecht II.

In 1092 vertrok zyn moeder nor Italië, vo te trouwn mè Rogier Bursa, hertog van
Apulië.

In 1111 stierf groaf Robrecht II. Zyn zeune Boudewyn VII, bygenoamd Hapkin of
met de Byle, volgdeg' hem ip. Karel was zyn kozyn en zyn belangrykstn adviseur.

In september 1118 gerakte Boudewyn VII gewound in de Slag van Bures-en-Bray in
de Normandischn oorloge. Je vocht an de kant van zyn lêenhere, de Frãnsche
keunienk Louis VI, teegn keunienk Hendrik I van Iengeland. J’ha gin jounges en
vo zyn dôod kôost ie Karel als zyn ipvolger.

In juni 1119 kwam Karel de Goein de volgendn Groaf van Vloandern. E joar of twêe
der vôorn wast ’n getrouwd mè Margaretha van Clermont, dochter van Reinoud II.

In Brugge haad er e familie van horigen, de Erembalds, ofkomstig van Veurne,
under weetn ip te werkn. De zeune van Erembald van Veurne, Bertulf, wierd in
1089 als prôost van de Sint-Donaaskerke in Brugge angesteld. Drie joar loater
makteg't ie dêel uut van ‘t doageliks besteur en je zette zyn familie ip de
machtigste poziesjes van ‘t Groafschap Vloandern.

Da was d’êeste versterkte stadsomwallienge, die tegoare viel met de rienk van de
binnreien, die nog ossan bestoat: in ‘t nôordn d’Augustynnreie en de
Goudn-Handreie, van ’t ôostn no ’t zuudn de Sint-Annareie, de Groenereie, den
Dyver en de Bakkersreie, in ’t westn de Kapucynnreie, de nu overwelfde
Smeednreie (ounder ’t Zand) en de Speelmansreie.

De pôortstroatn vormdn belangryke in- en uutvalsweegn. De Vloamingpôorte en
d'Ezelpôorte stoundn in verbiendienge mè de Kust en de Polderstreke, d’oude
Meulenpôorte mè de weg noar Eirdenburg en Antwerpn, de Nôordzand- en de
Zuudzandpôorte mè de weg no Gistel, Oednburg, Yper en Rysel en an de Mariapôorte
begostn de weegn no Gent en Kortryk. De Mariapôorte stound an ‘t Oud Sint-Jan,
rechtover d'Onze-Lieve-Vrouwekerke, en de Koetelwykpôorte an de Spegelreie.

De Frãnsche keunienk keunienk profiteerde van de crisis in Vloandern deur de
Normandiër Willem Clito, een achterklêenzeune van Boudewyn V van Vloandern te
kiezn als ipvolger. De 23sten moarte volgde Willem Clito Karel de Goein ip, mo
de Bruggeliengn verzettegn under teegn hem deur zyn anti-Iengelschn polletiek.
Economisch kwoamn Vloandern en Iengeland goed overêen, omdat de Vlamsche
loaknindustrie Iengelsche wulle verwerkte.

De regerienge van Willem Clito deurde mor e joar. Ip 27 juli 1128 ist ’n
gesneuveld in Aalst en Diederik van den Elzas, klêenzeune van Robrecht de Fries,
volgdeg' hem ip. Ie haad de steun gekreegn van de Vlamsche steedn.

Galbert van Brugge was groafelik secretoaris an ’t hof van Karel de Goein. ‘t
Was e Brugsche geestelikkn mo gin paster. Verzekers e kanunnik van de
Sint-Donaaskerke. In zyn dagboek hèt ‘n d’anleidienge en de gevolgn van de môord
(1127-1128), w.o. ’t machtsmisbruuk van de Erembalds, gedetailleerd beschreevn.
’t Is uze belangrykste bronne over de môord ip Karel de Goein. ’t Dagboek zoudt
anzien zyn als ‘t êeste dagboek in de Westersche literateurgeschiedenisse.

De môord ip Karel de Goein wordt ôok beschreevn in den historische romang
Zonsverduistering boven Brugge, (Davidsfonds) van Vic de Donder, gebaseerd ip ‘t
verslag van Galbert.

In de Sint-Salvatorskathedroale van Brugge stoa zyn neogotisch reliekschryn
(1883-1885) en zyn houtn portreit achter glas, dat in 1957 uut ’t schryn g’hoald
is en g’encadreerd.



https://vls.wikipedia.org/wiki/Karel_V_van_et_Illig_Roomsche_Ryk

Karel V (Gent, 24 februoari 1500 -Yuste (Spanje), 21 september 1558), van 't
Huus Habsburg, was de zeune van Filips de Schôonn en Johanna de Woanzinnige.

J’erfde de Habsburgsche Nederlandn van zyn voader an zyn zes joar. Je was
keunienk van Spanje, Sicilië en Noapels van 1516, en Rôoms-Duutsche keunienk van
1519. Je was keizer van 't Hillig Rôoms Ryk tout an zyn trôonsofstand in 1556 in
’t vôordêel van zyn joungere broere Ferdinand I. Je was in 1520 gekrôond tout
keizer in Aken, en in 1530 officieel in Bologna. Je was doa de latste keizer die
hem liet krôonn deur e paus. J’haad ook Spoansche kolonies over zêe.

Karel is geboorn in ’t Prinsenhof van Gent. Zyn grôotouders langs voaders kant
woarn Maximiliaan I en Maria van Bourgondië. Zyn grôotouders langs moeders kant
woarn Ferdinand II van Aragon en Isabella I van Kastilië. Zyn tante was
Catharina van Aragon, d’êeste vrouwe van Hendrik VIII van Iengeland.

Karel was doadeure erfgenoam van de drie grotste dynastieën van Europa: 't Huus
Habsburg, 't Huus Valois-Bourgondië, en 't Huus Trastámara van de krône
Castilië, Léon en Aragon.

Achter den dôod van Karel de Stoutn in 1477, vestigde zyn weeuwe Margaretha van
York heur in Mecheln. Ze kocht doa 't Hof van Koameryk, ‘n eigndom van Jan van
Bourgondië, de bastoardzeune van Jan zounder Vrees en bisschop van Koameryk.

Achter den dôod van zyn dochter, Maria van Bourgondië, wierd heur vint
Maximiliaan van Ôostnryk nie anveird deur de Vlamsche steedn en surtout Gent was
ipstandig. Ze speeldn boas over zyn twi jounges Filips de Schôonn en Margaretha
van Ôostnryk.

Filips, en loater ook zyn vrouwe Johanna, blêevn doa tout dan z’in 1502
vertrokkn no Spanje. Ze lietn under drie oudste jounges, Eleonora, Karel en
Isabella, achter by Margaretha van York. Karel zyn broere Ferdinand is loater
geboorn in Spanje. In 1505, on zyn ouders were woarn, is zyn zusje Maria
geboorn. Margaretha van York stierf in 1503 en Filips in 1506. Zyn vrouwe
Johanna was in verwachtienge van under joungste dochter, Catharina, die in
Spanje geboorn is.

In 1507 stelde Maximiliaan zyn dochter (Karel zyn tante) an als regente en
landvoogdesse van de Habsbursche Nederlandn. Ze vestigdeg’ heur in ’t paleis in
Mecheln. Karel wierd doa grôotgebrocht en je lêerde Vlams en Frans klappn.
Loater ook nog Spoans, Duuts en Italioans.

In 1515 wierd ie in Brussel mêerderjoarig verkloard en krêegt ie ‘t gezag over
de gewestn Vloandern, Mecheln, Holland, Zêeland, Henegouwn, Noamn, Broabant,
Limburg, Overmaas en Luxemburg.

Deur zyn Spoans keunienkschap en Duuts keizerschap kwoamn de Nederlandn
definitief oundergeschikt an de keizerlikke belangn van de Habsburgers.
Margaretha van Ôostnryk blêef landvoogdesse tout in 1530 en ze wierd ipgevolgd
deur Karel zyn joungere zuster, Maria van Hongareye, weeuwe van Lodewyk II van
Hongareye.

Karel zyn grotste vyandn woarn de Turkn, de protestantn en Frans I van Frankryk,
die geregeld Italië binn viel. De 24e februoari 1525 versloeg Karel Frans I in
de slag by Pavia.

Karel trouwde de 10e moarte 1526 met Isabella van Portugal, de dochter van
Emanuel I van Portugal. Under jounges woarn:

Karel had ook vele maîtresses. Johanna van der Ghenst was de moeder van
Margaretha van Parma en Barbara Blomberg de moeder van Don Juan, twêe van z'n
bastoardkienders die loater landvoogd kwoamn.

In 1543 kost Karel V, met et Verdrag van Venlo, Gelre en Zutphen by zyn gewestn
voegn. Van da joar wordn de Nederlandn ook de Zeventien Provinciën genoemd.

Met et Verdrag van Augsburg van 26 juni 1548 kost ie verkrygn dan de Zeventien
Provinciën als êen stoat gezien wierdn, en zovele of ounofhankelik kwoamn van 't
Hillig Rôoms Ryk.

Met de Pragmatieke Sanctie van 4 november 1549 wierd er bepoald dan de
Nederlandn ossan mostn tegoare bluuvn ounder êen keunienk on ze overg’erfd
wierdn.

De keizerskrône en d’Oostnryksche erflandn stound ie of an z’n broere Ferdinand
I. Doadeure wierd Karel zyn weireldryk van de Habsburgers gesplitst in e
Spoanschn tak en ’n Ôostnrykschn tak.



https://vls.wikipedia.org/wiki/Karel_VI_(HRR)

Karel VI (Weenn, 1 oktober 1685 – Weenn, 20 oktober 1740) volgde in 1711 zyn
oudere broere Jozef I ip als keizer van 't Hillig Rôoms Ryk, keunienk van
Boheemn en Hongareye, en aartshertog van Ôostnryk. Je was de joungste zeune van
keizer Leopold I en zyn derde vrouwe Eleonore van Palts-Neuberg.

J’ha Karel II van Spanje willn ipvolgn als Karel III, mo dat is nie gelukt. De
latste Spoansche Habsburger Karel II was zwak en ziekelik en j’ha gin
trôonipvolger. Omdan de machtsverhoudiengn in Europa nie zoun verstôord wordn
achter zyn dôod, bemiddelde Willem III, prins van Oranje, stadhouder van Holland
en ook keunienk van Iengeland. D’Europeesche landn sproakn of dan de Spoansche
bezittiengn verdêeld mostn wordn tusschn Karel (die de joungste zeune was van
keizer Leopold I) en Lodewyk, le Grand Dauphin, de zeune van Lodewyk XIV van
Vrankryk.

Moar achter da Karel II gestorvn was, brak in 1701 de Spoansche Successieoorlog
uut, die endigde in 1713 mè de Vrede van Utrecht.

De klêenzeune van Lodewyk XIV, Filips van Anjou, wierd erkend als keunienk
Filips V van Spanje. De Zudelikke- of Spoansche Nederlandn giengn were no den
Ôostnrykschn tak van ’t Huus Habsburg en kwoamn nu d'Ôostnryksche Nederlandn
ounder Karel VI, die oundertusschn in 1711, achter den dôod van zyn oudere
broere Jozef I, keizer gekommn was.

By zyn dôod stierf hêel ‘t geslacht Habsburg in mannelikke lyne uut. Karel VI ha
gin mannelikke erfgenoamn die nog leefdn, mo deur de Pragmatieke Sanctie ip te
stelln, kostn dochters ook de trône van under voader ervn.

Je wierd ipgevolgd deur zyn dochter Maria Theresia, die trouwde mè Frans I, den
hertog van Lotharingen. Tegoare hen ze ‘t Huus Habsburg-Lotharingen gesticht.



https://vls.wikipedia.org/wiki/Kapelle_(Vrankryk)

Kapelle (Frans: Cappelle-la-Grande) es e gemêente in Vrankryk in't
Noorderdepartement. 't Ligt in Frans-Vloandern in't Blootland, binn'n de
steedelyke agglomeroasje van Duunkerke. 't Grenst an de gemêentn Nieuw-Koukerke,
Koukerke, Bieren, Armboutskapelle en Duunkerke.

Tout an de neegnde êeuw lag 't groundgebied van d'uudige gemêente bikkans
hillegansn ounder woater. 'Tnes mo vanaf den tiendn êeuwe dat de Nôordzêe em
begoest trug te trekkn en da dankzy inpolderienge der mienschn begoestn te
weun'n in't gebied. Byst de middelêeuwn en den Nieuwn tyd wos Kapelle mo en
klêen boeregehuchtje da êerst in't Groafschap Vloandern lag en derachter in
Fransche andn kwam. Byst d'Industriële revoluusje begoest 't inweunersantal te
stygn mo nwos mo vanof de joarn 1960, deur de grôote economische ountwikkelienge
van Duunkerke van zyn hoavns, da 't dorp serieus uutgroeide tout e redelyk
anzienlyk veurstadje van Duunkerke. In zyn recente geschiedenisse tracht de
gemêente em ôok ip culturêel vlak te profileern me de bouw van't Palais des Arts
in 1980 en van't Palais de l'univers et des sciences in 2009.

De gemêente et byst zyn geschiedenisse verschillige noamn g'ed: Azemboustcapel
in 1793, Arembout-Cappel Cappelle in 1801 en sinsn 1921 noemt de gemêente
officiël in't Frans Cappelle-la-Grande.



https://vls.wikipedia.org/wiki/Kanoal_Nieuwp%C3%B4ort-Duunkerke

't Kanoal Nieuwpôort-Duunkerke (Frans: Canal de Furnes ofte Canal
Nieuport-Dunkerque) es en kanal da lôopt deur West-Vloandern en 't
Noorderdepartement in Vrankryk. 't Verbindt 't kuststadje Nieuwpôort me de
binn'nhoavns van Duunkerke. 't Kanal vormt eignlyk e verlengienge van 't Kanoal
Plassndoale-Nieuwpôort en lôopt bikkans hillegansn parallelle me de kustlynne,
ip apeupri twêe tout vier kilomèiters van de zêe. 't Kanoal Nieuwpôort-Duunkerke
strôomt apeupri 19 kilomèiters ip West-Vlamsch groundgebied en 13 kilomèiters ip
Fransch groundgebied.

't Kanoal Nieuwpôort-Duunkerke begunt an't sluuzekomplex by de moundienge van
den Yzer by Nieuwpôort, de Ganzepôot. 't Kanoal loopt êest round 't oude
stadscenter van Nieuwpôort en strôomt vodder na 't ôostn, veurby Wulpn (e
dêelgemêente van Koksyde). Derachtr buugt et efkes innewoarts of na Veurne,
woada't en ansluutienge et ip de Lo-voart. 't Kanoal lôopt ton vodder round
Veurne, en buugt ton were na de kustlynne toe, langsn Adiengkerke. Ton lôopt et
kanal oovr De Schreve vodder in Vrankryk, langsn Bray-Duunn en Zuudkote. 't
Endigt in Duunkerke in't verbindiengskanal in de binn'nhoavns, woada't kanal
tegoare komt me de Broekburgvoart, de Hoavndyk en 't Kanoal van de Moern, en ezo
kundje ôok were na de zêe voarn.



https://vls.wikipedia.org/wiki/Kamer

De kamer van 't Brugse Vrye was de platse van woruut dat de schepens 't Vrye
bestierden. De kamer bestound al in de Middeleeuwn, en wier al vermeld in de
jaren 1300. Der wier in de kamer ook recht gesproken.

In tegenstellinge toe de vierschare waren de zittingen van de kamer nie
openbaar. In de kamer wiern de processen gevoerd wo dat er gin ounderlinge
verbintenisse of contract was tussen den eiser en de verwerder. Met andere
woorden, in de kamer wiern de processen gevoerd wo da 't recht moste
ginterpreteerd worn. Om gin precedenten te scheppen vergaderden de schepens in
zukke processen met meern, minimum met vuven.

Processen wo dat er "snelrecht" nodig was, bevoorbeeld a't gink over levende
beesten of over alimentatiegeld voe mensen, kost de zake voe de kamer worn
gebrocht, ook al moste die zake in normale omstandigheen voe de vierschare
gekomn en. Da was 't geval a't er gevraagd wier achter sommiere decisie.

Meestal naamde 't eerste document van een proces voe de kamer rekwest, soms
wiern der voe de kamer processen begost met een causatie. De processen voor de
kamer volgden in grote lynn de procedeure in 't Vrye zuste lik de processen die
voôr de vierschare kwaam.



https://vls.wikipedia.org/wiki/Kaliesje

Kalissie (Zuud-West-Vloandern), kalisse of kolisje, kalisje
(Nôord-West-Vloandern) (AN zoethout) is de noame van stikskes van de wortelstok
van Glycyrrhiza glabra, een plante die familie is van de errewete. In de wortels
van die plante zit er een zoetstoffe die 30 tot 50 keer stravver is dan suker,
moa nie slicht is vo de tandn. Ôok ol moe je der styf an sjiekn en zuugn, toch
wos kalissieout populair by de kinders totdat er gemakkeliker t'eetn spekkn ip
de mart kwoamn.

Kalissieout zoudt geneeskrachtig zyn: de wortel kan gebezigd zyn vo 't zettn van
thee, die goed is vo de moage en de verteirienge. 't Sop uut de wortel is ôok
gebruukt lik groundstoffe vo 't moakn van drop, soms tegoare met 't zout
salmiak.

Der zyn drie sortn: Glycyrrhiza glabra L., de Glycyrrhiza echinata L. en de
Glycyrrhiza uralensis. Die plantn kun je oltemets e ki vindn in den of als
sierplante. Glycyrrhiza glabra is in Zuudôost-Europa gekwikt vo 't kalissieout.
In Zuud-Europa en 't Middn-Ôostn groeit Glycyrrhiza echinata en in China zettn
ze Glycyrrhiza uralensis.

De zoetstoffe in kalissieout noemt glycyrrhizinezuur, dat is een stoffe die den
bloeddruk verôogt.



https://vls.wikipedia.org/wiki/Kakkerlakkn

Kakkerlakkn zyn fernient van de orde Blattaria (van 't Latyn voun die bêestn:
blatta). Tegoare met de termietn moakn ze dêel uut van de orde Blattodea. De
noame in 't Vlams komt van oul 't Nederlands uut ouderwets Portugees
(caccalacca). 't Zyn bykan 5000 verschillige sôortn ekend in de weireld, van die
sôortn zyn der mor e stik of twientig of dertig die oltemets voun probleemn
zorn.

Kakkerlakkn kuj verre in hêel de weireld viendn, ol zyn 't wel surtout
(sub)tropische bêestn. Sommigte sôortn (lik 'n Duutschn en 'n Amerikoanschn
kakkerlak en de bakkerstorre) zyn tropisch, mo overleevn in koudere streekn in
huuzn en aar waarme plekkn en zyn dus exootn, oek in België.

In België zyn der oek êentige sôortn die gin exoot zyn: 'n buskakkerlak
(Ectobius sylvestris, woarup dat er e sôorte van frutnier joagt) en 'n Nôordschn
kakkerlak (Ectobius lapponicus), ol is die latste sôorte redelik zeldzoam.

Olhoewel dan kakkerlakkn up kevers trekkn, zyn ze mêer verwant me
bidsprienkhoanders en termietn. E beschryvienge geevn, is moeilik omdan der
zovele sôortn zyn. Ze zyn wel ollemoale redelik plat en kommn ollemoale tusschn
1 en 8 cantimeiters. In 't Perm (tusschn 251 en 299 meljoen joar eleen) wos er e
sôorte, Apthoroblattina, kwam en hoovn meiter lank. Ze zyn oek bykan ollemoale
ollêne mo in 'n dounkern bezig, ol zyn der oek wel êentige sôortn die byn doage
roundwareern (lik 'n Japaneeschn). De mêeste sôortn leggn eiers, ol is er zeker
1 geslacht (Diploptera) die leevndboarnd is.

Kakkerlakkn zyn toaie bêestn, a nundern kop of is, kun ze nog en ende vorsleevn,
toet an ze dôodgoan deur uut te droogn. Sommigte sôortn kunn 3 moandn zounder
teetn (bykan van olle sôortn bucht die an 't vortn is, zowel vlêes of plantn,
buutn 't geslacht Cryptocercus, die ollêne hout it) en aar sôortn kunn drie kart
zounder lucht.

't Zyn menschn die de schoanste sôortn houdn in e terrarium, doa kunn ze
overleevn met warmte, woater woarin dan ze nie kunn versmôorn, bevôorbeeld deur
e spoonsje in te leggn, en olle sôortn teetn (vlêes, fruut en groonsels). De
mêeste sôortn zyn tropisch, woadeure dan ze ol hier, deurda 't te koud is, gin
ploage kunn kommn an ze uutbreekn. 't Zyn oek menschn die kakkerlakkn kwêekn
voun an hoagedissn te geevn.



https://vls.wikipedia.org/wiki/Kaaster

Koaster ofte Kaester (Frans: Caëstre, Nederlands: Kaaster) es e gemêente in
Vrankryk in't Noorderdepartement. 't Ligt in Frans-Vloandern in't Houtland. 't
Grenst an de gemêentn Eke, Vletern, Pradeels, Borre, Oazebroeke, Oundegem en
Sint-Silvester-Kapel.

't Groundgebied van Koaster es ôok de settienge van e religieuze legende. In 't
joar 851 zou'n der drie vrêe gelôovige jounge meistjes, na da ze vertelln de
drie dochters van keunienk Kewulf van Wessex, ip bedevoart gewist zyn na de
groavn van d'Illige Petrus en Paulus in Rome. Achter da ze Grôot-Brittannië
verloatn ad'n en 't Kanoal ad'n oovrgestookn, kwoamn ze an land by Mardyk en
paktn ze d'oude Romeynsche heirboane die richtieng Atrecht gienk. Achter da ze
langs Kassel gepasseerd woarn, wierdn ze in en bus woar da nu de gemêente
Koaster ligt, oovrvolln en ip wrêede wyze vermôord deur struukrovers. Te zelfdn
tyd a nie verre doavan d'hêre van Stroazele, nen blendn ridder, e verschynienge
woargenoomn van de moagd Maria. Zy zei da tie em na de plekke moeste goan woarda
de drie meistjens vermôord woarn en da tie me under bloed in zyn oogn moeste
frottn en da tie ton were zo kunn'n ziene. De ridder volgde de road van Maria en
koeste ezo were zien en uut dankboareyd bouwde die e kapelle ter êere van de
drie vermôorde meistjens. De kapelle wierd e plekke van vereerienge en vanof de
neegnde êeuwe wos ter ieder joar e bedevoart vo Maria oar genoade.

De Tempeliers adn in Koaster e commanderye, die achter d'ofschaffienge vande
Tempeliersorde in 1312 oovrgienk na d'Orde van Malta. D' oeve wierd in den Êestn
Weireldoorloge in 1918 bikkans hillegans verwoest, mo toch zyn der nog gedeeltes
bewoard uut 1570 (e muurvlak me deure en e vèister) en 1746 (e toegangspôorte).
Oloewel da ze dêels ligt ip't groundgebied van de gemêente Eke es de commanderye
van d'Orde van Malta genoemd en gekend lyk la Commanderie de Caestre.



https://vls.wikipedia.org/wiki/Kaap_Zwartenes

Koap Zwartenesse (Frans: Cap Gris-Nez) es e steile kust langs de Fransche
Opoalkust. 't Ligt up 't groundgebied van de gemeente Oudingem (Frans:
Audinghen). De rotsn bestoan uit verstêende zêebodem uut 't Jura.

Koap Zwartenesse es 45 m oge, en ligt tusschn de badplekkn Witzand (Frans:
Wissant) en Oderzele (Frans: Audresselles). 't Es de plekke die et dichtst van
ol by Iengeland ligt; de bridte van 't Kanoal es doar moa 28 km. By schoon were
ei je e schoon zicht up de white cliffs of Dover, de witte krytrotsn van 't
Iengelsche Dover.

De nateure round die streke es prachtig en trekt veel toeristn en
nateurliefebbers an. 6 kilomeiters vodder ligt Koap Blankenesse.

Deurda de koape vlak by Iengeland ligt, eit Koap Zwoartenesse ol osan e
strategisch belangrikke plekke gewist binst de oorloogn die Vrankryk en
Iengeland uutgevochtn ein. En ook zowel Napoleon lik Hitler ein van de gunstige
liggienge gebruuk gemakt by under plann vo Iengeland an te volln.

De streke ligt letterlik bezoaid mei bunkers die nog dateern uut den Twiddn
Weireldoorloge. Ze maktn deel uut van de Duutsche Atlantikwall.

De Fransche noame nez eit nietn mei neuzn te moakn moa komt van 't Oudnederlands
nesta, wuk da wil zeggn "land da uutstikt up de zee".



https://vls.wikipedia.org/wiki/KVK_Ieper

KVK Ieper wos 'n enigstn foetbolploeg van Yper-steej. 't Wos e fusieploeg
ountstoan in 1974 uut White Star en Cercle Yper.

In 2013 fusioneerdn Blue Star Poperinge en KVK Ieper ounder de noame KVK
Westhoek.

Ze speelnde lange up 't Minnepling (an 't gevang, binn d'oude stadsmeurn); ze
moestn weg van 't Minnepling omda 't Atheneum moe kunn uutbreidn. Van september
2008 vors speeln ze up e nieuw pling by Picanols. D'inuldiging wos up 4
september met e match teegn Club Brugge, dan ze me 1-3 verloorn. 'n Eestn
officieeln match wos teegn Couvin-Mariembourg (in bevorderienge), e match die
Yper me 4-0 wonne.

Yper speelt ol van in 't begun van 't sezoen goed, mo ze moetn toet up de virn
speeldag wachtn up nunder eeste overwinnienge, teegn Oarelbeke. KVK Ieper
ountsloat Luc Vanthomme, Hans Mullier komt de nieuwn trainer. Yper endigt in zyn
eeste sezoen in vierde up de 10ste plekke.

Yper speelt kampioen me 72 puntn, 3 meer of Eernegem. Voor 'n latstn speeldag an
ze olletwee 69 puntn, mor Eernegem verloor tuus me 2-4 teegn Knokke, Yper et
ewonn teegn Moale me 0-5. In 2007-2008 speelt Yper dus were in 4de klasse.

Yper komt uut twidde en endigt met eevnvele puntn lyk kampioen Yzegem, mo z'en e
match miender ewonn en moetn dus d'eindrounde speeln. In die eindrounde vliegn
ze deruut teegn Wielsbeke.



https://vls.wikipedia.org/wiki/Jules_Auguste_Lemire

Jules Auguste Lemire, (Oud-Berkyn, 23 april 1853 - Hoazebroeke, 7 moarte 1928)
was e Fransche katholieke paster en politieker, die vele van zyn redevoeriengn
hield in 't Frans-Vlams.

In de 19e êeuwe was 't katholicisme in Frankryk nog styf traditionalistisch en
vele droomdegen nog van een herstel van de monarchie. De christn-democratie
krêeg 't styf moeilik deur de antiklerikoale politiek. Vanof 1883 groeidege by
Lemire d'overtugienge dat de kerke heur most anpassn an de moderne moatschappye.
J'anveirdege de Republiek en de gelaïciseerde moatschappye die vôortkwam uut de
Revoluusje. Je was vor e betere verstandhoudienge tusschn kerke en stoat.

Je kwam ook ip vo d'oarme bevolkienge en vo de Vlamsche volkstoale in
Frans-Vloandern. Je was e fervente verdediger van de klêne landeigndommn. Je
zetteg' hem in vo de beperkienge van kienderarbeid, verminderienge van de
werkeurn vo vrouwn, invoerienge van kiendergeld en je was teegn de dôodstraffe.

In 1893 wast 'n kandidoat vo de Fransche parlementsverkieziengn. Je kwam ip by
de Christn-Socialistn en je gerakte verkoozn. Ook in de verkieziengsjoarn 1898,
1902, 1906 en 1910 wast 'n osan herkoozn. Je publiceerde zyn ideeën in de
"Réforme sociale" en de "Révue" van Rysel en je gaf zyn eign tydschrift uut "Cri
des Flandres".

't Aartsbisdom Koameryk dreigdege met e verbod vo Lemire vor hem nog langer
kandidoat te stelln by de verkieziengn. E goe joar loater was de breuke tusschn
de paster en zyn bisdom compleet. Lemire ha contactn mè reformistische
socialistn, radicoaln en gemoatigde republikeinen. In 1914 wast 'n algelyk were
verkoozn vo de zesde kè en drie moandn loater ook toet burgemêester van
Hoazebroeke. Van den bisschop mocht 'n de messe nie mè leezn in 't openboar, moa
die schorsienge is in 1916 ipgeheevn deur paus Benedictus XV.



https://vls.wikipedia.org/wiki/Juan_II_van_Oostnryk

Don Juan José van Oostnryk (Madrid, 7 april 1629 - Madrid, 17 september 1679)
was e Spaanschn generoal en stoatsman. Je was van 1656 tout 1659 landvoogd van
de Zudelikke Nederlandn en tusschn 1677 en 1679 wast ’n êeste minister van
Spanje.

Don Juan was erkend ols buutnechtelikke zeune van Filips IV van Spanje en je
wierd doadeure ipgebrocht lik e prins. Zyn moeder was de tonêelspeelster Maria
Inés de Calderón.

In 1647 wierd ’n no Napels gezoundn mè militaire versterkienge vo de vicekeunink
Rodriguez Ponce de Léon te steunn teegn den ipstand, angevoerd deur Masaniello.
En loater ols vicekeunink no Sicilië vor ’n ende te moakn an de pacificoatie van
Catalonië, da sedert 1640 in ipstand was. Je was doa vrêe populair, nie ollene
omdat ’n voorstander was van vrede mo je kwam ook sympathiek over en j’aa z’n
uterlik mee, in teegnstellienge mè de meeste andere Habsburgers.

In 1656 wierd ‘n landvoogd van de Zudelikke Nederlandn, die ip da moment
ipstandig woarn teegn under soeverein Filips IV van Spanje.

Je was styf ambitieus en je makte de foute dat ’n em mè z’n tweeëntwintig joar
joungere olfzuster Margaretha Theresia van Spanje wildege verloovn. Keunink
Filips IV was nie akkoord, want j’aa z’n dochter beloofd aan eur nounkel, keizer
Leopold I van ’t Illig Rôoms Ryk vor azo eur positie in d’erfipvolgienge t’oudn
en de rechtn ip de troon via eur jounges vôort te loatn goan. In 1665 pakte
Filips Don Juan z’n recht ip erfipvolgienge of.

Van 1677 tou an z’n dood wast ’n êeste minister ounder z’n olfbroere Karel II
van Spanje, die zwakzinnig was. Don Juan ielp em vele, je gaf em lesse en
probeerdeg’ em te leern leezn en schryvn.



https://vls.wikipedia.org/wiki/Johny_Thio

Johny Thio (Roeseloare, 2 september 1944 - Ooglee 4 ogustus 2008) wos e
West-Vlamschn proffoetbolder.

Thio begoste te voetboln by FC Eendracht Hooglede en FC Roeselare. In 1963 gounk
'n na Club Brugge, woa dat 'n speelde tout 1975. Thio wos doa reksbuutn. En adde
e sierlikkn vôorzet en e koste rap demareern. Thio wos messchiens nog 't mêest
van ol bekend vo zyn corners die schône na binn droainde... en dikkers zelfs
rechtstreeks binn goungn. 't Wos ouk olgemêen eweetn da 'n geirn uutgounk,
vandoa zyn bynoame: Johny Tuborg.

Mi Club won 't 'n de Beker van Belgie in 1968 en 1970. In 1973 wos Thio kapiting
van Club da vo 'n êeste kêe achter 'n Twiddn Weireldôorloge kampioen koste
speeln, olouwel da 'n juste dat sezoen dikkers ekwetst wos. In die ploeg
speelnde tope mi grôte noamn lik Raoul Lambert, Fons Bastijns en Pierre Carteus.

J' endigde zyn speelderscarrière by KSV Sottegem in 3e (1975-1976) en SK
Roeselare (1976-1977). Achter zyn speelderscarrière kwam Thio trainer by SK
Gullegem, FC Roeselare, SK Oostnieuwkerke, SV Koekelare, Eendracht Hooglede en
Club Roeselare.



https://vls.wikipedia.org/wiki/Johanna_van_Castili%C3%AB

Johanna van Kastilië, ôok wel Johanna van Aragon genoamd, bygenoamd de
Woanzinnige, (Spoans: Juana la Loca) Toledo (Spanje), 6 november 1479 -
Tordesillas, 12 april 1555), was en dochter van de katholieke keuniengn
Ferdinand II van Aragón en Isabella en d'oudere zuster van Catharina van Aragón,
keuniginne van Iengeland en eeste vrouwe van Hendrik VIII.

D'n twintigstn oktober 1496 trouwde ze me Filips den Schoonn, zeune van
Maximiliaan van Oostnryk en Maria van Bourgondië.

Achter de dood van eur enigste broere, de kroonprins Johan van Aragon en
Kastilië en prins van Asturië, die getrouwd was me Margaretha van Oostnryk, en
ook van eur oudste zuster Isabella van Portugal en eur zeuntje Miguel, wierd ze
in 1502 erkend deur de cortes ols troonipvolgster. Ze was prinses van Asturië.
Achter de dood van eur moeder in 1504 was ze keuniginne, mo ze was nie in stoat
vo te regeern. Die toake wierd overgenoomn deur eur voader en eur vint.

Ze was de moeder van twêe keizers van ’t Illig Rôoms Ryk, Karel V en Ferdinand
I, en van vier keuniginn:

In 1506, up zyn 28e, is Filips gestorvn. Johanna kost de dood van eur vint nie
verwerkn woadeure dat eur woanzinnigeid nog verergerde. Ze sloot eur of van de
weireld en ze kost nie schêen van Filips’ doodskiste. Ze doolde d'r overol mee
round, wat da loater leidde tout eur bynoame Johanna de Woanzinnige. Toch bleef
z’eur titel theoretisch oudn tou an eur dood in 1555.



https://vls.wikipedia.org/wiki/Jan_Van_Eyckpling

De Jan Van Eyckplatse in Brugge is de platse woa da de Spinola-Spegelreie nu
stopt. Vroeger liept de reie ip die plekke, ton de Sint-Jansbrugge of
Nieuwjoarsbrugge, nog deure langs de kroanreie no de Woaterolle en ton vôort no
de Rozenhoedkoaie.

In 1787 zyn ze begost met e stik van de Spegelreie en d'ansluutnde kroanreie
t'overwelvn. Da gebeurdeg' in drie fasen. Ze zyn begost met de Sint-Jansbrugge
of te breekn en d'Academieplatse an te leggn. In 1844 en ze de noame veranderd
in Jan Van Eyckplatse. In 1793-1795 wierd de reie vôort overwelfd tout an de
Kroanplatse, en de Kroanbrugge ofgebrookn. 't Stik tout an de Philipstockstroate
met de Wisselbrugge dêen z'in 1856. De bruggn zyn gedêeltelik oundergrounds
bewoard.

't Standbeeld van Jan van Eyck uut 1878 is gemakt deur Hendrik Pickery. 't Is
3,75 m hoge en 't weegt à peu près 1.780 kg. Êest stound et beeld van Jan van
Eyck deur Jan Robert Calloigne ip die plekke.

Ip den hoek van d'Academiestroate stoat de Poortersloge en an den overkant
tusschn d'Academiestroate en 't Genthof 't Tolhuus uut 1478, me lienks de
portoalloggia met et woapnschild van Pieter van Luxemburg, ridder van d'orde van
et Gulden Vlies, bouwhere van 't Tolhuus en ountvanger van de tol. 't Smal
gotisch geveltje lienks d'r neffest in nateurstêen uut ca.1470 is 't
Pyndershuus, 't gildnhuus van de pynders. Da woarn de lastdroagers of
dokwerkers. In de gevel is ter beeldhouwwerk van pyndertjes die 't gebouw
oundersteunn en boovn de roundbogige pôorte stoan under vier patrôonillign.

In de gevel van 't hoekhuus Genthof-Spegelreie, stoat er e gedenkploate vo
Georges Rodenbach, de schryver van de romang Bruges la Morte.

D'Italioann (Genueezn, Florentynn, Venetioann, Milaneezn, Luceezn) en ook
d'andere landn organizeerdn under per noatie of commercantngroep en stoundn
ounder 't gezag van under consul. Z'an under eign reglementn en privileges.
Iedere noatie a z'n noatiehuus of consuloat, ook loge (van 't woord loidge)
genoemd. Ze zeteldn doa en ze kostn d'r ook under marchandise stockeern.

An d'Ôosterliengnplatse in 't Krom Genthof stoat 't Ôosterliengnhuus of Domus
Osterlingorum, 't noatiehuus van de Duutsche Hanze, die Ôosterliengn genoemd
wierdn. 't Is in 1442 gebouwd en loater vervangn deur e nieuwbouw. 't
Ôosterliengnhuus is één van De zeven wonderen van Brugge (ca.1560) deur Pieter
Claeissens den Oudern, te zien in 't Begynhof.

Ip den hoek van de Wijnzakstroate en de Sint-Jansstroate, an de Sint-Jansplatse,
stoat 't huus De Croon uut 1480. 't Is één van de grotste loatmiddelêeuwse huuzn
in Brugge met e typische Brugsche loatgotische gevel. In dien tyd was 't e
wyntaverne. Loater wierd 't gebruukt deur toartebakkers. Nu zyn de musees Lumina
Domestica en Choco-Story d'r in oundergebrocht.

Ten westn van de Jan Van Eyckplatse, ip 't ende van d'Academiestroate, kom j'uut
ip d'oude Beurzeplatse in de Vlamingstroate, me de Genuese loge, 't 14e êeuws
noatiehuus van de Genueezn, die 't best bewoard is van ol de noatiehuuzn. Nog ip
d'oude Beurzeplatse stound de loge van de Venetioann en da van de Florentynn an
den overkant. Sedert 1984 stoat er e gedenkploate in de gevel me drie verzn van
Dante Alighieri.

D'r tusschn stoat 't huus ter Beurze. Ol van in à peu près 1260 ad de familie
Van der Buerse doar under herberge. In die periode, vo dan de vrimde commercantn
g'organiseerd woarn, verblêevn ze in de platselikke herbergn en d'herbergiers of
hosteliers woarn olgauwe veel mêer of verheurders van koamers. Ze speeldn vo
tolk en hielpn under gastn ip olle gebied. Ip die plekke groeide binst de 14e
êeuwe e commerce in wisselbrievn en weirdepapiern, die olgauwe de noame van de
familie, de Beurze, krêeg.

Langs de Grauwwerkerstroate kom j'in de Naaldenstroate met 't Hof Bladelin, woa
dat in de 15e êeuwe de Medicibank gevestigd was en 't noatiehuus van de Lucceezn
uut 1369, nu 'n hotel.



https://vls.wikipedia.org/wiki/Jacobinessn

Jakobinessen of dominicanessen zyn klôosterzusters. De dominicoann wierdn soms
'Jacobynn' genoemd noa ‘t St.Jacobusklôoster in Parys, dat êen van hunder êeste
klôosters was.

In 1284 krêegn vier nunn: de gezusters Heymesoete en Sibilia van Dam, Margarita
van Ghendt en Christina van Yper, e klêen huus in Assebroeke ip de plekke
Inghelendale. Doar ountstound hunder klôoster.

Binst ‘t generoal Kapittel van de domincoann in Rysel in 1293, wierdn ze
definitief anveird in de Orde van Sint-Dominicus en erkend ols nieuwe abdye.

Surtout in de 15e en de 16e eeuwe was d’abdye belangryk en ze krêegn materiële
steun van de groavn van Vloandern. Van d’abdye Ten Jacoppinessen ter
Inghelendale by Brucghe bestoat ollêne nog d’ingangspôorte, e stik van de
kapelle en e dubbele hofstee.

In 1500 zochten de klôosterliengn e refuge in Brugge. ’t Concilie van Trente gaf
hunder de road van binn de stadsmeurn te goan weunn binst d’oorlogsjoarn.

In 1534 kochtn z’e stik ground in de Clophamerstroate, nu de
Jacobinessenstroate, woa dat ook ‘t Magdalenagasthuus stoat. In de twiddn helt
van de 16e eeuwe wierd ‘t nog gevoarlikker buutn de stadspôortn en in 1578
verhuusdn ze definitief no Brugge. In 1597 begostn ze me den bouw van e nieuw
klôoster. Inghelendale in Assebroeke was hêlegans leeggeplunderd en wierd
ofgebrookn.

Benedicta Van Compernolle, de latste nunne die overblêef, stierf in 1840. Heur
neve kocht in 1834 de ground in de Jacobinessenstroate en je wilde doar e
psychiatrisch gesticht, zothuus genoemd, iprichtn lik in Sinte-Machiels.
J’ounderhandelde me de zusters van Kortryk. Den 6dn oktober 1846 kwoamn d’r twi
nunn no Brugge vo te werkn in ‘t Sint-Dominicusinstituut en in 1847 nog ’n
derde. In 1854 woarn d’r ol 19 nunn.



https://vls.wikipedia.org/wiki/Ishango-b%C3%A8%C3%A8ntje

Et Ishango-beentje is genoemd no zen viendplatse in Congo. Et wierd in 1950
ipgegroaven deur den Belg Jean de Heinzelin. Van et beentje wordt geschat dat 't
tussen de 18 à 20.000 joar oud is. Et wordt beschouwd ols et oudste spoar van
menselikke wiskunde en dorom is heel de wèèreld zaloes ip België da mynder dat
en, mo lik zovele diengen is ter in België amper entwien die van ’t bestoan van
da beentje afwit. Et wordt bewoard in et Museum vo Nateurwetenschappn in
Brûssel, en ’t wordt er nog mo sedert 2001 ûtgestoald in de Janletzoale (Zale
van de Iguanodons).

Et Ishango-beentje is verre 10 centimeters lank, dounkerbrûn en ’t sto vul me
klène inkerviengstjes die azo gegroepeerd stoan dan ze een wiskundige regelmoate
doen vermoen. Der is een kolomme inkepingen me groeptjes van 11, 13, 17 en 19
(vier priemgetalln) en derneffest een kolomme me 11, 21, 19 en 9 inkepiengstjes
(lik in de vorige kolomme t' ope 60). In een derde kolomme stoan der
verdubbeliengen lik 3, 6 en 4, 8.

Volgenst de Heinzelin zelve was ’t beentje een soarte pre-istorisch didactisch
ulpmiddel vo kienders te leern reekenn. Kort vô da de Heinelin dôogink, èt ie
bekend gemakt dat ie twêe zukke bêentjes gevoundn ad.

Mo der zyn oak andere die peizen dat 't een soarte kalender moe gewist zyn. Nog
andre zien der een combinoatie in van rekensystèmen ip basis van tiene en
twolve, die vandoage nog oltyd in stikken van Afrika gebrûkt wordn.



https://vls.wikipedia.org/wiki/Insekte

Insektn (Insecta) (uut 't Latyn insectum, vôgns 't Oed Grieks ἔντομον – éntomon
of "in stiksjes gesneen") zyn e klasse van oengewervlde bêestn binn de stamme
van de gelêedpôotign die 'n uutwendig chitineachtig skelet ên, e driedêelig
lichoam (kop, thorax en achtrlyf), drie poar gelidde pôotn, saamngestelde oogn
en êen poar antenn. Ze zyn by de mêest diversche groepn bêestn ip de planeete,
woavan datr mêer dan e miljoen beschreevn zyn en mêer dan den eift van al de
gekende leevnd organismn . 't Antal bestoande sôortn wordt geschat tusschn zes
en tien miljoen en stelt potensjêel mêer dan 90% vôorn van de schillnde
dierlikke leevnsvormn ip eirde. Insektn kunn gevoenn wordn ip bykans ol de
meuglikke platsn, oewel datr mor e klêen antal in d' oceoann leevn, e leefgebied
da oovrêerst is deur 'n andre groep van de gelêedpôotign, de kriftachtign.

De leevnskriengloopn van d' insektn varjêern, mo de mêeste insektn kommn uut
eitjes. De gruuj van 'n insekte is ofgeremd deur 't nie rekboar uutwendig skelet
en d' oentwikklienge oed 'n antal vervelliengn in. D' oenrype foazn kunn
verschiln van de vulwassnn nor ipbow, uutzicht en leefgebied, en kunn e
"sloapnd" puppe-stoadjum insluutn in de groepn die e kompleete
gedoanteverwisslienge oendregoan. Insektn die 'n oenvolleedige
gedoanteverwisslienge oendregoen ên gin puppe-stoadjum en de vulwassn
ekzemploarn oentwikkln oovre e reeke nimfe-stoadjums . De verwantschap ip oogre
nivoo van de zespôotign (of Hexapoda) is oenduudlik. Verstêende insektn van
reuzachtige ofmeetienge zyn gevoenn uut 't Palaeozoicum, woaroendre draakevliegn
mêt e vleuglebridte van 55 toe 70 centimeetrs. De mêest verschillnde
insekte-groepn zoen e glyktydige evoluusje gêt ên mêt undre respektievlikke
blommeplantn.

Vulwassn insektn beweegn undre typiesch mê loopn, vliegn, of somtyds mê zwemmn.
Omda 't e rappe en stabiele beweegienge toelat, ên veele insektn e driepôotige
gank, woaby dat undre pôotn de groend roakn mêt ofwisslnde drieoekn. Insektn zyn
d' êenige oengewervldn die ên lêern vliegn. Veele insektn verbluuvn minstns e
dêel van undre leevn oendre woatre, mêt anpassiengn woaroendre kiewn, en
sommigte vulwassn insektn leevn in 't woatre en zyn angepast vo 't zwemmn.
Sommigte sôortn, lik de schatserydrs (Gerridae), kunn ip 't woatre loopn.
Insektn leevn mêesta solitèèr, mo sommigte, lik zeekre byn, miern en termietn,
zyn eusojoal en leevn in grôote, wêl-georganiezeerde koloonjes. Sommigte
insektn, lik d' ôorworms, vertôon moedrlikke zorgn vor undre eiers en joengn.
Insektn kunn mê mekoar in verbiendienge stoan ip verschillnde maniern.
Vintjes-mottn kunn 't feromôon van wuuvetjes-mottn riekn oovre grôote ofstand.
Andre sôortn maakn gebruuk van geluud: kreekls strieduleern, of vryvn undre
vleugls tegoare, vor e partner an te trekkn en andre vintjes weg te jaagn.
Glimwormn, e sôorte keevrs, kommuniceern mê licht.



https://vls.wikipedia.org/wiki/Insecta

Insektn (Insecta) (uut 't Latyn insectum, vôgns 't Oed Grieks ἔντομον – éntomon
of "in stiksjes gesneen") zyn e klasse van oengewervlde bêestn binn de stamme
van de gelêedpôotign die 'n uutwendig chitineachtig skelet ên, e driedêelig
lichoam (kop, thorax en achtrlyf), drie poar gelidde pôotn, saamngestelde oogn
en êen poar antenn. Ze zyn by de mêest diversche groepn bêestn ip de planeete,
woavan datr mêer dan e miljoen beschreevn zyn en mêer dan den eift van al de
gekende leevnd organismn . 't Antal bestoande sôortn wordt geschat tusschn zes
en tien miljoen en stelt potensjêel mêer dan 90% vôorn van de schillnde
dierlikke leevnsvormn ip eirde. Insektn kunn gevoenn wordn ip bykans ol de
meuglikke platsn, oewel datr mor e klêen antal in d' oceoann leevn, e leefgebied
da oovrêerst is deur 'n andre groep van de gelêedpôotign, de kriftachtign.

De leevnskriengloopn van d' insektn varjêern, mo de mêeste insektn kommn uut
eitjes. De gruuj van 'n insekte is ofgeremd deur 't nie rekboar uutwendig skelet
en d' oentwikklienge oed 'n antal vervelliengn in. D' oenrype foazn kunn
verschiln van de vulwassnn nor ipbow, uutzicht en leefgebied, en kunn e
"sloapnd" puppe-stoadjum insluutn in de groepn die e kompleete
gedoanteverwisslienge oendregoan. Insektn die 'n oenvolleedige
gedoanteverwisslienge oendregoen ên gin puppe-stoadjum en de vulwassn
ekzemploarn oentwikkln oovre e reeke nimfe-stoadjums . De verwantschap ip oogre
nivoo van de zespôotign (of Hexapoda) is oenduudlik. Verstêende insektn van
reuzachtige ofmeetienge zyn gevoenn uut 't Palaeozoicum, woaroendre draakevliegn
mêt e vleuglebridte van 55 toe 70 centimeetrs. De mêest verschillnde
insekte-groepn zoen e glyktydige evoluusje gêt ên mêt undre respektievlikke
blommeplantn.

Vulwassn insektn beweegn undre typiesch mê loopn, vliegn, of somtyds mê zwemmn.
Omda 't e rappe en stabiele beweegienge toelat, ên veele insektn e driepôotige
gank, woaby dat undre pôotn de groend roakn mêt ofwisslnde drieoekn. Insektn zyn
d' êenige oengewervldn die ên lêern vliegn. Veele insektn verbluuvn minstns e
dêel van undre leevn oendre woatre, mêt anpassiengn woaroendre kiewn, en
sommigte vulwassn insektn leevn in 't woatre en zyn angepast vo 't zwemmn.
Sommigte sôortn, lik de schatserydrs (Gerridae), kunn ip 't woatre loopn.
Insektn leevn mêesta solitèèr, mo sommigte, lik zeekre byn, miern en termietn,
zyn eusojoal en leevn in grôote, wêl-georganiezeerde koloonjes. Sommigte
insektn, lik d' ôorworms, vertôon moedrlikke zorgn vor undre eiers en joengn.
Insektn kunn mê mekoar in verbiendienge stoan ip verschillnde maniern.
Vintjes-mottn kunn 't feromôon van wuuvetjes-mottn riekn oovre grôote ofstand.
Andre sôortn maakn gebruuk van geluud: kreekls strieduleern, of vryvn undre
vleugls tegoare, vor e partner an te trekkn en andre vintjes weg te jaagn.
Glimwormn, e sôorte keevrs, kommuniceern mê licht.



https://vls.wikipedia.org/wiki/In_Memoriam_A.H.H.

In Memoriam A.H.H. is e dichtwerk van de Britsche dichtre Alfred Tennyson,
vultôojd in 1849. 't Is e requiem ter êrinnerienge an ze beste stuudje-moat in
Cambridge, Arthur Henry Hallam, die in êene kêe gestorvn was van 'n
eirsnbloedienge in Weenn in 1833. Omda 't geschreevn was oovre e tydspanne van
17 joar, rakt de medietoasje ip zoek nor oope an veele van de mêest belangryke
belangstelliengspuntn van de Viektorjoansche soamnleevienge. 't Bevat e stik van
Tennyson zyn mêest uutgekiend lyriesch werk, en 't is 'n oengebruuklik vulgoedn
oefnienge in lyriesche verzn. 't Is in brêe kriengn beschowd lik êen van
belangrykste dichtwerkn uut de 19ste êewe .

't Dichtwerk is nie gerangschikt in d' orde woarin dat geschreevn is. De prolôog
byvôorbeeld, is verzeekrs êen van de diengn die 't latst van ol gemakt zyn. De
vroegste tekstn zoen deeze zyn die begun mê "Fair ship, that from the Italian
shore | Saileth the placid ocean-plains" en beeldt de weerekomste uut van Hallam
zyn lyk uut Italië. Krietiekers gloovn pertanks da 't dichtwerk lik gehêel is
bedoeld vo kronoloogiesch te zyn wada de oentwikklienge van Tennyson zyn
verdriet angoat. 't Verbygoan van de tyd is gemerkt deur de drie beschryviengn
van Kerstmesse ip verschillnde puntn van 't dichtwerk, en 't werk endt mê de
trow van Tennyson zyn zustre.

"In Memoriam" is geschreevn in vier-lynige ABBA stanzn van jambiesche
teetrameetrs, en zukke stanzn wordn nu genoamd In Memoriam Stanzn. Oewêl
meetriesch nie oengebruuklik, angezien dat 't werk zo lank is, schept 't meetrum
e tonoal effekt da nie iedrêen goed viend – is 't e nateurlik ritme vo verdriet
en treurnisse, of is 't geweun e bitje êentôonig? 't Dichtwerk is verdêeld in
133 zangn (mê inbegrip van de prolôog en de epilôog), en in teegnstellienge mê
de vaste en reeglmoatige meetriesche vorm, wordn dr veele oendrwerpen
angesneen : diepzinnige gêestlikke ervoariengn, wêemoedige êrinneriengn,
filozoofiesche oovrepeinziengn, romantiesche verbeeldiengn en zeifs
geleegneidsverzn. De dôod van Hallam, en Tennyson zyn poogiengn vo doamee in 't
reine te kommn, bluuvn de rôo droad die alles tegoare biendt.



https://vls.wikipedia.org/wiki/Illig_Bloed

Deurda Brugge in de middelêeuwn zo’n importente stad was, zyn der doa styf veel
relikwieën binn gekommn. Ênen doavan is, volgens 't volksgeloof, ’t bloed van
Jezus van Nazareth. De kapelle woar dat die relikwie bewoard wordt is nateurlik
een antrekkienge vo de oenderdduzende toeristn, moa 't is toch ook nog oltyd een
platse van volksdevotie.

Volgens da ze zeggen et Diederik van den Elzas, graaf van Vloandern, ’t Illig
Bloed in 1150 meegebrocht uut ’t Illig land. Je zoed da van ze schonbroere,
keunink Boudewijn III van Jeruzalem, gekregen en.

T'er zyn d'er pertang die eerder peinzen da de relikwie van ’t Illig Bloed e
cadeau was van Boudewyn IX van Vloandern. Dat was de Vlamsche graaf die ip de
16ste meie 1204, achter de vierde kruustocht, keizer van Constantinopel gekroand
wierd. In Constantinopel aan ze styf vele reliekwies die te maken aan mè
Christus en die ol 't hope lagen in 't paleis van de keizere. De maniere woarup
da de koker in bergkristol geslepen is, wyst er ip dat ie van Constantinopel
komt. Diederik van den Elzas zoe wel de Sint-Basiliuskerke laten bouwn en ip de
Burg woar da nu d'Illig-Bloedkapelle is. De relikwieë wordt nog olle vrydage en
zundage getoogd in d' Illig-Bloedkapelle. En nateurlik is ’t er olle joare d'
Illig-Bloedprocessie.

Ipmerkinge: ôok in Vormezêle is 't er een relikwieë van ’t Illig Bloed. Ja mo,
zeggen de Bruggeliengen, is da wel een echtn?



https://vls.wikipedia.org/wiki/Iengels_kerkhof

Een Iengels kerkof is e militair kerkof van de geallieerdn uut 'n Êestn
Weireldôorlog. Iengels is in deze betêkenisse de verzoamelnoame voe ol de troepn
van 't Gemênebest. Op een Iengels kerkof leggn der dus ouk Canadiens, Schottn,
Nieuw-Zeelanders enzovodders. De kerkoovn zyn ten êeuwigen doage verpacht an 't
Gemênebest.

De frontborders, de smolle vôorn ground vôor de stêen, zyn beplant mi
bodemdekkers. Dedie zorn d'r vôorn dat er gin vule môzeplekkn komn op de witte
stêenn, a 't rint. Om of te wisseln stoan d'r dikkers ouk rôozn. In de
backborders, an 'n achterkant van de stêenn, stoan d'r oggere plantn of êesters
om d'êentônigied e bitje te deurbreekn.

D'r is ouk e register, woa da bezoekers nunder noame en nunder beviendiengn in
kunn schryvn. De mêeste menschen schryvn etwot lik: nôois gin ôorlog ne mi, of
rust in vrede.

De pelouze van de kerkoovn is zoender foute ossan groene en zoender wied. De
kerkoovn zyn schône ounderoudn. De Commonwealth War Graves Commission (CWGC)
stoat doavôorn in. D'r werkt in de streke van Yper fulltime 120 man in dienste
van 't Gemênebest; surtout oveniers. Ze moetn nunder oudn an strienge regels lik
de bridte van de vôre vôorn de groavn, wuffer plantesôortn da ze meugn gebruukn,
enzovodder.



https://vls.wikipedia.org/wiki/Huus_Reginar

't Huus Reginar, ook de Reiniers genoemd, was e belangryke oadellyke familie in
Lotharingen binst de 10e êeuwe, den tyd van de Karoliengers en 't Saksisch Huus
van de Liudolfiengers. Ze woarn d'êeste dynastie van 't groafschap Henegouwn.

De Reginars hen lange gevochtn teegn de Konradyners vo de macht in Lotharingen,
en achter den dôod van Lodewyk et Kiend in 911, verkoozn ze Karel de Simpeln ols
keunienk van Lotharingen in de plekke van Konrad I, die wel verkoozn was in
Ôost-Francië.

Van de Reginars kwoamn ook de groavn van Leuven en Brussel vôort, loater
d'hertoogn van Broabant.

De Reginars stamdn of van de Karoliengers. De stamvoader, Giselbert van de
Moasgouwe, ountvoerde Ermengarde, dochter van Lotharius I. Under zeune, Reginar
I was den êeste groaf van Henegouwn. Je was de roadgever van keunienk Zwentibold
en van 910 tout 915 hertog van Lotharingen. Zyn zeuns woarn Giselbert, hertog
van Lotharingen, en Reginar II, groaf van Henegouwn.

Reginar III, zeune van Reginar II, revolteerde teegn keizer Otto I. Je verzetteg
hem teegn d'anstellienge van d'hertoogn Konrad de Rôoin en Bruno de Grôotn van
Lotharingen. Reginar III wierd ofgezet deur de keizer en verbann no Boheemn, woa
dat 'n gestorvn is. Je was getrouwd met Adela van Leuven en under zeuns woarn
Reinier IV van Henegouwn en Lambert I van Leuven, den êeste groaf van Leuven en
stamvoader van de Leuvensche groavendynastie.

Dien titel is gecreëerd gewist deur keizer Frederik Barbarossa van 't Hillig
Rôoms Ryk. Je promoveerde Hendrik I, zeune van Godfried III van Leuven, die
groaf van Leuven, landgroaf van Broabant, markgroaf van Antwerpn en hertog van
Neder-Lotharingen was, tout êestn hertog van Broabant.



https://vls.wikipedia.org/wiki/Huus_Luxemburg

't Huus Luxemburg was e Luxemburgs oadellik geslacht en e keuniengsdynastie, die
van 1308 regeerde over 't Hillig Rôoms Ryk.

D’ heerschappye van de Luxemburgers wierd twi kêers ounderbrookn deur de
Wittelsbachs. Met den dôod van keizer Sigismund stierft de dynastie uut en ze
wierdn ipgevolgd deur de Habsburgers.

De dynastie stamdeg of van ’n tak van 't Huus Limburg, ook 't Huus
Luxemburg-Limburg genoemd.

Deurda Konrad II (1106-1136) stierf zounder jounges, gieng zyn groafschap no zyn
tante Ermesinde I, die getrouwd was mè Godfried van Noamn. Doadeure was d’oudste
Luxemburgsche dynastie uutgestorvn en begost de dynastie: Luxemburg-Noamn.

Gravinne Ermesinde II van Noamn en Luxemburg (1186-1247), dochter van Hendrik IV
van Luxemburg, trouwde in 1214 met hertog Walram III van Limburg. Met hem begost
de dynasty: Luxemburg-Limburg.

Hendrik VII was den êeste Rôoms-Duutsche keunienk en keizer van 't Huus
Luxemburg.

Zyn zeune, Jan van Luxemburg, trouwde met Elisabeth I van Boheemn, dochter van
Wenceslaus II van Boheemn. In 1310 wierd Jan gekrôond tout keunienk van Boheemn.
Zyn zeune, Karel IV volgdeg hem ip in Boheemn en kwam ook keizer van 't Hillig
Rôoms Ryk. Karel wierd in 1353 in 't groafschap Luxemburg ipgevolgd deur zyn
broere Wenceslaus I van Luxemburg, die den êestn hertog van Luxemburg kwam.



https://vls.wikipedia.org/wiki/Hugo_van_Arles

Hugo van Arles (ca. 882 - Arles, 10 april 947), van de dynastie van de
Bosoniedn, was e zeune van Theobald van Arles en van Bertha. Zyn moeder was 'n
ounwettige dochter van Lotharius II van Lotharingen.

Hugo was van 905 regent vo Lodewyk den Blendn in Vienne. Je verplatste den
hoofdstad van Vienne noar Arles en in 928 kwamt ie keunienk van Lêger-Bourgondië
(Provence). Van 926 wast ie ook keunienk van Italië.

In 926 was den Italioanschn oadel nie me content van under keunienk Rudolf II
van Bourgondië, die were kêerde noar Ipper-Bourgondië vor hem te beschermn. Hugo
liet hem krôonn tout keunienk van Italië, mo d'Italioann veranderdn van gedacht
en ze wildn Rudolf were. Vo de ruuzjes te stoppn sloot Hugo in 933 e verdrag me
Rudolf, woaby dan ze wisseldn: Hugo mocht keunienk van Italië bluuvn en Rudolf,
die ol keunienk van Ipper-Bourgondië was, krêeg nu ook Hugo zyn Lêger-Bourgondië
derby, woadeure dat ie keunienk van hêel Bourgondië kwam.

Hugo zyn zeune Lotharius II van Italië trouwde in 947 me Rudolf zyn dochter
Adelaide van Bourgondië. Z'haan e dochter Emma van Italië, die trouwde me
keunienk Lotharius van West-Francië.



https://vls.wikipedia.org/wiki/Hugo_Claus

Hugo Claus, (Brugge, 5 april 1929 - Antwerpn, 19 moarte 2008) was en
West-Vlamsche schryver van gedichtn, romangs, filmscenario’s, tonêel, essays en
tekstn vo chansons en opera's. Je wos ook film- en tonêelregisseur en
kunstschilder. ‘t Is de mêest bekrôondn auteur uut ’t Nederlands toalgebied.

Hugo Claus verbluuft vanof z’n 18 moandn tout an z’n 11 joar ip pensionoat, êest
in Astene en vanof z'n vier joar in 't klôoster van de Zusters van Liefde in
Oalbeke. Van 1940 tout 1946 weunt ’n were thuus in Kortryk. In 1944 volgt 'n doa
Latyn-Grieks in 't Atheneum. In 1947 goat 'n in Ostende goan weunn; doa schryft
'n zyn êestn dichtbundel, Kleine reeks. Je makt ton reizn noa verschillnde
landn. Van 1950 tout 1953 weunt ’n in Parys woa dat ’n in contact komt met ’t
surrealisme, existentialisme en Cobramodernisme. Van 1953 tout 1955 verbluuft ’n
in Rome in ’t filmmilieu. In 1955 trouwt ’n met de filmactrice Elly Overzier en
weunt met eur in Gent tout 1965. Je weunt ton vuuf joar ip een boerderye in de
Vlamsche Ardenn. In 1970 goat ’n in Amsterdam weunn woa dat ’n een veroudienge
et met de actrice Kitty Courbois. Van 1973 tout 1978 weunt ’n in Parys tegoare
met de actrice Sylvia Kristel. Uutendelik veruust ’n were noa Gent. In 1993
trouwt ’n met Veerle De Wit. Je weunt ook nog een tyd in Cavaillon
(Zuud-Frankryk). Op 19 moart 2008 goat 'n dôod in Antwerpn; en adde zelve vo
euthanasie gevroagd. De grôotmêester van de Nederlandsche toale gaf dat an mit e
Westvlamsche uutdrukkieng : tètytatuutis. Hugo Claus is 78 joar gekommn.

Hugo Claus krêeg styf vele literaire pryzn, ounder andere de "Henriette Roland
Holstprijs" vo zyn tonêelwerk in 1963, de "Constantijn Huygensprijs" vo hêel zyn
oeuvre in 1979 en de "Prijs der Nederlandse letteren" in 1986. Ieder joar kêek
hêel Belgie na Claus a ze in Oslo de Nobelprys vo Literatuur weggeevn. Volgens
insiders wos Claus ol e poar kêers styf dichte, moa vodder dan de
(nie-officiële) shortlist is 't 'n nôois gekommn.



https://vls.wikipedia.org/wiki/Hudevetterspling

’t Hudevetterspling is e klêen ingeslootn pling in Brugge, woa da van round ’t
joar 1300 d’hudevetters of lêerlôoiers werktegn. In dien tyd lag ’t pling juste
buutn de stad en da was nôdig vo de stank.

O je van de Burg deur ’t Blind-Ezelstratje lopt, kom je langs de
Blinde-Ezelsbrugge over de reie. Rechtedeure ligt de Vismarkt en reks ’t
Hudevetterspling.

Van lêerbewerkienge krêegn ze dust en d’hudevetters an under eign herberge De
Koe, ip den hoek van ’t pling, neffest ’t ambachtshuus. De noame paste by ’t
ambacht. Nu is ’t vervangn deur ’t hotel-restaurang Duc de Bourgogne. De
noamstêen met e koe hangt nog boovn den ingank. D’r woarn ton veel gebouwn met e
gevelstêen, want d’r bestoundn nog gin huusnummers. In de boogn boovn de
veisters van ’t hotel is te zien hoe dan de lêerlôoiers werktegn.

’t Pling komt an den andere kant uut ip ’t bekendste zicht van Brugge, de
Rozenhoedkoaie, die z’n noame krêeg deurdan d’r doar in de middelêeuwn
poaternosters verkocht wierdn.



https://vls.wikipedia.org/wiki/Houten

Houten es de zevende grôotste stee van d' Hollandse provinsje Utrecht en ligt an
't Amsterdam-Reynkanoal en de riviere de Lek. Der weunn oungeveer 48.471
menschn. De burgemêester Wouter de Jong i van de ChristenUnie. De stad is
administratief ounderverdêeld in elf wykn die were zyn ounderverdêeld in
êenentsjestig wykn en buurtn. De plekke Houten vormt tegoare met de klêene
dorptjes 't Goy, Schalkwyk en Tull en 't Woal, die derneffest liggn, de gemêente
Houten. De noame Houten komt van "Haltna" (7e êeuwe van 't joar 695), da
meugeliks "weunplekke in 't bus" wil zeggn.

Langst 't spoortraject Vleutn-Geldermalsn hèt archeologisch ounderzoek
uutgeweezn dat d' omgevienge van Houten al in de Brounstyd beweund wierd. En in
de Romeinschn tyd stound er e Castellum met de noame Fectio. Der is nu e replica
van een uutkyktorre uut die periode by Fort by Vechtn vlakby Houten. Houten hèt
vanof 1989 e geweldige groei deuregemakt met de komst van Vinex-huuzn (Vierde
Nota Ruimtelijke Ordening Extra), zodoanig da 't antal inweuners verdubbeld is.

In Houten stoan vele monumentoale uzen, boerderyen, d' Oude Stoasje, kerkn en
ook 't kastêel Heemstede.

Bekende musea in Houten zyn 't Archeologisch Museum in d' Oude Stoasje en Museum
Dykmagazyn De Heul en Architectuurpark Makeblyde



https://vls.wikipedia.org/wiki/Hoeke

Hoeke (uutsproake: Oeke) is een klêen dorptje in de Belgische provinsje
West-Vloandern en een dêelgemêente van Damme. 't Is met een ippervlakte van een
432 ha en een stik of 150 inweuners de klêenste dêelgemêente van Damme.

Oeke is gesticht round 1250, deur koopliedn uut Hamburg, Lübeck en Bremen. Beist
de middelêeuwen was 't e belangryk hoavenstadje, dat tonne an een inham van 't
Zwin lag. Sichtend de 15ste êeuw begost het verval, en met da 't Zwin verzandde,
werd Oeke e rustige landbouwparochje. In 1795, in de Fransche tyd, is 't were e
zelfstandige gemêente gewordn. Toet 1970 is 't e zelfstandige gemeente gebleevn,
moa 't is tonne 't hope gevoegd met Lapscheure en Moerkerke. Met de fuusjes van
1977 is 't e dêelgemêente van Damme gewordn.

De kerke en de parochje zyn genoemd noa Sint-Jacob de Meerdere. D'êeste
vermeldienge van 't kerksje dateert van round 1260, ton da't nog e kapelle was.
Deur d'êeuwn is teferente kêern beschoadigd en heripgebouwd. 't Is een beschermd
monument van in 1938



https://vls.wikipedia.org/wiki/Hoehel

Google es 'n Amerikoansche firma, surtout gekend van zyn zoekmachien voo bloadn
te zoekn op 't internet. Dat algoritme is in 1998 ountwikkeld deur twêe gastn
van de Stanford University (Amerika): Larry Page en Sergey Brin. Under
zoekmachien gift ieder website een PageRank die gebasêrd is up 't antol andere
sites die noa de website verwyzn. Vandoage den dag eit Google zyn activiteitn ol
styf uutgebreid en is êen van de grotste bedryvn ter weireld gekommn:

Toch is 't imago van Google, in tegenstellienge tot da van Microsoft, nog olsan
da van een sympatiek, joeng bedryf. Misschien is da omdat under informêel motto
is Don't be evil (doe gin kwoad). 't Bedryf is oal zo ryke dat et oal Youtube en
verschillnde andre bedryvn êd overgepakt. Ze briedn ôok underne markt vrêe uut.
Nu ên ze zelvs ol een altirnatief vo Microsoft's Messenger en Microsoft Office.

Van de zoekmachien est er ôok e West-Vlamsche versie, woavan dat de noame
geschreven wordt lik da ze da in 't West-Vlams uutspreekn: Hoehel.



https://vls.wikipedia.org/wiki/Hoazeloare

En oazeloare is e sôorte troenke uut de familie van de berkn. 't Is e plante die
van ôorsproung overol in Europa toet an de Oeral en de Kaukasus vôornkomt en
over Turkeye toet in Iran. Ze zyn surtout goed ekend deur nunder vruchtn,
oazelnotjes, die in de smoake volln byn menschn en bêestn.

De noame oazeloare komt van 't Angelsaksische *haes, die beveeln wult zeggn. E
staf in zuk out wos e têekn van gezag.

In Schotland, up 't eiland Colonsay, zyn der in e pit voun vuuligeid in te
smytn, ounderdduuzndn oazelnootpeeln evoundn. Achter de daterienge kwam uut dan
ze 9000 joar oud woarn. Ounderzoekers peizn dan de menschn doa toune surtout
vegetarisch leefdn beist dan ze up dat eiland zaatn omdan de nootn ollemoale 't
zeste joar upeetn woarn en omdat er gin grôte bêestn zaatn voun up te joagn.

Oazeloars kommn in hêel Europa vôorn en groein surtout an de kant van busschn en
up stikkn land woa dan der nie ol te vele oge boomn stoan. Ze groein oek
gemakkelik in outkantn, tusschn aar struukn.

De nootn die in de wienkels te kope zyn, kommn nie uut 't bus, mo van up
plantages. De grotstn producent is Turkeye, aar regio's woa dan der oek wel ezet
zyn, zyn de Kaukasus, 't nôord-ôostn van de Verênigde Stoatn, Itoalië, Spanje,
Iran en China.



https://vls.wikipedia.org/wiki/Hoagemussche

Hoagemusschn (Prunella modularis, AN: Heggenmus) zyn zangveugels uut de familie
van de hoagemusschn, woarin dan der buutn de geweune hoagemussche nog 12 aar
sôortn zittn.

't Zyn mo 2 sôortn hoagemusschn die in Europa zittn, de geweune hoagemussche
(die hêel 't joar in nuuzn coté te viendn is) en de Alpnhoagemussche (Prunella
collaris), die verre nie in België leeft. Ze zittn in verre hêel Europa, buutn
hêel in 't nôordn en in Ysland. In Spanje en Italië kuj ze in zomer ollêne
viendn in 't nôordn, in de wienter goan de nôordelikke veugels wel mêer no 't
zuudn, toune vliegn ze oek toet in 'n nôordn van Afrika. In 't ôostn zittn ze
toet an de Oeral.

Ze zyn oek uutezet in Nieuw-Zêeland en êentige eilandn nie verre dervan, lik
Chatham en Campbell Island, woa dan ze goed broedn.

In de weireld zoudn der bykan 30 meljoen koppels zyn, woavan da 95% in Europa
zit. Landn me mêer of êen meljoen koppels zyn Finland, Rusland, 't Verênigd
Keunienkryk, Zweedn, Nôorweegn en Duutsland. 'n Hoeveelheid go nie achteruut, 't
zyn der 't mêeste by ekommn up 't ende van de 19ste êeuwe, toune an der mêer en
mêer hovetjes bykwaamn, doavan hen hoagemusschn, juuste lik meireloars.

Olhoewel dan de menschn der oek mussche teegn zeggn, is 't in 't hêle gin
mussche (Passer), mor en hoagemussche. Ze zyn e twoddetje klinder (lik e rôobost
en z'hen oek en aarn bek, die langer en scherper is voun fernient te kunn
pakken. 't Is surtout dadde dan ze eetn in de zomer, in de wienter trekkn ze
nunder plang me bottn en fyn zoad. 't Is oek toune dan ze mêestol in hovetjes te
viendn zyn.



https://vls.wikipedia.org/wiki/Hoageland

't Hoageland (Nederlands: Hageland) es e geogroafische streke in 't oostn van de
provinsje Vlams-Broabant. De bekendste steejn zyn Oarschot, Diest en Tienn.

D'oudste vermeldienge van de noame Hageland dateert uut 1500. Ge meugt die noame
letterlik uppakkn, ze wilt nietn anders zeggn dan land begruujd mè hoagn of
kreupelhout. Dienen regio es 't enigste overgebleevn bebuscht gebied van heel
Broabant.

De streke èt nog veel getuugnheuvels. Die heuvels woarn oorsprounkelik zandbankn
in en prehistorische zee die heel Vloandern bedekte. By 't wegtrekkn van die zee
à peu près drie miljoen joar geleedn, spoelde 'n zochtn ounderground weg binst
dat het harte yzerzandsteen da geconcentreerd wos in die zandbankn meer bestand
wos teegn erosie.

Archeoloogn èn in den regio bewyzn gevoundn van landbouwactiviteitn van zo'n
7000 joar geleedn. Ook de Romeinn en Meroviengers èn hunder spoorn
achtergeloatn.

In de 12e eeuwe es de welbekende Norbertynnadby van Averbode gesticht gewist. En
in de 13e eeuwe kreeg de stee Diest eigen stadsrechtn, eur eerste loaknuus en e
begynhof da één van de best bewoarde es van de hele Nederlandn.

Moa de stee beleefde heur hogtepunt in de 14e en 15e eeuwe, heur inweuners woarn
toun rounduut ryke. In Diest èn ze de gotische kerke gebouwd, de loaknalln en de
Maagdentoren, dat es e torremotte.

In 1607 goavn de aartshertoogn Albrecht en Isabella updracht vo de barokke
Uze-Lieve-Vrouwebasilieke van Scherpnheuvel te bouwn. Sinsdien es datte e
belangryk katholiek bedevoartsoord.

't Hoageland es gekend vo de fruutteelt. Da komt omdat het vlak neffers de styf
vruchtboare groundn ligt van Haspengouw.

D'r zyn verschillige bewegwyzerde bloesemroutes. En binst 'n oest keun je
meidoen an begeleide fruutwandeliengn, fruutavondn en proef- en kookevènementn.
Ze kweekn d'r zelfs wyn, lik de Hagelander, nen lokoaln wittn wyn.

Veel van die vertellementn goan over heksn. Da zyn wuuvn die dikkers t'hope doen
mè den duvel, of die ziekte, zottigie, miskroamn, dood, storm, rein enz. keunn
veroorzoakn.

Andere vertelliengn goan over dwoalluchtn die in 'n dounkern te zien zoudn zyn
en roare bewegiengn moakn boovn moerassn en riviern.



https://vls.wikipedia.org/wiki/Hitler

Adolf Hitler (Braunau am Inn - Ôostnryk, 20 april 1889 – Berlyn, 30 april 1945)
wos e polletieker en uutendelik de dictator van Nazi-Duutsland in 'n Twiddn
Weireldôorlog. En is nôojs effectif verôordêeld, moar en is morêel
verantwôordelik acht voe de dôod va miljoenn menschn, ounder anger om en by de
zes miljoen Joodn.

Adolf Hitlers familie kwam, va weerskantn, uut Ôostnryk. Adolf adde drie broers,
een oofbroere, twêe zusters en een oofzuster. Vele va nunder zyn ol vroeg dôod
egoan. 't Wos zekers gèn oantje de vôorstn; e wos zelfs e bètje beschamd. Op
schole kost'n redelik goed mei. Têeknn wos ze grôotn obby. E wilde zelfs
schilder komn, en doarom goenkn in 1907 na Weenn. Op d'Academie lietn ze nem d'r
ni deure: dat affrount et'n ni goed kunn verteirn. In Weenn verdient Hitler
oundertusschen de kost mè schilderytjes e werksjes ier en doa. Zyn haat voe
Joodn en de democrasie is doar ol begunn; in discuusjes zegtn ol luudop oe datn
over de diengn peist, en at er etwie nem duft teegn te spreekn, blaft Hitler nem
of.

By 't begun van 'n Êest'n Weireldôorlog goa Hitler rechtuut by 't Duuts leger. E
makt dêel uut van 't 16ste Beiersche Reserve Infanterieregiment. Hitler lei an
't frount in de streke van Yper. In 't begun krêegn ol rap e grôte
ounderscheidieng: 't Yzern Kruus 2de klas. In Mêesn raktn gewound a ze vôoroofd.
Na 't schynt latn doarom zyn oar roar volln: om de wounde te verduukn. E
verbluuft doar een ende (van december 1914 tout februoari 1915) in de Bethlehem
Farm in de Ryselstroate. Op 't ende van 'n Ôorlog krygn 't Yzern Kruus 1ste
klas, en dat is e stravve prestoasje voer e geweunn korporoal lik Hitler.

Achter 'n Ôorlog rakt Hitler mêer e mêer interesseerd in de polletiek. In dien
tyd woarn d'r nogol vele partytjes e groeperiengn die polletieke
discuusjeoavendn organiseernde. Hitler goa nar êen van de Deutsche
Arbeiterpartei in 1919. E doet doar een êeste toesproake die nogol succes et, en
e komt populairder met'n dag. Loater verandert de party va noame e fusioneert ze
met een ander party in Nationalsozialistische Deutsche Arbeiterpartei (NSDAP).
't Is met die party da Hitler loater de macht goa grypn.

In 1923 probeern ze 't met de Bierkellerputsch. Dat mislukt, en Hitler vliegt de
bak in. E krygt 5 joar, moar e moet moa êen joar zittn. Die tyd verdoet 'n met
't schryvn van Mein Kampf (vertoald: Myn Stryd). In de joarn '20 goat et goed me
Duutsland: de economie droait were e bitje, en de menschen en enoeg van ol die
extreme partyn. Gelukkiglik voe Hitler gebeurt er in 1929 etwot vrêeds: de
Beurzn zakkn in makoar. 't Gevolg is dat er e masse faillissementn zyn. 't Volk
en et gin werk, en ze begun were te luustern na mann me simpliestiese
oplossiengn lik Hitler. En et de chance dat 'n 't goed ku zeggn; vele menschen
die na zyn speechn luustern zyn betoverd. In de verkieziengn van 1932 oalt de
NSDAP moa liefst 232 zetels.

In 1933 is Hitler Rykskanselier benoemd. Van ton of breidtn ze macht e bitje met
e ki uut. Êest zortn datn 't commando ku voern over 't leger - de Wehrmacht. De
Gestapo van Heinrich Himmler zit ouk ol rap in zyn beuze. En by 't geweun volk
is Hitler de grôotn eld: omdat de woapnindustrie op vulle toern droait, e bykan
iederêen werk in Duutsland. Hitler kut doen wuk dat 'n wilt. En êen va ze plann
is ol de Joodn weg te krygn. Êest giengn ze wegejoagd zyn (ze klappnde va ze
ollemoale op Madagascar te zettn). Moa loater wos de Endlösung (de uutendelike
oplossieng) vele gruweliker: ol de Joodn, klêen e grôot, mostn uuteroeid zyn.

In 'n anloop van de Twiddn Weireldôorlog lopt olles na wense voe Hitler. En ouk
in zyn Blitzkrieg veroovert 'n ol de landn dat 'n anvolt. Moa toen goan
d'Amerikoanders nunder d'rmei goan moein. Plus, Hitler makt de grôte foute om
Rusland an te volln. In 1942 ol wost dudelik da Duutsland gienk verliezn. Moa
Hitler blêef moa deurevichtn, en misdoadn begoan teegn de mensied. Op e latste
zei 't 'n zelfs da Duutsland moa hêle kapot moste goan a ze ni sterk enoeg woarn
om 'n ôorlog te winn. Op 't latste van 'n ôorlog zat Hitler in e bunker in
Berlyn, tope me ze verloofde Eva Braun me wie dat'n nog etrouwd is. Op 30 april
1945 pleegt 'n zelfmôord.

De polletikke en sociale gedachtn van Adolf Hitler zittn ol vervat in zyn boek
Mein Kampf (epubliceerd tusschen 1925 en 1926). Doarin kykt 'n dêels were na 'n
Êestn Weireldôorlog - e foutert teegn 't Verdrag van Versailles. Moar e kykt ouk
voruut. E doe zyn racistische theorie uutêen over 't Germaanse ras da superieur
zou zyn (Übermensch) en over de Joodn die 't lêegste van 't lêegste zou zyn. E
woarschuwt de weireld voor e grôot Joods complot. Polletik kêert 'n nem teegn 't
communisme, en e zet zyn plann uutêen om hêel de weireld te veroovern.

Hitler wos in bykan hêel de weireld veracht, ouk in West-Vloandern. Getuge
doavan e West-Vlams liedje (te ziengn op de melodie van 't bekende Duutsche
liedje Lili Marleen).

Verkloarieng: Tommies is de bynoame voe d'Iengelsche soldoatn. Wittebrôod: in 'n
tyde van 'n Twiddn Weireldôorlog moestn de menschen nunder content stelln mi
ersatzproductn. Wit brôod bevôorbeeld wos e luxe.



https://vls.wikipedia.org/wiki/Heterocera

Mottn of nachtvliendrs (Heterocera) zyn e groep insektn die verwant zyn mê de
vliendrs en die dêel uutmoakn van d' orde van de schubvleuglign . De mêeste
schubvleuglign zyn mottn en dr zoen 160 000 sôortn mottn zyn , veele van undre
zyn nog nie beschreevn. De mêeste sôortn mottn zyn 's nachts ip gank, mo dr zyn
dr ook die ipleevn by scheemrienge of oovredag.

Terwyl da de vliendrs e monofyleetiesche groep vormn, zyn de mottn, die de reste
van de schubvleuglign uutmoakn, da nie. Dr zyn veele poogiengn gedoan vo de
superfamieljes van de schubvleugliggn in nateurlikke groepn te steekn, woavan de
mêeste mostn mislukkn gezien da êen van de twêe groepn nie monofyleetiesch is :
Microlepidotera en Macrolepidoptera, Heterocera en Rhopalocera, Jugatae en
Frenatae, Monotrysia en Ditrysia .

Aloewêl da de reegls vo mottn 't oendrescheidn van vliendrs nie woatredichte
zyn, is êen belangryk kenmerk da de vliendrs dinne voelsprietn ên en (mê êen
uutzoendrienge) klêene bolletjes of stoksjes ên ip 't ende van undre
voelsprietn. De voelsprietn van de mottn kunn schynboar hêel gevarjeerd zyn, mor
in 't byzondre missn ze 't verdikt ende. De noame Heterocera sloat ip 't
varjoable zyn van de voelsprietn.

't Wôord "motte" is van Germoansche ôorsproenk. 't Modern Iengels "moth" komt
van 't oed-Iengls "moððe" (cf. In Northumbrië "mohðe") van 't oed-Germoans
(verglyk 't oed-Nôors "motti", 't Needrlans "mot", en 't Duuts "motte"). Meuglik
istr e verband mêt 't oed-Iengls "maða" tgêen e moade is of van de wortl "midge"
wa toe de zestiende êewe mêest was gebruukt vo de larvn an te duudn, mêesta in
verband mê 't antastn van klêern.

Larvn van mottn, of rupsn, maakn e kokon woa da ze uut kommn lik vulwassn mottn
mê vleugls. Sommigte motte-rupsn graavn gatjes in de groend, woa da ze leevn toe
da ze grêed zyn vor e vulwassn motte te wordn .

Mottn oentstoenn lange vôo de vliendrs, fossieln zyn gevoenn gewist van
misschiens 190 miljoen joarn oed. De twêe typn schubvleuglign zoen undre
oentwikkld ên tegoare mê blommeplantn, oofdzoaklik omda de mêeste teegnwôordige
sôortn undre voedn ip blommeplantn, zowêl volwassn lik larvn. Êen van de
vroegste sôortn die e motte-vôorvoadre zoe zyn, is Archaeolepis mane, wiens ze
verstêende fragmentn geschubde vleugls toogn die glykn ip die van d'
oarvleuglign (Trichoptera) vôgnst undre nervn-ipbow .

Mottn, in 't byzoendre undre rupsn, zyn e grôote ploage vo de landbow in veele
dêeln van de weirld. Vôorbeeldn zyn de groanbôordre Ostrinia spp. en de
"bollworms" (Earias, Diaparopsis, Helicoverpa, Heliothis, Pectinophoa) . De
rupse van de plakkr (Lymantria dispar) verôorzakt grôote schoa an de busschn in
de nôord-ôostlike Verênigde Stoaten, woa da 't e woekrsôorte is. In gemoatigde
klimoatgebiedn doe de plakkr uutgebreide schoa, in 't byzoendre in de
fruuttêelt. In troopiesche en subtroopiesche klimoatn is de koolmotte (Plutella
xylostella) misschiens de mêest serjeuze ploage van têeltn van kruusblommign .

Verschillnde mottn in de famielje van d' echte mottn (Tineidae) zyn algemêen
bekeekn lik ploagn omdat undre larvn stoffn eetn lik van klêern en loakns die
gemakt zyn van nateurlikke veezls lik wulle of zyde . Ze zyn mindre geneigd vo
gemienglde materjoaln t' eetn die vor e dêel kunstmoatige veezls bevattn. Vôgns
sommigte bronn zoen ze ofgestôotn zyn deur de reuke van 't oet van
zjenievrebesseboomn en van ceedre, deur lavendle, of deur sommigte nateurlikke
ooljes; echtre, veele vienn da oevuldoende vor antastienge te vôorkommn.
Naftalêen (de scheikundige stoffe die in mottebolnn zit) wordt beschowd lik mêer
geschikt, mo dr zyn meuglik schoadlikke gevolgn vo de menschlikke gezoendeid.
Larvn van mottn kunn vernietigd wordn deur de diengn die z' antastn te vervriezn
gedeurnde verschillnde doagn by e temprateure oendre -8 °C .

Sommigte mottn wordn gekwikt. De mêest bekende van dedeeze is de zydeworm, de
larve van de motte Bombyx mori. Die wordt gekwikt vo de zyde woamee da ze kokon
ipgebowd is. In 2002 brocht de zydenyvereid mêer of 130 miljoen kilo ruuwe zyde
vôort, mêt e weirde van oengevêer 250 miljoen U.S. dolloars iedre joar .

Nie alle zyde wordt vôortgebrocht deur Bombyx mori. Dr zyn verschillnde sôortn
Saturniidae die ook gewikt wordn vor undre zyde, lik de Ailanthus-motte (Samia
cynthia-groep van sôortn), de Chineesche eike-zydemotte (Antheraea pernyi), de
Assam-zydemotte (Antheraea assamensis), en de Japansche zydemotte (Antheraea
yamamai).

De rupse van Gonimbrasia belina uut de famielje van de Saturniidae, die leeft ip
de boom Colophospermum mopane, is e belangryke voeslbronne in zuudlik Afrika.
Oendanks da ze berucht zyn vo klêern t' eetn, eetn de mêeste vulwassn mottn
niemendalle. Veele, lik Luna, Polyphemus, Atlas, Prometheus, Cecropia, en andre
grôote mottn, ên gin moend. By de deeze die wêl eetn drienkn z' ook nektar .

Nachtlikke insektneetrs voedn undre dikkers mê mottn; de deeze sluutn sommigte
vliendremuuzn, sommigte sôortn uuln en andre veugelsôortn in. Mottn wordn ook
geetn deur sommigte sôortn hoagedissn, kattn, oendn, knoagbêestn, en sommigte
beirn. Mottelarvn zyn kwetsboar vo geparazieteerd te wordn deur geweune
sluupwespn (Ichneumonidae).

Baculoviridae (e famielje van virussn) worden mêesta gebruukt vo de populoasjes
bioloogiesch te bestryn.

't Is beweezn da ultra-geluudn uut 't bereik da uutgezoenn wordt deur
vliendremuuzn maakn da mottn undre e bitje loatn volln vor azôo nie ipgeetn te
wordn . Tygrmottn (Arctiidae) kunn zeive geluud maakn dat verwarrienge gift vo
de echo-lokaliezierienge van de vliendremuuzn .

Mottn vliegn dikkers roend kunstmoatig licht, aloewêl da de reedn vo da gedrag
nie gekend is. Een hypotheeze vo da gedrag te verkloarn is da mottn e tekniek
van eemle-naviegoasje gebruukn genoamd transversoale orientoasje. Deur e vasten
oek an 't oedn teegoovre e licht an den eemle, lik de moane, kunn ze in rechte
lyne vliegn. Eemle-objektn zyn zo verre weg, zeifs achtre e grôote ofstand
gevloogn 't ên, dat den oek tusschn de motte en de lichtbronne te verwoarlôozn
is; voddre, de moane is oltyd ooge an den eemle of ip den ooriezon. Ot de motte
e veele mêer naby kunstmoatig licht teegnkommt en 't gebruukt vo zyn navigoasje,
verandert den oek merkboar achtre allêene mor e kortn ostand, boovnip 't feit
dat da licht dikkers oendre den ooriezon is. De motte probeert zyn eign de koers
te verbeetrn deur no 't licht te kêern, tgêen de vliegnde mottn no beneen doe
goan, mê lik gevôg datr e spieroalvormige vliegweg is die oltyd mo dichtre by de
lichtbronne doe kommn .



https://vls.wikipedia.org/wiki/Hertog_van_Bourgondi%C3%AB

De Bourgondische hertoogn hen e belangryke rolle gespeeld in de geschiedenisse
van de Lêge Landn. 1384-1482 was de periode van de Bourgondische Nederlandn.

De Bourgondiërs woarn oorsprounkelik e Germoans volk. In 443 krêegn ze e nieuw
vestigiengsgebied: Sapaudie (Savoye). ’t Gebied lag ten zuudn van Genève, langs
de Rhone, tusschn de Alpn en 't Juragebergte. Doa stichtegn z'under nieuw
keunienkryk.

Achter 't Verdrag van Verdun in 843 wierd et Frankisch Ryk van Lodewyk de Vroomn
verdêeld ounder z'n zeuns, woaby dat 't nôordwestelik stik van Bourgondië by
West-Francië kwam en 't ôostelik stik by Middn-Francië. 't Klêenste
nôord-westelik stik lag ten westn van de Saone-riviere en wierd officieel regnum
burgundiae genoemd.

In 880 goavn de broers Lodewyk III en Karloman van West-Francië den titel groaf
van Autun an Richard Justiciarius, e schonbroere van Karel de Kletsn. Ounder
Karel de Simpeln versterkte Richard nog z'n gezag deur overwinniengn teegn de
Vikings en in 918 krêegt 'n ook den titel van hertog en da miek hem den êestn
hertog van Bourgondië.

Philippe van Rouvres was hertog van Bourgondië van 1350 tout 1361. In 1357 ist
'n getrouwd me Margaretha van Male, dochter van de groaf van Vloandern Lodewyk
van Male.

Omda Philippe van Rouvres gin ipvolgers haad, gieng 't hertogdom Bourgondië no
keunienk Jean II van Vrankryk van ‘t Huus Valois, woadeure da 't Huus Capet
uutstierf. Jean II gaf et hertogdom Bourgondië in 1363 an zyn vierde zeune
Filips de Stoutn.

In 1477 sneuvelde Karel de Stoutn in de Slag by Nancy. Bourgondië zelve wierd
g'annexeerd deur Vrankryk. Karel z'n dochter Maria van Bourgondië was nu zyn
erfgenoame. Keunienk Louis XI van Vrankryk wilde da z'n zeune met heur zou
trouwn vor ook de macht over de Lêge Landn te krygn, mo Maria trouwde da zelfste
joar mè de Habsburger Maximiliaan van Ôostnryk, zeune van keizer Frederik III.
Ze brocht azo den titel van hertog van Bourgondië en de Bourgondische Nederlandn
zounder Bourgondië zelve ounder ‘t Hillig Rôoms Ryk. By de Habsburgsche
Nederlandn kwam in 1493 ook nog Franche-Comté.

Maximiliaan I, die van 1508 keizer was, stichtte in 1512 de Bourgondische
Kreits, êen van de tien Kreitsn, woarin dat 't Hillig Rôoms Ryk vanof 1500
ingedêeld was. De Kreits bestound uut de Habsburgsche Nederlandn en
Franche-Comté. In 1543 kost zyn klêenzeune Keizer Karel V de Bourgondische
Kreits nog uutbreidn mè Gelre en Zutphen en begost de periode van de Zeventien
Provinciën.

Huus Bourbon Den titel 'Hertog van Bourgondië' is ook êen van de titels van de
Spoansche Krône.



https://vls.wikipedia.org/wiki/Henry_Van_de_Velde

Henry Clement Van de Velde (Antwerpn, 3 april 1863 - Zürich, 15 oktober 1957)
was e Vlamsche kunstschilder, ountwerper en architect. Tegoare mè Victor Horta
en Paul Hankar wordt hy hem anzien lik êen van de belangrykste groundleggers en
verteegnwoordigers van den Art Nouveau in België. Vanof d' êeste joarn van de
20e êeuwe hèt hy e grôte rolle gespeeld in d' architecteure en de decoratieve
kunstn, surtout in Duutsland.

Van de Velde volgde schilderkunst by Charles Verlat an d' Academie vo Schône
Kunstn in Antwerpn en by Carolus-Duran in Parys. Je kwam ounder invloed van Paul
Signac en Georges Seurat en je schilderde in neo-impressionistische styl
(pointillisme). In 1889 kwam Van de Velde lid van de kunstenoarsgroep Les XX in
Brussel. Achter da Vincent van Gogh ip de joarlykse exposiesje van Les XX ênigte
werkn g'exposeerd had, kwam Van de Velde êen van d' êeste schilders die deur hem
g'influenceerd wierd. In die periode kwam Van de Velde bevriend met de schilder
Théo van Rysselberghe en den beeldhouwer Constantin Meunier.

Vanof 1892 verliet Van de Velde de schilderkunst en j'hield hem van nu vôors
bezig met decoroasje, interieur design en architecteure, met êest den bouw van
zyn eign huus in Ukkel, villa Bloemenwerf. Je was g'inspireerd deur d'
Iengelsche Arts-and-craftsbewegienge met John Ruskin en William Morris. In 1895
ountwierp 't hy hem interieurs en meubels vo de kunstgalerie "L' Art Nouveau"
van Samuel Bing in Parys. Ook stound Van de Velde's werk in 't paviljoen van
Bing ip de weireldtentôonstellienge van 1900 in Parys.

In 1899 is 't hy verhuusd noa Duutsland. Je krêeg e dêel ipdrachtn, lik vo 't
Museum Folkwang in Hagen en 't Nietzschehuus in Weimar.

Binst den Êeste Weireldoorloge verblêef Van de Velde in Zwitserland en in
Holland. In ipdracht van Helene Kröller-Müller ountwierp 't hy een
ipzichtershuus en een arbeidershuus in Schipborg en 't in 1938 g'opende
Kröller-Müller Museum in Otterlo.

In 1925 wierd hy benoemd in 't Hoger Instituut vo Kunstgeschiedenisse en
Oudheidkunde van de Ryksuniversiteit Gent, woar dat hy van 1926 toet 1936
bouwkunst en toegepaste kunstn doceerde. In 1933 krêeg 't hy doar ipdracht vo d'
universiteitsbibliotheke t' ountwerpn, de bekende Boekntorre. Je was ook
betrokkn by den bouw van d' Universitaire Klinieke in Gent.

Achter de Twidde Weireldoorloge wierd Van de Velde beschuldigd van
collaboroasje. 't Is nôois toet e proces gekommn, moa Van de Velde gienk wel in
vrywillige balliengschap. Je vertrok noar Oberägeri in Zwitserland, woa dat hy
zyn memoires schreef, die in 1962 postuum verscheenn zyn ounder den titel Die
Geschichte meines Lebens.



https://vls.wikipedia.org/wiki/Hans_Peter_Janssens

Hans Peter Janssens (Brugge, 19 moarte 1962) is ‘n West-Vlamschn zanger/acteur,
geschoold in klassieke muziek. J'is ipgegroeid in Brugge, moa je weunt in
Antwerpn. In ‘t joar 1992 most ’n in Londn ‘n nieuwe noame zoekn, omdat er doar
ol ’n Peter Janssens lid van d’n artistnbound was, en da mag nie in de Britse
kunstweireld.

In z’n eeste joarn zoungt ‘n surtout muziek van Johann Sebastian Bach, o.a. de
Jesusrolle in de Passionen mè Patrick Peire, moar ook de rolln Don Giovanni en
Guglielmo in Cosi fan tutte van Wolfgang Amadeus Mozart.

Loater ist ’n overgestapt noa de musical met de rolle van Padre in De Man van la
Mancha met ’t Keuninklik Ballet van Vloandern. Ook Jesus Christ Superstar, Chess
en Sacco & Vanzetti. In The Phantom of the Opera zoungt 'n de dubbelrolle, zowel
Phantom as Raoul. En ook in Jekyll & Hyde, zowel Jekyl as Hyde.

In 1998 kwamt er ’n nieuwe fase in z’n carrière. In de stadsschouwburg van
Antwerpn speeldegt ie de rolle van Valjean in de Nederlandstoalige versie van
Les Misérables, van meie 1998 tout april 1999. Loater ook in ’t Frans en ton
durfdegt ie ’n auditie doen in Londn, woa dat de musical ol tweeëntwintig joar
speelt. Van oktober 2000 tout juli 2003 èt ’n doa Valjean gespeeld, acht
voorstellingn per weke (de zundag twee). En j’ist er gelauwerd as langst
spelendn Valjean ooit.

Van 2006 tout juli 2008 speelt ’n de rolle van de slechtn, Javert van Les
Misérables in the Queens Theatre in Londn.



https://vls.wikipedia.org/wiki/Habsburgers

't Huus Habsburg was e belangryke Europeesche dynastie, genoemd achter 't
kastêel Habichtsburg in Aargau, nu e kantong in Zwitserland. De Habsburgers
woarn ofkomstig van Zwitserland.

Groaf Rudolf IV van Habsburg kwam in 1273 den êeste Rooms-Duutsche keunienk van
't Huus Habsburg als Rudolf I. In 1278 krêegt ie de controle over Ôostnryk deur
Ottokar II van Boheemn te versloan, die hertog van Ôostnryk was. De Habsburgers
regeerdn nog mêer of zes êeuwn over Ôostnryk.

Hertog Albrecht V van Ôostnryk kwam in 1438 Rôoms-Duutsche keunienk als Albrecht
II. Achter hem begost de periode van de Habsburgsche keizers, die ook nog
regeerdn over Boheemn, Hongareye, 't Hertogdom Bourgondië, Nôord-Italië, Spanje
en Portugal met de bezittiengn over zêe.

Maximiliaan van Ôostnryk trouwde mè Maria van Bourgondië. Achter heur dôod in
1482 begost de periode van de Habsburgsche Nederlandn. Vo de Noordelikke
Nederlandn tout 1581 (officieel 1648). Vo de Zudelikke Nederlandn tout 1795.

Keizer Karel V stound de Nederlandn en de Spoansche gebiedn of an zyn zeune
Filips II van Spanje, en Ôostnryk, Rôoms Duutsland en de keizerskrône an zyn
broere Ferdinand I, woadeure da zyn weireldryk gesplitst wierd in de Spoanschn
tak, te begunn by zyn voader Filips I, en den Ôostnrykschn tak by Ferdinand I.

De Spoanschn tak stierf uut in 1700, achter den dôod van Karel II van Spanje en
wierd vervangn deur den Anjou-tak van 't Huus Bourbon ounder Filips V van
Spanje.

In 1736 trouwde Maria Theresia, dochter van Karel VI, mè Frans III van
Lotharingen. Tegoare hen ze de Habsburg-Lotharingen-dynastie gesticht, die blêef
bestoan tout in 1806.

De latste keizer van 't Hillig Rôoms Ryk, Frans II, kwam in 1804 keizer van
Ôostnryk. 't Keizerryk blêef bestoan tout in 1918.

Rekenienge houdnd met de stamboom van de Acta Murensia uut 1160, die wel nie
hêel betrouwboar is, zou Guntram de Rykn anzien zyn als de stamvoader van 't
Huus Habsburg. Vo da Rudolf van Habsburg keunienk kwam, woarn de Habsburgers
groavn in 't Zwitserland en 't zuudwestn van Duutsland van nu.

In 1278 krêegt ie de controle over Ôostnryk, deur Ottokar II van Boheemn, die
hertog van Ôostnryk was, te versloan in de Slag van Marchfeld. 't Hertogdom
blêef nog 640 joar ounder de Habsburgers.

In 1806 wierd 't Hillig Rôoms Ryk ipgezeid deur Napoleong, en Frans II van de
dynastie Habsburg-Lotharingen, kwamt den êeste keizer van Ôostnryk ounder de
noame Frans I. De keizers van Ôostnryk hieldn under titel van eirtshertog van
Ôostnryk tout achter de Twidde Weireldoorloge in 1918 (Êeste Ôostnryksche
Republiek).

Rudolf IV (1358–1365), oudste zeune van hertog Albrecht II, brocht in 1359 den
titel van hertog noar eirtshertog. Da gebeurde by 't middelêeuws document de
Privilegium Maius, achter gedoan van 't Privilegium Minor van 1156, woaby dat
ounder keizer Frederik Barbarossa 't markgroafschap Ôostnryk 'n hertogdom kwam.

Keizer Karel IV wilde de nieuwn titel nie erkenn en 't was mo van 1453, ounder
keizer Frederik III da den titel, die ottomoatisch overg’erfd wierd deur den
oudste zeune en vergelykboar was me prinsn in andere keuniengshuuzn, officieel
erkend wierd.

Loater wierd de Pragmatieke Sanctie van 1713 ingevoerd in 't vôordêel van Maria
Theresia, woaby da dochters ook under voader kostn ipvolgn.

Keizer Karel V (Karel I van Spanje) stound de Nederlandn en zyn Spoansche
gebiedn of an zyn zeune Filips II van Spanje, en Ôostnryk, Rôoms Duutsland en de
keizerskrône an zyn broere Ferdinand I, woadeure da zyn weireldryk gesplitst
wierd in e Spoanschn tak en 'n Oostnrykschn tak. Zyn voader Filips I van
Kastilië, stichtte de Spoansche Habsburgers deur in 1496 te trouwn mè Johanna
van Kastilië.

Achter Karel II zyn dôod brak de Spoansche Successieoorloge (1701-1713) uut, die
resulteerde in de Vrede van Utrecht, woaby da Filips van Anjou erkend wierd als
keunienk Karel V van Spanje.



https://vls.wikipedia.org/wiki/Gwyde_van_Dampierre

Gwyde van Dampierre (ca. 1226 - Compiègne, 7 moarte 1305), van ‘t Huus
Dampierre, was de twidde zeune van Willem II van Dampierre en Margaretha van
Constantinopel. Je was groaf van Vloandern binst de Guldnspoornslag (11 juli
1302), en ook markgroaf van Noamn van 1263 tout 1298.

Zyn moeder volgdeg heur zuster Johanna ip in 1244. Van da moment begost de
Vlams-Henegouwsche successieoorloge vo ’t erfrecht tusschn de Dampierres, de
zeuns van Margaretha heur twidde vint, en de Avesnes, de zeuns van heur êeste
vint.

De Fransche keunienk Louis IX kwam tusschn en je besliste in 1246 dat Henegouwn
noa ‘t Huus Avesnes most goan en Vloandern noa ’t Huus Dampierre. Margaretha
trok partye vo de Dampierres en ze miek den oudstn, Willem III van Dampierre,
tegoare met heur, co-groaf van Vloandern. Achter da Willem in 1251 gestorvn was
an de kwetseurn van e steekspel, binst e tornôoi in Trazegnies, kwam Gwyde in
zyn plekke.

Zyn halfbroere, Jan van Avesnes, blêef hem verzettn teegn zyn moeder. Je sloot e
boundgenôotschap mè Willem II van Holland teegn Vloandern en je trouwde mè
Willem zyn zuster Aleid van Holland. Willem II van Holland was van 1254 tout
1256 ook keunienk van 't Hillig Rôoms Ryk.

Louis IX van Vrankryk zette den achtste kruustocht in gank. Je stak in 1270 over
van Sicilië nor Afrika voe Tunis an te valln. Gwyde was mee gegoan, mo Louis
stierf doar ol e moand loater. Zyn broere Charles van Anjou pakte doa ‘t bevel
over. In Vrankryk wierd Louis ipgevolgd deur zyn zeune Philippe III, mo ’t was
mor in 1285, o zyn klêenzeune Philippe IV ip den trôon kwam, da d’echte miserie
tusschn Vloandern en Vrankryk begost.

Philippe IV, bygenoamd Philippe de Schôonn, wilde ’t gezag van ’t Frans
keuniengshuus versterkn. Je vocht teegn Iengeland, Vloandern en de katholieke
kerke en j’ha styf vele macht. Je wilde zyn krôondomein vergrôotn in ’t noadêel
van ‘t Groafschap Vloandern en je gerakte doadeure in conflict mè de groaf.
Gwyde haad ook ol miserie mè de Vlamsche steedn, die ryke kwoamn deur de
loaknindustrie, en ossan mo mêer ottonomie ipeistn.

Der kwoamn in dien tyd ook mêer en mêer verschilln en spanniengn tusschn ’t
patricioat en ’t proletarioat, de lelioarts en de klauwoarts genoemd.

Gwyde probeerde zo vele meugelik de grôte Vlamsche steedn lik Brugge, Yper,
Gent, Doornik, Sint-Omoars en Dowoai ounder controle te krygn, mo da leidde tout
verzet. In 1280 kwoamn der grôte volksipstandn tusschn d’ambachtn en de
patriciërs, in Yper de Kokerulle genoemd en in Brugge de Grôte Moerlemoaie.

De 7ste januoari 1297 kwoamn Gwyde en Edward I van Iengeland tegoare in ‘t
kastêel van Wyndoale voe te klappn. Twi doagn loater liet Gwyde weetn dat ’n
Philippe IV nie mèr anveirde ols suzerein. Filips reageerde deur e leger no
Vloandern te zendn. De 20stn ogustus wierd er in Bulskamp by Veurne slag
geleverd, woaby dan de Vloamiengn verloorn en hêel ’t westelik stik van
Vloandern wierd bezet deur de Fransche, die in 1298 were vrede slootn met
Iengeland. De klauwoarts, d’ambachtsgildn, trokkn partye voe Gwyde en de
Fransche krêegn de steun van ’t stedelik patricioat, de lelioarts.

In 1298 stound Gwyde ’t groafschap Noamn of an zyn zeune Jan I, en in 1299 wast
’n zodoanig verzwakt deur ol de miserie en den ouderdom, dat ’n in november de
regerienge van ’t groafschap Vloandern overdroeg an zyn oudste zeune Robrecht
van Béthune.

In 1301 kwoamn de wevers met under leider Pieter de Coninck in ipstand teegn ’t
Fransgezind patricioat. Ze woarn kwoad omdan ze zo vele belastiengn mostn
betoaln voe ’t bezoek van de keunienk te bekostign. In meie van da joar was
Philippe IV zyn nieuwe gebiedn kommn bezoekn mè zyn vrouwe Johanna van Navarra.
By under bezoek in Brugge haan de patriciërs zo vele geld uut gegeevn en woarn
under vrouwn zo ryke geklid da Johanna zei: Ik peisdn da ‘k hier d’ênigste
keuniginne woarn.

In meie 1302 wierd er gereageerd mè de Brugse Mettn, en den 11ste juli 1302
versloegn ze ’t Frans leger by Kortryk in de Guldnspoornslag. De klêenzeune van
Gwyde van Dampierre, Willem van Gulik, zeune van zyn dochter Maria van
Dampierre, speeldeg e grôte rolle in de Guldnspoornslag.



https://vls.wikipedia.org/wiki/Groot-Sinten

Groot-Sintn (Frans: Grande-Synthe, Nederlands: Groot-Sinten) es e gemêente in
Vrankryk in't Noorderdepartement. 't Ligt in Frans-Vloandern in't Blootland,
binn'n de steedelyke agglomeroasje van Duunkerke, an d'Opoalkust. 't Grenst an
de gemêentn Duunkerke, Fort-Mardyk, Armboutskapelle, Spyker en Mardyk. Langsn de
zuudkant van de gemêente loopt de Broekburgvoart, die der de grenze vormt me
Spyker.

Groot-Sintn lag lange tyd ounder woatr en 't nes nen êestn kêe vermeld in 648.
Vanof d'achtste êeuwe begoestn Benedictynner monnikn de verschillige woatrlôopn
te kanaliseern zoda 't moeraswoatr wierd ofgeleyd na riviern lyk de Aa of direct
inde Nôordzêe. De nieuw ountgonn'n groundn wierd ezo gecultiveerd en lange tyd
wos Groot-Sintn surtout e landbouwdorptje achter de duun'n. Vanof de neegnde
êeuwe noemdigde 't dorptje Sentinas. Groot-Sintn ôordigde in dien tyd (juuste
lyk de reste van Frans-Vloandern), tout et Groafschap Vloandern en lag in de
kasselry Bergn. Deur zyn liggienge dichtby Duunkerke en Fort-Mardyk it ôok 't
groundgebied van Groot-Sintn 't décor gewist van teffrente sloagn en gevechtn.
Achter de Slag der Duun'n van 1658, woar de Fransch-Iengelse coaliesje gewoun'n
ad van de Spanjoardn, gienk dus ôok Groot-Sintn volgens d'oovrêenkomste oovr na
d'Iengselsche. Mo vier joar derachter, in 1662, kochte keunienk Louis XIV
Duunkerke en dus ôok 't groundgebied van Groot-Sintn were van d'Ingelsche en
wierd 't dorptje en ounderdêel van Vrankryk. Tout apeupri zestig joar geleedn
wos de gemêente nog mo e klêen gehuchtje, mor deur den ipgang van de hoavn van
Duunkerke moakte 't in de joarn zestig e rappe ountwikkelienge deure, surtout
ounder invloed van de stoalindustrie.



https://vls.wikipedia.org/wiki/Groafschap_Brussel

‘t Groafschap Brussel (of Ukkel) was ’t mêest ôostelik stik van de
Broabantgouwe, of ’t gebied tusschn de Zenne en de Dyle.

D’n oudste bekende noame van Brussel was Bruocsela en loater Broekzele (Frans:
Bruxelles), e soamnstellienge van broek (moerassig land) en sela of zele van ‘t
Oudgermoans sala (nederzettienge).

In 977 kwam Karel, de joungste zeune van de Fransche keuniek Lodewyk IV, hertog
van Neder-Lotharingen.

Karel van Neder-Lotharingen wordt soms de stichter van Brussel genoemd, omdat ’n
z’n dochter Gerberga ’t groafschap Brussel cadeau dêed vor heur trouw round
985–990 mè Lambert I, de groaf van Leuven van ‘t Huus Reginar (of de Reiniers).
Deur under trouw wierd et groafschap Brussel verênigd met et groafschap Leuven.

In meie 1106 kwam zyn broere en ipvolger, Godfried I van Leuven, ook hertog van
Neder-Lotharingen en markgroaf van Antwerpn en doamee wierd de boasis geleid vo
’t hertogdom Broabant.

In 1183/1184 wierdn de gebiedn van Godfried III van Leuven verênigd tout
hertogdom en zyn oudste zeune Hendrik I kwamt den êestn hertog van Broabant .



https://vls.wikipedia.org/wiki/Grande-Synthe

Groot-Sintn (Frans: Grande-Synthe, Nederlands: Groot-Sinten) es e gemêente in
Vrankryk in't Noorderdepartement. 't Ligt in Frans-Vloandern in't Blootland,
binn'n de steedelyke agglomeroasje van Duunkerke, an d'Opoalkust. 't Grenst an
de gemêentn Duunkerke, Fort-Mardyk, Armboutskapelle, Spyker en Mardyk. Langsn de
zuudkant van de gemêente loopt de Broekburgvoart, die der de grenze vormt me
Spyker.

Groot-Sintn lag lange tyd ounder woatr en 't nes nen êestn kêe vermeld in 648.
Vanof d'achtste êeuwe begoestn Benedictynner monnikn de verschillige woatrlôopn
te kanaliseern zoda 't moeraswoatr wierd ofgeleyd na riviern lyk de Aa of direct
inde Nôordzêe. De nieuw ountgonn'n groundn wierd ezo gecultiveerd en lange tyd
wos Groot-Sintn surtout e landbouwdorptje achter de duun'n. Vanof de neegnde
êeuwe noemdigde 't dorptje Sentinas. Groot-Sintn ôordigde in dien tyd (juuste
lyk de reste van Frans-Vloandern), tout et Groafschap Vloandern en lag in de
kasselry Bergn. Deur zyn liggienge dichtby Duunkerke en Fort-Mardyk it ôok 't
groundgebied van Groot-Sintn 't décor gewist van teffrente sloagn en gevechtn.
Achter de Slag der Duun'n van 1658, woar de Fransch-Iengelse coaliesje gewoun'n
ad van de Spanjoardn, gienk dus ôok Groot-Sintn volgens d'oovrêenkomste oovr na
d'Iengselsche. Mo vier joar derachter, in 1662, kochte keunienk Louis XIV
Duunkerke en dus ôok 't groundgebied van Groot-Sintn were van d'Ingelsche en
wierd 't dorptje en ounderdêel van Vrankryk. Tout apeupri zestig joar geleedn
wos de gemêente nog mo e klêen gehuchtje, mor deur den ipgang van de hoavn van
Duunkerke moakte 't in de joarn zestig e rappe ountwikkelienge deure, surtout
ounder invloed van de stoalindustrie.



https://vls.wikipedia.org/wiki/Goednand-reie

De Goednand-reie is e woatrlôop en e stroate in Brugge. De reie lopt, lik e
deurgetrokkn stik van d' Ooguustynn-reie, van de Tôornbrugge toe an de
Langereie. De glyknoamige stroate ligt op de zuudlikkn oevre. De Goednand-reie
wordt oovrespann deur de Tôornbrugge en de Goednand-brugge.

Ôorsproenklik wierd de Goednand-reie 't "Sint-Gillisreitje" genoamd, no d' in 't
nôordn angrenznde Sint-Gillisprochje. Loatre, achtre 1700, wierd de reie genoamd
nor 'n uus in de Goednand-stroate.

De Goednand-reie makt dêel uut van d' êeste Brugsche stadsvestn en wierd tegoare
mê de Smeednreie, de Speelmansreie en d' Ooguustynn-reie gegroavn in 1127-1128.
Meuglik koste 't woatre en misschiens vor e dêel de beddienge van 't, weliswoar
oenooglikke, biksje de Loane wordn gebruukt. In 1270 wierd de Goednandreie,
tegoare mê d' andre binne-rein, verdiept vodr schipvoart ip meugmik te moakn.
Nog toe 't begun van de 20ste êewe lein dr reeglmoatig scheepn an ip de
Goednand-reie en was de Goednand-brugge e droajbrugge.



https://vls.wikipedia.org/wiki/God_Dethroned

God Dethroned is e Death Metalgroup uut Olland. Nundern vroegern gitarist is
Isaac Delahaye, uut Yper.

God Dethroned is upericht in 1990 deur Henri Sattler en êentige van zyn moatn.
Ze brochtn in 1992 nunder êeste ploate uut, The Christhunt, mo die ploate wos
gin succes. Henri beslôot van uut te schêen me God Dethroned en ne beguste met e
nieuwn group Ministry of Terror (Thrash Metal).

In 1994 erbegust 'n me God Dethroned en ze brochtn The Grand Grimoire uut,
woadeure dan ze kustn tourn in Europa, Japan en de Verênigde Stoatn me groupn
lik Morbid Angel, Cannibal Corpse en Marduk. Ze mustn ouk up grôte festivals
speeln (Graspop, Wacken, Dynamo,...).

Oundertusschn gienk nundern drummer wel deure en 't deurde en ende vôorn dan ze
en vastn vervanger voun in Ariën Van Weesenbeek. Juuste vôorn The Lair Of The
White Worm (ebaseerd up e bouk van Bram Stoker), gienkn 'n gitarist en 'n
bassist deure en kwaamn Isaac Delahaye en Henk Zinger in de plekke.

The Toxic Touch van 2006 wos d'êeste ploate die hêlegans deur de group in de
nieuwe bezettienge emakt is. E krêeg stieve goeie kritiekn.

God Dethroned et ol êentige keirs espeeld in West-Vloandern, lik in Woaregem
(1999, in 'n Steeple, headliner Immortal) en in Yper (2005, JOC en 2008,
Feniks).



https://vls.wikipedia.org/wiki/Gernoars

Gernoars, geirnoars of gernoazn zyn klêne kreeftachtigen uut de infraorde
Caridea. Ze kommn zowel in zout of in zoet woater vôorn, moa de mêeste sôortn
leven in de zêe. Geirnoars leven ‘t liefst ip e zandbodem woa dan z’ hunder
kunnen ingroavn vor hunder te beschermn.

De Nôordzêegeirnoar (wetenschappelike name Crangon crangon) is een gernoare die
veel smakeliker is dan den mêer algemêenn rôze gernoare. Ze kommn mor in een
vrêe beperkt doming vôorn, gecenterd over de Waddenzêe, en uutgebreid noa 't
zuden toet an de Vlamsche kust, en noa 't westen toet an Norfolk. ‘t
Waddengebied is een Europees beschermd marien gebied, en de visscherie van
geirnoars is deur Europeesche reguloaties an bandn geleid.

Vroeger wierden de gernoars mê peirdn an 't strange gevist, moa tegenwôordig
wordt dat ollemolle mê bôotn gedoan. Ge kut de gernoars nog olsan vesch an den
bôot koopn, moa tegenwôordig wordt 't mêrendêel met een vliegtuug nor Azië
gevloogn, woa dan ze gepeld wordn en ton vervrozen weregevloogn wordn vô de
Belgische grôotwaarnhuuzn.



https://vls.wikipedia.org/wiki/Geologie_van_West-Vloandern

Ot 'n mens noa Vloandern kykt, zou je peizn dat er gin geologie in
West-Vloandern is. Oa je noa de boovnlage kykt, è je verzekers wel gelyk. Moa
der ounder (en vantydens ook an d'uppervlakte) is 't een ander spil.

't Begint ollemolle in 't Ordovicium / Siluur, zô 'n 500 toe 400 Ma gelêen. Ton
was West-Vloandern 'n dêel van Avalonia, 'n microcontinent da was afgebrookn van
Gondwana, en op 'n koers was vor 'n botsienge mè Laurentia en Baltica. Van de
koarte ku je zien dat Avalonia uut zudelik Ierland, Iengeland en Wales, Holland,
België en 't noordwestn van Vrankryk bestound. Êenmoal dat Avalonia begont te
botsn met de twêe andere continentn èt dat anleidienge gegeevn an 't Brabants
Massief, en dat is in den ounderground van West-Vloandern nog oltyd 't fundament
van de geologie.

Gondwana hèt Avalonia gevolgd, en de subductie van de ploate hè vulkanische
uutbarstiengn veroarzakt. De mêest bekende plekkn van die vulkanische stêenn
liggn buutn West-Vloandern, in Quenast en Lessine, moa ze liggn wel overolst woa
dan der kolsien in West-Vloandern zyn. In West-Vloandern zyn der nog magmatische
intrusies (dieptegesteentn) in plekkn gelik Leffinge, Lichtervelde, Roeseloare,
Pittem, Yzegem en Kuurne.

Ot ton de echte botsienge van Gondwana mè Laurentia / Avalonia / Baltica
gebeurde, hèt da 'n verzakkienge veroarzakt dat de stêenkoolbassings van 't
noarden van Vrankryk toet an de Kempn doen ontstoan hen. In Frans-Vloandern zyn
de terpn van de koolpittn nog oltyd te zien.

Hierachter is 't er 'n hêle gapienge omdat 't Brabants Massief in West-Vloandern
hêelteganstn boovn 't woater staakt vanof 't Perm toet an 't middn van 't Kryt
(± 300 toe 100 Ma gelêen). Toet an 't Oligoceen (100 toe 30 Ma gelêen) lag 't
ollemolle ounder woater, en de miengelienge van zand en klyte dat ton is ofgezet
is de latste belangryke laagn in 't binnenland van West-Vloandern.

't Mioceen, 25 toet 10 Ma gelêen, is wel interessant omdat 't mêeste van
West-Vloandern boovn 't woater staakt, met d'uutzounderienge van 't hêle
zuudlike gedêelte woa dan der zandbankn in 'n zêegeule laagn. Da zand bevatte
yzer, en dat is nu de yzerhoudende zandstêen van de Vlamsche Ardenn da je vindt
up getuugnheuvels (lik Kemmelberg, Kasselberg, Katsberg).

Loater, gedeurende d'ystydn, lag 't zêewoater veel lêger dan nu, en de riviern
hen hunder beddienge diepe uutgegraavn. Gedeurende dien tyd is 't er ook veel
zand en lêem van de droge Nôordzêevlakte ingewoaid, en da zyn d'uppervlaktelaagn
dan m'in de mêeste dêeln van West-Vloandern kunn zien. Tussn d'ystydn zyn die
vallein ton mè zand en klyte upgevuld, en de latste kêe, in 't holoceen, is onze
hêle kustvlakte geleidelik upgevuld toe da me de polders han gelik da me ze nu
kenn.

An de kustvlakte zyn de duunn gilve, en de polders verschillnde soartn groene.
Verder inland is gilve hoofzaaklik zand, oranje lêemzand, en rôze zanderig lêem.



https://vls.wikipedia.org/wiki/Gents

Ôost-Vlams is e groep van dialectn die in de provincie Ôost-Vloandern geklapt
wordn, moar ook in 't ôostn van West-Vloandern en in 't ôostelik dêel van
Zêeuws-Vloandern in de provincie Zêeland.

Allêne mor in de westelikke twi derdn van de provincie zyn d’r kenmerkn die je
elders nie teegnkomt en woa da je dus van typisch Ôost-Vlams kunt klappn.

In 't ôostn van de provincie, in de streke van de Dender, zyn d’r e dêel
klankgrenzn tusschn 't Vlams en 't Brabants.

Ook 't Woasland vormt een overgangsgebied noa ‘t Brabants (Antwerps). In steedn
lik Dendermonde, Aalst en Ninove wordt er e volledig Brabants dialect geklapt,
me verschynsels lik de scherpe uutsproake van de i en de u lik in dik en put (in
‘t Brabants dyk en puut), zwoare twiklankn in woordn lik huus en wyn (in ‘t
Brabants hooës en woaën), en overgangn van oe noa uu / ie (secundaire umlaut,
met of zounder ountroundienge) in woordn lik groen, zoekn (Brabants gruun /
grien; zuuke / zieke). Typisch vo de Denderstreke is ook de mouillerienge,
d.w.z. da sommigte medeklienkers uutgesprookn wordn met e j-achtige
toevoegienge, die de stadsdialectn van Aalst en Ninove zo ipmerkelik makt, lik
in kiendj (kiend), geldj (geld), moesj (mutse), a zietj (je zit), klasj (klets).
In d'oudere vakliterateure wordn gemouilleerde medeklienkers niesklankn genoemd.

In 't westn wordt 't Ôost-Vlams van 't West-Vlams geschid deur e brêe
overgangszone, die allêne mor in de streke van Aalter nogal smal is. Van Ruuslee
tout Oavelgem in West-Vloandern zyn d'r overgangsdialectn. Ook in Moaldegem in
Ôost-Vloandern is ter e miengelienge van dialectn.

In Zuudwest-olland spreken ze Zêeuws. In 't land van Ulst en in 'n deêl van 't
Land van Axel (vanof de Philippinen no 't oôsten toe) spreken ze Ôost-Vlamse
dialecten. De dialecten uut de rest van Zeêuws-Vlaonderen worden meêstol bie 't
Zeêuws, mor oak wel by 't West-Vlams gerekend omdat ze wezentlik van olletweê
etewadde én.

Vroeger moetn de dialectn van Ôost-Vloandern styf goed ip ‘t West-Vlams van nu
getrokkn ein. Dat is te zien in vele middelêeuwsche tekstn. Achter de
middelêeuwn zyn d’r in Ôost-Vloandern, in teegnstellienge tout West-Vloandern,
toalveranderiengn gebeurd, die in vier groepn verdêeld kunn wordn:

Die groep vernieuwiengn dateert van de 16ste êeuwe, os de toale van 't hertogdom
Brabant dominant is gewordn. Ze zyn in Brabant ountstoan in de loate middelêeuwn
en z'hen achter een ende Ôost-Vloandern vo 't grotste dêel overspoeld.
Voorbeeldn zyn: d'oude y (Wvl. rype ) en uu (Wvl. huus ) wordn in 't Ovl. rijp
en huis, d'oude ieë (Wvl. rieët ) en oeë (Wvl. voeët ) wordn in 't Ovl. riet en
voet, d'oude eeë (Wvl. steeën ) en ooë (Wvl. booëne ) wordn in 't Ovl. stieën en
boeën(e) (nu mêestal buuën(e)).

Die groep Brabantsche verschynsels zyn beperkt tout 't ôostelik derde van de
provincie: bv. 't wegvalln van d'ôorsprounkelikke finale-e in woordn lik kerke
en katte ’(in Brabant en ôostelik Ôost-Vloandern: kerk en kat).

Die groep vernieuwingn is in Ôost-Vloandern zelve ountstoan en komt vôorn in
hêel Ôost-Vloandern. Voorbeeldn zyn de verdounkerienge van d'oude aa noa oa, lik
in hoak, de oeë wordt uuë, lik in buuëm (boom).

Typisch zyn: korte en lange klienkers zyn eevn lank (alletwêe halflank), den
overgank van p/t/k/ noa b/d/G (= Fransche g lik in garçon) tusschn klienkers:
appel, zittn en bakker wordn abele, zidn, baGGere, de wegval van de g tusschn
twi klienkers + rekkienge van de vôrige klienker: leggn en liegn wordn lèèën en
lieën, de wegval van ng tusschn klienkers + rekkienge van de vôrige klienker:
ziengn en angn wordn zèèën en aaën, de korte i en u lik in vis en put wordn met
e korte noaslag uutgesprookn, de j- en de w-klank lik in bloeien en bouwen valln
weg tusschn klienkers (bv. bloeën en baaën).

In Ôost-Vloandern zeggn ze ik ben, tegenover ik zyn (West-Vloandern) of iek zain
(Brabant/Antwerpn). De verleedn tyd van de werkwoordn ip -ege lik in ik werktege
en ik leerdege stoat in Ôost-Vloandern nog alsan sterk (surtout by d'oudere
generoatie).

Gent is e toaleiland. ‘t Gents verschilt ip styf vele puntn van d’omliggnde
Ôost-Vlamsche dialectn, me vele verschynsels die je elders nie teegnkomt in
Ôost-Vloandern, moa soms wel in ‘t verder geleegn Brabant.



https://vls.wikipedia.org/wiki/Garenmarkt_(Brugge)

De Garenmarkt in Brugge is ‘t verlengde van d’Eekhoutstroate en komt uut in de
Nieuwe Gentweg.

D’Eekhoutreie liep vroeger ounder de Cleene Eeckhoutbrugghe, tusschn
d’Eekhoutstroate en woa da nu de Garenmarkt begunt. Vo da de reie doa gedempt
was en de brugge ofgebrookn, was ’t begun van de Garenmarkt ook nog d'Eeckhout
Straete en was de Garenmarkt ’t latste stik van de stroate.

D'oorsprounkelikke noame Nazaretteplatse kwam van ‘t passantnhuus O.L.Vrouwe van
Nazareth, loater ’t Magdalenagasthuus. ’t Gebouw is nu ’n dêel van ‘t
Keunienklik Technisch Atheneum mè d’oorsprounkelikke kapelle uut 1429-1430, woa
da de Garenmarkt ip uutkomt in de Nieuwe Gentweg.

Round 1541 wierd er Vlasmarkt g’houdn en de platse stound ton vermeld ols
Nazaretteplaetse of Vlaschmart. Van ’t begun van de joarn 1700 begostn ze te
klappn van de Garenmarkt en die benoamienge is gebleevn. De Vlasmarkt blêef
bestoan tout vo den Êestn Weireldoorloge.

De twi hoekhuuzn zyn ‘t huus de Sterre en ‘t huus de Vlasblomme en e bitje
verder stoat de Stichting-Sint-Trudo-1808. ’t Was de vroegere refuge van
Sint-Baafs, in 1566 angekocht deur de Sint-Trudoabdye, en in 1808 ommegevormd
tout godshuus.

De zusters van Sint-Trudo, die êest ofhiengn van d’Eeckhoutabdye, verhuusdn in
1149 nor Odegem, nu Stêenbrugge. Van 1248 woarn ze zelfstandig.

In 1584 kostn ze ’t Brugs klôoster van de Staelyzerbroeders in de Nieuwe Gentweg
koopn. D’abdye wierd in 1797 ofgeschaft deur de Fransche, mo kwam were in
gebruuk in 1816 in de Nieuwe Gentweg en van 1951 in d’Abdy van Male.

Ip de plekke van St-André, de KHBO schole, en der neffest de seniorie Ten
Eeckhoute, stound et Hof van Cuba. De Brugschn dominicoan Jan de Witte is doar
in 1475 geboorn en in 1540 gestorvn. Christoffel Colombus ha Cuba ip z’n êeste
reize in 1492 ountdekt en Jan de Witte wierd tout êerstn bisschop van Cuba
benoemd. Vandoa de noame Hof van Cuba.

In 1834 kocht de familie Dujardin ’t Hof van Cuba vo te verbouwn tout bank. De
Bank Dujardin kwam êen van de belangrykste bankn van West-Vloandern, mor in 1874
zyn ze failliet gegoan.

In 1859-1860 kwoamn Les Dames de Saint-André, religieuzn uut Doornik, under
vestign in Brugge vor e schole ip te richtn vo lêerliengn-religieuzn. Ze
vestigdn under êest in de Freren Fonteinstroate. In 1864 begostn ze met e
Franstoalig oefnschooltje vo de bourgeoisie. In 1870 vestigde de schole heur in
’t hotel ’t Serclaes an de de Sint-Jansplatse, woa dat Hemelsdaele nu is, en
wierd er ook gestart met e Vlamsche schole. Deur de groei kostn ze in 1877 an ’t
gebouw en de groundn van de Dujardins ip de Garenmarkt geroakn, mè nog ’n huus
d’r neffest. D’r wierd in 1885 nog ground angekocht over de Reie van de vroegere
Eeckhoutabdye en achter dat de Reie gedempt was wierd er nog bygebouwd.

An den overkant stoat er Huys ten Nazarette boovn de deure en d’huuzn 3 en 5
vormdn vroeger ’t Hof van Maldeghem. In 1579 weunde de Brugschn kroniekschryver
Zeger van Male doa en nu is 't C.A.W. De Viersprong.



https://vls.wikipedia.org/wiki/Gaelic

Schots Gaelic of Schots-Gaelisch, Gàidhlig in de toale zelve, is e Keltische
toale ofkomstig van Schotland. De toale makt dêel uut van de Goidelischn tak van
de Keltische toaln en is lik modern Iers en Manx ountwikkeld uut 't Middel-Iers.
't Komt dus uutendelik van 't Oud-Iers.

Schots Gaelic is gin officiële toale van d' Europeesche Unie en ook nie van 't
Verênigd Keunienkryk, moa 't wordt wel anzien lik e regionale toale in 't kader
van 't Europees Handvest vo regionale toaln of toaln van minderheedn,
geratificeerd deur de Britsche regerienge. Doaby ist er een officiële
erkennienge van de toale met een officiële toalorganisoasje, de Bord na
Gàidhlig.

Buutn Schotland bestoan der ook dialectn van de toale, lik Canadees Gaelic in
Canada ip Cape Bretoneiland, Glengarry County in Ontario en g'isoleerde gebiedn
van Nova Scotia.

Schots Gaelic wordt van tyd ook geweune Gaelic genoemd. In Schotland wordt dat
uutgesprookn lik [ˈɡalɪk], buutn Schotland mêer lik /ˈɡeɪlɨk/. Schots Gaelic
meug nie verward wordn mè Schots, e toale die nauwe verwant is an 't Iengels en
die 't mêest geklapt wordt in de Schotsche Lêeglandn.



https://vls.wikipedia.org/wiki/Funksjoneriengsgesprek

'n Funksjoneriengsgesprek is de moment da den boas ip 'n gestandardisèrde
maniere me zun oendergeschiktn klapt over oe dan ze in 't gepasseerde joar, olf
joar of 3 moandn gepresterd en.

Paul Watzlawick, 'n gekende Oastnryks-Amerikoanse psycholoog, eet ooit gezeid da
je nie nie kut communiceren. Dank zy em en nog veel andre psychologische
oenderzoeken en ze in et bedryfsleevn et belang van klappen ingezien. Oe grotter
et bedryf oe mèèr da 't belangryk wordt vo da klappen in 'n vaste structeure te
gieten. Doarom dan ze funksjoneriengsgesprekken utgevoendn en, en doamee ook
formuliern wo dan de 2 partyen ton oak ipschrievn wa dan ze in da gesprek willn
zegn teegn mekoar. Die formuliern wordn toan bewoard zodoanig dan ze van joarn
an e stik kunn weetn oe da den oendergeschiktn geevoluèèrd is.

Et funksjoneriengsgesprek is èèn van de oekstèènn van 'n modern
personèèlsbeleid. Os ol de gesprekn deftig gebeurn en ol de resultoatn 't ope
geleid wordn krygt de personèèlsdienst 'n overzicht van oe dan ol de
personèèlsleedn van 't bedryf presteern. Ip basis dovan kunnn ze ze rangschikn
van den besten no den slichsten. Vo de dee die nog vele tekortn aan kunnn ze 'n
ipleidingsbeleid maakn. De dee dien 't stief goed gedoan en kunnen promotie
krygn en/of ipslag.



https://vls.wikipedia.org/wiki/Fuif

Ne fuif of d'oudere benoaminge thé dansant (td) of een fête (vanut 't Frans) is
de benaminge vo e fêest me uselikke karakter. Er is ook mêestol ne dj, schône
versiering en et et is meestal bedoeld vo jounge mensen vanaf viftiene toe round
de veertig.

De grote fuiven met een openbaar karakter zyn gebrukelik ip zaterdagavend. In
West-Vlaanderen zyn der her en der KLJ-afdelingen die alle jare één of twee
grote fuiven organiseren. Hele klintjes lik de Jungle-fuif van KLJ Oudenburg
trekken round de 300 persoon, en hele grote lik de fuiven van KLJ Staen trekken
toe 5000 persoon. Gebrukelik trekt ne KLJ-fuif round de 1500 à 2000 man.
KLJ-fuiven en ook de grote fuiven lik van de KSA zyn gin chiqué-angelegenheden,
mo zyn wel goed gestructureerd en der is assan goed gekeken no veiligheid. Ze
begun geweunlik round te negenen, al komt 't meeste volk mo vanaf round ten
elven. Entree kost round de vuuf euro. Vanaf te tween is 't gratis entree. Der
zyn bars voe bier en cola, en dernevest is er dikkers ne jeneverbar. Bongsjes
ku'j'assan kopen per consumptie al is algemeen gebruuk van een zuupkaarte te
kopen. De die zyn goed voe 10 consumpties. Vanaf te tween begun de jounge
gastjes van round de 16e nor huus te gaan. Tegen te vieren is 't volk al goed
geminderd, en tegen te zessen zyn d'inrichters meestal al néstig an 't
ipkuuschen.

Per uutzounderinge bestaan der nog assan een paar zundagavendfuiven. Structureel
zyn ze goed te vergelyken met de fuiven van de zaterdagavend, al trekken ze gin
zukke grote masse volk nie meer. Voorbeelden van zundagavendfuiven zyn de
Kermis-TD van KLJ Gistel-nie-Geweune, en 't Pinksterbal van KLJ Kanegem.

Ip andere avenden van de weke kun der vaneigens ook fuiven voorkomen,
bevoorbeeld 't Kerstbal in Brugge ip Kerstdagavend, ook ip Oedejaarsavend zyn
der heel wa fuiven, bevoorbeeld grote in Brugge en in Kortemark enzovors.



https://vls.wikipedia.org/wiki/Freinetounderwys

Et Freinetounderwys baseert em ip de principes van Célestin Freinet (Gars, 15
oktober 1896 – Vence, 8 oktober 1966).

Freinet was in 1913 begost an z’n studies vor ounderwyzer, mor in 1915 wierd ie
ipgeroopn ols soldoat in den Êest'n Weireldoorloge, wo dat ie in 1916 een schot
in z’n loungen krêeg woadeure dat ie loater oorlogsinvalide verkloard werd. In
1920 krêegt ie z’n benoeminge ols ounderwyzer in e schooltje in Le Bar-sur-Loup
in Zuud-Frankryk. Deur z’n slichte loungen en omda ze stemme nie zo sterk was,
goenkt ie vele me de kienders van ze klasse goan wandlen in ’t dorp. Azo zaagt
ie dan de kienders die in de klasse byna gin intresse aan, buutn de klasse
ollesôorte vragen steldn en styf curieus woaren no vanolles. Ip den deur begost
ie round die ervoaringe me de kienders te klappn en je zaagt dan ze oltyd mor
entoesiaster werden: je liet ze doa round schryven, en ze mochtn zelve
ounderzoekstjes doen en boekstjes maken.

Achter de Twidde Weireldoorloge begost ie mêer en mêer succes te krygen: der
werden congressen g’organisèrd en Freinet schreeft verschillnde boekn. Je stierf
ip 8 oktober 1966 en je werd in z’n gebôortedorp Gars begraven, in de nateure
woa dat ie zovele inspiroatie uut g'old aat.



https://vls.wikipedia.org/wiki/Frans_I_(HRR)

Frans Stefan (Nancy, 8 december 1708 – Innsbruck, 18 ogustus 1765) was de twidde
zeune van Leopold van Lotharingen en zyn vrouwe Elisabeth Charlotte van Orléans.

Je volgde zyn voader ip in 1729 als hertog Frans III Stefan van Lotharingen, mo
je verloor zyn titel in 1739. ‘t Was de bedoelienge da Frankryk uutendelik
Lotharingen zou kunn annexeern deur under kandidoat Stanisław Leszczyński doar
an te stelln. Leszczyński was de schonvoader van Lodewyk XV van Frankryk en je
krêeg Lotharingen ip vôorwoarde dat et achter zyn dôod in handn zou kommn van
Frankryk.

Frans Stefan krêeg als compensoasje et grôothertogdom Toscane, woa da Gian
Gastone, de latste Medici, gestorvn was zounder ipvolger.

In 1736 trouwde Frans Stefan mè Maria Theresia van Ôostnryk, dochter van Karel
VI. Tegoare hen ze de Habsburg-Lotharingen dynastie gesticht.

Frankryk beloofde van de Pragmatieke Sanctie t’anveirdn, woadeure dan de
dochters ook de trône van under voader kostn ervn. Ze zoun Maria Theresia steunn
als ipvolger van d’Habsburgsche bezittiengn.

In 1745 mocht Frans Stefan Karel VII ipvolgn als Rôoms-Duutsche keunienk en
keizer van et Hillig Rôoms Ryk, ounder de noame Frans I.

Frans Stefan is ol met e kè gestorvn in zyn koetse, ol were kêern van den opera
in Innsbruck. J’is begroavn in de Kapuzinergruft in Weenn, siddert 1633 de
keizerlikke crypte van de Habsburgers.



https://vls.wikipedia.org/wiki/Fraise

E freize of freze (Kortryk) is e sôorte fruut uut de familie van de rôozn. In de
biologie zyn de kleine zoadjes den echte vrucht, en is et roo sappig deel de
opgezwolln blombodem, woadeure dat dadde eigentlik e schynvruchte is. Buutn de
geweune freezn, groein der by nuus in 't wilde nog 2 sôortn freezn: de busfreze
(Fragaria vesca) en de zeldzoame grôte busfreze (Fragaria moschata).

't Wôord "freezn" is een typisch vôorbeeld van e West-Vlams word dat eigentlik
overgepakt is uut et Frans: een freze es in 't Frans fraise.

Freezn zyn zoete vruchtn die styf in de smoake volln van de mêeste menschn. A 't
sezoen van de freezn begunt (van meie vors), zie je overol in de provinsche
plakkatjes angn met e freze up. Je kut toune de freezn rechte van 'n boer koopn,
nog ossan de beste maniere voun ze leevnde ves te krygn. De freezn die in 'n
wienkel liggn, zyn mêestol etrokkn an ze nog groene zyn of kommn uut buutnland
(surtout Spanje), woadeure dan ze verre van ves zyn.

Buutn olle sôortn ziektn, is er oek vele fernient die fret an de plante zelve of
ander freezn. Vôorbeeldn zyn kevers, zworte miern, slekkn en zest muuzn en
veugels.



https://vls.wikipedia.org/wiki/Founteintjes

De Fonteintjes zyn e reekse van dêels kunstmoatige, dêels nateurlyke duneplasn,
dunerietlandn en dunestruukn geleegn langst e 4 km lange stroke tusschn de
dunegordel en de kustboane van Zêebrugge noa Blanknberge. Oundanks under
liggienge vlak by de zêe, hèn ze zoet woater. Vandoar de noame Fonteintjes: 't
woater komt uut de ground.

't Styf zeldzoam milieu zorgt vor een uutzounderlyke plantegroei. In 1868
schrêef François Crépin, één van de grotste Belgische plantkundign: "ces
prairies sont les plus intéressantes de tout le littoral", d' interessantste van
hêel de kust. Surtout de vele sôortn orchideen zyn speciaal.

De zes nu nog overbluvende lêger geleegn gebiedn (depressies), zyn van mekoar
geschid deur dwarsdyksjes die terzelfdertyd ook dienn ols toegangswegeltjes noa
't strange. Vanof 't wandelpad ip de Groaf-Jansdyk is 't er een uutzicht over
hêel 't gebied, de zêe en d' achterliggende polders. Informoasjebordn zorgn vor
uutleg. De vier lêger geleegn gebiedn vanof Zêebrugge vormn 't eigntlyk
reservoat beheerd deur Natuurpunt vzw. Ze zyn allêne moa toegankelyk ounder
begeleidienge van e gids. Ipvallend is d' ofwisselienge van biotoopn binn zuk e
relatief klêen gebied.

An de zêekant wordt 't zand vastegeleid deur 't stevig helmgas. Mêer
landinwoarts van de duunn is den invloed van de wiend al vele klinder. Doa zyn
der ip vele plekn duundôornstruukn en rimpelroze ofkomstig uut China, Japan en
Korea, moa die nu ingeburgerd is in uze duunn.



https://vls.wikipedia.org/wiki/Formicidae

Miern zyn eusosjoale insektn van de famielje Formicidae en, tegoare mê de
verwante wespn en byn, ôorn ze by d' orde van de vliesvleuglign. Miern
oentwikkldn uut wesppachtige vôorvoadrs binst 't Middn-Kryttydperk tusschn 110
en 130 miljoen joarn geleen en ze spesjaliezeerdn undre achtre 't ipkommn van de
blommeplantn. Mêer of 12 500 van e geschat totoal van 22 000 sôortn zyn
beschreevn . Ze zyn gemakklik 't êrkenn deur undre voelsprietn mêt 'n
"ellebooge" en deur de kenmerknde knoopachtige strukteure die undre smolle leenn
vormt.

Miern vormn koloonjes die varjeern in ofmeetienge van e poar dozynn ienkliengn
die leevn in klêene nateurlikke oltn toe ooge gordnde koloonjes die grôote
gebiedn bezettn en miljoenn ienkliengn omvattn. Grotre koloonjes bestoan mêesta
uut wuuvetjes zoendre vleugls die de kaste van de "werkrs", "soldoatn", of andre
gespesjaliezeerde groepn uutmoakn. Bykans al de mierekoloonjes ên ook e poar
vruchtboare vintjes "darn" genoamd en êen of mêer vruchtboare wuuvetjes
keuneginn gêetn. De koloonjes wordn beschreevn lik superorganiesmn omda de miern
werkn lik êen êeneid vo de koloonje 't oendresteunn .

De miern ên bykans iedre stik land ip eirde veroovrd. D' êenigte plekkn wo datr
gin inêemsche miern zyn is Antarctica en e poar vêrofgeleegn oenêrbergzoame
eilandn. Miern geneirn undre in de mêeste ekostelsls en kunn 15–25% vormn van de
biomassa van ol de bêestn . Undre wêlsloagn in zoveele sôortn omgeeviengn wordt
toegeschreevn an undre sosjoale organiezoasje en undre vermoogn vo leefgebiedn
te wyzign, vo bestoansmiddels te vienn, en vor undre eign te verwêern. Undre
lange gemêenschapplikke oentwikklienge mê andre sôortn e geleid toe
verschillende uutêenloopnde reloasjes : mimicry (noabôotsienge van plantn of
bêestn), kommensaliesme (profiteern zoendre noadeel te geevn an 'n andre
sôorte), parazitiesme (profiteern en schoa geevn vor 'n andre sôorte) en
mutualiesme (profiteern en vôordeel geevn an 'n andre sôorte) .

Mieregemêenschappn kenn werkverdêelienge, kommuniekoasje tusschn ienkliengn, en
e vermoogn vor ingewikklde problêemn ip te lossn . Die glyknisse mê de
menschlikke matschappy is aa lange tyd e bronne van inspieroasje en 'n
oendrewerp van stuudje. Veele menschlikke beschoaviengn maakn gebruuk van miern
in de keukn, vo medikamentn en by rietuêeln. Sommigte sôortn wordn gewoardeerd
vor undre rolle by de bioloogiesche bestrydienge van ploagn . Undre vermoogn vor
alle sôortn voedslbronn te gebruukn briengt undre in botsienge mê de mensch omda
ze kunn in gebown binndriengn en têeltn beschoadign. Sommigte sôortn lik
Solenopsis invicta, wordn bekeekn lik ipdriengrige ekzootn, die undre eign kunn
in stand oedn ozze etwoa per oengeluk binngebrocht zyn .



https://vls.wikipedia.org/wiki/Fonteintjes

De Fonteintjes zyn e reekse van dêels kunstmoatige, dêels nateurlyke duneplasn,
dunerietlandn en dunestruukn geleegn langst e 4 km lange stroke tusschn de
dunegordel en de kustboane van Zêebrugge noa Blanknberge. Oundanks under
liggienge vlak by de zêe, hèn ze zoet woater. Vandoar de noame Fonteintjes: 't
woater komt uut de ground.

't Styf zeldzoam milieu zorgt vor een uutzounderlyke plantegroei. In 1868
schrêef François Crépin, één van de grotste Belgische plantkundign: "ces
prairies sont les plus intéressantes de tout le littoral", d' interessantste van
hêel de kust. Surtout de vele sôortn orchideen zyn speciaal.

De zes nu nog overbluvende lêger geleegn gebiedn (depressies), zyn van mekoar
geschid deur dwarsdyksjes die terzelfdertyd ook dienn ols toegangswegeltjes noa
't strange. Vanof 't wandelpad ip de Groaf-Jansdyk is 't er een uutzicht over
hêel 't gebied, de zêe en d' achterliggende polders. Informoasjebordn zorgn vor
uutleg. De vier lêger geleegn gebiedn vanof Zêebrugge vormn 't eigntlyk
reservoat beheerd deur Natuurpunt vzw. Ze zyn allêne moa toegankelyk ounder
begeleidienge van e gids. Ipvallend is d' ofwisselienge van biotoopn binn zuk e
relatief klêen gebied.

An de zêekant wordt 't zand vastegeleid deur 't stevig helmgas. Mêer
landinwoarts van de duunn is den invloed van de wiend al vele klinder. Doa zyn
der ip vele plekn duundôornstruukn en rimpelroze ofkomstig uut China, Japan en
Korea, moa die nu ingeburgerd is in uze duunn.



https://vls.wikipedia.org/wiki/Florence

Firenze of Florence is e stad in Italie mi round de 360.000 inweuners. Deur de
stad lopt de riviere de Arno. Firenze is 'n hoofdstad van de regio Toscane. In
Toscane is 't ni ollêne 'n grotstn stad, moar ouk 't economisch, cultureel en
administratif centrum. Achter d'êenmoaking van Italie wos 't een endetje 'n
hoofdstad van hêel 't land (1865-1871). Moa de stad is surtout bekend omwille
van zyn belangryke rolle in de middelêeuwn. Ounder de hêerschappy van de familie
van de Medici wos Firenze in veel opzichtn 't centrum van Europa, en de
droaischyve in de Renaissance.

Firenze is esticht in 't joar 59 vôorn Christus, deur Romeinsche soldoatn die
ofezwoaid woarn. Ze noemnde nundern stad 'Florentia' (wuk da Latyn is vo
'bloei'). Doarachter kwaamn ounder anger de Byzantynn, d'Ostrogootn, de
Longobardn, en de Frankn.

Moa de schoanstn tyd kwaam mi de Medici, e familie van bankiers. Zyder woarn
boas van 'n 15sn êeuw tout 1737. Achter nunder kwaamn de Habsburgers, de
Fransche (1799-1814) en were de Habsburgers (1814-1859). Van dat moment kwaam
Firenze by 't keunienkryk Italie.

't Centrum van Firenze is de Piazza della Signoria, mi zyn Palazzo Vecchio van
woaruut dat de gemêente ossan bestuurd wos. Juste derlasen legt de Galleria
degli Uffizi: êen van de bekendste museums ter weireld mi mêesterwerkn van
ounder anger Botticelli.

In 'n dichtn omtrek legt ouk de duomo, de kathedroale Santa Maria del Fiore, mi
zyn magnifiekn koepel die is ontworpn deur Filippo Brunelleschi. By de
kathedroale stoat ouk de campanile (klokketôorn) va Giotto, en 't Baptisterium
mi zyn bronzen en goudn deurn. Op de riviere de Arno stoat er êen brugge die
Weireldôorlog II overleefd et: de Ponte Vecchio mi zyn goudboetieksjes. E klêen
bitje buutn 't toeristies centrum ving je de Galleria dell'Accademia woa dat 't
standbeeld de David van Michelangelo stoat.

Ouk bekend is de kerke Santa Croce, mi groavn en gedenktstêenn van bekende
Italioann.



https://vls.wikipedia.org/wiki/Firenze_(stad)

Firenze of Florence is e stad in Italie mi round de 360.000 inweuners. Deur de
stad lopt de riviere de Arno. Firenze is 'n hoofdstad van de regio Toscane. In
Toscane is 't ni ollêne 'n grotstn stad, moar ouk 't economisch, cultureel en
administratif centrum. Achter d'êenmoaking van Italie wos 't een endetje 'n
hoofdstad van hêel 't land (1865-1871). Moa de stad is surtout bekend omwille
van zyn belangryke rolle in de middelêeuwn. Ounder de hêerschappy van de familie
van de Medici wos Firenze in veel opzichtn 't centrum van Europa, en de
droaischyve in de Renaissance.

Firenze is esticht in 't joar 59 vôorn Christus, deur Romeinsche soldoatn die
ofezwoaid woarn. Ze noemnde nundern stad 'Florentia' (wuk da Latyn is vo
'bloei'). Doarachter kwaamn ounder anger de Byzantynn, d'Ostrogootn, de
Longobardn, en de Frankn.

Moa de schoanstn tyd kwaam mi de Medici, e familie van bankiers. Zyder woarn
boas van 'n 15sn êeuw tout 1737. Achter nunder kwaamn de Habsburgers, de
Fransche (1799-1814) en were de Habsburgers (1814-1859). Van dat moment kwaam
Firenze by 't keunienkryk Italie.

't Centrum van Firenze is de Piazza della Signoria, mi zyn Palazzo Vecchio van
woaruut dat de gemêente ossan bestuurd wos. Juste derlasen legt de Galleria
degli Uffizi: êen van de bekendste museums ter weireld mi mêesterwerkn van
ounder anger Botticelli.

In 'n dichtn omtrek legt ouk de duomo, de kathedroale Santa Maria del Fiore, mi
zyn magnifiekn koepel die is ontworpn deur Filippo Brunelleschi. By de
kathedroale stoat ouk de campanile (klokketôorn) va Giotto, en 't Baptisterium
mi zyn bronzen en goudn deurn. Op de riviere de Arno stoat er êen brugge die
Weireldôorlog II overleefd et: de Ponte Vecchio mi zyn goudboetieksjes. E klêen
bitje buutn 't toeristies centrum ving je de Galleria dell'Accademia woa dat 't
standbeeld de David van Michelangelo stoat.

Ouk bekend is de kerke Santa Croce, mi groavn en gedenktstêenn van bekende
Italioann.



https://vls.wikipedia.org/wiki/Filips_den_Goein

Filips den Goein (Dijon, 31 juli 1396 - Brugge, 15 juni 1467) was hertog van 't
Bourgondisch Ryk.

Van 1405 wast ’n groaf van Charolais en j’erfde in 1419 ‘t hertogdom Bourgondië
en de groafschappn Vloandern, Artesië en Franche-Comté van ze voadre, Jan
zounder Vrees. Ton et ’n in 1430 ’t hertogdom Broabant, Limburg en Lothier der
zelve by gevoegd en in 1432 ’t groafschap Holland, Henegouwn en Zêeland. Je was
ook markgroaf van Namen van 1429 en hertog van Luxemburg van 1441. J'et da kunn
doen deur gebiedn up te koopn, te ervn of e kêer etwuk te verovern.

Zyn ofoudienge wa e vrêe schone bedoeninge, want j'ad vele soutjes. Vloandern
was in dien tyd toch êen van de rykste streekn van Europa. 't Schynt dat'n op
een bepoald moment twêe procent van de totoale begrotienge et uutgegeevn an
schone klêern en stoffn. J'ad ook een kapelle me weireldberoemde musiciens, en
je koste ook van tydn ne kêer een wandtapytje apprecieern. J'et ook de Orde van
et Gulden Vlies upericht en een schoon paleis gebouwd in Dijon en Brussel.

Z'n familie wa gêen goeie moatjes met de keunienk van Vrankryk, en 't et van
tydn ne kêer ôorlog van gekommn. Z'en zyder ton een alliantie geslootn me de
keunienk van Iengeland binst de Ounderdjoarige ôorlog. Zyn voadre et Parys kunn
belegern moa je wierd tonne vermord deur de Fransche. Filips wa nie zo te doene
vor ôorlog en j'et tonne een bestand geslootn met de keunienk, woar dat y em e
schone party ground et kunn steekn in de Picardië. Je most toun wel bekenn dat
de keunink van Vrankryk zyn boas was.

Filips was e groot vrouwnliefebber. J'is drie kis getrouwd gewist. Z'n eeste
vrouwe was Michelle van Valois, z'n twidde Bonne van Artois en z'n derde
Isabella van Portugal. Moa j'ad ook e hele reekse maîtresses woa dat 'n minstns
zesentwintig bastoards mee ad, w.o. Anton, Cornelis, Filips en David van
Bourgondië. En e kroniek uut dien tyd vertelt dat 'n 't embleem van et Gulden
Vlies koos omdat 'n smoorverliefd was up e Brugse schone mè goudblond oar.

Filips den Goein es gestorvn up de vichtienstn van 1467, en heel Brugge was an
't schrêemn on ze zyn lyk van 't paleis noar de Sint-Donaaskerke ein gedreegn.
Ze voundn 't allemoalle zukke goein da z'em loater Filips den Goein en genoemd.

Zyn zeune Karel den Stoutn ot allyk minder geduld en j'ad meermoals de Fransche
keunink en andere vyandn geattaqueerd, zelfs wannêer Filips nog ertog was. Deur
de agressiviteit van Karel zoudt e grôot stik van Filips ze ryk verloorn goan.



https://vls.wikipedia.org/wiki/Filips_I_van_Castili%C3%AB

Filips I van Castilië, bygenoamd Filips de Schôonn, (Brugge, 22 juli 1478 -
Burgos, 25 september 1506) was de zeune van Maximiliaan van Oostnryk en Maria
van Bourgondië. Deur te trouwn mè Johanna van Castilië kwam Spanje loater ounder
de Habsburgers.

Filips is van zyn 7 joar ipgebrocht in Mecheln deur zyn stiefgrotmoeder
Margaretha van York, de weeuwe van Karel de Stoutn.

Achter den dôod van heur vint in 1477, ha Margaretha van York et Hof van
Koameryk in Mecheln gekocht, en heur doa gevestigd. ’t Was ‘n eigndom gewist van
Jan van Bourgondië, de bisschop van Koameryk, die e bastoardzeune was van Jan
zounder Vrees.

Achter da Filips zyn moeder in 1482 veroungelukt was, wierd zyn voader
Maximiliaan nie anveird deur de Vlamsche steedn en surtout Gent was ipstandig.
Ze speeldn boas over zyn twi jounges, Filips en zyn zusje Margaretha.

Direkt begost ie de belangn van de Nederlandn te verdedign en probeerdegt ie de
neutraliteit te bewoarn tegenover Frankryk en Iengeland. Da was in
tegenstellienge mè de polletiek van z’n voader Maximiliaan, die styf anti-Frans
was en die hem, achter zyn anstellienge van keizer in 1493, nie vele mèr antrok
van de Nederlandn.

Filips was de latstn hertog van Bourgondië die persôonlik over de Bourgondische
of Habsburgsche Nederlandn regeerde. Je zette der de centralisoasjepolletiek van
zyn vôorgangers vôort, o.m. deur in 1504 de Grôte Road, die in 1477 achter den
dood van Karel de Stoutn ofgeschaft was, were ip te richtn en definitief in
Mecheln te vestign ounder de noame De Grôte Road van Mecheln.

De 20stn oktober 1496 trouwde Filips in de Sint-Gummaruskerke in Lier mè Johanna
van Castilië. Ze was de dochter van de zogenoamde Katholieke Keuniengn: keunienk
Ferdinand II van Aragon en keuniginne Isabella I van Castilië.

Mor in 1497 stierf heur broere Johan, de prins van Asturië en krôonprins. Je was
zes moandn idder getrouwd mè Filips zyn zuster Margaretha van Oostnryk. In 1498
en 1500 stiervn ook heur zuster Isabella van Portugal, en heur zeuntje Miguel,
die anders keunienk van Spanje en Portugal zou gekommn zyn.

In 1502 reisde Filips mè Johanna, en e grôot dêel van ’t hof van Bourgondië, no
Spanje vor hem lik ipvolger te loatn erkenn. Ze lietn under drie oudste jounges,
Eleonora, Karel en Isabella, achter by Margaretha van York.

’t Joar derip, in 1503 is Margaretha van York gestorvn, en Filips kêerde da joar
mè ‘t grotste dêel van ’t hof were no de Nederlandn. Johanna, die in
verwachtienge was van Ferdinand I, blêef in Madrid, woa da ze in 1503 beviel.

Loater kêerde ze were no de Nederlandn en heur vuufde kiend Maria is doar in
1505 geboorn.

Johanna kost den dôod van heur vint nie verwerkn, woadeure dat heur
gêestesziekte nog verergerde. Ze slôot heur of van de weireld en ze kost nie
schêen van Filips zyn dôodskiste. Ze doolde der overol mee round, wat da loater
leidde tout heur bynoame Johanna de Woanzinnige.

Under zeune Karel erfde, ounder ’t regentschap van z’n grotvoader Maximiliaan,
’t Hillig Rôoms Ryk en de Lêge Landn, en achter den dôod van z’n andere
grotvoader Ferdinand II van Aragon in 1516, ook hêel Spanje.

In 1507 stelde Maximiliaan zyn dochter, Margaretha, an als regente en
landvoogdesse van de Habsbursche Nederlandn. Ze vestigdeg’ heur in ’t paleis in
Mecheln.



https://vls.wikipedia.org/wiki/Ferdinand_I_(HRR)

Ferdinand I (Alcala de Henares, 10 moarte 1503 - Weenn, 27 juli 1564), van 't
Huus Habsburg, was de zeune van Johanna de Woanzinnige en Filips de Schôonn, en
de broere van keizer Karel V.

In 1515 kwam zyn grotvoader Maximiliaan I in Weenn tegoare mè Vladislav II van
Boheemn en Hongareye en zyn broere Sigismund I van Pooln vo 't huwelik t'
arrangeern tusschn de twi klêenkienders van Maximiliaan (Ferdinand en Maria), me
d’ênigste kienders van Vladislav (Anna van Boheemn en Lodewyk).

De doar ofgesprookn dubbele trouwfêeste giengt deure ip 22 juli 1515 in de
Stephansdom in Weenn en wierd de Wiener Doppelhochzeit genoemd, te zien ip ’n
houtsnede deur Albrecht Dürer. Maximiliaan was platsvervanger vo Ferdinand, die
zelve nie anwezig was.

Ferdinand trouwde officieel de 25ste meie 1521 met Anna van Boheemn, en zyn
zuster Maria in 1522 met Anna heur broere Lodewyk II van Hongareye.

’t Dubbel huwelik zorgde der vôorn dat Hongareye en Boheemn (nu e stik van
Tsjechië), elf joar loater ook by ’t Huus Habsburg kwam.

Achter de trôonsofstand van zyn broere Karel in 1556 kwamt ie keizer van 't
Hillig Rôoms Ryk (officieel in 1558).

Ferdinand stierf in Weenn en j’is begroavn in de Sint-Vituskathedroale in Praag.
Z’n zeune Maximiliaan II volgdeg hem ip.



https://vls.wikipedia.org/wiki/Federoale_parlementsverkiezingn_2007

In België weirdt et Federoal parlement om de 4 joar verkoozn. Ip 10 juni 2007
moetn olle Belgn were goan stemmn. 't Zyn de belangrykste verkiezingn van et
land. Wie de mêerdereid oalt, mag de federoale regerienge vormn voo de volgende
vier joar. Mêestal komt er een coaliesje an de macht, mè dikwyls vier partieën
(2 an Vlamsche kant, 2 an Woalsche kant). Tripartites (me 6 partieën) bleekn in
't verleedn nie te succesvol. Te soamn met de federoale koamer weirdt ôok de
senoat verkoozn. Er moet volgens kieskring gekoozn weirdn, wa da voo de koamer
in West-Vloandern overêenkomt mè de provinciegrenzn. De kieskring voo de senoat
koomt overêen mè hêel et gewest Vloandern.

Het grôte speelpunt in de verkiezingn wos: goat de paarse mêerdereid (Open VLD
en SP.a/Spirit) vervangn weirdn deur een nieuwe coaliesje, of goat er een
tripartite koomn om de volgens olle Vlamsche partieëen nôodzoakelyke nieuwe
stoatservormienge meuglik te moakn. Achter 2 regeriengsperioodn van paars (êest
mè groen derbie, loater allêene mè VLD en SP.a/Spirit) lykt er een zekere
metoalmoeheid ipgetreedn te zyn, wa da natuurlyk uutgespeeld weird deur de
CD&V/N-VA. Ondertussn eit de VLD zyne noame veranderd noa open-VLD, moar da
blykt nie vele te elpn. In de opiniepeiliengn verliezn de regerende partiën
zwoar (SP.a/Spirit -3.6% in de peilienge van De Standaard en de VRT) tot stif
zwoar (open-VLD, -8.6%), en stoat de CD&V/N-VA ip een peil dat ze lange nie mêer
gehoald ein (29.9%). Het er dus noar uut da de CD&V/N-VA an zet goa zyn, en zyne
geliefkoosdn partner goat meugn kiezn. Wie de debattn volgt, kan tussn de regels
leezn da SP.a doarvôorn mêest in anmerkienge komt.

De verkiezingn stoan ôok voor het êest in het têekn van het premierschap. 't Es
de êeste kêe dat de (Vlamsche) polletiekers mè drieën duudelyk gemakt ein da ze
premier wildn koomn: Yves Leterme, Guy Verhofstadt en Johan Vande Lanotte ein zô
iets loatn verstoan. Johan Vande Lanotte liet doarbie wel verstoan da zyn
polletieke familie (woarmee dat ie de Woalsche PS en de Vlamsche SP.a/Spirit
bedoelt) de grôotste van et land moe zyn.

West-Vloandern speelt een belangryke rolle in de verkieziengn: mè twêe
protagonistn (Yves Leterme en Johan Vande Lanotte) en de iprichter van een
nieuwe, sproakmoaknde partie (Jean-Marie Dedecker). Vôors lôopn Vincent Van
Quickenborne (redelyk goed rapport in de vôrige regerienge), Renaat Landuyt,
Hendrik Bogaert en Geert Lambert in de kyker, terwyl da Stefaan De Clerck een
nieuwe pogienge noar het nationale niveau ounderneemt.



https://vls.wikipedia.org/wiki/Eukaryoten

De eukaryootn zyn een van de drie domeinn van de taxonomie. Ze omvattn alle
bêestn met e celkern, woa da 't DNA in zit. Vroeger wierdn der mo 2 domeinn
ounderscheedn (de eukaryootn en de prokaryootn), in 1990 is Carl Woese ofgekomn
met de nieuwe indelienge woarin da Bacteria, Archaea en Eukarya ounderscheedn
wierdn.

Eukaryootn zyn per definitie organismn va wien da under celln intern
georganiseerd zyn in organelln en e verschillig cytoskelet. Zukke organelln kunn
byvoorbêeld de kern zyn, die et mêest opvolt, mor byvoordêeld ook et
Golgi-apparoat, endoplasmoatisch reticulum, mitochondriën, chloroplastn of de
vacuooln.

Over 't olgemeen zyn eukaryotische celln vele groter of prokaryootn. Ierounder
volgt e korte beschryvieng van de interne structuurn van een eukaryotische
celle.

De celkern is omgeevn deur e dubbele membroan, veelal de nucleaire enveloppe
genoemd. Tusschen beide laagn zit der 20 à 40 nm plekke. Binn de binnste
membroan zit et DNA, tegoare met alle eiwittn da et nodig et lik histoonn of
alles die nodig is vo transcriptie. De nucleaire enveloppe volt utêen beist de
mitose en meiose.

Der zyn drie soortn endoplasmoatisch reticulum (ER): ruw endoplasmoatisch
reticulum (RER), gleddig endoplasmoatisch reticulum (SER, van et Iengels
smooth), en sarcoplasmoatisch reticulum die in de spiern zit. Et RER is continu
met de buutenste membroan van de nucleaire enveloppe en et zyn ruw uutzicht te
dankn an 't feit da der ribosoomn ip zittn die dienn vo et mRNA van de
transcriptie in eiwit te vertoaln.

Et SER dient ton mêer vo lipidesynthese, koolhydroatnsynthese en sommige
posttranslationele modificoaties an eiwittn.

't Sarcoplasmoatisch reticulum fungeert als Ca2+-reservoir. Da Ca2+ wordt
vrygeloatn vo de celle te depolariseern: e proces die essentieel is in
spiercontractie.

't Golgi-apparoat dient vooral vo eiwittn te sorteern en vo soms ze te
modificeern. Et krygt die eiwittn van et ER deur vesikels: e sôrte van klêne
bulletjes met eiwittn en allerhande in, ofgeschermd van de reste van de celle
deur e membroan. Dientengevolge loopn et ER en et Golgi-apparoat ni continu i
mekoar over.

De endosymbiosetheorie stelt da mitochondriën, chloroplastn en alle organelln
ofgeleid van plastiden ofkomstig zyn deur da e voorloper van al de eukaryote
celln va vdage een andere bacterie et opgegeetn. In plekke van em te verteern,
et 'n em echter wel loatn leven: azo kost 'n mee profiteern van de metabolische
functies van die celle. In 't geval van mitochondriën is da ton aërobe
respiratie (dus O2 gebruukn vo energie te vast te leggn ounder de vorme van
ATP), vo chloroplastn is da licht gebruukn vo de fotosynthese en azo sukers te
maakn.

Sommige vesikels en e gespecialiseerde functie. Lysosoomn breekn byvoorbeeld de
inhoud van deur endocytose opgenomn eetn of, beist da peroxisoomn peroxiden
ofbreekn. Peroxiden zyn molecuuln die een O-O biendieng en, die styf reactief
is.

Een actinefilament is e helix van 2 actinekeetns, oungeveer 7 nm in diameter. Et
actineskelet zit mêestol just ounder 't membroanippervlak en is verantwoordelik
vo zowel celvorm en -rigiditeit als cytoplasmoatische stromieng, die nodig is vo
organeln te verdeeln beist celdelieng en versnelde distributie van molecuuln
over hêel de celle (tegoare me myosine). 't Stoat ook in vo uutstulpiengn te
maakn in celn, e proces da essentieel is in celmigroatie.

Deze filamentn zyn 8 à 12 nm in brêedte en zyn ook stabieler geboundn. Under
functie bestoat der o.a. in vo celvorm en -rigiditeit te beoudn lik et
actineskelet, mor ook vo cel-cel en cel-matrix (celbiologie) interacties te
stabiliseern. Z'en e belangryke rol by de vorm van sommigte organeln lik de
kern.

Vele eukaryootn en e soorte steerte, e flagelle genoemd. Structureel zyn ze
compleet verschillig van de flageln van prokaryootn. De kerne dervan bestoat uut
microtubuli, en an de boasis zitn ze vast an e centriool, e complex van 9
microtubuli. 't Systêem vo alignerieng van de chromosoomn beist mitose en meiose
is analoog doaran: an weerskantn eje e centriool, met doarut 'ountstoand'
microtubuli die no de andere centriool toegroein. Z'en e buutndiameter van
oungeveer 25 nm, en e binndiameter van oungeveer 15 nm. Microtubuli zyn zelve e
polymeer van α- en β-tubuline.

Dierlikke celn en gin celwand, gin chloroplastn, en e klêendere vacuole. Dankzy
et gebrek an zuk e celwand is e dierlikke cel flexibel en kat n potentieel
andere celn opeetn, e belangryk proces van uus immuunsysteem.



https://vls.wikipedia.org/wiki/Estaires

Stegers (Frans: Estaires) es e gemêente in Vrankryk in't Noorderdepartement. 't
Ligt in Frans-Vloandern in't Leiedal. Langsn de zuudgrenze van de gemêente
strôomt de Leie. Stegers grenst an de gemêentn Zoetestede, Steenwerk, Sailly an
de Leie, De Gorge, Meregem en Nieuw-Berkyn.

't Huudige stadje ligt ip de site woar in tydde van de Romeinn 't stadje
Minariacum wos, e strategisch geleegn plekke omda ze lag an de heirboane tusschn
Castellum Menapiorum ('t huudige Kassel) en Nemetacum Atrebatum (Atrecht) want
ip da punt wos de Leie ip zyn smolst en dus 't makkelykst vo te traverseern.
Stegers wierd gekerstend in de neegnde êeuwe deur Sent-Vedastus en ôordigde in
de middelêeuwn by't Groafschap Vloandern. In dien tyd vormde de Leie in't
huudige Frans-Vloandern e sôorte van e nateurlyke toalgrenze; an de nôordkant
ervan koutte men Vlamsch en an de zuudkant klapten ze Picardisch (in
Romoans-Vloandern). In de middelêeuwn wos de vôornoamste bedrievigeyd van
Stegers de textielcommerce. In 1566 wierdn byst de Beeldnstorm verschilligte
religieuze gebouwn van Stegers geplunderd deur de protestantn.

Stegers wierd mo Fransch in 1769 achter d'uutwisselienge van verschilligte
encloaves tussch Vrankryk en de Nederlandn. In dien tyd wos Stegers e bloeiendn
textielstad, vergelykboar me Armentiers. Byst den Êestn Weireldoorloge wierd
Stegers ingenoomn deur de Duutschers byst den Vierdn slag om Ieper woaby da't
stadje bikkans gehils verwoest wierd. Stegers wierd heroverd deur de g'allieerdn
byst ulder offensief in den twêedn elft van 't joar 1918. Achter den oorloge en
't stadje deur de verwoesting en de crise in den textiel noois mêe tout an oar
vroegere élan gerakt.



https://vls.wikipedia.org/wiki/Emile_Buysse

Emile Buysse (Terneuzn, 10 of 15 oktober 1910 - Brugge, 9 augustus 1987) was een
Zêeuws-Vlamsche schryver die een grôot dêel van z’n leevn in Brugge
(West-Vloandern) weunde.

Emile Buysse was de zeune van een oofdounderwyzer in ‘t Zeeuws-Vlamsche stadje
Sluus. Vanof 1937 giengt ’n in Brugge weunn. Je was styf g'interesseerd in de
toale en cultuur van zyn geboortestreke en ‘t West-Vlams. Binst de Twidde
Weireldoorloge ad Buysse sympathie vo ‘t Duutsche nationaalsocialisme, surtout
‘t heem- en volkskundig aspect van die ideologie. Je publiceerde van 1940-1944
in De Waag, een blad da pro-Duuts was, ounder de pseudoniem Gwyde de Vlaeme. Je
publiceerde artikels over heem- en volkskunde in de Provinciale Zeeuwse Courant.
Je schrêef ook een poar streekromangs in ’t West-Vlams. Je was redacteur van
Nederland, in ‘t Vlaams Weekblad schrêeft ‘n vanof 1975 de rubriek Onder het
Belfort en ne publiceerde in Neerlandia, Op den Uitkijk en Elckerlyc. Emile
Buysse dei ook ‘t radioprogram Van het oude vaatje ip BRT-Kortryk.



https://vls.wikipedia.org/wiki/Emanuel_Hiel

Emanuel Hiel, ook wel Emmanuel Hiel geschreevn, (Sint-Gillis-Dendermonde, 30
meie 1834 - Schaarbeek, 27 ogustus 1899) was e Vlamschn dichter en schryver.

Zyn boekwinkel gienk failliet en in 1857 ist ie verhuusd noa Brussel, woa dat 'n
ambtenoare wierd, o.a. by 't Vlaamsch Bureau van 't ministerie van
binnenlandsche zoakn. Vanof 1867 wierd 'n leroare declamoasje an 't Keunienklik
Conservatorium en vanof 1869 ook secretoaris-bibliothecoaris van 't Keunienklik
Nijverheidsmuseum.

Je was lid van e Brusselsche vrymetseloarsloge, van de Maatschappij der
Nederlandse Letterkunde in Leidn, van de gemêenteroad van Schaarbeek en van de
Keunienklike Vlamsche Academie vo Taal- en Letterkunde (1886).

Je was styf Vlamsgezind (je refuseerde van Frans te klappn of te verstoan) en je
wierd angemoedigd deur flamingantn lik Michiel van de Voort en Alfons Willems,
die hem introduceerdegen in de verênigienge Vlamingen Vooruit, woa dat 'n zyn
goeie moat Emiel Moyson lêerdege kennen. Andere Vlamsgezinde bewegiengn woarin
da Hiel actief was woarn: 't Willemsfonds, De Distel, 't Kunstgenootschap van
Brussel, Geen Taal Geen Vrijheid, De Vlaamsche Wacht.

Je werkte mee an tydschriftn lik Het Nederduitsch Maandschrift, De Zweep,
Flandria, Het Laatste Nieuws en je was lid van de commissie van
Nederlandstoalige stroatnoamn in Brussel.

Hiel had e grôotn invloed ip de West-Vlamschn tôondichter Peter Benoit
(1834-1901), vo wien dat 'n oratoria, cantates en liedtekstn schrêef. Lik Hiel
vocht Benoit ook vo de Vlamsche cultuur die 't in dien tyd styf moeilik had.

Den 14stn december 1873 wierd Emanuel Hiel deur Leopold Konkelberge g'inviteerd
ip e fêeste van 't Conscience's Taalgenootschap in Blanknberge dat da joar
ipgericht was. In de zoale van 't stadhuus gaf Hiel e vôordracht uut zyn werk.
Ip d' affiche stound:



https://vls.wikipedia.org/wiki/Ekoz%C3%B4one

'n Ekozôone is 't grotste biologiesch-eirdrykskundig oendredeel van de
ippervlakte van d' eirde, gesteund ip de verdêeliengspatrôonn van d' organismn.

Ekozôonn begrenzn grôote ippervlaktn van d' eirde woarin de organism 'n
oentwikklienge gekend ên in betreklikke ofzoendrienge gedeurnde lange tyd,
gescheidn van mekoar deur eirdrykskundige verschynsls, lik oceoann, grôote
woenstynn, ooge bergkeetns , die grenzn zyn vo de migroasje. Lik zodoanig zyn
ekozôones gebruukt om algemêene groepeeriengn van organism weere te geevn ip
groend van de gemêenschaplikke biogeografie. Ekozôonn zyn te verglykn mê
floriestiesche rykn vo de plantkunde of zoogeogroafiesche rykn vo de dierkunde.

Ekozôonn zyn gekenmerkt deur de oentwikkliengsgeschiednisse van d' organism die
ze bevattn. Ze verschiln van de bioomn, ook gekend lik grôote leefgebied-typn,
die oendredêeln van de eirdippervlakte zyn ip groend van de leevnsvorm, of d'
anpassienge van plantn en bêestn an klimoat, groend, en andre oemstandigheedn.
Bioomn zyn gekenmerkt deur 'n gelykoardige klimaks-vegetoasje. Iedre ekozôone
kan 'n antal verschillnde bioomn bevattn. E tropiesch vochtig loofbus in
Centroal-Amerika, byvôorbeeld, kan sterk glykn ip êen in Niew Guinea vogns
vegetoasje-type en ipbow, klimoat, groendn, enz., mo die busschn zyn beweund
deur plantn en bêestn die e hêel verschillnde oentwikkliengsgeschiednisse ên.

De patrôonn van de verdêelienge van plantn en bêestn in d' ekozôonn van de
weireld zyn gegruujd uut de verrichtiengn van de ploatntektoniek, die de
landmassas van de weireld êrverdêeld ên in de geologiesche geschiednisse.



https://vls.wikipedia.org/wiki/Eiwit

Een proteïne of eiwit es een biologisch polymeer da in elke celle vôorkomt.
Proteïnes zyn ounountbeirlik voo't vôortbestoan van ieder leevnd organisme. Der
bestoan verschillige sôortn proteïnn: structurele proteïnn zittn byvôorbeeld in
uw oar, moar êen van de belangrykste klasse van proteïnn zyn de enzymn. Da zyn
echte fabriekskes, want ze versneln de omzettieng van substroatn in productn.

De structure van proteïnes kan bepoald weirdn deur X-stroalnkristallografie of
NMR spectroscopie. Der zyn verschillige niveaus van omschryvienge van de
structure van proteïnn:

Doamee bedoeln ze de ipêenvolgienge van aminozuurn in de polymeerkeetn. Een
aminozuur bestoat uut een ôofdkeetn en een zykeetn. De ôofdkeetn es oltyd
etzelfde (an de êne kant NH3+ en an de andere kant COO-) en reageert in nen
dehydratatiereactie mé de ôofdkeetn van een ander aminozuur om het polymeer te
moakn. Der zyn 20 verschillige natuurlikke sôortn aminozuurn, en et verschil zit
em oltyd in de zykeetn. Ze weirdn gelyk nen collier an elkoar gehangn in
verschillige combinoaties. Et aantal aminozuurn in een proteinn verschilt vrêe
vele. Geit klêene proteines, van nie mêer dan 20 aminozuurn, moar geit ôok vrêe
grôte, van vele duusndn aminozuurn. O me nu uutgoan van een gemiddelde lengte
van 200 aminozuurn, en oj e ip elke plekke keunt kiezn uut 20 meugelikeedn, ton
zie je da ter praktisch ouneindig vee meugelikeedn zyn om een proteine ip te
bouwn, in dit geval 200 20 {\displaystyle 200^{20}} .

Ip da niveau beschryvn ze de ounderlienge interactie tussn de aminozuurn in de
keetn. Een proteïne bestoat niet als nen lange keetn, moar vouwt em ip in
verschillige substructuurn. Der zyn een aantal vormn, moar de 2 belangrykste zyn
de α-helix en het ß-vlak. Die twêe vormn zyn et stabielst voo de grôte dryvnde
kracht voo da proces: de woaterstofbrugvormienge tussn de atoomn van de
peptide-bindienge in de ôofdkeetn. Specifieker ist e woaterstofatoom van et
stikstof die interageert met et carbonylzuurstof. O een stik van de
polymeerkeetn ginnen uutgesprookn vorm eit, to sprikt men van een lus of nen
loop.

Iermee weirdt de globoale structuur van nen proteïne beschreevn. De α-helices en
de ß-vlakkn van een polymeerkeetn vouwn udder ip under beurt nog ne kêe tôpe om
ne gecombineerde structuur te vormn. De grôte dryvnde kracht iere es veelal et
hydrofoob effect: sommige zogenoamde hydrofobe chemische groepn van de zykeetns
zyn nie geirn omringd deur woater en zittn liever tôpe. Ze keun da best doen
deur in't middn van nen bolvormige structuur te goan zittn. De zogenoamde
hydrofiele groepn zittn geirn in woater, en bluuvn ton ôok an de buutnkant van
de bolvorm zittn. Een andre stabiliseernde factor zyn ipnieuw de
woaterstofbruggn (moar nu ôok me de zykeetns van de aminozuurn) en de Van Der
Waals interacties. Porines, of gelyk wukn tonvormig proteïne bestoan uut
verschillige noast mekoar gerangschikte β-sheets. De transmembranaire porines
ein hydrofobe aminozuurn an de kant van de membroan zitn en hydrofiele an de
binnkant van de porie, compleet in overêenstemmieng met under functie.

Belangryk zyn ôok zwavelbrugn: dee ountstoan deur oxidatie van twee -SH groepn
vo azo een -S-S- bindieng te vorm. Azo kunn twêe stikn van een eiwit a mekoar
gekoppeld wordn. Ounder andere in keratine, woa da uus oar van gemakt is komt da
vele voren, en tis verantwoordelik vo kruln etc.

Nie olle proteines bestoan moar uut êne keetn, moar sommige tertiaire structuurn
koomn tôpe om nen nog grôtere structure te vormn. Et bekenste vôorbeeld es
haemoglobine die in't bloed zit en verantwoordelik es voor et transport van
zuurstof en CO2. Haemoglobine bestoat uut twee keers twee verschillige keetns
die een kwartetje vormn, en et wordt genoteerd of α2β. In dit geval weird er
gesprookn van een heterologe combinoatie, moar geit ôok homologe combinoaties,
dus combinoaties van dezelfde sôortn keetns. Het aantal keetns da tôpe komt es
quasi ounbeperkt, en zo keun d'je der hêle fabriekscomplexn van moakn. Een ander
vôorbeeld van een grôot complex es de schille van een virus, die bestoat uut
ounderdn proteines. Het zyn dezelfde fysische krachtn gelik dedie die by de
tertiaire structure gebruukt weirdn die zorgn voo stabilisoatie van de
quartenaire structure, met uutzounderieng van zwoavelbrugn.

De polymerisatiereactie woadeuren da der an de ounvolledige polypeptideketen (e
peptide is e korte aminozuurkeetn) een extra aminozuur gehecht wordt goat deur
in et ribosoom en makt dêel ut van de zgn. translatie. De eigenlikke koppelieng
noemn ze de transpeptidatie.

In de celle wordt der eerst an e molecule tRNA een aminozuur gehangn. Et tRNA is
complementair an et mRNA, en functioneert als de molecule die de DNA-sequentie
(d.m.v. een RNA intermediair) ommezet in eiwit. Achter anhechting krieg je een
geaminoacyleerd tRNA, da ku gebruukt wordn in et ribosoom.

Deur structurele veranderiengn in et ribosoom wordt een aminozuur overgedraagn
no de reeds bestoande peptideketen (die ip analoge manier al gemakt is). Da
proces got azo deure toe at der in et mRNA e signaal komt die zegt da alles moe
stopn: e stopcodon.

De secundaire en tertiaire structuurn kunn soms vantzelfst tot stand komn,
andere kis zyn der doavoren speciale eiwitn nodig die maakn da alles ni verkeerd
opplooit, de chaperone-eiwitn. Quaternaire structuurn komn mêestol spountoan tot
stand deurda de ounderdeeln gemakt zyn vo i mekoar te pasn.

Een specioale klasse va proteïnn zyn de enzymn, die chemische reacties
katalyseern. Da wil zeggn da ze bepoalde reacties gemakkelikker moakn. Oe
gebeurt da? Een chemische reactie streeft er oltyd noar om noar een toestand va
loagere energie te goan o je gin energie toevoegt. Moar om da te keun, moe ze
êest over een energiebarriëre. Gelukkig moar, anders zoun olle chemische
reacties spountoan en ouncontroleerboar gebeurn. Een enzyme zorgt ervôor da die
energiebarriëre vree loage ligt, zodoanig da de reactie gemakkelikker goa
startn. De mêeste enzymes keun da deurda ze een sôorte gleuve ein woarin da een
bepoalde chemische verbindienge, een substroat, geirn zit. Et proteïne es deur
de evolutie zodoanig veranderd da't et lik een spiegelbeeld es van et organisch
molecuul. De chemische productn bindn, koomn dichter bie elkoar en goan
gemakkelikker een reactie an. Der es een verschil tussn de glueve vôorn en
achter de bindienge van een molecuul, moar et proteïne plôoit em als et woare
noor zyn substroatn. De effect noemn ze induced fit. Deurda iedere enzyme zyn
eign structuut eit, es de bindienge van chemische stoffn vrêe specifiek.

Een belangryke klasse van proteïnn zyn de transcriptiefactoorn. Die
transcriptiefactoorn elpn de celle om de transcriptie van et DNA te
vergemakkelikkn. G'eit de basale transcriptiefactoorn, die dervôor zorgn da et
proces zôwiezô deuregoat. En g'eit de distale transcriptiefactoorn die vanip
afstand der vôor zorgen dat de transcriptie rapper (ipreguloatie) of troager
(neerreguloatie) goat, of de transcriptie van e bepaalde set genen activeert,
lik et LacI genproduct (= eiwit) in E. coli da by anwezigheid van lactose en
ofwezigheid van glucose makt da die bacterie ip lactose ku leevn.

Een celle weirdt ofgeschermd van de omgevienge deur de cemembroan, die een echte
barriëre vormt om vrimde stoffn teegn t'oudn. Toch moetn bepoalde stoffn
deuregeloatn weirdn, en da gebeurt deur zogenoamde transmembranaire proteines,
die weirkn als pompn of kanoaln. In de proteïneweireld zyn der specioale
α-helices ountstoan die juuste gepast zyn om de hydrofobe binnenkant van de
celmembroan an te keun (in sommige gevoln worden ze ôok in combinoatie met
β-sheets gebruukt). Een aantal, mêestol zeevne, van die α-helices moakn een
sôort kanoal om dingn deure te loatn. De pompn zyn vrêe specifiek, zô keun de
Natrium-pompn gin Kalium deureloatn en omgekêerd.

Een ander vôorbeeld van transport es et transport van zuurstof en CO2 deur
heamoglobine in de bloedboane.

Soms bindt een molecuul an de buutnkant van een transmembranair proteïne zounder
da er iet deuregegeevn weird an de binnenkant van een celle, et cytoplasma. Toch
goat die bindienge der vôorn zorgn da de kant van et transmembranair proteïne
dat an de binnenkant zit vervormd of gemodificeerd (ounder de vorm van
fosforyloatie bvb.), woardeure da't er een signoal deuregegeevn weirdt an andre
proteïnn om een bepoald proces in gang te zettn.

In andere gevoln zyn 't proteïnn zelve die de signaalmolecule zyn: insuline is e
geknipt proteïne die de glucosebalans in et bloed regelt.

Een belangryke subklasse van proteïnn zyn de zogenoamde antilichaamn. Da zyn
proteïnes die vrimde stoffn erkennn en een signoal geevn an et lichaam om doarip
te reageern. De antilichoamn zyn slim gemakt: et grôotste dêel van de
antilichaamn es oltyd etzelfde (constante regio), moar bepoalde lussn ip et
ippervlak zyn anders (variabele regio) en erkennn verschillige sôortn vrimde
stoffn. Ip die maniere zyn der wel 1012 verschillige stoffn die erkent keun
weirdn.

Eiwitn kunn structureel of functioneel geclassificeerd wordn. By deze latstn
wordn vooral de enzymn gedocumenteerd, omda proteïnn die gin enzymn zyn
praktisch allêne mo e structurele functie en (uutzounderiengn omvatn o.a.
prions, et soorte eiwit da ook BSE en Creutzfeldt-Jakob verôorzakt).

Qua structurele indelieng bestoan der vele databankn, die al dan nie manueel of
automatisch up-to-date gehoudn wordn. De 3 grotste zyn SCOP (Structural
Classification Of Proteins), CATH (Class, Architecture, Topology en Homologous
superfamily) en FSSP (Families of Structurally Similar Proteins).

SCOP gebruukt 4 niveaus van hiërarchische classificoatie: klasse, vouw,
superfamilie en familie. De klasse sloat ip de algemêne structuur van et eiwit,
de vouw sloat ip gelykoardige platsieng van secundaire structuurn (dus
gelykoardige tertiare structuurn), superfamilie eit betrekkieng ip functionele
en structurele homologie zounder uutgesprookn sequentie-overêenkomst en familie
sloat ip et niveau van sequentiehomologie.

FSSP goat uut van 330 verschillige doch representatieve eiwitkeetns. Al de
significant gelykige eiwitn (t.e.m. 70% sequentiehomologie) wordn opgenomn per
eiwitkeetn. Eiwitn me mêer of 70% homologie en mêestol gin grote structurele
verschiln en zyn dus gin klasse apart.

Posttranslationele modificaties komn ôok voor: et betreft ton et extra ofsplitsn
van e dêel van et eiwit, ni noodzakelik aminozuurn zelve: suukergroepn of
lipidegroepn anwezig ip et eiwit kunn ook geknipt wordn. 't Is meestol ambetant
vo da in vivo te doen omda de celle die eiwitn als defect erkent en ze ofbrêekt.
Dorom wordn die eiwitn êest geïsoleerd en ton bewerkt, doarachter kuje ze
eventueel toevoegn an e digest (e mengsel van enzymn en substroat en eventueel
buffer).



https://vls.wikipedia.org/wiki/Eiermarkt_(Brugge)

Den Eiermarkt van Brugge ligt achter de nôordkant van de markt en ’t
Geernaartstratje en is styf gekend vo de toffe cafés me gezellige terrasjes, lik
’t Hof van Rembrandt, de Coolcat, de Pick, Ambiorix en de Cathedraak.

D’r stoat e monumentoale woaterpompe uut 1761, gemakt deur Pieter Pepers. De
lêeuw en den beir droagn ’t Woapnschild van Brugge.

D’oorsprounkelikke noame van den Eiermarkt was Bergpoel. In ’t begun van de 12e
eeuwe, den tyd van Galbert van Brugge, was ’t e moerassig gebied, ’n poel woa da
je kost in verdrienkn en woa dan d’r soms lykn van g’executeerdn in gesmeetn
wierdn. De benoamienge Bergpoel blêef in gebruuk tout in ’t begun van de joarn
1600. Olgauwe begostn z’ook de benoamienge Eiermarkt te gebruukn, omdat ’t
Beuterhuus doa stound. ’t Beuterhuus of de Beuterolle bestound doar ol in 1288.
In 1404-1405 wierd d’olle herbouwd.

Round 1539 en z’e nieuw Beuterhuus gebouwd in de Sint-Jacobsstroate, en
verplatste ’t no doa. De stroatnoame Boterhuis herinnert er nog an. In 1580 was
de Beuterolle an den Eiermarkt zo bouwvollig dan ze ’t ofgebrookn en.

Ip den eiermarkt kost je beuter, koas en eiers koopn, mor ollêne de ryke kostn
under da permitteern. Eiers wierdn nie iedere weke geetn en ze wierdn per stik
en per gewicht verkocht. Margarine mocht van 1886 verkocht wordn mo dudelik
apart van d’echte beuter. Melk wierd nie verkocht ip den eiermarkt. Melkvrouwn
kwoamn de melk an huus briengn me twi metoaln melkketels an ’n houtn juk. Round
1945 zyn ze doamee gestopt in Brugge.

In 1786 en ze de Sint-Christoffelkerke ofgebrookn die doa stound tusschn de
markt, den eiermarkt en ’t Geernaartstratje.

D’huuzn woarn in de 16e eeuwe eigndom van Godefroot Slabbaert, e commercant in
o.a. Ôosters, Iers en Schots loakn, en êen van de belangrykste figeurn van de
Brugsche protestantn. Zyn zusters vint Thomas Molinet was e belangrykn
Iengelschn commercant. D’ huuzn van Slabbaert droegn in dien tyd de noamn 't
Groot Beerken en De Beer.

Slabbaert was êen van de winnige Bruggeliengn die ingienk ip Alva’s Road van
Beroertn en je wierd gevangn gezet in ’t Stêen ip de Burg. Je kost ountsnappn,
mo drie van zyn bevryders wierdn g’arresteerd en g'executeerd. Slabbaert
vluchtte no Londn en je kost mo were no Brugge kommn in 1578, ’t begun van de
Calvinistische Republiek.

Verder an de zelfste kant stoat de stadsbibliotheke en reks ip den achterground
ku je den achterkant van de stadsschouwburg zien.



https://vls.wikipedia.org/wiki/Eeste_Weireldoorloge

Den Êestn Weireldoorloge, ook wel 14-18 of den grootn oorlog genoemd was e grôot
moundioal conflict. E groot deel van 't westelikke frount liep deur uzze streke.
Va boovn in Nieuwpôort al langs den Yzer, via 't kanoal, al round de Salient van
Yper na beneên richtinge Wytschoate, Mêesn en toene na 't Fransche, de streke
van de Marne en verder.

De krôonprins van Ôostenryk-Ongareye, Franz Ferdinand, is ip 28 juni 1914 in
Sarajevo vermôord deur Gavrilo Princip, e Servischn nationalist die wilde dat ze
streke oenofhankelik wos van 't grôte Ôostenryk-Ongareye.

De landn in Europa woarn ol lange mè makoar in stokke. En in de môord op Franz
Ferdinand addn ze e reedn gevoen om makoar d'n ôorlog te verkloarn. Wuk ist'er
nu ollemoale gebeurd? E poar feitn en è klêine situoasjeschets:

In nuus land ollêne leggn der 520.000 soldoatn begroavn. E masse doavan kuj
werevin' in de Westoek. Van de 134.000 ekende Duutsche groaven leggn d'r 126.000
op 4 West-Vlamsche plekkn (Langemark, Mêenn, Vlazjele, Ôoglee). Van de 22
Fransche begroafplekkn leggen d'r elve in West-Vloandern.



https://vls.wikipedia.org/wiki/Echte_bien

D' echte bien (Apidae) zyn e grôote famielje van bien en hommels en andre mindre
bekende groepn uut de orde van de vliesvleuglign. Veele zyn weirdevulle
bestuuvrs in nateurlikke leefgebiedn en vo landbowtêeltn .

D' echte bien omvattn têegnwôordig al de geslachtn die vroegre oendrgebrocht
woarn in de famieljes Anthophoridae en Ctenoplectridae. De mêeste van dedie zyn
allêenleevnde sôortn, aloewêl datr ook e poar parazietiesch leevn .

De vier groepn die oendrfamieljes in d' oede famielje Apidae zyn têegnwôordig
gerangschikt lik stammn in d' oendrefamielje Apinae. Die evoluusje is nog
versterkt in e poar recente klassifiekoasjes die al de bestoande bie-famieljes
tegoare zettn oendre de noame "Apidae" (of, ook, lik de kloade "Anthophila"), mo
da is gin algemeêen verspreid gebruuk.

D' oendrefamielje Apinae bevat e verscheidneid van 15 geslachtsgroepn, woavan da
de mêeste allêene leevn en wiens nestn simpl ooln in de groend zyn.

Echtre d' ôoniekbien, d' angllôoze bien en de hommels zyn eusosjoal of vormn
koloonjes. Dr wordt somtyds angenoomn da ze da oentwikkld ên oenofanklik van
mekoar; ze vertôon grôote oenderlienge verschilln ip gebied van kommuniekoaje
tusschn de werkstrs en de maniern van nestbow.

D' oendrefamielje Nomadinae, of koekoeksbien, ê 31 geslachtn in 10
geslachtngroepn die alle parazieteern in de nestn van andre bien.

D' oendrefamielje Xylocopinae, die de oet-bien omvat, zyn mêesta allêeneleevnd,
oewêl da ze toch gêrn in groeptjes leevn. Sommigte geslachtsgroepn, lik de
Allodapini, ên ook eusosjoale sôortn.



https://vls.wikipedia.org/wiki/E3_Prys_Vloandern

Den E3 Harelbeke of den E3 Prys is e koerse voe profs van ca. 200 kilometers mè
start en ankomste in Hoarelbeke. De noame verwyst noa d' oude noame van den E17,
die langs Hoarelbeke passeert. De koerse bestoat ol sedert 1958.

Ze wos ossan verreên op e zoaterdag, in de periode tussn Milaan-San Remo en de
Roende va Vloandern. Vanof 2005 wos den E3 oenderdeêl van 't continentoal
circuit, den UCI Europe Tour. Den 1stn september 2011 is officieel bekend gemakt
dat de koers voe de periode 2012-2015 deêl goat uutmoakn van den UCI World Tour!
Doarom goat ie van nu voôrs deure ip de vrydag voô Gent-Wevelgem.

Het parkoers volgt het klassiek patrôon deur de Vlamsche Ardennen. In 2012 goat
de Meur van Geroardsbergn der voe den eêste keê by zyn.

Den dag achter den E3, is 't ie ôok olle joare georganiseerd vo de
wielertoeristn: ge kunt gy kiezn vo de korte route (80 km) of de lange route
(130 km). 'n Start en 'n arrivée is an in de sporthal De Dageraad nevenst 't
Forestierstadium de voetbolpleine nevenst De Goavers.



https://vls.wikipedia.org/wiki/Drooge_busschn_van_%27t_binneland_van_Joekon

De Drooge busschn van ’t binneland van Joekon, zyn 'n ekostreeke uut d' ekozôone
Nearctis vôgnst de Weirld Nateur-Stichtienge (WWF). D' ippervlakte van d'
ekostreeke besloa 62 400 km² . Ze maakn dêel uut van 't bioom de boreoale
busschn of de tajga.

Die ekostreeke die zuudlik Joekon (iengels : Yukon) en e styf klêen dêeltje van
nôordwestlik Britsch Koluumbja (iengels : British Columbia), ligt oofzoaklik ip
de Joekon-Ôogvlakte, die bestoat uut roende euvels, oogvlaktn en brêed
uutgesneen valleejn. 't Gebied êt e droog subarktiesch kliemoat, mê
zoomr-temprateurn die gemiddeld roend 11 °C zyn, en wientre-temprateurn mêt e
gemiddelde van -16,5 °C toe -19 °C. De neerslag is lêege, mêt e gemiddelde
tusschn 225–400 mm, binst da d' oogre geleegn gebiedn en de streekn in 't
Nôordôostn mêer neerslag krygn .

Zwarte sparre (Picea mariana) en witte sparre (Picea glauca) zyn de twêe mêest
vôornkommnde boomn, mê gewroengn pynboom (Pinus contorta subsp. latifolia) die
te vienn is ip styf drooge of verbrande gruujplatsn. Zuudkantn, êlliengn ip
klêene oogte zyn dikkers gekenmerkt deur gras-gemêenschappn. Dwergberke (Betula
nana), wilge en subalpiene denne (Abies lasiocarpa) zyn te vienn in de
subalpiene zôone oendre de boomgrenze, binst da d' alpiene zôone doaboovn e
wyduutêenstoande vegetoasje êrbergt die bestoat uut zèèvrekruud (Dryas
octopetala) en andre kruudn, dwergstruukn, grassn en korstmossn.

Zoogbêestn van die ekostreeke omvattn karieboe (Rangifer tarandus), eeland
(Alces alces), snêewgêete (Oreamnus americanus), dinôornschoap (Ovis dalli),
grizzly-beir (Ursos arctos horriblus), Ameriekoansche zwarte beir (Ursus
americanus), grysde wolf (Canis lupus), prèèriewolf (Canis latrans), Kanadeesche
beevre (Castor canadensis) en oaze. Veuglsôortn omvattn de roave (Corvus corax),
alpnsnêew-oene (Lagopus muta) en stêenoarend (Aquila chryaetos).

Die ekostreeke is goe bewoard, mê e geschatte 75% die nog oengerêpt is. Ôogre
liggiengn zyn beetre bewoard of de valeeje-groendn, woa dat de mêeste
oentwikklienge in die ekostreeke gebeurd is. Dr zyn gin grôote beschermde
gebiedn in die ekostreeke, mo klindre stikkn lik 't Rezervoat Charlie Cole Creek
en de Nasjonoale Wildernisse van Nisutlin Rieviere-Delta. Ôostn van oet, mynbow
en deur de stoat bevorderde wolvejacht zyn de grotste bedreigiengn vo d'
integrieteit van de streeke.



https://vls.wikipedia.org/wiki/Doeglas

Doeglas (Pseudotsuga) is e geslacht van altydgroene konifeereboomn uut de
famielje van de pynboomachtign . Ze wordn ook verkêerdlik doeglas-denn,
doeglas-sparrn of Oregon-pynn genoamd. De geweune doeglas (Pseudotsuga
menziesii) is wydverspreid in westlik Nôord-Amerika en is e belangryke bronne vo
timmr-oet. Oovre 't antal sôortn istr veele betwistienge, mo twêe sôortn in
westlik Nôord-Amerika en twêe toe vier sôortn in ôostlik Oazje wordn algemêen
êrkend . Neegtiende-eewsche plantkundign adn probleemn mê 't klasseern van de
doeglasn, vo de glyknissn die dr zyn mê verschillnd andre konifeern die beetre
gekend woarn in die tyd. Ze zyn by tyd en wyle geklasseerd gewist by Pinus,
Picea, Abies, Tsuga, en zeifs by Sequoia. Vor undre duudlik verschillnde keegles
wierdn de doeglasn ip 't ende geplatst in 't niew geslacht Pseudotsuga (tgêen
betêeknt volsche tsuga) deur de Fransche plantkundige Elie-Abel Carrière in
1867. De noame wordt somtyds ook mêt e striptje geschreevn lik Pseudo-tsuga.

De algemêen gebruukte noame doeglas êert David Douglas, de Schotsche
plantkundige die vo 't êest Pseudotsuga menziesii kwikte in Scone Palace in 1827
. David Douglas is gekend vo veele konifeern uut Nôord-Amerika oovregebrocht 't
ên nor Europa .

Doeglasn zyn middlgrôote toe uutzoenderlik grôote altydgroene boomn, 20–120 m
ooge (aloewêl dat allêene mo de kust-doeglas zukke grôote oogte kan bereikn) .
De bloarn zyn plat, zochte lynvormig, 2–4 cm lank, in 't algemêen glyknd ip
deeze van de denn, allêenstoande vôornkommnde iddre of in bundls; ze omriengn
volledig de takn, tgêene kan nuttig zyn vo de sôortn 't êrkenn. De vrowlikke
keegles angn no beneen, mê bluuvnde schubbn (in teegnstellienge mê de denn) en
zyn gekenmerkt deur e lank trietandig schutblad da verre uutstikt oendre iedre
schubbe ('t glykt ip den achtrste ruggekant van e muus mê twêe pootn en e
steirt).

De kuste-doeglas êt ook oogtn bereikt van 120 m. Da was de geschatte oogte van
de grotste konifeere ôojt goe beschreevn, de "Mineroal-boom", gemeetn in 1924
deur Dr. Richard E. McArdle , vroegre chef van de Bosdienst van de U.S.A.. Den
inoed van die boom bedroeg 515 kubieke meetrs. 't Grotste leevnde individu is de
Brummitt-doeglas in Coos County, Oregon, 99,4 meetrs ooge . Allêene mo Sequoia
sempervirens en Eucalyptus regnans bereikn grotr oogtn vôgns de teegnwôordige
kennisse van leevnde boomn. In Quinault, Washington, is e hêele verzoamlienge
gevoenn van de grotste doeglasn in êen gebied. De Quinault-reegnbusschn êrbergn
de eeste van de tien grotste gekende doeglasn.

Verre de best gekende, en mêest verspreide nôordamerikoansche sôorte is de
geweune doeglas (Pseudotsuga menziesii), e taksonoomiesch ingewikklde sôorte
verdêeld in twêe ooft-varjeteitn (beschowd lik ofzoenderlikke sôortn of
oendresôortn deur sommigte plantkundign) : kuste-doeglas of groene doeglas; en
Rotsgebergte-doeglas of binneland-doeglas, in 't westlik binneland van 't
kontinent. Vôgns sommigte plantkundign strekt 't areoal van de
Rotsgebergte-doeglas êm uut no 't Zuudn in Mexico vor al de Mexikoansche
doeglas-popuuloasjes in te sluutn , oewel da andre verschillnde ofzoenderlikke
sôortn ên vôorngesteld in Mexico en veele varjeteitn in de Verênigde Stoatn.
Morfologiesche en geneetiesche gegevns geevn den indruk da de Meksikoansche
doeglasn woarschynlik zoe moetn beschowd wordn lik e verschillnde varjeteit van
P. menziesii.

Al d'andre sôortn ên e beperkt areoal en zyn weinig gekend buutn undre
respektievlik inêemsch weungebied, woa da ze dikkrs zeldzoam zyn mê versnipprd
vôorkommn in gemienglde busschn; ziedre ên allemalle 'n oengunstige toestand van
beoed. De taxonomie van d' oazjoatiesche doeglasn stoa nog oendre diskuusje , mo
de mêest recente taxonomiesche stuudjes anveirdn vier sôortn : drie uut China en
drie uut Japan . De drie Chineesche sôortn ên noagelank beschowd gewist lik
varjeteitn van Pseudotsuga sinensis of ipgesplist in bykommnde sôortn en
varjeteitn . Vôgns de têegnwôordige ipvattiengn wordt de Chineesche sôorte
oendreverdêeld in twêe varjeteitn : var. sinensis en var. wilsoniana.



https://vls.wikipedia.org/wiki/Diksmuude

Diksmude (Nederlands: Diksmuide) es e stad in West-Vloandern. De stad ligt an de
riviere den Yzer. Der weunen mêer dan 15.000 menschn in heel de gemêente.
Diksmude is voorol gekend vo z'n Yzertôorn en den dôodngang. De gemêentenoame
wordt soms ofgekort no Smude.

De stad Diksmude bestoat uut 15 dêelgemeentn, en 't is doamee in de provinsje
West-Vloandern de gemeente met de grotste ippervlakte. In 1924 was d'ippervlakte
van Diksmude-stad ol verdubbeld deurdat er e stik van Êesn bykwam. In 1965 is
Diksmude-centrum ton gefusioneerd met Êesn en Koaskerke. De bebouwienge van
Koaskerke en Diksmude vormt in feite een deurlopend geheel en de bebouwienge van
Diksmude lopt ook al deure ip 't groundgebied van Êesn. In 1971 giengn der were
vele fusies deure. Diksmude zelve fusioneerde nie, moa een oop van de gemeentjes
derround ton wel. Keiem werd e stik van Beest; Lampernisse, Oostkerke en
Stuvejeskerke kwaamn by Pervyzje; en van Oudekapelle, Nieuwkapelle en
Sint-Jacobskapelle werd er e nieuwe gemêente, Driekapellen gemakt. Woomn moest e
stik va ze groundgebied ofgeevn, van Joenkershove werd e stik van Outulst. In
1977 fusioneerden der uutendelik zes gemeentn met Diksmude. Beest, Driekapellen,
Leke, Vlazêle, Woomn en Pervyzje woarn nie mi oenafhankelik, moa ulder
dêelgemeentn woarn nu Diksmuudse deelgemeentn.



https://vls.wikipedia.org/wiki/Diksmuide

Diksmude (Nederlands: Diksmuide) es e stad in West-Vloandern. De stad ligt an de
riviere den Yzer. Der weunen mêer dan 15.000 menschn in heel de gemêente.
Diksmude is voorol gekend vo z'n Yzertôorn en den dôodngang. De gemêentenoame
wordt soms ofgekort no Smude.

De stad Diksmude bestoat uut 15 dêelgemeentn, en 't is doamee in de provinsje
West-Vloandern de gemeente met de grotste ippervlakte. In 1924 was d'ippervlakte
van Diksmude-stad ol verdubbeld deurdat er e stik van Êesn bykwam. In 1965 is
Diksmude-centrum ton gefusioneerd met Êesn en Koaskerke. De bebouwienge van
Koaskerke en Diksmude vormt in feite een deurlopend geheel en de bebouwienge van
Diksmude lopt ook al deure ip 't groundgebied van Êesn. In 1971 giengn der were
vele fusies deure. Diksmude zelve fusioneerde nie, moa een oop van de gemeentjes
derround ton wel. Keiem werd e stik van Beest; Lampernisse, Oostkerke en
Stuvejeskerke kwaamn by Pervyzje; en van Oudekapelle, Nieuwkapelle en
Sint-Jacobskapelle werd er e nieuwe gemêente, Driekapellen gemakt. Woomn moest e
stik va ze groundgebied ofgeevn, van Joenkershove werd e stik van Outulst. In
1977 fusioneerden der uutendelik zes gemeentn met Diksmude. Beest, Driekapellen,
Leke, Vlazêle, Woomn en Pervyzje woarn nie mi oenafhankelik, moa ulder
dêelgemeentn woarn nu Diksmuudse deelgemeentn.



https://vls.wikipedia.org/wiki/Dikkebusvyver

Dikkebusvyver is e vyver die by Dikkebus ligt. 't Woater is ollemoale anevoerd
deur de Kemmelbeke, die up 'n Kemmelberg ountspriengt. Deur dan der round de
Kemmelbeke nie vele boomn stoan, spoelt er e masse eirde mei en moet er vele
ebaggerd zyn (oundermêer in 1990-1991 (200 000 kubiek is toune bachtn 'n vyver
in baggerpittn espootn) en 2005). 't Woater van 'n vyver, die en uppervlakte van
36 hectoarn het, dient nu voun drienkwoater voun d'Yperliengn, doanaasn kut er
up en an Dikkebusvyver oek evist zyn, de menschn kunn der voarn, wandeln en toet
in 2010 etwot drienkn in 't vyverhuus, die over te neemn is.

Over Dikkebusvyver is er 'n êeste kêe eschreevn in 1320, 't wos ol en ende
doavôorn dan poaters van d'abdy in Vormezêle 'n vyver egroavn han. 'n Vyver het
ossan ediend voun woater nor Yper te loatn stroomn, in 'n tyde me buuzn van
êekhout. An de Fransche boas woarn over de streke van Yper, wuldn ze 't woater
van de vyver en de sluuzn beschermn en doavôorn moeste Vauban in 1680 e torre
zettn, die doa nu nog ossan stoat (teegn de vyver, byn 't vyverhuus).

Up 'n vyverdam stoan der verschillige sôortn boomn, surtout beukn, êekn, wulgn,
poppeliern en esdôorns die doar eplant zyn en klakkebussn en aar struukn die doa
van 't zeste begunn groein zyn.

Van bêestn zittn der surtout woaterveugels (koters, woaterhoens, eendn, mêeuwn
en fuutn), aar veugels (lik goais, eksters en aar zangveugels) en vaneigns
visschn (snoek, broasm, boarze, karper en poalienk).



https://vls.wikipedia.org/wiki/Diederik_van_den_Elzas

Diederik van den Elzas, ouk enoamd Diederik I, (ca. 1099 - 4 januoari 1168,
Woatn (Vrankryk)) was Groaf van Vloandern van 1128 tout an zyn dôod. Van den
Elzas dei mei an de Twidde Kruustocht.

Diederik I wos e zeune van ertog Diederik van Opper-Lotharingn e Gertrude van
Vloandern, die de dochter wos van Robrecht I van Vloandern. Ton da Karel den
Goein dôod wos (1127) koste Diederik van den Elzas, ol zyn moederskant,
ansproake doen op Vloandern. Moar e wos ni n'ênigstn. Willem Clito zag dat ouk
wel zittn, en 'ndien krêeg ulpe van Lodewyk VI, 'n keunink van Vrankryk. De
Vlamsche steedn, surtout Brugge en Gent, koozn party vo van den Elzas. In 1128
wos 't elukt: van den Elzas wos groaf.

Je trouwde doa mè Sibylle van Anjou, e dochter van keunienk Fulco van Jeruzalem,
vodien Fulco V van Anjou. Je vocht mè zyn schônvoader in Gilead.

Je most zêre were kêern no Vloandern vo tusschn te kommn in e revolte in ‘t
hertogdom Neder-Lotharingen, ton ounder Godfried III van Leuven.

Sibylle, die in verwachtienge was, blêef in Vloandern en ze was regente over ‘t
Groafschap Vloandern.

An de westkant van den Burg in Brugge stound et Stêen. Doa was ’t verbluuf van
de groavn. Loater is under verbluuf verplatst no den overkant, no de Loove an
den ôostkant. Neffest ’t Stêen liet Diederik van den Elzas ’n huuskapelle bouwn,
de Sint-Basiliuskapelle, loater d’Hillig-Bloedbasilieke (van 1923 e basilieke).

Volgns ’n oude overleverienge zoudt ie, achter de twidde kruustocht, uut et
Hillig land were gekêerd zyn mè de relikwie van ’t Hillig Bloed. Je zou de
relikwie doa gekreegn hen van zyn schônbroere Boudewyn III, keunienk van
Jeruzalem, en de 7stn april 1150 no de Sint-Basiliuskapelle gebrocht hen.

Zyn êeste vrouwe was Margaretha van Clermont (of Swanhilde) († 1132), de weeuwe
van Karel de Goein. Met heur had ‘n êen dochter: Lauretta, die getrouwd was mè
Hendrik den Blendn, groaf van Noamn en Luxemburg.

In 1139 ist ie hertrouwd mè Sibylle van Anjou, die getrouwd gewist was mè Willem
Clito, mor under huwelik was wel g'annuleerd. Met heur had ‘n vier zeuns en drie
dochters:



https://vls.wikipedia.org/wiki/Deule

De Deule (Frans: Deûle) es e zyriviere van de Leie in de regio
Nord-Pas-de-Calais, in't nôordn van Vrankryk. De Deule es apeupri 60 kilomèiters
lank en ountspriengt by Carency, strôomt deur Rysel en moundt uut in de Leie by
Deulemounde.

De noame van de riviere es vermeld in 1276 lyk Dupla wa verzekers nen
g'evolutioneerde vorm es van *Dubulā, gebaseerd ip't Keltisch-Gallische wôord
dubu-, wa "zwort" wilt zeggn.

De boovnlôop van de Deule zyn eigntlyk twêe beekn: de Carency en de
Saint-Nazaire, wa da ôok de noamn van de gemêentn woa ze deure lôopn. Van de
plekke woa de Carency en de Saint-Nazaire tegoare komm'n tout an de stad Lens
strôomt de Deule ounder de noame de Souchez, wa ôok de noame es van de
byliggende gemêente. Van Lens tout an Rysel es de riviere rechtegetrokkn en
gekanaliseerd. 't Stik kanal van Lens tout Courrières es gekend lyk Canal de
Lens.

By Courrières lôopt et Canal de Lens over in't eigenlyke Deulekanoal (Canal de
la Deûle), da de Leie verbindt me de Scarpe in Dowoai, woaby da't kanal vo't
grôotste stik gebruuk makt van't tracé van de Deule. Deur mynverzakkiengn ligt
et kanal somstekêe e stik ôoger dan't land derround. In Rysel liep in tydde de
Deule round de middelêeuwse stadskern, vandoar ôok de noame van de stad die ip
en ielandje lag ("Ter Ysel"). Achter Rysel volgt de Deûle apeupri were zynne
nateurlyke lôop tout an zyn moundienge by Deulemounde.



https://vls.wikipedia.org/wiki/De_Tw%C3%A8de_slag_om_M%C3%AAesn

De Twidde slag om Mêesn, ouk gekend oender de noame "De Myneslag va Mêesn", wos
e crucioal gevicht in 'n Êestn Weireldôorlog in 1914.

Tusschen 30 oktober en 3 november 1914 wos 't er ol zwoar gevochtn round Mêesn
in De Slag van 't London Scottish Regiment, ouk gekend ounder de noame Êeste
Slag om Mêesn (dat is e bitje e bedrieglikke noame, want e masse gevechtn woarn
eigentlik in Wytschoate). Mêesn wos ingenoomn op 1 november 1914 deur de
Duutschers omda 't van strategisch belang wos. A je mêester wos over Mêesn,
koste je de hêle streke aan de west- en zuudkant min of mêer domineern: Mêesn
legt op een euvel va 80 meters oge, en 'n omtrek is gemiddeld moa 45 meters oge.
De Duutschers willnde eigentlik op 'n Kemmelberg geroakn, moa da gieng nie goed.
Doarom naamn ze ouk Wytschoate in, da ogger lei.

De Twidde Slag om Mêesn viel op 7 juni 1917. De Britsche troepn, ounder leidieng
va Generaal Plumer, addn bykan 1,5 joar gegroaven an tunnels om tout ounder de
stelliengn van 'n Duuts te geroaken. De tunnels liepn va Hill 60 in 't nôordn
tout in Ploegsteirt in 't zuudn.

'n Anvol wos eigentlik ol ingezet op 3 juni mi zwoarder bombardementn die
anieldn tout 7 juni. Op dat moment lei 't d'r ol 100.000 man van 't Twidde Leger
van d'Iengelsche grêed om t'attakeern. 't Were wos kloar en de moane schoenk.
Olmetteki vieln d'Iengelsche bombardementn stille. De Duutsche woarn verschrikt
e begostn zelve te schietn. Twientig menuutn loater, in de vroegn uchtend (3:10
AM), brak d'elle los: 19 mynn explodeernde, 'n êen achter 'n andern. Da wos in
totoal goed voe 431.700 kilogram explosivn. De schok adde de macht van een
oardbevieng. Noa 't schynt kossn ze 't voeln tout in Parys. En 'n Êestn Minister
van Iengeland koste 't ôorn in Lonn.

Van de 22 mynn kostn de Duutsche d'r eintje elimineern in 1916. Op 17 juli 1955
is er nog e myne ontploft deur 'n bleksem, gelukkiglik zounder dôodn. Dus nu is
er nog ossan êen myne over die nie ontploft is. 't Bekendste restant van de
Myneslag is Kroater 11 in Wytschoate, beter gekend ounder de noame Pool of Peace
(diameter: 76 meters).

Op 10-11 april 1918 wos Mêesn were deur de Duutsche veroverd, moar op 28
september 1918 wos 't voe goed bevryd deur troepn va Nieuw-Zêeland .

De Twidde Slag om Mêesn wos e vôorloper van de Derde Slag om Yper, beter gekend
oender de noame Passchendoale.

D'Iengelsche klappn ossan over 'The Battle of Messines Ridge'. Toch zou 't even
logisch zyn vo te klappn van The Battle of Wytschaete (lik dan de Duutschers ouk
mêestol schryvn over der Schlacht am Wytschaete-Bogen) omda Wytschoate in 't
middn van 'n zak legt dan ze met de slag veroverd en. 't Probleem vo
d'Iengelsche wos da by Wytschoate 't 16ste Ierse Divisieregiment lag - e
katholiek Iers regiment. D'Iengelsche zagen da ni zittn dan die Ieren me d'êre
zoen goan loopn. Doavôorn kozen ze vo 'De slag om Mêesn' voe benoamienge, en dat
is ton ook overgepakt deur de Nederlandstoalige geschiedenisseschryvers.



https://vls.wikipedia.org/wiki/De_Moeren_(Vrankryk)

De Moeren (Frans: Les Moëres) es een dorpke in 't Nôord'n va Vrankryk, mêer
bepoald in het Département du Nord. Der weun'n oungeveer 700 minsn, en 't es
omringd deur polders. 't Grenst an België, ter ôogte va et gelyknoamige dorp in
West-Vloandern, De Moeren (België).

De Moeren es ôorsprounkelyk en oundiep meer gewist, da loater ingepolderd en
drôgegeleid gewist es. De Moeren liggen ton ôok gemiddeld 2 meters ounder de
zêespiegel. Het makt dêel ut van et Blootland, en ligt in een grôte vlakte.

In 1620 es Wenceslas Cobergher der in gesloagd om 3000 ectoare were te winn ip
de zêe deur 23 wiendmeulns te gebruukn. Doavôorn wos 't er een lagune. Sedert
toun zyn De Moeren ountstoan. Achter de drôogleggienge zyn der nog 4
overstrômiengn gewist: in 1646, 1770, 1793 en in de Twêede Weireldoorloge.
Sommige van die overstrômiengn woarn uutgelokt voun Duunkerke te beschermn: 'n
êestn en 'n dienn in den Twêede Weireldoorlôge. Achter 1646 eit et 100 joar
gedeurd vôor da olles were drôge wos, moar de latste kêe eit moa 2 joar gedeurd,
mè dank an betere techniekn. De poempn die dervôorn gebruukt zyn, keun je nog
goan bekykn in Le musée du polder.



https://vls.wikipedia.org/wiki/De_Maeres_kast%C3%AAel

Het Kastêel d'Aertrycke stoat tegenwoordig ip groundgebied van de stad Toeroet,
al gink 't toe by de fusies in 1977 mee met de voormalige gemeente Erdryke. Der
wier in de tyd van de fusies in Erdryke gezeid dat de baronesse de annexatie
deur Toeroet nie genegen was, mor eur protest wier blykbaar nievers nie vele
gehoord. Parochiaal goat 't kastêel trouwes nog assan mee met de parochie
Erdryke Sint-Andreas.

't Is gebouwd tusschen 1868 en1871 in ipdracht van August de Maere in nen
neo-gotische styl, en wordt daarom in de volksmound nog assan de Maerens kastêel
genaamd. Een historische band met Erdryke had de familie de Maere ton nie. Ze
bouwden da kastêel met 't kapitaal da August de Maere verdiend had by d'anleg
van den haven van Zeebrugge. De toevoeginge van "d'Aertrycke" an under name is
ook van dien tyd en dus een anachronisme. 't Vormt dus zeker gin verwyzinge nor
een heerlikeid lik by andre adellike families.

Rond 't kastêel ligt er een doming me ne grôte vyver, ween en bussn, een deel
dervan es nu vry toegankelik als Provincioal doming.



https://vls.wikipedia.org/wiki/De_Garre_(Brugge)

De Garre is êen van de smolste stroatn in Brugge, geleegn in 't êrte van den
iestôoriesche stad. "Garre" of "Gêrre" wilt zeggn in 't West-Vlams e smolle
oopnienge of spleete.

Toch is 't bekend by de Bruggliengn en toeriestn vo de lokoasje en d'
anweezigeid van een bruun kafee. 't Is e zystratje van de Breidelstroate, die de
Grôote Mart mê de Burg verbiendt.

De Garre êete in de 16ste êewe 't "Zuudzêepstratje", nor e zêepefabrieksje da
doa stoend. Roend 1800 kwam de noame "De Garre" in gebruuk. In 1884 gaf 't
stadsbestier dr d' offiesjêele noame "Zeepstraat" an. In de vôksmoend blêef 't
pertank "De Garre", tgêene ip 't latste ook in 1936 lik offiesjêele noam wierd
anveird.

Eigentlik êetn de Bruggliengn 't - en nog oltyd - De Garre van Koneei (deur
sommigtn geschreevn lik "Cornée" of "Kornee"). Dadde verwêes no de gebeur,
bakkre Corné (of Edouard Corneille), die 't stratje apeupri lik zyn eigndom
bekêek en zorgde vo 't êkkn woamee datn 't 's navens ofslôot, vo de toegank vo
wildplassers te belettn. 't Stratje a inderdoad noga e reputoasje ip da vlak. E
vôksvêrzetje ieroemtrent is an veele Bruggliengn nog oltyd bekend en luudt:



https://vls.wikipedia.org/wiki/De_Canadien

De Canadien (Iengels: Saint Julien Memorial of The Brooding Soldier) is e
Canadees oorlogsmonument by Sint-Juliens (Langemark). 't Stoat ip 't kruuspunt
van de Brugseweg en de Zunnebeekestroate (Vancouver Corner) in e park me roozn
en conifeern. 't Monument is ipgedreegn an de meêr of 2000 Canadeesche militairn
die an under ende kwoamn by den eêste goazeanval binst de Twidde Slag om Yper in
den Eêste Weireldoorloge.

't Beeld stoat ip e vierkant plateau met an weerskantn e boogvormign uutsproeng.
't Is e piloare van 10 meter hooge, me van boovn de buste van e Canadeesche
soldoat die lik an 't peizn is over 't lot van zyn gesneuvelde moatn. Je stoat
me geboogn kop, gericht noa de plekke vanwoa dat den 22stn april 1915 de
chloorgoaze kwam angedreevn. Zyn handn rustn ip en ommegekeêrd geweir, kolve noa
boovn. Die hoedienge 'Arms reversed' is de traditioneele militaire groêt an de
gesneuveldn. Van voôrn ip de piloare stoat in groôte letters 'CANADA'.

An de zykantn van de piloare zijn paneêln angebrocht met ipschriftn in 't
Iengels en 't Frans die e korte soamnvattienge zyn van de Canadeesche bydroage
binst de twidde slag om Yper. An de voêt van de piloare, langst de rechterkant,
stoat de noame van den oentwerper en 't joartal: F.C. Clemeshaw 1921. In e booge
roend de piloare zyn ip 't plateau de volgnde oriëntoasjepyln angebrocht :
Ypres, Boesinghe, Hooghe, Zonnebeke, Passchendaele, Poelcapelle en Langemarck.
Da zyn de plekkn met e speciale beteêkenisse vo de slag.

't Monument is ing'huldigd gewist den 8ste juli 1923 ten elvn ip e zundag. Den
hertog van Connaught (broere van de Britse keunienk) en Prins Leopold van België
woarn ip de plechtigheid.



https://vls.wikipedia.org/wiki/De%C3%BBle

De Deule (Frans: Deûle) es e zyriviere van de Leie in de regio
Nord-Pas-de-Calais, in't nôordn van Vrankryk. De Deule es apeupri 60 kilomèiters
lank en ountspriengt by Carency, strôomt deur Rysel en moundt uut in de Leie by
Deulemounde.

De noame van de riviere es vermeld in 1276 lyk Dupla wa verzekers nen
g'evolutioneerde vorm es van *Dubulā, gebaseerd ip't Keltisch-Gallische wôord
dubu-, wa "zwort" wilt zeggn.

De boovnlôop van de Deule zyn eigntlyk twêe beekn: de Carency en de
Saint-Nazaire, wa da ôok de noamn van de gemêentn woa ze deure lôopn. Van de
plekke woa de Carency en de Saint-Nazaire tegoare komm'n tout an de stad Lens
strôomt de Deule ounder de noame de Souchez, wa ôok de noame es van de
byliggende gemêente. Van Lens tout an Rysel es de riviere rechtegetrokkn en
gekanaliseerd. 't Stik kanal van Lens tout Courrières es gekend lyk Canal de
Lens.

By Courrières lôopt et Canal de Lens over in't eigenlyke Deulekanoal (Canal de
la Deûle), da de Leie verbindt me de Scarpe in Dowoai, woaby da't kanal vo't
grôotste stik gebruuk makt van't tracé van de Deule. Deur mynverzakkiengn ligt
et kanal somstekêe e stik ôoger dan't land derround. In Rysel liep in tydde de
Deule round de middelêeuwse stadskern, vandoar ôok de noame van de stad die ip
en ielandje lag ("Ter Ysel"). Achter Rysel volgt de Deûle apeupri were zynne
nateurlyke lôop tout an zyn moundienge by Deulemounde.



https://vls.wikipedia.org/wiki/David_Galle

David Galle (Mêende, 2 december 1980) es ne West-Vloamse komiek die in Wervik
upgegroeid es. Je weunt nu in Brugge.

An zyn veertien joar est ie begunn met amateurtheater in Wervik en toune at ie
student wos in Kortryk en Tourhout vormde ie 't komisch duo Winnock & Galle met
Laurent Winnock.

Einde 2005 zat ie in de halve finales van de Hollandse Culture Comedy Award. In
2006 schreef ie afleveringen mee an het tv-programma De Rechtvaardige Rechters
up Canvas.

In 2007 werkte ie tope met ter bescherming van de jeugd voun een sketch van
"Poelmo, slaaf van het zuiden" te coveren up de Crazy Comedy Cover Contest van
het Comedy Zone Festival in Gent. Z'èn doamee den eersten prys gewonn. Op
26/05/2007 moakt ie zyn prime-time debuut up tv in het TV-programma "De Bovenste
Plank" up één. J'es aangesloten bij 123 Comedy Club.

In 2008 coverde ie Dikke Gilbert de La Tourette up het Comedy Zone Festival,
woarmee dat'n lovende kritieken en nen tweede prys in de wacht slepte.

Vanof april 2009 es 'n te zien in de reguliere formats van Comedy Casino up
Canvas, duukt'n nu en ton ne keer up up de regionoale TV-zender WTV en kun je
hem hoorn up Radio 2.

In 2010 stoat Galle up de planken met zijne eerste avondvullende show "D", en is
ie ook up den teevee te zien up Comedy Casino (de nieuwe reekse, en up Comedy
for Life.

In 2011 is Galle te zien in de voorjaersprogrammatie van één : dertien weken an
e stek up zundagavond in de Kazakkendraaiers toope me Bart Depauw. Daneverst is
ie ook een stuk of 5 keren te zien als mediawatcher in Vrienden Van De Veire,
ook up één.

Noast eigen inbreng qua comedy fungeert David Galle ook als presentator en MC up
comedyvoorstellingen of up muziekfestivals: Rock op het Plein in Wervik,
Folkfestival Dranouter of de Paulusfeesten in Oostende.

Zyn styl kan omschreven worden als absurd, vul met hilarische anekdotes van 't
doageliks leven. David combineert en ontwoapenende podium-nonchalance met
clevere, en soms ne keer styven drogen humor en verrassende inzichten. Zynen act
wordt met West-Vlamsche inslag gebrocht, wat vor de nodige hilariteit zorgt by
mienschen die nie van de streke zyn.

Gunter Lamoot, ook nen bekenden komiek, vatte zyn winst in de Comedy Casino Cup
samen: De West-Vlamsche lulligheid wint het van de Antwerpsche arrogansche!



https://vls.wikipedia.org/wiki/David_Castillo_i_Bu%C3%AFls

David Castillo i Buïls, is een Cataloansjchen schryver, zoernaliest en
letterkundig kritieker.. J'is ip den 19sten van juni van 't joar 1961 in
Barcelona geboorn.

J'is afkomstig van de wyk Poblenou (in 't Vlams: Nieuwdorp), in 't begun van de
joaren tsjestig was dadde een wyk vul mê fabriekn die de lucht styf vervuulden.
Ze keekn in dien tyd nog nie veel achter de polluusje. As kleen joentje haatje
last van asma en den huusdokteur zei under dasse mosten verhuuzn. Je was amper
twi joar ô heel de familie no Vallcarca, nen anderen wyk van Barcelona, verhuusd
is. In dien tied was Vallcarca nog biekans een boeregat vul barrakn vô 't
werkvolk, mo me winnig huuz'n en zoender otows of fabriekn, met uutzoenderienge
van e drukkerie. De lucht was do beeter, mo da wos ton ook ol dajje koste zeggn.
Otje em bitje oekder waas, hiengt je dô den straffen gast uut en mê zyn moatn
vocht je geirn teegn de bende van d'andere stroate, datje geirn vocht! Volgens
z'n eign en was't ol nie so erg of datter uut zaag, een bitje steens smytn en an
makander trekkn en sleurn, mo z'n oekders voenden da mo gevoarlik. Vor 'em te
besjchermen bezorgd'n z'hem een postjie van loopjoengn bie 'n bank. Otje van 't
sjchole kwaam en n'haad tie azô ton nie vil tyd nie mê vô met z'n slichte
vrienden achter stroate te loopn, datje nie vîl tyd meer en haad. Otje ton z'n
diplom van de middelboare sjchoole gekreegn êd, êtje ton nog een promoosje
gekreegn in den bank wo datj'ôl van z'n veertienste werkte, dat j'een promoosje
gekreegn êd. Mo zalve en voend tie da heelegangs nie geestig, j'n'hêd em do nie
anders gedoan of vervild. Elf joarn bie den bank is volgens êm gelyk met een
eeuwe verveelienge. Desoendanks ên die elf joar êm loater oenrechstreeks vil
ipgebrocht, wan 't is dô datje d'inspiroasje gevoendn hêd vô de meeste van z'n
romangs, womee dattie uutendelik vil succes ghêd êed.

In 1989 is tie directeur gewordn van de letterkundige en culturille bylage van
de hazette Avui, siddert 2011 van name veranderd in El Punt Avui. J'hêd ook nog
een tydsjchrift uutgegeevn, Lletra de canvi. In 't joar 1997 êtje d'eeste
Powwezieweke van Barcelona begost, en j'is nog assan directeur van
d'organisoasje die da von ton af olle joarn organiezirt.

Een poar van z'n boekn zyn in 't Spoansjch en 't Italioansch vertold, mo niex in
't Ollands of in 't Brugsch.

In 't joar 2015 aatje ol meer dan vichtien boekn gesjchreev'n. Omdat er
niemendalle van êm in 't Brugsch of ander Westvlams en vertold is, kujje beeter
kykn ip de wikipedia in 't sjchoon Vlams of in 't Cataloansjch ojje de lyste mê
z'n boekn wilt zieën.



https://vls.wikipedia.org/wiki/D%C3%B4ornik

Dôornik (Frans: Tournai) is e stad in 't westn van de Belgische provincie
Enegouwn mè mêer of 67500 inweuners. De stad, die geleegn is an de Schelde, is
de twidde oudste stad van België (achter Tongern). Der zyn spoorn van
beweunienge tout twiduusd joar geleen te zien.

Dôornik bestound ol in den tyd van de Gallo-Romeinn van vô Christus ounder de
noame Turnacum. Round 't joar 320 groeide de stad uut tout 'n importent
industrieel centrum. Deurdat 't an 'n belangryk weegnknooppunt lag en ook 'n
brugge had over de Schelde is 't de nieuwe hoofdplatse gewordn van de civitas
Turnacensium, die uut de civitas Menapiorum was ountstoan. Eerder was Kassel
d'hoofdstad van de Menapiërs.

Round 430 hèn de Salische Frankn 't gebied veroverd en Dôornik uutgeroepn tout
hoofdstad van 't Frankisch Ryk.

In 481 wierd Clovis I, achter den dôod van zyn voader Childerik I, tout keunienk
van de Salische Frankn van Dôornik uutgeroepn. In 486 verplatste Clovis 't
machtscentrum noa Parys, mo de rolle van Dôornik was nog nie uutgespeeld. Clovis
makte der by zyn vertrek 'n bisschopszetel van, die heel Vloandern bestreek.

In 880 plunderdn de Noormann de Scheldestreke en Dôornik kwam under
uutvolsboasis.

Ounder Karel de Kletsn, den êestn keunienk van West-Francië, ountstound 't
groafschap Vloandern dat in lêen blêef by de Fransche keunienk.

In 993-994 verdêelde Boudewyn IV, Groaf van Vloandern, zyn groafschap in drie
burggroafschappn: Gent (mè 't land van Waas), Dôornik (mè Kortryk en
Sint-Omaars) en Brugge.

In 1141 wierdn de werkn gestart van de Romoansche Onze-Lieve-Vrouwekathedroale,
die in 1171 voltôoid was en ingewyd wierd deur den eirtsbisschop Hendrik van
Vrankryk.

De stad trok ryke koopliedn an en under streevn nor ounofhankelikheid leidde der
toe dan ze in 1187 rechtstreeks ounder de Fransche krône vieln. Tout 1513 blêevn
ze Frans. Dôornik kende 'n bloeiende loaknandel en was 'n belangryke leverancier
van wandtapytn.

In 1513 veroverde keunienk Hendrik VIII van Iengeland Dôornik. 't Is d'ênigste
stad in België die ôoit Iengels was. Je bouwdeg e citadel woavan dat ollêne de
torre is overgebleevn. Vo dien ofbroak zorgde Lodewyk XIV minder of 'n decennium
loater.

In 1653 hèn ze by toevol de tombe van Childerik I, zeune van Merovech en voader
van Clovis gevoundn in de eglise Saint-Brice.

In 1668, ounder Lodewyk XIV, kwamt de stad were ounder Frans bewiend en in 1713
ounder de Ôostnrykers.

In 1815 makte 't dêel uut van 't Verenigd Keuninkryk der Nederlandn en sedert
1830 ligt 't in België.

Dôornik is de gemêente met de grotste ippervlakte in België. Nevenst Dôornik
zelve zyn der nog 28 dêelgemêentn: Barry, Beclers, Blandain, Chercq, Ere,
Esplechin, Froidmont, Froyennes, Gaurain-Ramecroix, Havinnes, Hertain, Kain,
Lamain, Marquain, Maulde, Melles, Mont-Saint-Aubert, Mourcourt, Orcq, Quartes,
Ramegnies-Chin, Rumillies, Saint-Maur, Templeuve, Thimougies, Vaulx-lez-Tournai,
Vezon, Warchin en Willemeau.



https://vls.wikipedia.org/wiki/Cypresachtign

De cypresachtign (Cupressaceae) is e konifeere-famielje mêt e weirldwyde
verspreidienge. De famielje omvat 27–30 geslachtn (17 monotypiesche), woaroendre
de juniperussn en de sekwojas, mêt oengevêer 130–140 sôortn in totoal.

't Zyn êenuuzige, sub-twêeuuzige of (zeldn) twêeuuzige boomn of struukn tusschn
1 en 116 m ooge. De schusse van rype boomn is geweunlik oranje – toe rôod-bruun
en mêt e bandachtige veezl-ipbow, dikkers ofschilfrend of ofpellnd in in
vertikoale bandn, mo zochte, schubbig of ard en vierkantig gegroefd by sommigte
sôortn.

De bloarn zyn ofwêl spiroalsgewyze geschikt, in mekoar oovrekruussnde poarn
(teegoovregestelde poarn, iedre poar mê 90° teegnoovre 't vôorgoande) ofwêl in
oovrekruussnde kransn mê 3 of 4, ofanklik van 't geslacht. Ip joenge plantn zyn
de bloarn lik noaldn, en ze wordn klêene en schubachtig by vulwassn planten van
veele (mo nie alle) geslachtn; sommigte geslachtn en sôortn bluuvn hêel undre
leevn undre noaldachtige bloarn oedn. Oede bloarn wordn mêestaa nie ofzoendrlik
ofgescheidn, mor in klêene twygsjes (cladoptosis); uutzoendriengn zyn de bloarn
ip scheutn die toe takkn oentwikkln, die ofzoenderlik kunn ofvolln o de schusse
begunt of te pelln. De mêeste zyn altydgroene mê bloarn die 2-10 joar bluuvn
stoan, mo dr zyn drie geslachtn (Glyptostrobus, Metasequoia en Taxodium) woa da
de bloarn ofvolln of wo datr zukke sôortn zyn.

De zoadkeegls zyn ofwêl oetachtig, leerachtig, of (by Juniperus) besachtig en
vlêezig, mê êen toe mêerdere zoadknoppn per schubbe. De schutbladschubbe en
schubbe mê vruchtbegunsls zyn tegoare gesmoltn mê uutzoendrieng van de top,
woada 't schutblad dikkers te ziene is lik e korte stekkr (dikkers umbo genoamd)
ip de vruchtknop-droagnde schubbe. Lik de bloarn zyn ook de keegleschubbn
spiroalsgewyze geschikt, oovrekruust (teegnoovrestoand) of in kransn, ofanklik
van 't geslacht. De zoadn zyn mêesta klêene en e bitje ofgeplat, mê smolle
vleugls, êen beneen iedre kant van 't zoad; zeldn (byvôorbeeld Actinostrobus)
drieoekig in deursnee mê drie vleugls; in sommigte geslachtn (byvôorbeeld
Glyptostrobus en Libocedrus) is êen van vleugls beduudnd grotre dan den andren,
en in sommigte andre (byvôorbeeld Juniperus, Microbiota, Platycladus en
Taxodium) is 't zoad grôot en zoendre vleugls. De zoajliengn ên geweunlik twêe
kotyledôonn, mo by sommigte sôortn toe zesse. De stuufmeelkeegls zyn mêer
glykvormig van ipbow in hêel de famielje, 1 – 20 mm lank, mê schubbn die weere
spiroalsgewyze geschikt zyn, oovrekruust (teegoovrestoand) of in kransn,
ofanklik van 't geslacht; ze kunn oentstoan zyn ip de top van e scheute (vo de
mêeste geslachtn), in de bladoksls (Cryptomeria), in dichte groepn (Cunninghamia
en Juniperus drupacea), of ip oenipvollnde lange angnde pluumvormige scheutn
(Metasequoia en Taxodium).

De cypresachtign zyn de wydst verspreide konifeerefamielje, mêt e bykans
weirldwyd verspreidiengsgebied ip alle kontinentn mêt uutzoedrienge van
Antarctica, goande van 71° N in arktiesch Noorwegen (Juniperus communis) no 't
Zuudn toe ip 55° S in 't uuterste Zuudn van Chili (Pilgerodendron uviferum),
terwyl da Juniperus indica 5 200 m oogte bereikt in Tibet, de oogste
oogteliggienge vor glyk wukke oetachtige plante. De mêest verscheidn
land-leefgebiedn zyn ingenoomn, mêt uutzoendrienge van de polèère toendra en 't
tropiesch lêegland-reegnbus (oewêl da verschillnde sôortn belangryke komponentn
van warmgemoatigde reegnbusschn en tropiesche oogland-wolknbusschn zyn); ze zyn
ook zeldzoam in woestynn, mê mor e poar sôortn in stoat vo strienge droogte te
verdroagn, byvôorbeeld Cupressus dupreziana in de centroale Sahara. Oendanks de
weirldwyde verspreidienge, ên veele geslachtn en sôortn mor e hêel klêen
relikt-areoal, en veele sôorten zyn bedreigd in undre vôortbestoan.

De cypresachtign wordn teegnwôordig algemêen beschowd mê dr inbegreepn de
Taxodiaceae die vroegre 'n ofzoenderlikke famielje woarn; mor intusschn is
gebleekn da de twêe groepn nie verschilln in undre essensjêele kenmerkn. De êene
uutzoendrienge by de vroegre Taxodiaceae is 't geslacht Sciadopitys, da
geneetiesch verschilt van de reste van de Cupressaceae, en da nu bekeekn is lik
e famielje ip zn eign, de Sciadopityaceae.

De cypresachtign zyn verdêeld in zeevn oendre-famieljes, gesteund ip
geneetiesche en mofoloogiesche oentleediengn (Gadek et al. 2000, Farjon 2005; e
mêer volleedige fylogenie, gegroend ip 10 000 nukleotiedn van plastiede,
mitochondrioale, en nukleèère sekwensje van 122 sôortn, uut al de geslachtn is
gleevrd deur Mao et al. 2012):

E stuudje uut 2010 oovre Actinostrobus en Callitris platst de drie sôortn
Actinostrobus in 'n uutgebreide Callitris-groep gesteund ip d' oentleedienge van
42 morfologiesche en anatomiesche kenmerkn .

De famielje is merkwoardig omda ze de massiefste, oogste en dikste boomn in de
weirld omvattn, en ook de twidde langstleevnde individuen in de weirld:

massiefste - Sequoiadendron giganteum, 1 486,9 m³ stam-inoed oogste - Sequoia
sempervirens, 115,55 m ooge twidde dikste - Taxodium mucronatum, 11,42 m
deurmeetre (achtre de Afrikoansche Baobab) twidde oedste - Fitzroya, 3 622 joar
(achtre Pinus longaeva)

Doa boovnip zyn veele andre leedn van de famielje tusschn de oogste, massiefste,
dikste en oedste boomsôortn in de weirld, woaroendre Taiwania, Cryptomeria
japonica, Thuja plicata, Calocedrus decurrens, Cupressus gigantea, en
Chamaecyparis formosensis oendr andre.

Veele van de sôortn zyn belangryke bronn van timmre-oet, in 't byzoendre by de
geslachtn Calocedrus, Chamaecyparis, Cryptomeria, Cunninghamia, Cupressus,
Sequoia, Taxodium, en Thuja. Dedeeze en verschillnd andre geslachtn zyn ook
belangryk in de tuunbow. Juniperusn zyn by de belangrykste altydgroene struukn,
groendbedekkers en klêene altydgroene boomn, mê oendrede kultivoars die
geselekteerd zyn, woaroendre plantn mê blowe, grysde of gilwe bloarn.
Chamaecyparis en Thuja leevrn ook oendrede dwergkultivoars zowêl lik boomn,
woaroendre Chamaecyparis lawsoniana en de beruchte hybriede Leyland-cypresse.
Metasequoia wordt ip veele platsn geplant lik e sierboom vo zyn uutsteeknde
tuunbowkundige kwaliteitn, rappe gruuj en foame lik e leevd fossiel.
Sequoiadendron giganteum is e populèère sierboom en wordt nu en tonne gekwikt vo
't oet. Sequoiadendron, Leyland-cypresse, en Cupressus arizonica wordn ip
beperkte schoale gekwikt vo kerstboomn.

Cryptomeria japonica is de nasjonoale boom van Japan, en Taxodium mucronatum de
nasjonoale boom van Mexico. Metasequoia en Sequoia wierdn tegoare angeduud ip de
liste van nasjonoale boomn van Californië en befoamde toeriestiesche
antreklikeedn. Nasjonoale parkn woaroendre Giant Sequoia National Monument
beschermn bykans den êlft van d' oovrebluuvnde bestandn van Metasequoia en
Sequoia. Taxodium distichum is de stoatsboom van Louisiana; y is dikkers beklid
mê Spoans mos (Tillandsia usneoides), de moerassn van de zuudlikke Verênigde
Stoaten van Amerika zyn 'n andre toeriestiesche antreklikeid. Ze kunn gezien
wordn in de Big Cypress National Preserve in Florida. "Knien" van Taxodium
distichum wordn dikkrs verkocht en lik snuusterien verwerkt in lampn of
gebeeldowd vo dr beeldjes van te moakn. Cupressus macrocarpa is 'n andre fameuze
schildrachtige boom die dikkers deur toeriestn en fotogroafn ipgezocht wordt.

Baton Rouge in Louisiana [rô stok] was genoamd achtre 't rôod
verrottiengs-weerstandig oet van Juniperus virginiana, da gebruukt wierd deur de
Amerikoansche indioann uut te streeke vo de weegn te markeern. Zyn kern-oet êt e
goe reuke en 't wordt angewend in klêerkastn en koffers, schoovn en koamrs vo
mottn weg te joagn. 't Is e bronne vo juniperus-oolje die toegepast wordt in
parfum en in medikamentn. 't Oet wordt ook gebruukt vo poaln die lange meegoan
en vo boogn. De vlêezige keegls van Juniperus communis dienn vor e smoake te
geevn an gin.

Calocedrus decurrens is 't belangryste oet da gebruukt wordt vo potlôodn te
makn, en ook vo bordn en koffers. Amerikoansche indioann en vroege Europeesche
oentdekkiengsreizigers gebruuktn de Thuja–bloarn lik medikament teegn
scheurbuuk. Distilloasje van Fokienia–wortls geevn e fyne oolje die gebruukt
wordt in medikamentn en vo kosmetiek.

't Stuufmeel van veele geslachtn van de Cupressaceae is e probleem vo allergien,
en 't veroorzakt ôojkors in gebiedn woa da ze veele vôornkommn, 't mêest
ipvollnd by Cryptomeria japonica in Japan.

Verschillnde geslachtn zyn e wisslnde gastêere vo Gymnosporangium (e
roestschimmle), die schaa doet an d' appls en an verwante boomsôortn in d'
oendrefamielje van de Maloideae.



https://vls.wikipedia.org/wiki/Cowboys_%26_Aliens

Cowboys & Aliens is e vormalige Brugsche rockgroep me z'n eign typische geluud
uut Brugge en wier in 1996 ipgericht deur Henk Vanhee en John Pollentier. Je
stoptige achter tien joarn ip den 28e oktobere 2006.

In't begun spildege diene groep vornamelijk alternatieven rock, ze pakten in
1997 zelfs een êerste ploate, "League of Fools", ip. Mor in vergelykienge met
undere loatere cd's ku je in feite under muziek van ton nie vergelykn.

Te woare pas vanaf under twidden ploate, "A Trip To The Stonehenge Colony" da de
groep z'n uutendelikn droai voend in da specifieke segment van de rock. Me de
"sound" da ze toen aan en ze zelfs in 't buutnland noam en foam in de
rocksierkwies verworvn. Z'en oender andere die ploate uutgebrocht in Duutsland,
Ôostenryk, Frankryk, Itoalië, Norwêegn, Finland, en azo vôort.

't Geluud van under muziek is in feite e bitje gebazeerd ip Black Sabbath, Led
Zeppelin en John Spencer. In 2002 zettegen ze e verder staptje in de goeie
richtienk. In 2004 mochtegen ze zelfs ip't heavymetalfestival Graspop in Dessl
goan iptreedn.

Nog in 2004 en ze ton under vierde en latste ploate "Language Of Superstars"
uutgebrocht. Ip den 28e oktobere 2006 gaven C&A under latste concert in 't
Entrepot (Brugge).



https://vls.wikipedia.org/wiki/Cotswolds

De Cotswolds zyn e reke heuvels in west-centroal Iengeland. Ze wordn the Heart
of England of ‘t herte van Iengeland genoemd.

De Cotswolds zyn êen van de ca. 40 plekkn in Iengeland, Wales en Nôord-Ierland,
die erkend zyn als Area of Outstanding Natural Beauty of streke met e
buutngeweune nateurlikke schôonheid.

’t Hoogste punt (330m) van de Cotswolds is Cleeve Hill in ‘t groafschap
Gloucestershire, en in ’t zelfste groafschap ountspriengt de riviere de Thames
(Nederlands:Theems), nie verre van ‘t dorptje Kemble, dat ip vier kilometer van
Cirencester, de grotste stad van de Cotswolds, ligt.

De middelêeuwn woarn e goudn tyd vo de Cotswolds. Ze kwoamn ryke deur under
wullecommerce in Iengeland, moar ook met et continent.

De specifieke Cotswoldschoapn, ingevoerd deur de Romeinn, wordn Cotswold Lions
genoemd en under lange dikke wulle Golden Fleece.

E grôot dêel van da geld wierd gebruukt vo schône huuzn te bouwn en kerkn in
Cotswoldstêen, die Wool churches genoemd wordn. De mêeste grôte steedn doa hen
zo’n kerke. De streke trekt vele ryke an met e twidde verbluuf, of die doa goan
weunn achter under pensioen.



https://vls.wikipedia.org/wiki/Constant_Permeke

Constant Permeke (Antwerpn, 31 juli 1886 - Jabbeke, 4 januoari 1952) was e
Vlamschn expressionist, en de zeune van Henri Permeke. Oloewel dat 'n in
Antwerpn geboorn is, et 'n vanof zyn zes joar in Ostende geweund en ip loatere
leeftyd ist 'n veruusd no Jabbeke. Je was èèn van de schilders van de twidde
groep van de Latemsche Schole.

Permeke et zyn èèste stappn in de kunst gezet an de academie van Brugge en
loater an dien va Gent. Beist ze legerdienst in Gent goat 'n in
Sint-Martens-Latem weunn, woa dat 'n tydgenootn ountmoet. Achter ze legerdienst
goat 'n weer nor Ostende, woa dat 'n em lat inspireern deur et arte
visschersleevn dat 'n me veel emotie schildert, vandoar de name expressionisme.
Achter e tydje kèèrt 'n were noa Sint-Martens-Latem, en komt er ounder invloed
van Albert Servaes, die als voader van 't Vlamsche expressionisme wor gezien. Ip
27 juni 1912 trouwt 'n me Maria Delaere uut Poperienge en goat 'n ipnieuw in
Ostende weunn. Doa kent 'n een èèste vruchtboare periode.

In 1914, by 't begun van de Eèste Weireldorloge, wordt Permeke ipgeroopn deur 't
leger vo Antwerpn te verdedigen. Je rakt gekwetst, wordt overgebrocht nor
Iengeland, en et doar een twidde vruchtboare periode me 't Iengels landschap als
inspiroatiebronne, me werkn gelik De vreemdeling, De ciderdrinker, Oogst in
Devonshire, De slachter, e.a. Achter de grootn orloge keert 'n were nor Ostende,
woa dat 'n e verpauperde wyk wereviendt. Da leidt toet een nieuwe reekse van
werkn, in sombere kleurn. In die periode schildert 'n De verloofden, Oostendse
vissers, Het zwarte brood, De kermis, Over Permeke, De zeebonken, ...

Vanof 1920 krygt 'n erkennienge in België en buutnland. In 1926 weunt 'n e tydje
in Zwitserland, en schildert 'n antal berglandschappn. Vanof 1930, ton dat 'n
noa Jabbeke veruusd was, begunt 'n vôorol boerelandschappn te schildern (Gouden
Oogst 1935, De Grote Marine 1935, Moederschap 1936, Het Afscheid 1948, Dagelijks
Brood 1950). Vanof 1937 begunt 'n ook te beeldouwn.

De Twidde Weireldorloge wos een slichte periode vo Constant Permeke, omdat 't
expressionisme als 'Entartet' gezien wierd. Achter den orloge krygt 'n
internationoale erkennienge ip e retrospectieve in Parys (1947-1948). Mo saamn
met da ogtepunt komt er ook e dieptepunt a ze vrouwe sterft in 1948.

In ze noadoagn goat 'n nog no Bretagne, woadat 'n De dame met de rode
handschoenen schildert (1951). In 1952 sterft 'n deur ziekte.



https://vls.wikipedia.org/wiki/Constant_Lievens

Poater Constant Lievens es geboren den 10 april 1856 in Môoslee en dôogegoan an
de tèrienge de 7 november 1893. Je wos 't zevenste kiend van elve. Zyn voadre
wos boer. J'èt 't grotste dêel van zyn kort leevn missionoaris gewist in India.

In 1876 wos Constant Lievens den twiddn in de retorica van 't Klêen Seminoarje
in Roeseloare, by paster-lêroare Hugo Verriest. Den êesten wos Albrecht
Rodenbach.

Je wilde paster worden, gienk eest vôort lêern in 't zelfste Klêen Seminoarje en
toen in september 1877 noa 't Grôot Seminoarje in Brugge vo theologie te
studeern. J'a geirne Jezuïet-missionoaris geworden en doavoorn giengt ie noa 't
novicioaat in Drongen.

Den 22 oktober 1880 leit ie z'n klôostergeloften of. Dezelfsten dag nog pakt ne
den bôot in Ostende vo noar India te reizn. In India lêert ne vôort vo paster en
in 1883 wierd ie in Calcutta paster gewyd. Je blêef doa toe 't ende van 't joar
lesse geevn. Calcutta wos 't centrum van de misje van West-Bengoalen en Lievens
wierd benoemd vo de misje van Chotanagpur.

Anekdote: in Slyps zeggn ze da Lievens Môoslee vôrenstelt en da dienen Indiër
Slyps es, die up zyn knien mag zittn vo Môoslee.



https://vls.wikipedia.org/wiki/Conferensje_van_Berlyn_1884%E2%80%9385

De Conferensje van Berlyn (of "Congoconferensje") van 1884–85 regelde de
kolonisoasje van Afrika deur de vornoamste West-Europeesche landn. De
conferensje was angevroagd deur Portugal en g'organisèrd deur Bismarck,
Duutsland zyn êestn kanselier. 't Resultoat van de conferensje was dat de
Scramble for Africa gelegitimisèrd wierd, en dat derachter moa vrê winnig
Afrikoanse landn nog zelfbesteurend woarn. Vô België was 't resultoat da Leopold
II de Congo (loater bekend as Belgisch Congo) as een persoonlike krôonkolonie
kost uutboatn.

In 't begin van de joarn 1880 berêekte d' Europeesche interesse vor Afrika een
hoogtepunt. Achter da Stanley de streke van de Congo in koarte haad gebrocht
(1874–1877) was 't latste stik Afrikoans terra incognita nu bekend. In 1878, en
up d' envitoasje van Leopold II, kwaamt Stanley in dienst van den Association
Internationale Africaine, die deur Leopold II in 1876 was upgericht met de
bedoelienge van 't continent t' ounderzoekn en te beschoavn. In 1878 wierd dien
verênigienge herdopt toet de International Congo Society, die as een
philantropische façade diendigde vor een verênigienge die mêer een economisch
doel haad.

Van 1879 toet 1884 kêerde Stanley were noa de Congo, nu nie mê as een
verslaggever moar as een ofgezantn vô Leopold II, met de geheimn updracht van
een organisoasje up te zettn die loater bekend zou stoan as de Congo-Vrystoate.
Tezeldentyd naam Vrankryk bezit van 't Westers Congobassing, binst da Portugal
't bezit van de mondienge van de Congorivier betwistigde. Elders woarn
verschillende landn bezig mè dêeln van Afrika in te palmn, gelik Tunesië, Congo
Brazzaville en Guinée deur Vrankryk, Lybië deur Itoalië, en Egypte, de Soedan en
Somalië deur 't Verênigd Keunienkryk. In 't kort wierd het ollemolle een bitje
chaotisch, mè veel knelpuntn tusschn de koloniserende landn.

De Scramble for Africa versnelde geweldig achter de conferensje, vor een grôot
dêel deur 't "Principle of Effectivity", omdan de landn under invloedsgebied ook
effectief moestn bezettn vor rechte t' hèn up under ansprake.



https://vls.wikipedia.org/wiki/Coloradokevre

Coloradokevers zyn e sôorte kevers die ôorsproukelik uut 't zuudn van
Nôord-Amerika kommn, verzeker uut Mexico. D'êeste kevers die in Europa eland zyn
(1877), kwaamn wel uut Colorado, mei met de patattn.

Coloradokevers kommn e goein cantimeiter lank. Ze zyn gilf en en up nundern rik
10 zworte striepn. Ze leggn ollêne eiers at warmer is of zeevntien groadn. In
warme landn kunn ze drie kirs per joar tout achtounderd eiers leggn, oul ier
mêestol mor êne kê.

De larvn zyn êest grysde, doarachter kommn ze oraje en toune dounkerrôod. 't Zyn
surtout de larvn die indeliks vele frettn. Buutn patattn, gebeur et ouk wel eki
dan ze eetn an tomatte- of aubergineplantn.

Coloradokevers kommn 'n dag van vadoage vôorn in Nôord- en Middn-Amerika, in
Europa, Azië en 't nôorn van Afrika. Ôorsprounkelik wos dat ollêne in Mexico,
woa dan ze leefdn van de bloarn van Solanum rostratum, e sôorte van nachtschoa.
Toun an der vanuut de Andes patattn inevoerd zyn in Mexico en de Verênigde
Stoatn, zyn ze dadde begunn t'eetn.

Ol vôorn 1900 zyn der kevers anekommn in Europa (Verênigd Keunienkryk en
Duutsland), mo de grôte ploagn zyn me begunn achter 'n Êestn Weireldôorloge. In
de joarn '30 van de twientigste êeuwe, moestn schoolkienders en soldoatn up vele
plekkn in België kevers van de patatteplantn trekkn en ze kokkeduunn.



https://vls.wikipedia.org/wiki/Christen-Democratisch_en_Vlaams

Christen Democratisch en Vlaams, ofgekort als CD&V, es e Belgische polletieke
party. 't Es een polletieke party die redelik sterk stoat in West-Vloandern.
Vroeger was 't de CVP (Christelijke Volkspartij). 't Es een centrumparty,
vroeger ollêne katholiek, moar nu brêedr moatschappelik. Z'houdn wel nog an de
christelikke woardn voe uutgangspunt.

In veel gemêenten, voorol ip den buten, hein ze de absolute mêerderheid of zittn
ze minstens in de gemêenteroad. In Kortryk, êen van de grôtere steedn, hein ze
't ol joarn en joarn voo te zeggn. E poar bekende West-Vlamse CD&V'ers zyn:
Patrick Moenaert, Yves Leterme, Stefaan De Clerck. Ôok Jean-Luc Dehaene, êen van
de vôrige êeste menisters van 't land, ès e West-Vloamienk van ofkomste.

In België zyn 't Franstoalig Centre démocrate humaniste (cdH) en de Duutstoalige
Christlich Soziale Partei (CSP) de zusterpartyen van de CD&V. In 't Europees
Parlement makt de CD&V dêel uut van d' Europeesche Volkspartye. Grôte
democratische zusterpartyen zyn der ook in Holland: Christen-Democratisch Appèl
(CDA) en Duutsland: Christlich Demokratische Union (CDU).



https://vls.wikipedia.org/wiki/Centroal-Frankischn_Rymbybel

Den Centroal-Frankischn Rymbybel es en middeleeuws commentoar up den Bybel da
surtout toalkundig van belang es. By uus es 't voorol interessant vo de studie
van 't Oudnederlands.

De noame Centroal-Frankisch verwyst na den regio van erkomste van 't andschrift
en nie na de toale. 't Andschrift zoe ofkomstig zyn uut wuk da nu
Noordryn-Westfoaln (Duutsland) es, byvoorbeeld round Keuln of Werden.

De toale van de tekstn doe nie styf Nederlands an. 't Geheel komt eerder
vroeg-Middeloogduuts over.

Da komt omdat et e roare miengelienge es van Middelfrankisch, Nederfrankisch
en/of Saksisch (ook wel Nederduuts of Platduuts genoemd). Verzekers wos den
oorsprounkelikkn tekst Middelfrankisch, en Oogduuts dialect, moa èt ze deur ne
'vertoaler' uut de streke van et Rynland erwerkt gewist. Dienen bewerker
veranderde uutgangn, vervoegiengn en woordnschat an zyn eigen toale die 't middn
oudt tusschn Oudoostnederfrankisch en Middelnederfrankisch.

Da wos in dienen tyd nie roar. In plekke van klakkeloos in 't Oogduuts te
schryvn, verkoozn ze dikkers om ne bestoandn tekst gedeeltelik an te passn an
under eigen toale. De toale van Hendrik van Veldeke es ook ofwisselend
Nederlands of Duuts genoemd.

't INL (Instituut voor Nederlandse Lexicologie) vound den tekst in olle gevol
belangryk genoeg om em up te neemn in under Corpus Oudnederlands (zie externe
koppeliengn).

D'n tekst goat over de veroordelienge van d'apostels Petrus en Paulus. An 't
woord es Simon, ne 'tovenoare' uut den tyd van keizer Nero, die under
volksbedrog verwyt.



https://vls.wikipedia.org/wiki/Catalunya

Catalonië (Cataloans: Catalunya, Spoans: Cataluña, Aranees: Catalonha) is één
van de 17 zelfstandige Spoansche regio's met oungeveer 7 miljoen inweuners in 't
noordoostn van Spanje. 't Is t'ope met 't Basknland de moteur van de Spoansche
economie en 't rykste stik van 't land. Den oofdstad is Barcelona.

Catalonië eet e sterk identiteitsgevoel met een eign toale en een eign
parlement. Sins kort een z'ook weer een eign statuut (in 't Cataloans wilt dadde
eigenltik 't zelfste zeggn lik e groundwet woarin dat er gesteld wordt da
Catalonië een noatie is binn Spanje). De Cataloansche bevolkienge is in 't
algemeen vree jovioal en stoat oopn voe nieuw bloed. In Spanje zelve zyn de
Cataloann wel gekend voe nogol up under geld te zittn.

Catalonië was een ounafhankelik land van in de vroege middeleeuwn. 't Eeste
Cataloanse parlement dateert uut 'n elfde eeuwe. De goudn tyd van de Cataloanse
geschiedenisse is round de dertienste en veertienste eeuwe. In de vichtienste
eeuwe aan ze zyder zelfs een consuloat in Brugge. In 1714 verliest Catalonië 't
geen dat er nog overgebleevn was van z'n eigen instelliengn o de keunienk Filip
de vuufdn heel 't Iberisch schiereiland wil centraliseern no z'n eigen gedacht.
De Cataloansche toale en cultuur werdn me geweld verbann deur de Spoansche
bezetters. De Cataloann kreegn were e vorm va zefbesteur binst de Twidde
Spoansche Republiek in de joarn 1930.

Ten tyde van generoal Franco wierd de zelfstandigheid van 't gebied en zelfs de
toale styf ounderdrukt. 't Is moa achter de dôod va Franco dan ze were autonomie
winn, met een eign parlement (De Generalitat).



https://vls.wikipedia.org/wiki/Castilioans

Et Spoans (Spoans: español, castellano) es e Romoansche toale en achter 't
Iengels en et Chinees de grotste weireldtoale.

Et Spoans es e Romoansche toale, da wil zeggn dat et ofstamt van et Latyn, de
toale die de Romeinn mègebrocht èn. Z'es dus nauwe verwant an et Frans,
Italioans, Portugees en Roemeens die ook Latynsche toaln zyn. Deur zyn
eilandliggienge verre weg van Rome, boakermat van et Latyn, es 't Latyn minder
styf geëvolueerd in vergelykienge mè andere Romoansche toaln. Mo in 't Spoans
zyn d'r gin noamvolln mêer.

Spanje èt eeuwnlang bezet gewist deur d'Arabiern. 't Es doamè dat et Spoans veel
Aroabische invloedn gekend èt. Zô zyn de mêeste woordn die begunn mè al – en dat
zyn d'r ne heeln oop – van Aroabische ofkomste, lik el alcalde (burgemeester),
la alhucema (lavendel), el almacén (magazyn of growoarnuus).

Et Spoans es e styf fonetische toale. Oe je d'uutsproake van de Spoansche
letters kent, keun je olle Spoansche woordn goed uutspreekn ook ol verstoa je ze
nie. In et Spoans sprik je olle letters van e word kort en dudelik uut woadeure
da de toale minder frivool en zangerig overkomt dan et Italioans. Vo die reedn
noemn ze 't Spoans soms ôok wel et Duuts ounder de Romoansche toaln.

In Baskenland, da in Spanje en in Vrankryk ligt, spreekn ze Baskisch (el vasco
of el euskera) moar dat es helegansn gin Spoans. Baskisch es e gevol apart want
't es d'enigste niet-Indo-Europese toale in heel West-Europa. Ze sproakn in die
streke ol Baskisch nog voor dan de Romeinn d'r woarn.

De mêeste landn hèin ollêen Spoans as officiële toale. Uutzonderingn doarip zyn
Bolivia, Equatoriaal-Guinea (twêede toale: Frans), Paraguay, Peru en Spanje
zelve (Cataloans, Galicisch, Baskisch, Aragonees, Asturisch en Aranees). In
d'andre landn bestoan der ôok grôte niet-Spoanstoalige gemêenschappn mo hunder
toale wêr nie erkend as officiële lanstoale.

In Amerika klappn der round de 26 miljoen minsn Spoans. 't Grotste dêel hiervan
zyn immigrantn, moa der es ôok een deel da afstamt van de Spoans-Mexicoanse
bevolkinge die in het zuudwestn van de Verenigde Stoatn weunde toen d'Amerikoan
da veroverdn. In New Mexico (een Amerikoanse stoat) is 't Spaans as officiële
taal erkend en ôok in Puerto Rico. Vodder spreekn der nog vee minsn Spoans in
Brazilië, Belize, Guyana, de Filipynn, Marokko de Westelikke Sahoara en de
Nederlanse Antilln. In ginêen van die landn en gebiedn is 't echter officieel.
Ôok in Europa spreekn z'et nog in Andorra en Gibraltar.

D'uutsproake van et Spoans in Latyns-Amerika es behôorlijk anders dan in Spanje.
Omda e toale 't mêest van ol verandert in et land woar da d'oorsprounkelikke
sprekers weunn, moetn die veranderiengn dus ountstoan zyn in de 17e-18e eeuwe in
Spanje zelve, achter de (Spoansche) veroverienge van Amerika.



https://vls.wikipedia.org/wiki/Cap_Blanc-Nez

Koap Blankenesse (Frans: Cap Blanc-Nez) es e steile koape langs de Fransche
Opoalkust. 't Meest upvollende es de typische witte kleur van de rotsn en de
ground.

Koap Blankenesse es 134 m oge, dus e heel stik ogger dan Koap Zwartenesse (45 m
oge) da moa 6 km vodder ligt.

Ot woater goed ofgetrokkn hêt, komt er an 't strang een klytelage blôot, die van
den oundersten elt van de Krytperiode (Albiên, 112 - 100Ma) komt.

A je chance eit, kun je of en toe fossieln lik ammonietn vindn, dat uut de rotsn
is gevolln, mô vô d' echte goeie fossieln moe je in de klytelaagn gôn kykn.

Deur dat er veel kolk zit in de ground eit er em round de koape flora
ountwikkeld die uutzounderlik es vo e land lik Vrankryk. Deur de moeilik
toegankelikke rotsn es ook de fauna ier styf divers. Ge vindt er byvoorbeeld
zilvermeeuwn, kauwn, de nôordse stormveugel, sternn en specioale soortn
zwoaluwn.

Up de koape stoat er e monument in de vorm van nen obelisk. J'es gewyd an de
Fransche en Iengelsche soldoatn die binst den Twiddn Weireldoorloge under leevn
geloatn ein by de verdedigienge van de strategisch belangrikke zeenauwte Nauw
van Kales.

De Fransche noame Cap blanc-nez komt van 't Oudnederlandsche blanka (blank, wit)
en nesta, wuk da wil zeggn "land da uutstikt up de zee". 't Wôord 'nez' is ôok
verwant mê 't oud nôors wôord 'nes' wat da 'kaap' of 'landtong' betêeknt.



https://vls.wikipedia.org/wiki/Calissie

Kalissie (Zuud-West-Vloandern), kalisse of kolisje, kalisje
(Nôord-West-Vloandern) (AN zoethout) is de noame van stikskes van de wortelstok
van Glycyrrhiza glabra, een plante die familie is van de errewete. In de wortels
van die plante zit er een zoetstoffe die 30 tot 50 keer stravver is dan suker,
moa nie slicht is vo de tandn. Ôok ol moe je der styf an sjiekn en zuugn, toch
wos kalissieout populair by de kinders totdat er gemakkeliker t'eetn spekkn ip
de mart kwoamn.

Kalissieout zoudt geneeskrachtig zyn: de wortel kan gebezigd zyn vo 't zettn van
thee, die goed is vo de moage en de verteirienge. 't Sop uut de wortel is ôok
gebruukt lik groundstoffe vo 't moakn van drop, soms tegoare met 't zout
salmiak.

Der zyn drie sortn: Glycyrrhiza glabra L., de Glycyrrhiza echinata L. en de
Glycyrrhiza uralensis. Die plantn kun je oltemets e ki vindn in den of als
sierplante. Glycyrrhiza glabra is in Zuudôost-Europa gekwikt vo 't kalissieout.
In Zuud-Europa en 't Middn-Ôostn groeit Glycyrrhiza echinata en in China zettn
ze Glycyrrhiza uralensis.

De zoetstoffe in kalissieout noemt glycyrrhizinezuur, dat is een stoffe die den
bloeddruk verôogt.



https://vls.wikipedia.org/wiki/Busschn_van_%27t_westlik_Kanadeesch_Schild

De Busschn van 't westlik Kanadeesch Schild, zyn 'n ekostreeke uut d' ekozôone
Nearctis vôgnst de Weirld Nateur-Stichtienge (WWF). D' ippervlakte van d'
ekostreeke besloa 545 900 km² . Ze maakn dêel uut van 't bioom de boreoale
busschn of de tajga van nôordlik Kanada.

't Gebied bestoat uut golvnde euvels mê zowêl klêene of grôote mêern, moerassn,
en rotspartyjn ip 't Kanadeesch Schild in nôordlik Saskatsjewan,
nôordlik-sentroal Manitoba (te nôordn en ten ôostn van 't Winnipeg-Mêer) en
nôordwestlik Ontario. Byzoendre gebiedn zyn 't Provinsjoal Park
Athabasca-Zandduunn, en vêele mêern lik Meer Cree, Mêer Upper Foster en Mêer
Reindeer in Saskatsjewan. 't Gebied êt e koed kliemoat, styf koed in de wientre
aloewêl da d' euvls roend Mêer Seul warmdr en nattr zyn os de rêste van d'
ekostreeke, binst da d' Athabaska-Vlakte en d' ooglandn roend de
Churchill-Rieviere en de Hayes-Rieviere koeldr zyn. Dr zyn oovraal plekn mê
permafrost .

't Grotste dêel van 't landschap, woaroendre ook de Athabaska-Vlakte, wordt
gevormd deur boreoal bus da zô veele van Kanada bedekt ip die brêeteliggienge,
en da bestoat uut zwarte sparre (Picea mariana), Banks-pynboom (Pinus
banksiana), Ameriekoansche roatlpopliere (Populus tremuloides), papierberke
(Betula papyrifera), boalsm-popliere, witte sparre (Picea glauca), en
boalsm-denne (Abies balsamea). D' oovrêersnde boom van de moerassn is zwarte
sparre, binst da de rotspartyjn bedekt zyn mê korstmossn.

Zoogbêestn van d' ekostreeke omvattn eeland (Alces alces), Ameriekoansche zwarte
beir (Ursus americanus), buskarieboe (Rangifer tarandus caribou), arktiesche
karieboe (Rangifer tarandus arcticus), Kanadeesche lynx (Lynx canadensis),
grysde wolf (Canis lupus), Kanadeesche beevre (Castor canadensis), Kanadeeschn
ottre (Lontra canadensis), Ameriekoansche martre (Martes americana), êrmelyn
(Mustela erminea), vismartre (Martes pennanti), Muuskuusratte (Ondatra
zibethica), snêewschoe-oaze (Lepus americanus), nôordlikke rosse woelmuus
(Myodes gapperi), Ameriekoansche rôo êekôorn (Tamiasciurus hudsonicus) en klêene
sjipmunk (Tamias minimus).

Veugls omvattn êendn, ganzn, witte peeliekoane (Pelecanus erythrorhynchos),
Kanadeesche kroanveugle (Grus canadensis), bus-snêew-oene (Falcipennis
canadensis), steeklsteirt-oene (Tympanuchus phasianellus), moeras-snêew-oene
(Lagopus lagopus), Ameriekoanse nachtzwoaluuwe (Chordeiles minor),
rôosteirt-buuzrd (Buteo jamaicensis), roave (Corvus corax), ysduukre (Gavia
immer), Ameriekoansche zêeoarend (Haliaeetus leucocephalus), Kanadeesche
tajga-goaje (Perisoreus canadensis), sperwer-uul (Surnia ulula), Ameriekoansche
oehoe (Bubo viriginanus), Ameriekoansche zilvr-mêewe (Larus smithsonianus) en
geôorde oalscholvre (Phalacrocorax auritus).

't Grotste stik van de nateurlikke busschn bluuft oengerept woaby da de mêeste
verandrienge gebeurd is in Manitoba deur den oetkap, deur mynbow en
vôortbriengienge van illetriek mê woatre-kracht. Beschermde gebiedn omvattn
Provinsjoal Park Opasquia, Provinsjoal Park Woodland Caribou en Provinsjoal Park
Pipestone River in nôordwestlik Ontario, Provinsjoal Wildernisse Park Atikaki in
ôostlik Manitoba, en Mêer la Ronge en Provinsjoal Park Athabaska-Zandduunn in
Saskatsjewan.



https://vls.wikipedia.org/wiki/Busschn_in_%C3%B4ostlik_Kanada_-_boreoaln_oovregank

De busschn in ôostlik Kanada - boreoaln oovregank is 'n ekostreeke uut 't bioom
van de moatig warme loof- en gemienglde busschn geleegn in Nôord-Amerika,
grôotndêels in 't Ôostn van Kanada. D' ippervlakte van d' ekostreeke besloa 36
000 834 êktoarn.

D' ekostreeke bedekt 't grotste stik van 't zuudlik Kanadeesch Schild in Ontario
en Kebêk te nôordn en te westn van de lêeglandn roend de Sint-Lowreins-Rieviere
tegoare mê 't Uppre-Mêer en andre gebiedn van de Grôote Mêern, Mêer Timiskaming,
de zuudlikke Lowreins-Bergn, Mêer Nipissing, Kebêk-Stad, de Saguenay-Rieviere en
dêeln van George-Boaje, Greater Sudbury/North Bay (Ontario), Saguenay (Kebêk),
de Clay Belt en Temagami in Ontario. Dr is 'n apart dêel van d' ekostreeke in de
Bergn van Adirondack in 't nôordn van New York State (USA). Doarenteegn zyn d'
oogste dêeln van de Lowreins-Bergn en de nôordlikke Appalachn in Kanada bekeekn
lik 'n ofzoenderlikke ekostreeke : d' Ôost-Kanadeesche Busschn .

De streeke êt e nat vastelandskliemoat mê warme zoomrs en koede wienters mê
veele snêew; in 't zuudn ist nateurlik warmr of in 't nôordn .

De plantn-weirld in die ekostreeke varjeert styf noagelank de groend en d'
oogteliggienge. Die gemienglde busschn verschilt van de loofbusschn te zuudn van
't Kanadeesch Schild en van de koeldre boreoale busschn in 't nôordn.

Koniefeere-moerasschn zyn te vienn in gebiedn die oovrstroomn vôgns 't
joargetyde. De boomn stoan styf dichte byêen of verre uut mekoar; mattn van
Sphagnum-mos bedekkn de groend. Zwarte sparre (Picea mariana) en moeras-lorke
(Larix laricina) zyn d' oovrêersnde boomsôortn. Woa dat de groend nie hêel 't
joar verzoopn is gruujtr westlikke twieja (Thuja occidentalis). Grysde elze
(Alnus incana) gruujt lanst de bôordn van die moerassn en rôo sparre (Picea
rubens) en Weymouth-pynboom (Pinus strobus) gruujn ip oogre, drooge groend .

Lêegland-koniefeerebusschn kommn vôorn ip platte stikkn, kammn en euveltjes
nêffns woatrs. Ze wordn oovrêerst deur boalsm-denne (Abies balsamea) en rôo
sparre, aloewêl da Weymouth-pynboom en papierberke (Betula papyrifera) ook te
vienn zyn. De groend is dikkers stêenachtig mê winnig vegetoasje .

Gemienglde loof- en koniefeerebusschn kommn vôorn in 't oovregangsgebied tusschn
lêegland-koniefeerebus en nôordlikke loofbusschn. De groend is mindre rotsig of
in de lêegland-koniefeerebusschn en kut dus mêer vegetoasje ên. By de boomn
vienn je rôo sparre, boalsm-denne, Kanadeesche tsoega (Tsuga canadensis), rôo
esdôorn (Acer rubrum), en gilwe berke (Betula alleghaniensis). De vegetoasje uut
de struukloage is oovrevloedig, mê Viburnum lantanoides, Lonicera spp., en
gestriptn esdôorn (Acer pensylvanicum). De kruudnloage bevat Oxalis spp., Cornus
canadensis, Clintonia borealis, voarns, en mossn .

De nôordlikke loofbusschn kommn vôorn ip de rykste, produuktiefste groendn.
Suukr-esdôorn (Acer saccharum), grôotbloadige beuke (Fagus grandifolia), en
gilwe berke zyn de belangrykste boomsortn. In sekundèère busschn zyn rôo sparre,
Weymouth-pynboom en Ameriekoansche esse (Fraxinus americana), Kanadeesche
tsoega, Ameriekoansche veuglkêrse (Prunus serotina), en rôo esdôorn anweezig.
Viburnum lantanoides is styf dikkers in de struukloage te ziene. Voarns en
wolfsklowachtign (Lycopsida) gruujn in de kruudn-loage .

D' oogst geleegn loofbôomn-koniefeern en gemienglde busschn zyn 'n
oovreganksgebied tusschn 't nôordlik loofbus en de koniefeerebusschn uut de
bergn. Zydre glykn ip loofbus-konieferebus, mo zoendre rôo esdôorn. Rôo sparre
en Kanadeesche tsoega, tegoare mê suukr-esdôorn, gilwe berke, en grôotbloadige
beuke zyn oovrêersnde boomsôortn tegoare mê verspreide Weymouth-pynboomn .

Rôo sparre en boalsm-denne zyn algemêene ip lêegre liggiengn van 't
koniefeerebus uut de bergn. Loofoet da gruujt tusschn de koniefeern bestoat uut
papier-berke, gilwe berke, en Ameriekoansche lystrbesse (Sorbus americana). By
oogre liggienge wordt de boalsm-denne mêer oovrevloedig. By de busgrenze
vergezelt zwarte sparre de boalsm-denne in 't kreupl-oet. Kruudachtige plantn
omvattn Oxalis spp., Clintonia borealis, Cornus canadensis en Dryopteris
carthusiana. Mossn en korstmossn bedekkn blôotgestelde rotsn .

De rotsen zyn blôotgesteld en bedekt mê korstmossn en mossn. Lêeggruujnde plantn
die algemêen zyn in de toendra van 't Nôordn gruujn ier. Z' omvattn Trichophorum
cespitosum, Vaccinium uliginosum, Rhododendron lapponicum, beirebesse wilge
(Salix uva-ursi), Minuartia groenlandica, en Hierochloe alpina. In 't
Adirondack-Gebergte zyn die gemêenschappn beperkt toe 34 hektoarn ip 11 piekn .

Oerbusschn lik de koniefeerebusschn uut die streeke êrbergn e grôote varjoasje
van allange doa leevnde wilde bêestn woaroendre oengewervldn, riptieln en veugls
lik Ameriekoansche zwarte eende (Anas rubripes), Karoliena-eende (Aix sponsa),
kokardezoagbek (Lophodytes cucullatus), en Nôordameriekoansche êlmspechte
(Dryocopus pileatus).

De zoogbêestn die ier gevoenn wordn omvattn de bedreigde Ameriekoanse wolf
(Canis lupus lycaon) , poema (Puma concolor), eeland (Alces alces),
Ameriekoansche zwarte beir (Ursus americanus) , Kanadeesche lynx (Lynx
canadensis), snêewschoe-oaze (Lepus americanus), grysde wolf (Canis lupus),
prèèriewolf (Canis latrans) en muul-êrte (Odocoileus virginianus).

't Gebied van 't Mêer Nipissing in 't byzoendre êrbergt de tamias (Tamias
striatus), treurduuve (Zenaida macroura), rôo kardienoal (Cardinalis
cardinalis), en Ameriekoansche buslystre (Hylocichla mustelina).

Die busschn ên zwoar beschoadigd gewist deur êewn van kappn en oentbusschienge
vor oet, weegn, landbow en uurbaniezoasje. Intusschn zyn dr ook inrichtiengn vo
ski bygekommn, binst da oetkappery en myne-aktivieteitn deuregoan. Beschermde
gebiedn omvattn : Nateurgebied Papineau-Labelle, Nasjonoal Park Mont-Tremblant,
Nasjonoal Park Jacques-Cartie, Nasjonoal Park
Hautes-Gorges-de-la-Rivière-Malbaie en Nasjonoal Park La Mauricie n Kebêk;
Provinsjoal Park Algonquin, Provinsjoal Park Ippr-Mêer, Provinsjoal Park Lady
Evelyn-Smoothwater, Provinsjoal Park French River, Provinsjoal Park Killarney en
'n antal parkn in Algoma-Distrikt in Ontario; en Adirondack Park in New York.
Adirondack Park bevat de grotste gebiedn van ôorspoenklikke rôo pynboom en
Weymouth-pynboom in de weirld en êen van de grotste gebiedn mê oerbus in de
Verêenigde Stoatn, 't Nateurgebied Five Ponds.



https://vls.wikipedia.org/wiki/Brydevinvis

Brydevinvisschn (Balaenoptera brydei & B. edeni) zyn walvisschn (Cetacea) van de
familie van de vinvisschn (Balaenoptiidae). Van olle baleinewalvisschn is 't de
sôorte woavan dat er 't minste eweetn is. 't Goa verzeker oek froai goed met de
sôorte, deurdat er verre nie up ejoagd is, zyn der e goe 90 000 van over (van 'n
blauwn vinvis zyn der bevôorbeeld mor e goeie 12 000 nemir over, woa dan der van
die sôorte ollêne ol in de zêeën round Antarctica 300 000 woarn).

De noame brydevinvis komt van 'n Nôorschn consul in Zuud-Afrika, Johan Bryde
(uutsproake: broede), die oek kapiting wos van e walvisvoarder.

Brydevinvisschn hen baleinn, mo ze leevn aars of olle aar sôortn vinvisschn. 't
Zyn d'ênigste vinvisschn die echt joagn up vis (z'eetn eigntlik ollêne vis), woa
dan d'aar sôortn ollêne mo kril en planktong eetn. 't Zyn oek d'ênigste
vinvisschn die ollêne mor in gemoatigde en tropische zêeën leevn (mêer of 20
groadn, aar vinvisschn goan ollêne mo no de troopn voun e jounk te krygn) én ze
zittn verre ossan in kustwoater.

De twêe sôortn Balaenoptera brydei en B. edeni (woavan dat de latste sôorte de
klinste is en ollêne in 't ôostn van 'n Indischn en 't westn van de Stilln
Oceoan vôornkommn) zyn oltemets wel en oltemets nie t'hope ereeknd deur
verschillige weetnschappers. 't Is oek en aar sôorte, B. omurai, die vroeger
ossan byn de brydevinvis ereeknd is, mo die nu egliek en aparte sôorte zoudt
zyn. Oek in de Caraïbische Zêe zit er klindere sôorte, mo dedie is nie styf
verwant met de klindere bêestn van de B. edeni en zoudn dus oek en aar sôorte
kunn zyn.



https://vls.wikipedia.org/wiki/Brugsche_reien

De Brugsche reien zyn de kanoaltjes die genoemd zyn no de Reie, de riviere die
in den tyd deur de stad stroomde. Nu vormn z'êen van de belangrykste attracties
vo de bezoekers.

Deur de vele reitjes en boogbruggn wordt Brugge 't Venetië van ’t Nôordn
genoemd. Typisch ip ‘t woater zyn de zwoann en de roundvoartbôotjes vo
toeriestn.

De binnstad wordt deur ’t woater gestructureerd. De grachtn van de Vestn vormn
de grenze van 't Brugs ei. d’Oorsprounkelikke riviere deursnydt de stad van zuud
no nôord, in ‘t middn lopt de boge van de binnreien, en ton e je nog de Coupure.

De reien moakn dêel uut van de geschiedenisse van Brugge. ’t Zyn nie ollemolle
nateurlikke woaterloopn en ze zyn nie ollemolle even oud. Ol van 2000 joar
geleen en surtout van de 9e eeuwe zyn d’r veel veranderiengn an gedoan. Over de
joarn wierdn de bestoande woaterloopn rechte getrokkn, versmald, verlegd en
sommigte gedempt en overwelfd. D’r wierdn ook nieuwe gegroavn. De Coupure, in ’t
zuudôostn van de binnstad, is mo gegroavn in ’t middn van de 18e eeuwe.

De riviere de Reie vertrok ten zuudn van Brugge, tusschn Woardamme en Tourhout,
woa da de Woardammebeke nu lopt langs Ôostkamp, en ter hoogte van Moerbrugge
ansluut ip de Gentsche Voart. Ze strôomde nôordwoarts, kruuste Brugge en kwam
uut langs e getye-geule in de zêe, etwoastn tusschn Blankenberghe en Zêebrugge.
In de 11e eeuwe en ze 't Reiewoater ofgeleid langs e kanoal no 't mêer ôostelik
geleegn Sincfal, 't loatere Zwin.

Ten zuudn van Brugge kwoamn de Reie en de kerkebeke tegoare, vó dan ze de gracht
van de Vestn kruustn en in ’t Minnewoater vloeidn. Dat is reksboovn te zien ip
de koarte van Marcus Gerards.

Olhoewel dan ze d’r veel an veranderd en over de joarn, is ’t tracé van de Reie
nog styf herkenboar. Van ’t Minnewoater lopt de Reie nog ossan van de
Bakkersreie langs den Dyver no de Rozenhoedkoaie, en van de Spegelreie langs de
Langereie no de Dampôorte.

Volgns de Keltische etymologie betêkent Dyver illig woater. Doarom peizn ze da
d’r ip die plekke ol menschn van in ‘t begun van uze tydrekenienge tegoare
kwoamn. ‘t Zoudt e cultusplekke gewist zyn, woa dan z’offers brochtn no d’êekn,
die volgns de Keltn boovneirdse krachtn aan.

Van de Rozenhoedkoaie liept de Reie no 't nôordn, ounder woa da nu de
wienkelgalerye Ter Steeghere is, tusschn de Burg en de Wullestroate. Vôort
ounder de Woaterolle (loater 't Provinciaal Hof) en achter d'huuzn an den
ôostkant van de Vlamingstroate. An de Kroanplatse droaide de Reie no reks langs
de Poortersloge, no woa da nu de Biskajer- en de Jan Van Eyckplatse is. Da
stratje noemt nu de Kraanrei. Hêel da stik is nu overwelfd en lopt oundergrounds
deur e gemetste koker. Van de Jan Van Eyckplatse lopt de Reie were boovngrounds
vôort langs de Spegelreie en de Langereie no de Dampôorte.

De roundvoartbôotjes vo toeriestn volgn’t stik van ’t Sashuus an ’t Minnewoater
langs ‘t Begynof, ‘t Oud Sint-Jan, Gruuthuse en den Dyver no de Rozenhoedkoaie.
Deurda de reie an Ter Steeghere oundergrounds goat, moen ze doa no reks droain,
de Groene reie volgn en ton d’ansluutnde Sint-Annareie no de Langereie.

Neffest de Reieloop van ’t Minnewoater no de Dampôorte zyn d’r ook nog de
zogenoamde binnreien. Ze bestoan grôotndêels uut vertakkiengn van de Reie, die
me makkoar verboundn wierdn. Deur da Galbert van Brugge de môord ip Karel den
Goein en de gevolgn gedetailleerd beschreevn hèt, weetn me hoe en wanneer dan ze
d’r gekommn zyn. Deur z’n ounverwachtn dôod gerakte Vloandern in e serieuze
crisis en d’r was grôte chaos. In paniek versterktn de Bruggeliengn under stad
me grachtn en poalwerk. Ze maktn gebruuk van de bestoande woaterloopn vo vele
groafwerk te bespoarn.

In ‘n hofmeur van ‘t huus in de Pieter Pourbusstroate, 3 stoat er nog e restant,
’n holfrounde versterkiengstorre die dudelik zichtboar is vanuut de
Pottenmakersstroate. D’r zoun ook nog meurrestn an de Moerstroate en de
Meulenbrugge zyn. Vo de reste getuugn ollêne nog mo de binnreien van ’t bestoan
d’r van. De reedn dat er zo winnig van overbluuft is omdat in de volgnde joarn
de bevolkienge enorm angegroeid is. D’r kwoamn veel nieuwe wykn buutn
d’omwallienge, woadeure dat de functie verloorn gienk.

D’r woarn zeevn stadspôortn, woavan dat er nietnd mer over bluuft. De
Vloamingpôorte en d'Ezelpôorte stoundn in verbiendienge me de Kust en de
Polderstreke, d’oude Meulenpôorte me de weg noar Eirdenburg en Antwerpn, de
Nôordzand- en de Zuudzandpôorte me de weg no Gistel, Oudenburg, Yper en Rysel en
an de Mariapôorte begostn de weegn no Gent en Kortryk. De Mariapôorte stound an
‘t Oud Sint-Jan, rechtover d'Onze-Lieve-Vrouwekerke, en de Koetelwykpôorte an de
Spegelreie.

In 1297 annexeerde de Fransche keunienk Filips den Schoonn ‘t Groafschap
Vloandern en je gaf bevel vo nieuwe stadswalln an te leggn round Brugge. De
werkn deurdn tout 1300. Die twidde omwallienge zyn de Vestn van nu. D’r zyn nog
vier stadspôortn bewoard: De Smeepôorte, d'Ezelpôorte, de Gentpôorte en de
Kruuspôorte.

In 1787 zyn ze begost met e stik van de Spegelreie en d’ansluutnde kroanreie
t’overwelvn. Da gebeurdeg’ in drie fasen. Ze zyn begost met de Sint-Jansbrugge
of te breekn en d’Academieplatse an te leggn. In 1844 en ze de noame veranderd
in Jan Van Eyckplatse. In 1793-1795 wierd de reie vôort overwelfd tout an de
Kroanplatse en hen ze de Kroanbrugge ofgebrookn. ’t Stik tout an de
Philipstockstroate met de Wisselbrugge dêen z'in 1856. De bruggn zyn gedêeltelik
oundergrounds bewoard.

Vo dan ze de stoasje ip ’t Zand gebouwd en, round 1840, en ze de Smeednreie
overwelfd. Die reie, e stik van d’êeste stadsomwallienge, vormde de zudelikke
verlengienge van de Speelmansreie en liep, woa da nu ’t Concertgebouw is, uut in
’t Kapucynnreitje, da parallel lopt met de Westmeers. De stoasje bestoa nu nie
mi, mo de reie bluuft overwelfd. De reie lopt nu ounder de terrassn van de cafés
an den ôostkant van ’t Zand. De boogn van de Nôordzand- en de Zuudzandbrugge zyn
oundergrounds bewoard.

’t Pandreitje is gedempt in 1768. Ollêne de noame herinnert er nog an dat ’t e
reitje was. Deur de werkn wierdn de drie bruggn over 't Pandreitje ofgebrookn.
De Vlasbrugge of Cocquytbrugge verbound de Rozenhoedkoaie met de
Braambergstroate.

’t Grotste stik van d’Eekhoutreie is ook gedempt. d’Eekhoutreie begunt ols
vertakkienge van de Bakkersreie woa da de Bakkersreie lienks droait no
Gruuthuse. D’Eekhoutreie lopt doa rechtedeure ounder Groeninge. Ollêne da stik
bestoa nog. Vroeger liept de reie deure langs d'Eeckhoutabdye en ounder de
Cleene Eeckhoutbrugghe, die lag tusschn d’Eekhoutsroate en woa da nu de
Garenmarkt begunt. De reie kwam uut in ’t Pandreitje.

Ook ’t Vuldersreitje is gedempt. ’t Êeste stik wierd gedempt in 1783 en de
latste restantn in de joarn 60 van de 20e eeuwe. ’t Reitje kwam van Assebroeke
langs de Vuldersstroate, de Langestroate en ’t Verbrand Nieuwland no de
Sint-Annawyk, de Meulenmeers, tout an de Meulnbrugge woa da de Groene reie
ansluut ip de Sint-Annareie. D’r is nog e klêen stratje met de noame
Vuldersreitje tusschn de Rodestroate en de Stoelstroate.

d’Annuntiatenstroate wordt doa soms nog ’t Reitje of d’Eirdeweg genoemd. Reitje,
’n overbluufsel van d’oorsprounkelikke noame, en Eirdeweg omdan ze de weg achter
de dempienge nog lange zounder bestroatienge lietn liggn.



https://vls.wikipedia.org/wiki/Brugge_is_oltied_schone

Brugge is oltyd schône is e gedicht geschreevn deur Willy Lustenhouwer. In 't
schôon Brugsch beschryft ie oeda Brugge der uutziet van 's nuchtens tot 's
nachts.

Brugge is schône, 's nuchtens vroeg, Os d'n dauw over de reitjes hangt, En 't
toptje van de torren, 't Eèste zunnestroltje vangt, 'n Stroltje die ton ofzakt,
ip 't koude vule grysd van torren en van gevels. 't Groen van bomen, 't rôod van
daken, 't bruun van gevels, Van an de Mart toe an de Loane, Brugge is oltyd
schône. Brugge is schône overdag, Os moeder zunne met 'n lach, Ol de koleuren
die d'r zyn, Schôon' in de vèrve zet. Omkaderd en getooid mè klankstjes van d'n
beioard. Lik 'n palet... Of woare yder beeld in kleur en klanke vastegezet, Het
woar' 'n kroane, Van Brugge, Brugge is oltyd schône. Brugge is schône snavens,
Os de mantel van ruste wordt geleid, Over de gevels en kantelen, Zuust lik 'n
soazze zocht' en goed, die hèèl de stad bedekt. Ol d'huuzn en de torren en de
menschen, En vrede briengt... En stilte... Da' zelfs 'n veugel nie' mi zingt, In
hoog' of lége tônen... Brugge is oltyd schône.

Brugge is schône in de nacht, In peis en vree en ruste, 't Is zuuste lik ofdat
'n fee, De stad goen avond kuste, En met eur staf 'n tikstje gaf, die grôot en
klèèn dei zwygn, En stille brocht... Da 'j niet mè hôort en niet mè ziet, In
stroate noch in loane... Brugge... Brugge is oltyd schône.



https://vls.wikipedia.org/wiki/Briek_Schotte

Albéric (Briek) Schotte, bygenoamd Yzern Briek (Koanegem, 7 september 1919 -
Kortryk, 4 april 2004) wos e coureur en sportdirecteur.

En ed twè kêers de Rounde van Vloandern gewounn (1942 en 1948). In totoal et ie
twientig kêren meegedoan an die Roende. E wos ôok twè kêers weireldkampioen
(1948, in Valkenburg en 1950, in Môoslee). In 1948 wos'n ôok twiddn in de Tour
de France achter Gino Bartali. Ols beroepsrydre wint ie 61 koersn.

Briek wos e werker en e wroeter op zyn vèlo: een echtn Flandrien. In Koanegem
stoat er e beeld van nem, gemakt deur Jef Claerhout.

Ie bluuft koersn toet an zyn feertigste. Achter zyn carrière als coureur, est ie
nog 30 joar lank me veel sukses sportbesteurdre by Flandria en Kas. Oender andre
Walter Godefroot, Herman Van Springel, Eric Leman, Roger De Vlaeminck,
Jean-Pierre Monseré en Freddy Maertens ryn ounder zyn leidinge. Schotte è zyn
suksessen ôok te dankn an slim tactisch deurzicht. In verband me koerstactiek
zeit ie: "Zeire ryn ols je zeire moe ryn, en nie zeire ryn ols je nie zeire moe
ryn."

Ie sterft in 2004, zjuuste up den dag van de 88ste Roende van Vloandern. Up zyn
begroavinge wordt ie de kerke binngedroagn deur Rik Van Looy, Benoni Beheyt,
Eddy Merckx, Roger De Vlaeminck, Freddy Maertens, Eric Leman, Sean Kelly en
Frank Vandenbroucke.

In Desselgem, 'n dêelgemêente van Woaregem wordt er olle joare de Grôte Prys
Briek Schotte gereen.



https://vls.wikipedia.org/wiki/Bredene

Brèinienge (Nederlands: Bredene) is e Belgische gemèinte. 't Ligt tusschen
Ostende, Klemskerke (e dêel van D'n Oane) en Oedeburg. 't Is 't èinigste pleksje
in hèil België woa dat er e naktstrange is da legaal is. D'r weunen à peu près
16.500 menschen, zoender toeristen. In Brèinienge is 't er e dyk in 't stiksje
tusschen de Twins en de vismyne (mo j'is wel goe weggestookn) en verder is 't er
gin diek mi. Wa dan ze wel vele én in Brèinienge zyn duunn.

De bekendste inweuner is Staf Versluys, die jammer genoeg e poar joar geleen
veroengelukt is. O't slecht were is ku je noa de kunstgalerie van de schilder
Anto Diez goan. Der is ook een soorte zale woa dat er vanalles te doen is: 't
Staf Versluyscentrum.

Van ol de stemmn (in 2006) en de sossen der 58,1 %; de kalloten 18,4 %; 't
Vlaams Belang 12,6 %; de liberaaln 5,4 %; 't Kartel van de groenn mê Spirit 4,6;
en Vital 0,7 %.

Den èiste scheepn is nu Jacques Deroo, die vroeger oltyd de menschen voe niet no
't stad voerde met oedjoarsaavnd en j'aad ie vroeger ook e soorte van e
televiesjepost op 't internet, TV-Brèinienge. Je zaag em overaal me ze kamera
mor oendertusschen étn da gestopt. J'is ie scheepn van oopnboare werkn en ook
van oenderwys, kultuur, biblioteek, toeristezakes, oentwikkeliengssamenwerkienge
en otonoom gemèintebedryf (A.G.B.). By de nieuwe kiezinge aatn ie dudelik de
mèiste voekeurstemmn.

De zesde scheepn en voorzitter van 't O.C.M.W. is Jacky Maes. J'is ie scheepn
van financies. J'is ook eire oendervoorzitter van 't Vlams Parlement. J'ed ie
lange in 't Vlams Parlement gezeetn mo dad étn gestopt. Juste gelik Willy
Vanhooren et 'n ook e board. Vroeger zein ze teegn Jacky en Willy: "de twi
boardn". Jacky zit ie ook al joaren in de polletiek.

De voorzitter van de gemèinteroad is Willy Vanhooren. Je zit ie al van in de
joaren tsjeventig in de polletiek en je was ie toe ende 2009 burgemèister. Willy
ry geren me ze velo en j'et al e poar kèiren kampioen van België gewist by de
polletiekers. Je goat ook alle joare met e bendje de Mont Ventoux in Vrankryk
goan beklemmn.

Met da Brèinienge juste nevest Ostende ligt komn de dialectn grotendèils
overèin. De èinigste verschiln daje sommetekis ziet zyn bepoalde woordn die qua
vertoalienge tzelste zyn, mo qua utsproak e klèin bitje verschiln. Andere
voorbeeldn omvatn et verschillig gebruuk van voornoamwoorden. Byvoorbeeld:



https://vls.wikipedia.org/wiki/Boudewyn_II_van_Vloandern

Boudewyn II, bygenoamd de Kletsn (863 - 10 september 918) was de zeune van
Boudewyn met den Yzern Oarm en Judith van West-Francië, dochter van Karel de
Kletsn. Doadeure wast 'n langs zyn moeders kant van Karoliengische ofkomste. Je
was Groaf van Vloandern van 879 tout 918.

Boudewyn erfde ‘t groafschap van zyn voader in 879 ip e styf slicht moment. Zyn
voader was nog mo dôod of de Vikings vieln ‘t land were binn.

Ze kwoamn in juli 879 an land tusschn Bonen (Boulogne) en Kales (Calais). Ze
begostn direct te roovn en te plundern in de Sommevalleie en loater nog erger in
de Scheldevalleie. Ze trokkn êest no de bisschoppelyke steedn Terwoan en
Sint-Omoars, die olle twêe ofgebrand wierdn en ze vernieldn de
Sint-Bertynsabdye.

Moa da was mor e begun. Langst de Yzervalleie vieln ze Vloandern binn en langst
de Leie en de Schelde trokkn ze tout in Broabant. De plunderiengn deurdn
verschillige moandn tout dan z’hunder wienterkamp in de Sint-Boafsabdye van Gent
iptrokkn.

In 880 trokkn de Vikings langs de Schelde en ze plunderdn Doornik en Noyon. Ze
droungn zelfs deure tout in Reims.

Ol were kêern botsn z’ip ’t leger van Lodewyk III van Oost-Francië, die juste
were kwam van d’ounderhandeliengstoafel van ‘t Verdrag van Ribemont. Je kost ’n
dêel van de Vikings versloan in de Slag van Thiméon (Timionum).

In november kwoamn ze were tegoare in Gent en ze verhuusdn vo de wienter no
Kortryk. Den 28stn december vieln ze Atrecht an.

In 881 kost Lodewyk III van West-Francië hunder ’n ende teegn houdn deur zyn
overwinnienge by de Slag van Saucourt-en-Vimeu, die bezoungn wordt in ’t
Oudhoogduuts Ludwigslied. Moar in 882 ist ’n gestorvn en wierd ’n ipgevolgd deur
zyn broere Karloman. Deur da Vloandern e platte streke is mè veel bevoarboare
riviern zag Karloman der gin doen an vo 't gebied teegn de Vikings te verdedign
en je verplatste zyn grenzn no ’t zuudn tout an d’heuvels van Artesië.

De jounge Boudewyn II, nog moa 20 joar oud, profiteerde van de situoasje en kost
hem mêester moakn van hêel ’t verloatn gebied. Je wordt anzien ols de feitelyke
stichter van ‘t Groafschap Vloandern.

De Vikings haan under ip da moment in Lotharingen gevestigd, ten ôostn van de
Schelde en ze blêevn ’t groafschap bedreign. Boudewyn liet burchtn bouwn o.a. in
Brugge, Gent, Sint-Omoars, Sint-Winoksbergn, Broekburg, Veurn, Oostburg,
Souburg, Middelburg..., die grôot genoeg woarn vo de beweuners te beschermn. De
Vikings kostn gin profyt mer uut under strooptochtn hoaln en ze kwoamn minder en
minder noa Vloandern.

Den dôod van keunienk en keizer Karel den Dikkn in 888 speeldeg in Boudewyns
vôordêel deur ’t probleem van de trôonsipvolgienge. Karel de Simpeln, de
joungste zeune van Lodewyk den Hakkeloare was de wettelykn ipvolger, moa je was
nog moa tien joar oud.

Vor e groep Fransche groavn was ’t e goe moment vor under ounofhankelyk te moakn
en ze verkoozn Odo I, groaf van Parys en markgroaf van Neustrië, tout keunienk.
Odo ha goeie successn g’hoald teegn de Vikings in de belegerienge van Parys
(885-886).

In 895 koozn Boudewyn en zyn broere Rudolf, groaf van Cambrai, de kant van
Zwentibold, keunienk van Lothariengn. In 896 vieln ze Vermandois an en Herbert I
van Vermandois most Arras, St. Quentin en Péronne ofstoan. Loater da joar kost
Herbert I Rudolf vangn en vermôordn. Uut bloedwroak liet Boudewyn in 902 Herbert
I vermôordn. Je liet ook zyn teegnstander Fulco van Reims vermôordn.

Boudewyn trouwde in 884 in Iengeland met Ælfthryth (of Elfrida) van Wessex, de
dochter van Alfred de Grôotn. Under jounges woarn:



https://vls.wikipedia.org/wiki/Boreoale_busschn_van_de_Koopre-%C3%94ogvlakte

De Boreoale busschn van de Koopre-Ôogvlakte, geleegn in Alaska, zyn 'n
ekostreeke uut d' ekozôone Nearctis vôgnst de Weirld Nateur-Stichtienge (WWF) .
Ze maakn dêel uut van 't bioom de boreoale busschn of de tajga. D' ippervlakte
van d' ekostreeke besloat 1 709 392 êktoarn .

Die ekostreeke bestoat uut e grôote platte ôogvlakte in zuudôostlik Alaska by
400-900m boovn de zêespeegle, oemriengd deur ôoge bergn en deurspekt mê veele
mêern en morassn. 't Gebied is bykans hêelegans geleegn in 't Nasjonoal Park
Wrangell – St. Elias binst da de Denali-Ootoboane d' ekostreeke kruust in 't
Nôordwestn. 't Is e styf natte en klamme streeke mê toe 460mm reegnvol ip e joar
en mê temprateurn die goan van -27 °C in de wientre toe 21 °C in de zoomre zyndr
plekkn van oendiepe permafrost .

Vo te kunn oovreleevn moetn de plantn ier angepast zyn aan de natte
omstandigeedn en den oovrêersnde boom is zwarte sparre (Picea mariana) binst da
in de mêer veenige gebiedn dwergberkn gruujn (Betula glandulosa en Betula nana)
tegoare mê struukn en Cyperaceae lik veenpluus (Eriophorum angustifolium) en
zegge (Carex spp.) en kruudn lik woatredrieblad (Menyanthes trifoliata),
Petasites frigidus (Asteraceae) en woatrefreize (Comarum palustre). Goed
ofgewoaterde gebiedn ên gemêenschappn van witte sparre (Picea glauca),
Westameriekoansche boalsmpopliere (Populus trichocarpa) en Ameriekoansche
roatlpopliere (Populus tremuloides).

Mêer Louise, Mêer Paxson en de veele moerassn uut de vlakte zyn broedplatsn vo
veele woatreveugls woaroendre trompêt-zwoane (Cygnus buccinator), de grotste
veugl van Nôord-Amerika. De Koopre-Rieviere êrbergt zoalmn, in 't byzoendre
sjienookzoalm (Oncorhynchus tshawytscha) en rôo zoalm (Oncorhynchus nerka).
Zoogbêestn omvattn kuddn van karieboe (Rangifer tarandus) die trekt deur de
westlikke kant van de vlakte.

Leefgebied is verloorn gegoan vor oentwikklienge roend Glenallen en vor oetkap
lanst de Koopre-Rieviere en ip land roend Alaska Native Regional Corporations by
Chitina.



https://vls.wikipedia.org/wiki/Boreoale_berkebusschn_en_alpiene_toendra_in_Ysland

De boreoale berkebusschn en alpiene toendra in Ysland, geleegn in Ysland, zyn 'n
ekostreeke uut d' ekozôone Palaearctis vôgnst de Weirld Nateur-Stichtienge (WWF)
. Ze maakn dêel uut van 't bioom de boreoale busschn of de tajga. D' ippervlakte
van d' ekostreeke besloa 9 142 658 êktoarn . D' ekostreeke volt tegoare mê de
glyknoamige DMEER-streeke .

D' ekostreeke bestoat uut hêel 't eiland Ysland mêt uutzoendrienge van de stikkn
die altyd mêt ys bedekt bluuvn. Ysland is hêelegans vuulkoaniesch en
soamngesteld uut bazoaltiesche rotsn. D' ippervlakte is mo vor e dêel bedekt mê
vegetoasje, de reste is koale rotse, snêew, en gletsjers, die bykans of 12
000 km² bedekkn of 11,5 persênt van 't land bedekkn. Ysland êt de grotste
gletsjer van hêel Europa, Vatnajökull. Moerassn en kliffn an de kuste zyn
geschikt vo koloniezeernde veugls. 't Weere is geweunlik koed en nat, en dichte
mist komt veele vôorn. Ysland êt e betrekklik mild kustkliemoat deur 't effekt
van de Golfstrôom. De gemiddelde zoomretemprateure in Reykjavic, den oofstad, is
10 °C. De gemiddelde temprateure is 6 °C in juli, mê gemiddlde toppn van 24 °C.
De gemiddelde wientr-temprateure in Reykjavik is roend de 0 °C in januoari
(gemiddelde toppn van 9,9 °C). Gedeurnde twêe toe drie moandn in de zoomre ist
hêel de tyd kloar in Ysland, en de vroege lente en de loatn êrfst genietn van e
lange scheemrienge. Mo de doagn zyn styf kort in 't pitje van de wientre. De
joarliksche neerslag schommelt van 400 toe 1 000 mm. De leefomgeevienge zie vrêe
of van 't kliemaot; mê styf winnig vegetoasje, sterke wiendn en ooge neerslag
istr zêere eeroozje van de groend en de kustlyne.

O 't eiland vo den êeste kêe deur de menschn betreedn wierd, was 't dichte
bebust. In 't latste stik van de twoafste êewe beschrêef Ari Þorgilsson (of Ari
de Gelêerdn) 't in Íslendingabók lik "bebust van de bergn toe an de zêekuste" .
Bluuvnde menschlikke vestegienge ê 't ofgezoendrd ekosystêem van dinne
vuulkoaniesche groendn en beperkte sôortnverscheidneid vernield. De busschn
wierdn lange tyd zwoar oovrekapt vo brandoet en werkoet . Oentbusschienge,
kliemoatverslichtrienge binst de zogenoamde "Klêene Ystyd" en oovrebegroazienge
deur ingevoerde schoapn verôorzakte 't verlies van de groend lik gevôg van
eeroozje. Teegnwôordig zyn veele boerdryn verloatn. Drievierde van de 100 000
vierkante kielomeetrs in Ysland zyn angetast deur groend-eeroozje, 18 000 zo
serjeus da z' oenbruukboar zyn gewordn . Dr bestoan nu mor e poar ofgezoenderde
berkebustjes mêe. 't Plantn van niewe busschn ê 't antal boomn wê vergrôot, mo
das nieks vergleekn mê d' ôorsproenklikke busschn. Sommigte van d' angeplante
busschn goan oovre ingevoerde sôortn . De grotste boom in Ysland is e
Sitkasparre (Picea sitchensis) geplant in 1949 in Kirkjubæjarklaustur, en die
was 25,2 m ooge in 2013 .

De mêeste vegetoasje en landbowgroend is te vienn in de lêeglandn dichte by de
kuste. 't Binneland is grôotndêels arktiesche woestyne, mê bergn, gletsjers,
vuulkoann en woatrvolln. De bykans totoale ofweezigeid van busschn is 'n
ipvollnd kenmerk van Ysland, zjuust lik de koaleid van 't binneland, woaby da
grôote gebiedn nieks van vegetoasje ên of styf winnig. Niewe golvn van lava en
aschn uut de vuulkoann ên sommigte momentn grôote ipprvlaktn groend oovredekt,
en doaby de vegetoasje beschoadigd of vernield. De niewe koloniezoasje deur de
plantn goa styf troage deurda de groendloage mo dinne is. De vegetoasje bestoat
uut : dwergberke (Betula nana), zochte berke (Betula pubescens), teebloadige
wilge (Salix phylicifolia), Cetraria nivalis, Xanthoria elegans, X. candelaria,
Alectoria ochroleuca, Rumex acetosa, Carex chordorrhiza, Carex rostrata,
Ranunculus trichophyllus, Angelica archangelica, Ranunculus acris, Geranium
silvaticum, Potamogeton filiformis, Erigeron borealis, Achillea millefolium.

Die ekostreeke êt e grôote rykdom an veuglsôortn, mêer of drieoendrd zyndr
woargenoomn. Aloewêl dat 't nog gin arktiesch gebied is, zyndr ier veele
arkiesche sôortn te vienn. Da leefgebied dient lik e belangryke
bevoarroadiengsstop vo veele trekknde veugls uut d' arktiesche broedgebiedn ip
weg no de warmdre streekn vo 't oovrewientrn. Achtntachtig sôortn broedn
reeglmoatig, totnutoe, in 't land. Van dedeeze zyndr twêeënveêertig die
belangryk zyn vo de reste van Europa. Dedeeze omvattn velduul (Asio flammeus),
snêewuul (Bubo scandiacus), tuureluure (Tringa totanus), Nôordsche stern (Sterna
paradisaea), butstekkre (Phalacrocorax carbo), grôote burgemêestre (Larus
hyperboreus), Nôordsche stormveugl (Fulmarus glacialis), en snêewgorze
(Plectrophenax nivalis). Thjorsarver, e Belangryk Veugl-Geboed êrbergt de
grotste broedkoloonje in de weirld vo de klêene rietganze (Anser brachyrhynchus)
.

Zoogbêestn ên e veel klindre andêel in de bioloogische rykdom van 't eiland.
Busmuus (Apodemus sylvaticus) komt veele vôorn, mo is 't êenigte knoagbêeste
ier. Poolvos (Alopex lagopus) en Ameriekoansche nerts (Mustela vison) zyn
ingevoerde sôortn die nu leevn in d' ekostreeke. Karieboe (Rangifer tarandus)
wierd ingevoerd in de 18ste êewe en wordt nu in hêel 't land gevoenn.

Oentwoatrienge van moerassn vo landbow is de grotste bedreigienge vo de
veugl-populoasjes van die ekostreeke. Vissery roend Ysland is oengunstig vo de
veugl-populoasjes deur undre belangrykste voedslbronne in te perkn. Ingevoerde
sôortn lik den Ameriekoansche nerts zyn e bedreigienge vo de veuglkoloonjes.
Toekomstige oolje- en goaze-uutboatienge zyn e gevoar vo d' ekostreeke. Dr
bestoan plangs vor e woatrekracht-sentralle te bown by Vatnajoekull, de grotste
gletsjr in Ysland. Die sentralle zoed e slichtn invloed ên ip mêer of 3 000
vierkante kielomeetrs van betrekklik oengerept leefgebied en ip de plantn- en de
bêestn-weirld deur 't bown van dammn, kunstmoatige bekkns, en 't verleggn van
nateurlikke woatrloopn .

Êenentjêstig Belangryke Veugl-Gebiedn bedekkn zeevn persênt van 't land.
Doaroendre zyn : Arnarvatnsheidi-Tvidaegra, Gudlaugstungur-Alfgeirsungur, en
Thjorsarver .



https://vls.wikipedia.org/wiki/Bolloard_(b%C3%B4om)

Ne boloard of bolloard es ne bôom woavan de kruune tegoare mê oale zytakkn wierd
ofgesneen. Dad es ne kuunst dad em nie vôor oalle bôomn lêend. De mêeste bôomn
kunn doar zelfs in't gehêele nie teegn en kerveern noa'n poar joar.

De mêeste boloards zyn wilgn dan oal de kantn van'n erf stoan om in de plekke
van'n ofspanninge de zykantn te markeern. Oewel dat da gebruuk serieus es
ofgenoomn, zie je ip den buutn nog oassan veldn woa dan't er e poar boloards
stoan. De dee stoan mêestoal langs den dyk.

Buutn wilgn ku je, oa je stif vôorzichtig zyt en e bitje geluk ed, nog andre
bôomn beweirkn lyk ne boloard. Populiern, êekn, essn en elzn wierdn oal us kantn
nog vele beweirkt oals boloard.

Populiern stoan nog oal vele langs ofsteen van boerderyen. Omda populiern nog
oal grôot kunn komn en lyk'n wilge redelyk struukachtig groein, zoagn ze om de
zovele joar de kruune en de zytakkn of.

Êekn zyn nogoal styf gehêerd vôor under machtig out. Doarom wierdn er vele
gekapt. Êekn kappn ze soms of tot juste boovn d'eirde. Da stomke krygt ton were
zytakkn die ip under eign uutgroein noar'n klein êeknbus. Zuk'n bus noemn ze 'n
akoutstoove. De mêest gekende akoutstoove in Vloandrn es dedie van
Opglabbekerzoavel in Genk. Dedie zoud dateern uut den 4den eeuw. 't Goat em
over'n groepke niet te hêel dikke winterêekn (Quercus petraea) dan onder de
grond soamnkomn in't zelfste wortelstelsl en dus genetisch gezien oallemoale mo
êenn bôom zyn.



https://vls.wikipedia.org/wiki/Bloemmeulns

De Bloemmeulns uut Diksmude zyn de overbluufselen van een oude moaldery. Sedert
2006 es't gerenoveerd en es't museum "Tussn Akker en Bakker" der oundergebrocht.

De bloemmeulns woarn êest een suukerfabrieke (1836 - 1881), moar in 1890 kochtte
Eugene Devos de fabrieke, omda zyn zoake an de Wilgendyk in Diksmude te klêene
wos gekoomn. Ie bouwde de fabrieke omme voo der groan te moaln ip stôomkracht.
In de Êestn Weireldoorloge sleegn de Duutser et gebouw an om der een vestienge
me uutkiekpost van te moakn, de 'Kückstellung'. Achter den oorloge lag Diksmude
en de bloemmeulns hêlegans in puun. Eugene Devos eit lange op
schoadelôostellienge moetn wachtn om zyn bloemmeulns were ip te bouwn, moar in
1923 wos't zo verre. 't Eit 10 joar gedeurd vôor da de bloemmeulns weere
ipgebouwd woarn, moar ze woarn ton ôok vôorzien van de modernste massinn. In
1931 kwaamn de families Florizoone en Cloet eigenoare van de bloemmeulns, êest
nog "S.A. de Minoterie et Huileries de Dixmude" genoemd, moar loater eirdôopt
tot "NV De Bloemmolens en Olieslagerijen van Diksmuide". De oliesloagery oat gin
lang leevn beschoorn, want in 1960 es't gestopt, om in 1975 plekke te moetn
moakn voo nen andel in groan en meststoffn. Vanof de joarn neegntig begostn de
eigenoars te produceern in de Diskmuudse industriezone en bloedde de bloemmeulns
geleidelyk an dôod. In 2006 ging de reste van de productie noar Deinze by de "NV
Dossche Mills and Bakery".

In 1995 woarn de bloemmeulnstoorns en de massinn beschermd als esthetisch en
industrieelarcheologisch monument. In 2000 ging Westoria oopn, een streekmuseum
en tentôonstellienge over de Westoek. Da museum moeste stoppn in 2003, omda het
te klêen aantal bezoekers de zwoare investeriengn nie koste compenseern. Moar
uut de restantn van het êeste museum es't gedacht gegroeid voor et museum van
vandoage, da de evolutie van groan tot blomme tôont Doarby ligt de noadruk ip de
oude massinn en de geschiedenisse van't proces.



https://vls.wikipedia.org/wiki/Bloedvienke

Bloedvienkn (Pyrrhula pyrrhula, Nederlands: goudvink) is e sôorte van
vienkachtige uut de familie van de bloedvienkn. In hêel de weireld zoudn der 150
meljoen veugels kunn zyn, in Europa zoudn der 7,5 meljoen broedkoppels zyn.

De noame bloedvienke komt van nundern rôodn bost. In 't Iengels noemn ze nem
bullfinch, omdat nunder nekke up 'n dienn van e stier trekt.

Bloedvienkn zyn kloeke veugels, met de dikke nekke. De vintjes en de puppn
trekkn up makoar, mo de vintjes zyn wel stravver ekleurd. De noame bloedvienke
en ze ekreegn deur de rôodn bost van 't vintje. 'n Rik van de vintjes is grysde,
'n dienn van de puppn is bruun, juuste lik nundern bost. Z'hen olletwêe e grysde
nekke en e zworte striepe vanboovn up nundern kop, e bitje lik e kaptje. Nundern
bek is grôot en z'hen der vele macht in. Ze kommn à peu près 15 cantimeiters
lank.

An ze vliegn, is nunder wit gat goed te zien, woadeure dan ze in de vlucht oek
gelykn up e nôordvienke (die at 'n geweune zit, mêer up e geweune vienke trekt).

Zounder sperreboomn in de coté goj verre nôois bloedvienkn viendn, mo 't meugn
gerust oek aar boomn (loof- en noaldboomn) tusschn stoan. 't Is oek best da 't
er van olles van strukery ounder groeit. Oundertusschn gebeurt het oek dan ze in
hovetjes te zien zyn, mo dat is idder uutzounderlik. In 't vôorjoar durvn ze oek
wel ekir in bogoardn roundvliegn voun de bottn van fruutboomn of te pekkn, etwot
die nunder nie pupulair makt byn fruutkwêkers.

In West-Vloandern zittn der oek bloedvienkn, surtout round Kortryk,
Yper-Heuvelland en de kust.

De sôorte van up de Azôorn wos vroeger geweune ereeknd ounder Pyrrhula pyrrhula,
mor is nu en aparte sôorte ekommn: Pyrrhula murina. 't Zyn nog êentige
oundersôortn die loater messchien aparte sôortn gon kommn.

Bloedvienkn eetn van olles van plantery, surtout zoad van wiet (ges, nittels,
ganzemeur, herderstasje,...) en bottn van boomn. Doabuutn eetn z'oek beiers,
bloemn, fernient en tettienks

An de joungn ebôorn zyn, zyn ze blend en hen ze nog gin pluumn. Toune krygn ze
surtout bladluuzn, miern en slekkn voun 't eetn. Achter acht doagn goan nunder
oogn oopn en begunn ze t'ankern achter teetn. Van nu vors begunn olletwêe
d'ouders teetn te zoekn en te geevn. 't Is achter 35 doagn dan de joungn
zelfstandig zyn.



https://vls.wikipedia.org/wiki/Bloedroad

De Bloedroad is de noame die gegeevn is an de Road van Beroertn, e soorte
rechtbank die ipgericht is deur den Hertog van Alva ter vervolgienge van de
protestantn.

In 1566 begostn ze de beeldn en andere religieuze kunstwerkn in de kerkn en
klôosters te vernieln, de Beeldnstorm genoemd.

Filips II van Spanje was roaznd en je stelde Alva an ols landvoogd. Je mocht ip
zyn maniere korte mettn moakn mè den ipstand.

In ogustus 1567 vertrokt ie met e leger van 10.000 soldoatn van Spanje no de
Nederlandn en je richtte doar in Brussel de Road van Beroertn ip, nie vo nieks
de Bloedroad genoemd. ’t Was e sôorte rechtbank woa dan de ketters en ipstandige
protestantn veroordêeld wierdn. Wien dat er hem verzette teegn ’t Spoans regime
wierd ofgeslacht. Der woarn à peu près 1100 executies. De groavn Egmont en Horne
woarn by d’êeste slachtoffers. De 5dn juni 1568 wierdn ze in Brussel publiekelik
oenthoofd ols voorbeeld.

In 1574 is de Bloedroad ofgeschaft deur Alva zyn ipvolger Luis de Requesens y
Zúñiga.



https://vls.wikipedia.org/wiki/Bisdom_Brugge

't Bisdom Brugge is e bisdom da met de Belgische provinsje West-Vloandern
tegoare volt. De provinsje teld 1.169.990 inweuners (provinsje West-Vloandern, 1
januori 2012) en 't bisdom 19 dekenoaten, 363 parochies, 732 priêsters en 72
permanente diakens.

Vô de nieve kerkelikke indelienge van 1559 was 't West-Vloandern va vandaage
verdêeld over twêe bisdommn: de bisschop van Terwoan besturde 't westelik dêel,
de bisschop van Doornik 't ôostelik dêel. Den 12 meie 1559 richtte Paus Paulus
IV 't bisdom Brugge ip. 't Bestoend uut 't nôorden van West-Vloandern, e dêel
van Ôost-Vloandern en e dêel van Zêeuws-Vloandern. De reste van 't groendgebied
van West-Vloandern behoôrde toet drie bisdommn: 't westn was by 't bisdom Yper,
de streke van Kortryk by 't bisdom Doornik en de streke van Tielt by 't bisdom
Gent.

Deur 't Concordoat van den 15 juli 1801 tusschn Paus Pius VII en Napoleon wierdn
de bisdomm'n Yper en Brugge ofgeschaft en ipgenoom'n in 't bisdom Gent dad
overêenkwaam met de departementn van Leie en Schelde. 't Bisdom telde drie
besteurlikke districtn (Gent, Yper, Brugge) en één seminoarie dad in Gent was.

Ip 27 meie 1834 wierd 't bisdom Brugge heripgericht deur de bul Romanae
Ecclesiae van Paus Gregorius XVI, met os groendgebiêd de provinsje
West-Vloandern. Da topevoll'n van kerkelikke en besteurlikke grenzn was een
erfenisse van de Franschn tyd: toen wier namelik d'indelienge van 't land in
departementn ols boasis genoomn voe de nieuve kerkelikke indelienge.

Omdat de vroegre Sint-Donaaskathedroale oender de Fransche bezettienge
afgebroken was, wierd'n de parochiekerken van Sint-Salvator en Sint-Elooi
aangeduud ols bisschoppelikke kerke. Den illigen Donatioanus en de zoaligen
Karel den Goein wierdn de patrôon'n van 't bisdom.

Od in 1832 de secretoaris van den bisschop van Gent toet hulpbisschop was
angesteld en in Brugge verbleef voe 't kerkelik besteur over de provinsje
West-Vloandern ip hem te pakk'n in ofwachtienge van de kerkrechtelikke
herinrichtienge van 't bisdom, gieng 't y tydelik gon weun'n in de vroegere
Duun'nabdy an de Potteriereie. Achter d'eriprichtienge van 't bisdom Brugge in
1834 wierd 't vroegere Hof van Pitthem in d'Hillige-Gêeststroate in Brugge de
bisschoppelikke residensje. De provinsje West-Vloandern is sins 1834 eigenoare
van 't vroegere seminoarje en stelt 't gebouw ter beschikkienge van den
bisschop. De verbluufplatse van den bisschop is terzeldertyde de zetel van de
diocesoane administroasje.



https://vls.wikipedia.org/wiki/Biosfeer

De biosfeer is de globoale somme van ol d' ecosystèmn, of de zone woarda 't
leevn up eirde verbluuft. Vanuut een brêed perspectief kant de biosfeer gezien
wordn as een globoal ecosystèm, dat ol de levende organismn omvat en under
verhoudiengn mè mankoar en de verschillende dêeln van de lithosfeer, de
hydrosfeer en den atmosfeer.

De biosfeer wierd vo 't êeste in een ecologische contekst gebruukt in de joarn
1920, woamee dat het 't gebruuk van 't wôord "ecosystèm" mè 15 joar vôorn was.
Vernadsky definièrde ecologie as de wetenschap van de biosfeer, wa dat het d'
interdisciplinaire studie van astronomie, geofysica, meteorologie, biogeografie,
evoluusje, geologie, enz.

't Idee van de biosfeer as een levend organisme (in 't echt of figeurlik
gesprookn) stoa bekend as the Gaiahypothese, en is vo 't êest deur James
Lovelock, een Iengelsn atmosfeerwetenschapper, noa vôorn gebrocht. Volgens die
hypothese is 't leevn een essentiêel dêel van de biosfeer die d' eirde geschikt
makt vor 't leevn zelve deur zyn bufferende inwerkienge up den atmosfeer, de
geosfeer en de hydrosfeer.

't Is doavan da 't moeilik is van te zeggn hoeverre dat de biosfeer rêekt.
Sommige veugels en insektn kunn'n toet an d' hoogtn van de grôotste bergn
gevoundn wordn, en vissn wordn toet in de diepste diepzêetroggn gevoundn.

De biosfeer kan ounderverdêeld wordn in verschillende bioomn, woardan
gelykoardige plantn en bêestn kunn'n gevoundn wordn. Up land hangn bioomn
mêestol of van de brêedtegroad en d' hoogte boovn de zêespegel, en wordt bepoald
deur d' hoeveelheid eetn en woater dat der is en de temperateure van d'
omgevienge.



https://vls.wikipedia.org/wiki/Beveren_(Roeselare)

Bevern is e dorp in de provinsje West-Vloandern en e dêelgemêente van
Roeseloare. Der zyn 5420 inweuners (tellienge 2004) en 't wos toet 1965 e
zelfstandige gemêente. Bevern ligt in 't nôordôostn van Roeseloare-centrum.

De noame Bevern is ol were te viendn in documentn van de 11ste êeuwe. Êest wos
't Beverna, loater Bevrene, Beiverne, Bevre en Bevern. De noame Bevern verwyst
noa 't Keltisch "Bebrona" (bebro-bever) of misschien komt 't van 't Germoans
"Bivruno" (bivru=bever).

Vo de Fransche Revoluusje wos Bevern ingedêeld in twêe "heerlikheedn": Bevern en
Onlede. Ols woapn voert 't dorp 't schild van Jan van Vloandern, heer van Bevern
en Onlede, bastoardzeune van groaf Lodewyk van Male.

In 't boek "Beveren-Roeselare in de Grote Oorlog" schryft Gabriël Verbeke
(geboorn in Bevern in 1937) over 't boeiend moa vergeetn oorlogsverleedn van
Bevern. De burgers van Bevern zoatn vier joar lank, van 1914 toet 1918,
ipgeslootn binn de grenzn van under gemêente. Ze mochtn moa weg uut Bevern mè
toestemmienge van de Duutsche bezetter. Ze woarn verplicht van 's oaves binn te
bluuvn en ze mochtn wok nie mè noar under dorpscafés. De Duutschers controleerdn
olles, de productie en verdêlienge van 't groan, de petattn, groensels, 't
fruut, koeien, melk en d' eiers. Teetn wierd gerantsoeneerd. De burgers van
Bevern leefdn wok hêelsan ounder de dreigienge van 't oorlogsgeweld. De vintn
wierdn ipgevorderd vor an 't frount te goan werkn. En vele families mostn in
1917 ip 't bevel van de Duutschers olles achterloatn en noa 't verre Herentals
verhuuzn. Bevern zag der uut lik e spookdorp.

Loater wos Bevern toet 1960 e rustig boeredorptje met één grôot bedryf, de
carrosserie Jonckheere. Vanof 1960 is Bevern styf veranderd. In de plekke van 't
stoasjekwartier kwamt er een industriezone, "Roeselare-Noord" en in 1987 e
bedryvncentrum woa dan begunnende zelfstandign under bedryf voorlopig kunn
ipstartn.



https://vls.wikipedia.org/wiki/Beuterslekke

De roje wegslekke, roje slekke of beuterslekke (Arion rufus) es e noaktslekke
die je dikkers ziet in uze lochtiengs.

De roje slekke es meestol en klene 10 cm lank, moa kut ook langer of 15 cm
kommn. Z'es e poar centimeiters breed en es oranje, ro of bruun van kleur. D'r
bestoat ook e zworte beuterslekke (Arion ater) ol zyn die twee ook wel e kee
anziene lik dezelste sorte; toun es de roje beuterslekke Arion ater rufus
genoemd. Under n'ounderkant es by olletwee oranje.

Ze droagt gin uus (noaktslekke) en èt e lank gerimpeld, slymerig lyf. De slekke
èt twee voelsprietn, an 't ende stoan eur oogn. Oe je e slekke ambeteert, trekt
ze eur voelsprietn zere were in. By gevoar kut z'eur helegansn ineenkrempn tout
e bolletje.

Lik olle slekkn es ook de roje slekke buukpotig. Da wilt zeggn da under
ounderlyf één grote spiere es die ze gebruukn voor under voort te beweegn. Die
zole lat by 't kruupn e spoor va deurzichtig slym achter.

De witte rounde plekke van voorn an den zykant es e gat woadeure da z'oasemt en
stoat in verbindienge mè eur enigste lounge (loungslekkn).

Roje noaktslekkn goa je vindn in vochtige geburtn lik lochtiengs, oovn,
geskantn, weelandn en busschn. Ze leevn van plantn en paddestoeln. Ze zyn
upvollend actief 's nuchtends, by 'n dauw, ou 't smoort en ou 't et gereind èt.
Da komt omda dizze sorte van de drogte wit. Vo nie uut de droogn, verduukt z'eur
by droog were in de schouwte van struukn of steenn.

Noaktslekkn zyn hermafrodietn oftewel tweeslachtige beestn. Da wil zeggn da ze
zowel mannelikke lik vrouwelikke geslachtskliern èn. Moa d'r es gin sproake van
parthenogenese, ze kut eurzelvn dus nie bevruchtn. De bevruchte slekke legt eur
eiers in getjes in d'eirde. Achter en poar weekn kommn de joungn d'r toun uut.

By de voortbewegienge moakn roje slekkn e slymloage an die d'r nogol vettig uut
ziet lik beuter, vandoar under noame.



https://vls.wikipedia.org/wiki/Begynof_(Brugge)

't Bagynof van Brugge (in andere stikkn van de provinsje zeggn ze begynof) is in
1245 gesticht deur gravinne Margaretha van Constantinopel, dochter van graaf
Boudewyn IX van Vloandern, die toet keizer van Constantinopel gekroand was
achter de vierde kruustocht.

't Bagynof van Brugge, ôok wel Begijnhof Ten Wijngaerde genoamd, ee zun
originèle middelèèuwse structeure kunn oeden. 't Is een geslootn of omriengd
deur woater. Ip de pôorte wo da je deure moet vo binn te goan stoat er 1776, mo
de mèèste uzetjes zyn uut de 17ste en 18ste èèuwe. Der zyn der een poar in
neo-gotieke styl uut de 19ste èèuwe en in ’t zudelik dèèl zyn der zelfs nog een
poar bewoard gebleven uut de 14ste en 15ste èèuwe. In 't grôotste uus weunde
vroeger de ‘Grootjuffrouw’ die ’t bagynof leidige. In èèn van de uzetjes is ’t
er een muzeum ingericht, ’t Bagynuzetje, wo da je ku zien oe dan de bagyntjes
vroeger leefdigen.

De Sint-Elisabethkerke die by d'iprichtinge van ’t bagynof deur Margaretha van
Constantinopel gebouwd was, brandige gedèèltelik uut in 1584, mo is eripgebouwd
en ersteld en de werkn woaren in 1609 gedoan.



https://vls.wikipedia.org/wiki/Beernem

Beirnem (officieel Nederlands: Beernem) is e gemêente in West-Vloandern. D'r
weunn in Grôot-Beirnem mêer of 14.500 inweuners. In Beirnem zelve zyn dat er
mêer of 7.000. Beirnem wordt in drieën gesplitst deur de voart (Brugge-Gent), de
tringroute en d'otostroade.

Beirnem wordt al vernoemd in d'akte van 847: 'in territorio Menap quod nunc
Mempiscum appellant ... Coloscampum, Wenghinas, Berneham ...' (Recueil des actes
de Charles II le Chauve, roi de France, red. Ferdinand Lot, 1943, nr. 92). De
noame Berneham komt van 't Germoans "birnu" en "hamma", wat da wilt zegn
respectievelik een plekke vul slik in de vorm van nen beir en hamma is een
landtoenge die uutspriengt in een moeras. Duuzenden joarn weunde der ier gin
mins omdat er ier zjuuste mo busn, heide en moeras woarn. Loater weunden de
eerste inweuners meest ten noordn van de voart. In 't zuudn lag et Bulskampveld
dat in dien tyd nog van Toeroet tot in Bellem liept.

Tussn 1915 en 1944 voendn in de streke de zogenoamde môordn van Beirnem platse
die verzekerst verband ieldn met mekoar, en ier in de streke voe de nodige
ontroatie zorgden. In 1976 wierdn de drie gemeentn Beirnem, Oelem en Sint-Joris
t'hoope gefusioneerd tot Groot-Beirnem.

Van eentwien die nie hêel zjuuste is in z'n oofd, zeggn ze: 't Is êen van
Beirnem. Of: j' is riepe voe Beirnem. Dat komt omdat er in Beirnem, lik in
Pittem, e Psychiatrische klienieke is van de Broeders van Liefde. 't Zottekot
lik dan ze zeggn.



https://vls.wikipedia.org/wiki/Beeldnstorm

De beeldnstorm was de bewegienge van de protestantn (mêestol calvinistn) die de
katholieke kerken wilden zuveren deur de beelden, schilderyen en hêel den
inboedl kort en klêne te sloan. Die bewegienge is ountstoan in onze streken en
eet em dorachter vôortgezet noa de reste van de Nederlandn.

De beeldnstorm begost up 10 ogustus 1566 deur 'n groep pelgrims uut Oundschote
(nu in Frans-Vloandern) die in Stêenvôorde de Sint-Laurenskapelle bestormden
achter dan ze geluusterd aan no de jounge predikant Sebastiaan Matte. Drie dagen
loter riept 'n zeekrn Jaak de Buijzere in z'n preke ip vor et
Sint-Antoniuskloaster in Belle kort en klène te sloan. Dorachter begosten z'in
Poperienge. Den 15sten ogustus was't den tour voe de reste van West-Vloandern,
en up 20 ogustus Antwerpn. Dor aan ze gewacht toeda prins Willem van Oranje
(toune nog trouw an de keunink van Spanje), de stad verloatn aad. In Gent, up 22
ogustus, en de beeldnstormers ’t mêeste ambras gemakt.

Vanuut Antwerpn eet de beeldnstorm em toun verspreid noar Amsterdam, Breda, Den
Bosch, Middelburg, Utrecht en Delft.



https://vls.wikipedia.org/wiki/Basketbal

Basket of basketbol is een ploegsport die uutgevoundn is in 1891 deur James
Naismith, een Canadeesche sportleroare in Springfield College, Massachusetts in
de USA. In basket speel je me twêe ploegn van vuuf spelers ip een basketveld. De
bedoelinge is van zoveel meugelik puntn te scoren teegn mekoar deur een balle te
smytn deur een yzeren rink met een nette. Basket wordt deur vintn en vrouwn
gespeeld.

't Basketveld bestoat uut een rechtoekig pling met an weerskantn een korve, de
basket genoemd. In den NBA (National Basketball Association) in de USA, is 't
veld 94 feet lank en 50 feet brêed. Een FIBA-veld (Fédération Internationale de
Basketball) is 28x15 m. De basket angt ip 3,048 m. 't Veld et twêe zy-en
achterlynen, een middellyne, een vryworplyne (4 m van de achterlyne) en een
driepuntlyne (5,8 m van de achterlyne). De baseline is de achterlyne ounder
iedere basket. Verder ist er nog de middelcirkel woa dat 't spel begunt met den
ipworp en de "bucket", een gebied round de basket. De bucket is an de achterlyne
6 m brêed en versmalt noa de vryworplyne toe. De korve et een diameter van 0,45
m en zit vaste an een bord (backboard) van 1,80 m brêed en 1,05 m oge.



https://vls.wikipedia.org/wiki/Bart_Herman

Bart Herman (Wevelgem, 14 februoari 1959) es ne West-Vlamsche zanger. Zyn
muziekgenre valt best t' omschryvn lik e miengelienge van luusterlied, rock en
roll, TexMex en Latynse ballades.

Bart Herman es geboorn ols twiddn van drie joengns. Ie gienk noa de loagere en
middelboare schole in Kortryk, Sint-Nikloas en Wettern. In 1981 es-t ie hem
ofgestudeerd ols licentioat Germoanse filologie an de katholieke universiteit in
Leuven. Achter zyn studies koos-t ie hem juste lik zyn voader, grôovoader en
achtergrôovoader vo de muziek. Binst zyn studies en legerdienst wos-t ie ol styf
actief ols singer-songwriter.

End 1989 vertrok-t ie noar Amerika, allêne moa mè zyn gitare. Achter e
zwerftocht deur 't westn (Arizona, California, Nevada) gerakte-t ie an e
contract ols zanger-entertainer ip de SS Victoria, e cruiseschip dat hem via de
caraïben noa Zuud-Amerika brocht en loater noa de Baltische stoatn, Rusland en
Scandinavië. 't Wos binst die reize dat ie decideerde van definitief zyn beroep
te moakn van ziengn.

Bart Herman schryft zyn eign liedjestekstn en vertoalde ôok vele liedjes uut 't
Frans, Iengels, Duuts en Spoans noa 't Nederlands. Ie schreef ôok liedjes vor
andere zangers lik Dana Winner, Gene Thomas, Peter Van Laet, Barbara Dex,
Amaryllis Temmerman, Lisa Del Bo, Willy Sommers, Luc Steeno, Stratovani, De
Romeo's, Davy Gilles, Wim Leys, Herbert Verhaeghe, Nicole en Hugo, Jo Vally,
Edje Ska en Tatyana Storm.



https://vls.wikipedia.org/wiki/Baroun_Pierre_van_Outryve_d%27Ydewalle

Baron Pierre van Outryve d'Ydewalle (Gent 7 januoari 1912 - 3 januoari 1997) wos
nen polletieker voo de CVP en gouverneur van West-Vloandern.

Baron Pierre van Outryve d'Ydewalle eit zyn doctoroat rechtn goald an de
KULeuven in 1934, woarachter dat ie an de Brusselse balie ingeschreevn wos. In
1938 es 't ie begonn als kabinetschef va minister va Landbouw Hubert Pierlot.
Een joar loater wos Pierlot Êeste minister, moar ie bleef Pierre beoudn als
kabinetschef. Pierre van Outryve d'Ydewalle kreeg 't er een toake bie, noamelik
die va secretoaris va de Ministerroad.

Bist den Twidde Weireldoorloge bleef ie ip vroage va Pierlot achter in België,
woar dat ie geheim informant wos voo de regerienge in ballingschap. Direct
achter den oorlog es 't ie benoemd gewist als interimgouverneur van
West-Vloandern, wa da loater in 1945 definitief bevestigd es. Ie es da gebleevn
tot in 1978, en eit ozô de eripbouw van de provincie meegemakt. In 1981 eit ie
de titel va Baron gekreegn.

Pierre van Outryve d'Ydewalle kwam uut een roemrucht geslacht, de Outryves
d'Ydewalles, die actief zyn in rederie, scheepvoartverzekerienge en
internationoaln andel. Ie eit ôok een grôte bibliotheke noageloatn an het KADOC
die een unieke kyk geeft ip de polletiek in de periode van de Twidde
Weireldoorloge.



https://vls.wikipedia.org/wiki/Balloade_van_de_geangn

De Balloade van de geangn ist 't best bekende gedicht van François Villon.'t
Wordt algemêen anvèèrd, zeifs zoendre êenig bewys, da Villon 't gemakt êt otn in
de bak zat te wachtn ip zyn terechtstellienge achtre datn e powslikke notoarus a
geblêsseerd by e klopparty.

In 't andschrifte Coislin ê die balloade gin tietle en in de blomleezienge Le
Jardin de Plaisance et Fleur de Rethoricque (den 'Of van Lustn en de Blomme van
Reetorieke) gedrukt in 1501 deur Antoine Vérard, is ze zjuuste genaamd "Andre
balloade". Zy ê vo tietle "Grafschrifte van Villon" in 't andschrifte Fauchet en
in d' uutgoave van 1489 van Pierre Levet, "Grafschrifte van de genoamde Villon"
in de liedrekrans van Rohan; en Clément Marot in de uutgoave mê veele uutleg van
1533 noamt ze  : "Épitaphe en forme de ballade, que feit Villon pour luy & pour
ses compaignons s'attendant à estre pendu avec eulx" (Grafschrifte in de vorm
van e balloade, die Villon makte vo zezeivn en vo ze moatn bist da ze wachtn ip
undre verangienge). De teegnwôordige tietle zoed oentstoan zyn in 't tydperk van
de romantiek en is misleidnd in de zin datn te zêere lat zien wien dat de
vertellrs zyn zodat de suurprieze dr nie mêr inzit, tgêene Villon wêl zoe gewild
ên.

De tietle "Grafschrifte van Villon" en zyn ofgeleidn is nie passnd en gift
verwarrienge, van Villon ad al 'n echt grafschrifte ipgesteld ip 't ende van 't
Testament (verzn 1884 toe 1906). Mêer nog, die tietle (en zjuuste de versje van
Marot) gift an da Villon 't gedicht a geschreevn binst datn wachtte ip zyn
verangienge, tgêen nie zeekre is (zied ieroendre  : Omstandigeedn).

Dr wordt dikkers gezeid da Villon "Menschen-broers" ê ipgesteld an de voet van
de galge die êm beloofd was deur de prevôost van Parys vo de zoake Ferrebouc.
Gert Pinkernell, byvôorbeeld, oendrestript 't wanoopig en spookachtig karaktre
van de tekste en besluut druut da Villon ze zeekre ê geschreevn in de
gevangenisse. Mo, lik of da Claude Thiry zegt : « 't Is e meuglikeid, mo tusschn
andre : je ku 't nie uutsluutn, mo je moet 't nie ipleggn ». Y merkt inderdoad
ip dat bylange nie d' êenige tekste is van Villon die verwyst noa de galge en de
gevoarn woaran de "verloorn kiendrs" blôotstoan . De balloadn in bargoens,
byvôorbeeld, geevn veele toespeelliengn ip de galge, en ze kunn moejlik uut de
tyd van de gevangnschap komm. Boovndien wyst Thiry dr ip da Menschn-broers, vo
zover daj nie kykt no de teegnwôordige tietle die de leezienge vervormt, 'n
iproep is no de kristlikke liefde vo d' oarme menschn mêer dan vo de geangn, en
dat in teegnstellienge met d' oovregrôote mêerdereid van de tekstn, de deezn nie
vôorgesteld is deur Villon lik 'n eign beleevenisse. In dezeifste lyne, 't
luuguubre karaktre van de balloade kuj ook vienn in zyn beschryvienge van 't
kneekluus van de kiendrelyksjes van d' oofstikn CLV toe CLXV van 't Testament.

Da gedicht is 'n iproep no de kristlikke liefde, e wèèrde die styf in anzien
stoend in de Middelêeuwn (Van, oj kompasje vor uus êt ip tyd, /Ton istr vo
jundre by God ook nog oope.). De verlossienge is de kern van de balloade. Villon
êrkent datn teveele bizzig gewist is mê zyn lyf ten koste van zyn ziele. Die
vaststellienge is versterkt deur de styf ruwe en oenverdaaglikke beschryvienge
van de rottnde lykn (die verzeekrs gekend was deur 't luuguubre spektaakle van
't kneekluus) tgêen e grôote teegnstellienge gift mê de ipgeroepn godsdienstige
oendrewerpn . De geangn smeekn êest de verbygangrs vo vor undre te leezn, mor in
de saamvattienge is den iproep gericht an alle menschn.

Menschn-broers êt angepast gewist vo gezangn, in 't algemêene oendre de tietle
De Balloade van de geangn. Léo Ferré, Serge Reggiani, Bernard Lavilliers,
Jacques Douai en Monique Morelli êndr verschillnd interpretoasjes an gegeevn. 't
Êt ook Rimbaud inspieroasje gegeevn in "Bal van de geangn" vôgns Denis Hüe
(Magazine Littéraire)



https://vls.wikipedia.org/wiki/Azyl

Azyn of Azyl is e zeure vloeistoffe, gebruukt vo smoake te geevn an gerechtn,
vor eetn te bewoarn of vo te kuuschn. 't Wordt geproduceerd deur gegiste
productn lik wyn, cider, bier of andere gegiste drankn te loatn verzeurn.
Alcolische verbiendiengn wordn deur azynbacteriën ommegezet in azynzeur.

't Frans woord vor azyn is vinaigre, wat da letterlik zeure wyn wil zeggn (vin
aigre).

Azyn wierd al gebruukt in 't oude Egypte vor eetn te bewoarn. 't Wordt ook
vermeld in den Bybel. In de Middelêeuwn was azyn 't belangrykste zeur en 't
wierd nie allêne gebruukt in de keukn, moar ook lik medicyne, vo verzorgienge
van 't vel en vo te kuuschn.

Azyn kan verrykt wordn mè kruudn of kruudessences. Dragong, basilicum, citroen,
bônekruud, tym, sjalotjes, suuker, zout, mierikswortel, laurierbloarn en
rozemaring zyn populaire toevoegiengn. Die azynsôorte wordt kruudazyn genoemd.

Azyn kan in huus vo vanalles gebruukt wordn. Azyn doe veisters, gloazn en chroom
were blienkn en 't helpt vo kookpottn en couverts were proper te krygn. 't
Bestrydt bacteriën en schimmels, 't verfrist de keukn en de badkoamer en 't
oentkalkt de kaffiezetmachine. 't Helpt ook vo vlekkn weg te krygn lik vet,
inte, kaffie, thee en wyn. In den hof kan 't gebruukt wordn teegn oenkruud.



https://vls.wikipedia.org/wiki/Azoorn

D' Azôorn (Portugees: Açores) is en eilandngroep die êen van de twêe autonome
regio's van Portugal is ('n aarn is Madeira). Ze liggn in 'n Atlantischn Oceoan,
up e goe 1500 kilomeiters van Lissabon en bykan 4000 kilomeiters van 'n ôostkust
van Nôord-Amerika. 't Weunn 240 000 menschn up d'eilandn, die en uppervlakte hen
van 2346 km². De mêeste menschn leevn van te boern, te visschn of van 't
toerisme.

De noame komt verzeker van de Portugeesche noame voun 'n hoavik (açor), ol het
die bêeste nôois up d'eilandn ezeetn. 't Is wel en oundersôorte van 'n buzerd
die up d'Azôorn leeft, woadeure dat er ezo messchien emist is.

D'eilandn woarn ol ekend in de vêertienste êeuwe, mo zyn herountdekt in 1427
deur Gonçalo Velho (ol is dadde nie zeker). 't Is er oek e bronne die zegt da 't
Joshua Vander Berg uut Brugge zoudt ewist zyn, die doare eland zoudt zyn beistn
e storm at 'n no Lissabon an 't voarn wos. Kort doarachter zoudn d'eilandn deur
Portugal upeist zyn.

In 't begun stoegn der nie ol te vele menschn te spriengn voun zo verre te gon
weunn. Êest zyn der schoapn loseloatn, zodoanig da 't er teetn gienk zyn voun
menschn die egliek no d'eilandn gienkn verhuuzn, aar grôte bêestn zaatn der
toune nie. Voun de strukery en de stêenn weg te krygn, zyn der oek êestn
Afrikoansche sloavn ofezet. D'êeste kolonies begustn round 1435 up Santa Maria
en loater oek up São Miguel (verzeker in 1444). D'êeste kolonistn kwaamn surtout
van de Algarva en Minho in Portugal, mor oek van Madeira, Afrika (sloavn),
Spanje (Moorn uut de streke van Granada), Vrankryk, Italië, Schotland,
Iengeland, Duutsland en 't oude groafschap Vloandern.

De kolonizoasje van São Miguel is er ekommn achter dat 'n Vloamienk Wilhelm Van
der Haegen, die te plekke Guilherme da Silveira enoemd is. Teegn 1490 wundn der
2000 Vloamiengn up d'eilandn, woadeure dan ze de Vlamsche eilandn enoemd woarn
(olhoewel dan ze ossan ounder Portugal evolln hen). Nu zyn der nog ossan
belangryke families die weregoan up die kolonistn, lik de familienoame de
Bruges. Wiendmeulns, surtout up 't eiland Faial, zyn oek inevoerd deur
Vloamiengn.

D'Azôorn zyn ountstoan deur vulkoanische ofzettiengn (ze liggn up de
kruuschienge van 3 tektonische ploatn) en 't zyn neegn grôte eilandn (woa dan
der menschn up weunn) en 9 klindere (de Formigas, miern in 't Portugees).

't Zyn ollemoale bergtoppn, woavan dat 'n Pico (up 't eiland Pico) met zyn 2300
meiters 't hogste komt. Up Flores lig het mêeste westelikke punt van Europa, ol
klopt dadde geologisch eigentlik nie, omdat Flores (en Corvo) up de
Nôord-Amerikoansche ploate liggn.

Van d'ôorsprounkelikke begroeiienge (60 sôortn plantn groein nowwersn aars) is
er nie te vele mir over. Surtout de laurisilva (Spaans voun laurierbus, e sôorte
boomn die ollêne mor up Macaronesië groein (Azôorn, Madeira, de Canarische en de
Kaapverdische eilandn)) zyn in tyde verre ollemoale ekapt voun plekke te moakn
voun stikkn, voun vier te stookn en voun bôotn en alloam te moakn. Doanaasn zyn
der oek e masse exootn die d'ôorsprounkelikke plantn overmêestern.

Van bêestn is er 1 unieke veugelsôorte (e bloedvienke, Pyrrhula murina) en 1
unieke sôorte van vleermuus (Nyctalus azoreum). Olle aar bêestn zyn oundersôortn
of zyn inevoerd. Doanaasn zyn der nog e masse sôortn visschn en walvisschn.

D'Azôorn hen e regionoaln president, Carlos César van de socialistn. De drie
machtn zittn verdêeld over d'eilandn, 'n uutvoernde in Ponta Delgada up São
Miguel, de rechterlikke in Angra up Terceira en de wetgeevnde in Horta up Faial.



https://vls.wikipedia.org/wiki/Aves

Veugels (Aves) zyn e biologische klasse van chordabêestn. Z'èn ollemoale
dezelstn eigenschap: z'èn vleirn. De meeste veugels keunn vliegn, moa sommigste
nie, surtout de groddere soortn (lik de struusveugel).

Meer dan 140 miljoen jaar geleen ontwikkeldn veugels uut reptieln. Nog assan en
ze der vele gelykenissn mee. Azo leggen zowel veugels als reptieln eiers en en
ze alle twee nen eitand. 't Oedste fossiel van ne veugel wier gevoen in Beiern
en is wel 130 miljoen jaar oed. Ie kreeg de name "Archaeopteryx". Ie al al
pluumn, mo vodder van de reste a de Archaeopteryx nog e reke kenmerkn van
reptieln: ie a tann, ze stêrt was lank, en a wel 20 wervels, ze vlêrkn endigdn
ip drie scherpe klauwn. 't Was ook nog gin echte vlieger: de kam ip zen
borstbeen (voe d'anhechtinge van de bostspiern) was nog nie ontwikkeld. Zyn
bottn waarn wel al oldig. Der wordt van uut gegaan dat 't beestje alleszins al
koste zweevn.

Kunn vliegn is nie typisch voe veugels, want ook vele insektn lik vlienders en
zelfs sommigte zoogdiern lik vleermuuzn kunn vliegn. Pluumn zyn wél typisch, gin
één ander levend weezn et pluumn lik veugels. Pluumn dien zowel als isolatie en
ook dikkers als bescherminge tegen water, als camoeflaze en voe de show,
byvoorbeeld voe 't versiern van e wuuvje. De meeste veugels en twee soortn
pluumn: buutnste pluumn en donspluumtjes. Die buutnste pluumn geevn de veugel
zyn vorm, zyn uutzicht. De grote, sterke pluumn van de vlêrkn en van de stêrt
worn penn genaamd. De binste pluumtjes, de donspluumtjes, dienn in eeste plekke
voor isolatie, om de veugel warme t'oen. Pluumn verslytn. 't Is nie azo dat
pluumn azo mo bluuvn deure groein lik aar. Jaarliks gaan veugels under pluumn
verliezn en groein der nieuwe in de platse. Da naamt verpluumn.

Veugels zyn warmbloedige beestn die eiers leggn. Die eiers broen z'uut dankzy de
"broedplekkn" da z'en ip under onderlichaam. Beist dat de broende veugel em ip
zyn eiers nere zet, makt em of zy dat er blote plekkn zyn ip zyn of eur
onderlichaam zodanig dat d'eiers in contact kom met 't bloot vel voe maximale
warmte-overdracht. Die kletse plekkn kun byvoorbeeld ontstaan deur dat de veugel
in kwestie zelve de donspluumtjes daar uuttrekt om een warm nest te maken. Aann
en wild'aann doen dadde byvoorbeeld. Broedplekkn zyn gespecialiseerd vel: der
kom beist 't broen meer bloedvaatjes in wodeure dat er gemakkelikker warmte kan
geproduceerd worn.



https://vls.wikipedia.org/wiki/Athanasius_van_Alexandri%C3%AB

Athanasius (Grieks: Ἀθανάσιος, Athanásios) (Alexandrië, ungevir 295 -
Alexandrië, 2 meie 373) was patriarch van Alexandrië, kerkvoader en wordt
verêerd os hillign dur de mêeste christelikke denominoaties die hillign erkennn.
Zyn fêestdag is in d'Orthodoxe Kerke ip 18 januoari, in de Rooms-katholieke
Kerke ip 2 meie en in de Koptisch-orthodoxe Kerke ip 15 meie.

Volgns Athanasius is d'herscheppienge van de mens allêne reël os zyn verlosser
woarlik God is. Je wierd 'Voader van de rechtzinnigheid' genoemd omdat tje me
grôote vastoudendeid de kettersche lêerstelliengn van Arius probirde te
weerleggn.

Vuuf kirs wierd je gedwoengn in balliengschap te goan, in totoal twientig joar.
J'oenderield goeie betrekkiengn mé monniken, wiens ideoalen dat je beschreef in
't Leven van Antonius. Deur de Rooms-katholieke kerke wierd je loater hillig
verkloard en toet kerkvoader verheevn. J'is êen van de vier belangrykste
kerkevoaders van d'Orthodoxe Kerke en wordt dorom 'Athanasius de Grôotn'
genoemd.

In 't verleedn wierd de Geloofsbelydenisse van Athanasius, die em ook teegn 't
arianisme kirt, an em toegeschreeven, mo woarschynlik is tje toch nie den oteur
dervan. Athanasius schreef wel de Verlêediengn in de Woestyne, 't leevn van den
hilligen Antonius. Oak zyn vil van zyn geschriftn teegn Arius bewoard gebleevn.
J'hield contact met de gelovign deur zyn Poasbrievn, waarin dat je oender andere
informirde wanneer Poasn gevierd zoe wordn.

In 365 kirde tjie weere van zyn latste balliengschap. In 367 schreef tje zyn
Poasbrief van da joar, waarin datje t'ie ols êerste e lyste ipgaf van de 27 nog
oltyd gangboare boekn van 't Nieuw Testament, de Canonvormienge van 't Nieuw
Testament woamee dat de christelikke Bybel ur huudige vorm kreeg, oloewel dat er
over 't boek Openboaringn nog een antoal eeuwn wierd gediscutird. In 373 stierf
't y.



https://vls.wikipedia.org/wiki/Artesische_brounne

Een Artesische brounne es e sorte van brounne woaby dat 't groundwoater van styf
diepe en direct met redelik grôot debiet noa boovn lopt.

Der zyn ip zyn minst 2 groundloagn in 't spel: êne die nie goed woater ipsloat
en vervoert (lik klyte) en êen die da wel doet (lik kryt of zand). Die latste
zyn ôok wel e ki aquifers genoemd (letterlik woaterdroagers). In d'oogte lopt 't
regenwoater de woaterdroagende loage binn: 't trekt geweune direct in den bodem.

In Artesië, een styf grôte Krytplooiinge, die in 't westen deurelopt noa Koap
Blankenesse en de krytrotsen van Dover (die zyn dezelste loage, in geologisch
recente tydn es de Nôordzee doa ton deuregebrookn achter dat de zêespiegele
begoste te stygn achter dat de Ystydn ip under ende woarn gekommn) en in 't
ôostn ounder d'Ardenn kruupt, ligt 't kryt (uut 't Kryt) an d'ippervlakte. 't
Woater lopt er azoa in: 't zyn doa nie veel beekn, en 't reliëf es doarom ôok
redelik zochte (lik in Haspengouw, ...). Mêer noa 't nôorden (an de nôordkant
van de grote plooiinge) liggn der andere, joungere groundloagn an 't ippervlak
die 't woater tegenoudn.

Styf verwant an een Artesische brounne is een Vauclusebrounne: die eit 't zelste
principe moar is in karstgebiedn (kryt) lik in de Fransche Vaucluse. Doar kommn
der ôok hêle rivieren ip ênigste vierkante meiters uut de ground (by ous zyn der
ôok e poar in de kolkstêenstreke round Han-sur-Lesse, Hotton, Remouchamps, ...).



https://vls.wikipedia.org/wiki/Art_Nouveau_(Blanknberge)

Art Nouveau is e kunststromienge die ip verschillige plekkn in Europa ipkwam
tusschn 1880 en 1914, ook in Blanknberge. Art nouveau is Frans vo nieuwe kunst.

In de twiddn helft van de 19ste êeuw, de periode da Blanknberge uutgroeide van e
schoamel visschersstadje nor e mondaine kustplekke, was ter e nieuwe kunststyl
in ipgang die de "Art Nouveau" genoemd wierd. Belgische architectn lik Victor
Horta, Henri Van de Velde, Paul Hankar, Gustave Serrurier-Bovy geraktn
weireldbekend met hunder bouwwerkn. Den anleg van den yzern weg in 1863 gaf 't
toerisme in Blanknberge een enormn impuls. Ryke menschn zochtn e verbluuf vo
hêel hunder familie. Ip kortn tyd wierdn der nieuwe stroatn angeleid en
vulgebouwd me chique villa's. Architectn van de streke inspireerdn hunder ip de
nieuwe styl. In dien tyd woarn Ostende en Blanknberge de twèe belangrykste
toeristische kustplekkn.

Binst den Êeste Weireldoorloge was 't gedoan met de Art-Nouveaubewegienge.
Tusschn de twèe weireldoorloogn wierd er druk bygebouwd mor in een andern trant.
Achter de twidde weireldoorloge zyn der vele beschoadigde gebouwn geweune
ofgebrookn.

In Blanknberge wordn der geregeld "Art-Nouveau-wandeliengen" uutgestippeld langs
de schonste huuzn. Der wordn ton platselikke anekdotes verteld over de
nostalgische Belle-Epoque-sfeer. Sedert november 2008 ist er ook e museum, 't
Belle Epoque Centrum.



https://vls.wikipedia.org/wiki/Arnulf_den_Grootn

Arnulf I, bygenoamd de Grôotn (889 - 27 moarte 965), was de derde groaf van
Vloandern. Je was den oudste zeune van groaf Boudewyn II van Vloandern en
d’Iengelsche Ælfthryth van Wessex, dochter van Alfred de Grôotn. J’is genoemd
achter zyn verre vôorouder Arnulf van Metz, vo dudelyk te moakn dat ’n ofstamde
van de Karoliengers.

Zyn voader had hem binst zyn regerienge styf kunn emancipeern van de Fransche
krône, in teegnstellienge me zyn grotvoader Boudewyn I, die nog dudelyk minder
zelfstandig was. Achter d’invoazjes van de Vikings ha Boudewyn II hem kunn
mêester moakn van de verloatn gouwn in de nôordelyke Scheldestreke.

Achter zyn dôod in 918 wierd zyn groafschap verdêeld ounder zyn twi zeuns.
Arnulf den oudstn erfde ‘t grotste (nôordelyk) stik, ’t eigentlyke Vloandern.
Zyn joungere broere Adalolf krêegt de streke van Terwoan en Bonen (Boulogne) en
de ryke Sint- Bertynsabdye.

Vo zyn groafschap te kunn uutbreidn had ‘n kunn profiteern van de conflictn vo
de macht in West-Francië tusschn Karel de Simpeln en Robert I.

In 922 han bepoalde eedeln w.o. Herbert II van Vermandois gerevolteerd teegn
Karel de Simpeln en z’han Robert I, broere van Odo I gekrôond tout keunienk. De
15ste juni 923, in de Slag van Soissons, is Robert I gesneuveld, mo Karel de
Simpeln wierd gevangn gezet en ze verkoozn Rudolf I tout nieuwe keunienk van
West-Francië.

Arnulf had êest de Karolienger Karel de Simpeln gesteund in de slag van Soissons
en loater Rudolf I teegn de Deensche Viking Rollo, de stamvoader van d’hertoogn
van Normandië.

In 936 wierd keunienk Rudolf I ipgevolgd deur Lodewyk IV van Overzêe. ’t Was de
zeune van Karel de Simpeln en dus wast er were e Karolienger an de macht. Moar
Arnulf kwam in conflict met hem en je most Amiens ofstoan.

In 939 gerakte Arnulf in oorloge me Willem I van Normandië. De 17stn december
942 wierd er e vergoarienge g’organiseerd vo te klappn over vrede. Ze kwoamn
oungewoapnd tegoare in Picquigny ip ’n eilandje in de Somme. Moar achter dat
iederêen weg was liet Arnulf Willem were roepn. Willem die niks ip haad en were
kwam wierd vermôord.

In 934 is Arnulf getrouwd met Adele van Vermandois, dochter van Herbert II van
Vermandois. Under jounges woarn:

Ounder zyn voader en grotvoader Boudewyn I en II haan z'ip den Burg in Brugge e
versterktn burcht teegn de Vikings gebouwd. An de burcht wierd er ook e
Pre-Romoansche kapelle gebouwd.

In 944 liet Arnulf de kapelle verbouwn tout e Karolingische kerke, de
Sint-Donaaskerke. Je liet de kerke bouwn no ’t model van de Paltskapelle van
Karel de Grôotn in Aakn. ’t Was e symbool van groafelyke macht.

J’het ook de kerke van Tourhout gesticht en de kapelle van St-Jan in Gent. In
945 gaft ’n ipdracht an Gerard van Brogne vo de klôosters in ’t groafschap
t’hervormn. Je begost me de twi Gentse abdyen Sint-Pieters en Sint-Baafs en
loater ook de Sint- Bertynsabdye, Sint-Omer en Sint Amand.

Arnulf miek zyn zeune Boudewyn III co-besteurder in 958, mo Boudewyn stierf
ounverwachts in 962 an de pokkn of de moazels.

De zeuns van Arnulfs broere Adalolf kwoamn in ipstand en die crisis verplichtte
Arnulf van e pact te sluutn me de nieuwe keunienk van West-Francië Lotharius.
Lotharius zoudt achter Arnulfs dôod, zo lange dat Arnulfs ipvolger Arnulf II nog
minderjoarig was, ’t zuudn van ‘t groafschap bezettn, vo nog meugelyke ipstandn
t’ounderdrukkn, en Arnulf most Artesië ipzeggn.

Achter zyn dôod wierd 'n in Vloandern ipgevolgd deur zyn klêenzeune Arnulf II
van Vloandern en in Boulogne deur Arnulf II van Boulogne, de zeune van zyn
broere Adalolf.



https://vls.wikipedia.org/wiki/Armentiers

Ermentiers of Armentiers (Frans: Armentières) is e gemêente in 't
Nôorderdepartement in Vrankryk. 't Is e klêne steej an de Leie da leeft van
d'industrie. 't Weunn à peu près 25.000 menschen.

't Dorp Ermentiers is vo 'n êeste ki vernoemd in 869: Atramentarias. 't Wos e
dêel van 't Groafschap Vloandern, en 't lag êeuwnlank op de grenze tusschen et
stik woa dan ze Vlams klappnde en Romoans-Vloandern. Deur et Verdrag van Oakn
(1668) kwam et by Vrankryk, tope mi Rysel. In 'n 19sn êeuw kwam et en
industriestad die leefde van 'n textil en de brouweryen.

Ton da Ermentiers by Vrankryk kwam, goenk er e delegoasje van de stad na
keunienk Lodewyk XIV. Achter vele joarn van ôorlog wos 't oarmoe troef by de
bevolkieng. Moa de burgers willnde nunder ni loatn kenn, en azo schôoinde ze
chique klêers van ander menschen om by 'n keunienk te kommn. Lodewyk XIV adde
ôord van nunder truuksje en e zei: Armentières, pauvre mais fière (Ermentiers,
arme moa preus). Dat blêef, tout op vandoage, de spreuke van de stad.



https://vls.wikipedia.org/wiki/Armand_Pien

Armand Nicolas Pien (Gent, 2 januoari 1920 – Ukkel, 22 september 2003) is voarol
bekend omdat je gedeurende 37 joar (1953 - 1990) 't weerbericht deed vo den BRT
en loater den VRT.

Je studeerde an den Rijksuniversiteit Gent an kwaamd uut as licensioat wiskunde.
Armand Pien was goed bevriend mè striptêkenoare Marc Sleen, en Sleen staakt in
zyn stripreeksn af en toe een poar kluchtn van Pien. In 2003 stierf Armand Pien
up 83-joarige leeftyd van een hertanvol. Up 't moment was tje nog olsan bezig
and 't Koninklijk Meteorologisch Instituut (KMI) in Ukkel.

Pien was een populaire figeure die olsan een bitje humor in zyn presentoasjes
staak. 't Weerbericht volgdig over 't olgemêen 't nieuwsbericht, moa was nie
geprogrammèrd vor een vastn tydsdeure. Je naam zynzelve nôois te serieus up, en
makte vantydn graptjes od een vôorspellienge nie goed uutkwaam. Azo zei tje een
kê da "mijn weerberichten kloppen altijd alleen het weer houdt er zich niet
aan". Je vermeldigde ôois ook dat je in de ruumte roundvloog, een verwyzienge
dat er een asteroïde (2816 Pien) achter hem genoemd was.

Armand Pien was ounder andere medestichter en besteurslid van den VZW Vrienden
van de Oude Sterrenwacht van 't unif in Gent, die by d' officiêle openienge in
1996 zyn name kreeg. Je was ook woarnemend directeur van 't planetarium in
Brussel en êrelid van SKEPP.



https://vls.wikipedia.org/wiki/Ari_%C3%9Eorgilsson

Ari Þorgilsson (1067 - 9 november 1148) was den êestn en êen van de belangrykste
Yslansche kroniekeschryvrs. Y was den êeste proza- en geschiednisse-schryvr ip
Ysland en y wordt bekeekn lik de groendleggre van d' Yslansche lietrateure.
Doaby was 't uutzoenderlik datn in 't Oed Nôors schrêef, in platse van in 't
Latyn, tgêene in die tyd gebruuklik was. Snorri Sturluson errinnrt dr in zyn
vôorwôord van de Heimskringla an da Ari den êestn was die in Ysland in zyn eign
toale schrêef. Ari wierd al iddre lik e belangryke schryvre anzien. In 't êeste
sproakkunsteboek van Ysland (Fyrsta málfræðiritgerðin), uut apeupri 1160, wordn
lik e byzoendr persôon genoamd vo 't schryvn van prozawerk, tgêene in die tyd
nie geweune was. Ari was bekend mê de Latynsche geschiedschryvienge, mor y was
ook befoamd vo zyn vertelkunste van IJslansche volksvertelliengn.

Þorgilsson stamt of van e famielje van ooge ofkomste uit Helgafell, Snæfellsnes.
't Landnámabók somt zyn vôoroedrs ip toe acht ginneroasjes verre, toe an
keunienk Ólafr Hvíti (Olaf de Wittn) en zyn wuuf keuneginne Auðr, ook bekend lik
Unnr inn djúpúðga (Unn de Bedachtzoame, zied ook de Laxdæla saga, de Eyrbyggja
saga en de saga van Erik de Rôojn. An voaderskant wasn y den achterklêenzeune
van Guðrún Ósvífsdóttir, de vrowwelikke ôofdpersôon uut de Laxdæla saga. Ari zyn
voadre Þorgils verdroenk ip joenge leeftyd, zodoanig datn by zyn grotvoadre
Gellir ipgekwikt wierd. Loatr weunde y by zyn noenkle Þorkell, Þorgil zyn
broere. Od Ari zeevn joar oed was gienkng y noa Hallr Þórarinsson die in
Haukadalur (Haviksdol) in Zuud-Ysland weunde. Halldr was een byzoendre
verstandige vint die veele kennisse ad. Ari blêef doa vêertien wientrs (joar),
en krêeg oendretusschn in Skálholt lik lêerlienk van Teitur Ísleifsson (vôgens
't Íslendingabók zijn pleegvoadre en etwien die Ari lik de wyste oendr de vintn
anzag), zeune van den êeste biskop van Ysland Ísleifur Gissurarson, zyn
gêestlikke vormienge. Vôgens zowêl Ari lik of Snorri Sturluson krêeg Ari zyn
kennisse nie allêene van Hallr en Teitur, mor alletwêe vertelln die ook dat
Þurið Snorrisdóttir, de dochtre van de in Ysland styf bekende Snorri goði
(Snorri de priestre), de derde persôon was woada Ari styf veele van gelêerd êt.

... doarom is 't nie verwoenderlik dat Ari veele oede vertelliengn kende, zowêl
uut uus eign land lik ook uut 't buutnland, en nie allêen omdat y ze van oede en
wyze menschn lêerde, mor ook omdat y zeive e vint was vul vier mêt e vruchtboar
geheugn, lik of da Snorri Sturluson schrêef. In Staðr, nie verre van Helgafell,
wierd Ari priestre gewyd. Ari was getrowd, en ad e zeune en e dochtre. Ari
Þorgilsson stierf ip 81-joarign oedrdom.

Van den and van Ari zyndr verschillnde werkn, woavan 'n antal die angeduud wordn
mê -bók (boek). Da mag ook lik e têekn van Ari zyn iestôorisch bewustzyn wordn
bekeekn, omdat y ip die maniere 't oendrscheid wilde maakn tusschn zyn eign
werkn en dagêene dat aal lik moendlienge oovrleevrienge bestoend, de saga’s.



https://vls.wikipedia.org/wiki/Appelvienke

Appelvienkn (Coccothraustes coccothraustes) zyn zangveugels uut de familie van
de vienkn. 't Zyn van grotste vienkn van Europa en oek in West-Vloandern zyn ze
te viendn.

Appelvienkn zyn in verre hêel Europa te viendn, ollêne in Ierland, up Ysland en
in Scandinavië buutn e striepe in 't zuudn van Nôorweegn, Zweedn en Finland
zittn ze nie. Oek in 't nôorn van Rusland overleevn ze nie. Buutn Europa leevn
ze in Turkeye, round de Kaspische Zêe, in Centraal-Azië toet an 't ôostn van
Azië (Rusland (Mansjoereye, Kamtjatka), China, Korea en Japan), d'oude
Sovjetrepubliekn in Centraal-Azië (Kazachstan, Kirgizië) en in Egypte.

't Teetn van appelvienkn zyn surtout van olle sôortn zoad en oek fruut, in 't
vôorjoar eetn z'oek bottn en scheutn. Z'eetn oek hêel 't joar fernient, kobbn en
tettienks, ze wachtn toune mêestol up e taksje toet an ze etwot zien en loatn
nunder derup volln. Doarachter vliegn ze were omhoge voun nunder prôoie up te
frettn. 't Gebeurt oek dan ze fernient in de vlucht trachtn te stekkn.

Van sôortn fruut dan z'eetn, zyn surtout kriekn en pruumn in trek, mor oek
sleedôorns en de beiers van de lysterbes, veugelkers, hulste en taxus en oek
rôzebottels. Z'eetn oek nog olle sôortn erreweetn en nootn lik hoazelnotjes,
beukenotjes en okkernootn en toune nog 't zoad van boomn lik elzn en hoagebeuke.

Koppels bluuvn verzeker mêerder joarn thope, mêestol henn ze êen nest per joar.
Ze droagn verre overol nest, mor henn egliek liefst hoge loofboomn, 't koppel
doet dadde thope en ze zyn doar tusschn de 5 en de 10 doagn mei bezig. Achter
dat 't nest grêed is, leg het wuvetje en ei of vuve, woa da ze vêertn doagn up
broedt. Oundertusschn zort 'n man da ze nie verhoungert. De joungn zyn blend en
henn nog gin pluumn, nunder oogn zyn hêlegans oopn achter vuuf doagn. Achter e
dag of 16 kunn de joungsjes vliegn, mo 't deurt mêestol toet an ze e dag of 30
oud zyn, dan ze 't nest verloatn. Omdan der ossan êest êentige eiers uutkommn en
de rest mo loater, zyn die latste fikkn en krygn ze mêestol verre gin teetn, 't
gebeurt dus verre nôois dan olle joungn kunn uutvliegn. 't Zyn oek e masse eiers
en joungn epakt deur marter, êekhôorns en kattn. Van olle joungn die ebôorn zyn,
overleevn der mor e percent of 15.



https://vls.wikipedia.org/wiki/Apocalyps

Apocalyps is Grieks vor oopnboarienge. 't Is et latste boek van den bybel da
geschreevn is deur Johannes die der een antal vizioenen in beschryft over 't
ende van de wèèreld en de komst van 't Ryk Gods.

In z'n èèste vizioen ziet Johannes Jezus Christus: Z'n oofd en z'n oar zyn wit
lik snèèuwwitte wulle, der komt vier uut z'n ogen en in z'n rechternand eet ie
zeevn sterrn. Uut z'n mound komt ter een scherp zwèèrd. Je zegt an Johannes dat
ie olles ip moe schryven vor et an de zeven kerkn van Klèèn-Azie over te
briengn. Ton ziet ie God zitten ip een trône met in z'n rechternand een boek me
zeven zegels woa dan de ge'eime plann vo wa dat ter me de wèèreld go gebeurn
instoan. De Lèèuw van Juda, die eigenlik et Lam Gods is, een Lam me zeven oorns
en zeven ogen, kut ols ènigsten de zegels verbreekn. Os et lam de zegels begint
te verbreekn verschynn de vier ruters die dôod en verderf bringn. Os et vuufde
zegel verbrookn wordt verschynn de zielen van de menschen die vermoord zyn omdan
ze 't woard van God verkoendigd en. Os et zesde zegel verbrookn wordt, wordt de
wèèreld verwoest ols têekn da de grôte dag van Gods woede gekommn is. Tussndeure
veschynn der ton ook nog 144.000 dienstknechtn van God die een zegel ip under
voroofd gedrukt krygen. Os de zevenste zegel verbrookn wordt verschynn der zeven
iengels me bazuunn womee dan ze elk ip toer enorme verschrikkingen afroepen.

Dorachter verschynt er een vrouwe die met de zunne geklèèd is die angevollen
wordt deur een grôte, vierrôon drake. Ton gebeurt ter nog vanolles me
verschrikkelikke bèèsten die stoan vo de anti-christ, de zeven plagen, d'oere
van Babylon en utendelik de stryd tussen de duvels en de legers van den emel.
Satan wordt utendelik gevangn vor em achter duusd joar were vry te loaten
worachter dat ie ton in een poele van vier en zwoavel gesmeetn wordt wodat ie
vor oltyd, dag en nacht gepynigd wordt. In de latste oofdstikken wordt een
nieuwen emel, een nieuwe èèrde en een nieuw Zeruzalem beloofd.

Et boek Apocalyps eet oltyd hèèl sterk angesprookn by vele menschen die
verwachtigen da 't ende van de tyden olle momente kost gebeuren. Ook in onze
tyden zyn der menschen die de vele orlogen zien ols een teken van Apocalyps. De
menschen trekkn der under ton ook an ip da achter de verschrikkingen van onzen
edendaagsen tyd der een duusd-joarig Ryk komt van vrede, overvloed en geluk. In
de symbolische betèkenisse stoat Apocalyps vo doad en vernietigienge, bvb. in de
titel van de film van Francis Ford Coppola Apocalypse Now of et spel ip
Playstation Apocalypse.



https://vls.wikipedia.org/wiki/Anura

Puutn (Anura, wadda "zounder stêrt" betêkent) zyn êen van de drie groepn van d'
amfibieën, tope met de salamanders (Caudata) en de wormsalamanders
(Gymnophiona). 't Is ook de grotste groep: van omtrent 6400 amfibieënsôortn zyn
der mêer dan 5600 puutn. Puutn zyn ook 't mêeste versprêed en kommn up ol de
continentn beholve Antarctica vôorn. Ounder de name "puut" wordn ook de paddn
genoomn, omdat er biologisch eigentlik moa winnig verschil tussn de twêe is.

Puutn verschilln van d' andere amfibieën dan ze gin stêrt hèn. Z' hèn een
ofgeplat lichoam, uutpulend' oogn, een brêe kop en moend, en achterpôotn die
goed ontwikkeld zyn. Puutn zyn d' ênigste bêestn die een kwakbloaze gebruukn vô
de vrouwtjies an te lokkn. Omdan ze koudbloedig zyn, neemn sommige sôortn puutn
een zomerruste (estivoatie) of een wientersloape (hibernoatie), vor under deur
een droge of een koude periode t' helpn.

D' ontwikkelienge is uniek ounder de gewerveldn, omdan ze een metamorfose
oundergoan woarda de larvn (dunderkoptjies) der hêeltegansten anders uut zien
dan volwassen puutn.

Puutn eetn over 't olgemêen klêne bêestjies gelik insektn en ander
oungewerveldn. Veel sôorten worden direct of indirect bedrêegd deur de mens, en
in de latste tientallen joarn is 't aantal puutn deftig ofgenoomn.

Van olle amfibieën hèn de puutn de grotste versprêedienge: d' ênigste gebiedn
woadan ze nie vôrenkommn zyn de zandwoestynn van de Sahara en Arabië, de
toendras teegn de Nôordpool en de gletsjers van Groenland en Antarctica. Verder
wordn puutn ook nie up oceoanische eilandn gevoundn, omdat under vel
deurloatboar is en omdan ze nie teegn zout woater kunn'n.

In Vloandern kwaamn der 11 puutn en paddn vôorn, woavan dat der êen (de
gilvebuukvierpadde) uutgestorvn is, en twêe nie in West-Vloandern te viendn zyn.
De mêeste sôortn zyn in een zekere zin bedrêegd. Van zels de redelik olgemêen
vôorkommende sôortn zyn de latsten tyd veel in aantal verminderd.

De brulpuut die van Amerika komt, wordt nu ook in België gevoundn, moar hèt em
nog nie in West-Vloandern gevestigd.

D' êeste amfibieën kwaamn ol in 't Loat Devoon vôren. Doamee vergeleekn zyn de
puutn nieuwkommers, met den oudst bekende puutachtige bêestn, Triadobatrachus
massinoti uut het Ounderste Trias van Madagaskar (omtrent 230 Ma). Vô den oudstn
echte puut moetn me wachtn toet an de Juraperiode, mè Vieraella herbsti (omtrent
200 Ma).

Tegenwôordig is 't bekend dat een grof of een gladdig vel, korte of lange
achterpôotn, en of dan ze in 't woater of up 't land leefdign in 't gehêel nietn
te doen hèt met d' echte verwantschappn in de verschillende puutnfamilies.
Binn'n de zelste familie wordn de twêe sôortn dikwils neffens mankoar gevoundn,
wadda betêkent da convergente evolutie vormn ontwikkeld hèt die up mankoar
trekkn binst dan ze nie an mankoar verwant zyn.

De familie Bufonidae (die in 't vlams as "paddn" wordn angeduud) kreeg een
nauwere definitie: ollêne de sôorten die een ontwikkeld orgoan van Bidder hèn
wordn toet de echte paddn gerekend. 't Orgoan van Bidder is een
voortplantiengsorgoan da by puutn degenereert, en ollêne by paddn echt
ontwikkelt. Deur dat orgoan kunn'n de vintjes eiers maakn, zodoanig dan de
vintjes under as vrouwtjies kunn'n gedraagn. Een ander verschil is dan de
Bufonidae gin tandn hèn, in tegenstellienge met d' andere families. Omdat de
geweune name nie veranderd hèt betêkent da nu dan padachtige puutn gelik de
gilvebuukvierpadde en de knoflookpadde nog olsan paddn genoemd wordn hoewel dan
ze da nie echt zyn.

Puutn zyn vrê gevoelig vô vervulienge omdat undern ontwikkelienge en metamorfose
ofhangt van hormoonn, en vervulienge kan de werkienge van de hormoonn nadêlig
beinvloedn. Met te veel meststoffn kan under habitat deur algn of ander ounkruud
overwoekerd wordn, of ot den pH van 't woater te lêge wordt kunn'n d' eiers of
de larvn under nie deftig ontwikkeln.

De grotste bedrêegienge is een infectie met de schimmel Batrachochytrium
dendrobatidis, die de beruchte ziekte chytridiomycose verôorzakt. Deur 't
toedoen van de mens hèt dien schimmel hem round de hêle weireld vesprêed.



https://vls.wikipedia.org/wiki/Amfibien

D' amfibieën (Amphibia) vormn e klasse van koudbloedige bêestn. De noame amfibie
komt van 't Grieks ἀμφί-βιος amphí-bios, wat da "dubbel-levend" wil zeggn. Da
verwyst noa de leevnswyze van amfibieën: ze kunn zowel in 't woater of ip 't
land overleevn.

D' amfibieën bestoan uut de puutn en paddn (Anura), de salamanders (Caudata) en
de wormsalamanders (Gymnophiona). In totoal zyn der e stik of 7000 beschreevn
sôortn.

Amfibieën zoun à peu près 350 miljoen joar geleen ountstoan zyn uut bepoalde
vissn. D' oudste gevoundn amfibieën zyn Elginerpeton in Schotland en
Ichthyostega in Groenland. Loater kreegn d' amfibieën e groddere diversiteit en
evolueerdn ze tout al de vele sôortn die nu bestoan.

Lik de reptieln zyn amfibieën koudbloedige bêestn. Hunder lyftemperateure is dus
nie constant, mor ofhankelik van d' omgeviengstemperateure. Ze kunn doarom nie
zo goed functioneern os 't te koud is. Vele amfibieën die in koelere gebiedn
leevn zoekn beschutte plekkn in de wienter en houdn e wientersloap, dikwils ook
ounder woater. In styf warme streekn houdn vele sôortn juste in de zomer e
rustperiode, deur hunder in te groavn in de bodem of in 't slyk.

By salamanders ist er mêestal sproake van inwendige bevruchtienge. Achter e
bepoald ritueel zet 't vintje een hoptje zoadcelln (spermatofoor) of by 't
wuvetje in de eileider of in de cloacaholte. By landsalamanders lik de
viersalamander ountwikkeln de larvn hunder redelik verre in 't lyf van de
moeder. In moarte wordn de larvn uutgeduwd in buspoeltjes of beeksjes.



https://vls.wikipedia.org/wiki/Amfibie

D' amfibieën (Amphibia) vormn e klasse van koudbloedige bêestn. De noame amfibie
komt van 't Grieks ἀμφί-βιος amphí-bios, wat da "dubbel-levend" wil zeggn. Da
verwyst noa de leevnswyze van amfibieën: ze kunn zowel in 't woater of ip 't
land overleevn.

D' amfibieën bestoan uut de puutn en paddn (Anura), de salamanders (Caudata) en
de wormsalamanders (Gymnophiona). In totoal zyn der e stik of 7000 beschreevn
sôortn.

Amfibieën zoun à peu près 350 miljoen joar geleen ountstoan zyn uut bepoalde
vissn. D' oudste gevoundn amfibieën zyn Elginerpeton in Schotland en
Ichthyostega in Groenland. Loater kreegn d' amfibieën e groddere diversiteit en
evolueerdn ze tout al de vele sôortn die nu bestoan.

Lik de reptieln zyn amfibieën koudbloedige bêestn. Hunder lyftemperateure is dus
nie constant, mor ofhankelik van d' omgeviengstemperateure. Ze kunn doarom nie
zo goed functioneern os 't te koud is. Vele amfibieën die in koelere gebiedn
leevn zoekn beschutte plekkn in de wienter en houdn e wientersloap, dikwils ook
ounder woater. In styf warme streekn houdn vele sôortn juste in de zomer e
rustperiode, deur hunder in te groavn in de bodem of in 't slyk.

By salamanders ist er mêestal sproake van inwendige bevruchtienge. Achter e
bepoald ritueel zet 't vintje een hoptje zoadcelln (spermatofoor) of by 't
wuvetje in de eileider of in de cloacaholte. By landsalamanders lik de
viersalamander ountwikkeln de larvn hunder redelik verre in 't lyf van de
moeder. In moarte wordn de larvn uutgeduwd in buspoeltjes of beeksjes.



https://vls.wikipedia.org/wiki/Alveringem

Oalveringem, Alvergem of Oavergem (officieel Nederlands: Alveringem) is e
gemêente in de Westoek. 't Is e dorptje Bachten de Kupe da ligt tusschn Veurn,
Yper, Diksmude en de Fransche grenze, d'r weunn bykan 5000 menschn.

Je vingt er e masse schône routes voer e toertje mè de vèlo. D'oofdactiviteit
van d'Oalveringemsche economie go oogstwaarschynlik 't boern zyn.

De gemeente Oalveringem is e relatief dinne bevolkte gemeente en 't antal
iweuners vermindert nog de latste decennia. Ip 't uutgestrekte groundgebied
liggn der neegn deelgemeentn, ollemoale landelikke dorpsjes. De grotste
deelgemeente is Oalveringem zelve, d'oofdgemeente, in 't noordoosten van de
gemeente. By de gemeentelikke fuusjes in 1971 zyn de dorpsjes Oogstoade, Oern en
Sint-Rykers by Oalveringem gevoegd. In 1977 zyn de toenmoalige gemeentn Leisel
en Stoavel der ook by gevoegd. Sedert 1971 woarn Gyverienkove en Yzenberge ol e
deel van Leisel gewordn; en Beveren-aan-de-IJzer was sedert tonne e deel van
Stoavel. De nieuwe fuusjegemeente telde azo sichten 1977 negen landelikke
deelgemeentes.

Nog ne bekenden is nateurlik Cyriel Verschaeve van Ardôoie die ip 4 november
1911 arriveerde vô ounderpaster. Ne ligt begraven op 't kerkhof van Oalveringem.
En 't gebeurt dan der van die skinheads no zyn graf komn en doar nie al te
katholieke dingen doen.



https://vls.wikipedia.org/wiki/Alva

Fernando Álvarez de Toledo, bygenoamd den Yzern hertog, (Piedrahita (Avila), 29
oktober 1507 - Lissabon, 11 december 1582), was de derdn hertog van Alva (Spoans
Alba), de belangrykstn generoal van Spanje en landvoogd van de Nederlandn in ‘t
begun van de Tachtigjoarign Oorlog. Zyn Bloedroad en keihard wrêed besteur
verergerde nog den ipstand in de Nederlandn, en leidde uutendelik toet de
Republiek der Zeevn Verenigde Provinciën.

Keizer Karel V steldeg' hem in 1535 an ols bevelhebber van zyn Spoansche
veldtochtn. En loater kwamt ’n ôok in dienst van Filips II. hooooi lol hiero

Achter de Beeldnstorm stelde Filips II Alva an ols landvoogd. Je mocht ip zyn
maniere korte mettn moakn mè den ipstand. In ogustus 1567 vertrokt ie met e
leger van 10.000 soldoatn van Spanje no de Nederlandn en je richtte doar in
Brussel de Road van Beroertn ip, nie vo nieks de Bloedroad genoemd. ’t Was e
sôorte rechtbank woa dan de ketters en ipstandige protestantn veroordêeld
wierdn. Wien dat er hem verzette teegn ’t Spoans regime wierd ofgeslacht. Der
woarn à peu près 1100 executies. De groavn Egmont en Horne woarn by d’êeste
slachtoffers. De 5dn juni 1568 wierdn ze in Brussel publiekelik oenthoofd ols
voorbeeld.

Olgauwe gerakte de schatkist uutgeput en Alva riep de Stoatn Generoal byêen vo
drie nieuwe belastiengn in te voern, w.o. de Tienstn Pennink, vo de bezettienge
te betoaln. Da verôorzakte ’n enorm volksprotest.

De 17stn oktober wierd ’n ipgevolgd deur Luis de Requesens y Zúñiga, die loater
de Road van Beroertn en de Tienstn Pennink ofschafte.



https://vls.wikipedia.org/wiki/Allium_porrum

Pret of poreie es een stik groensel da olvelinge in de ground zit en olvelinge
der eut. 't Gêen da in de ground stikt es wit en 't ander dêel es groen. 't Es
goed vo t' eetn me petattn.

Pret (Latyn: Allium ampelloprasum var. porrum, Iengels: Leek, Frans: Poireau,
Duuts: Lauch) is familie van andjoens, bieslook of puuptjes, en look. Familie
die langs ier, en nog meer in d'Ardenn, groeit is kraailook. Pret is e
monocotyle plante. In 't êeste joar et pret ginne stiengel, zuste mo bladscheden
(bedoeld voe consumptie). Achter een vernalisoatie ountwikkelt er em ne stiengel
met een bloeiwyze. Pret die zoverre gezet is, is niet nie meer weird in de
commerce. Pret wordt in België surtout tusschen Toeroet en Roeseloare gezet. Der
zyn meerdere internationale groenselfabrieken in de streke actief, ounder meer
Ardo in Ardooie. Belgisch pret wordt zowel ves als verwerkt geconsumeerd in
België als in 't buteland.

Pret wier al geten deur de Sumeriërs, d'Egyptenaars, de Griekn en de Romeinn.
Der wordt gezeid da keizer Nero gern pret at, en dat em "Porrophagus" genaamd
wier, wuk da vry vertaald pretfretter wilt zeggen.

Pret wordt meest van al gebruukt voe soepe mee te maken. Ge kunt pret tope met
selder en andjoen en boeljong anzien als de basisingrediënten van soepe in
Vloandern. Vodder wordt er ook vele pret verzet voe te stoven en voe te
verwerken in sausen en visgerechten.

Pret is nie moeilik om te kweken. Ge zaait in 't voorjaar pret in een isomo
baksje. A 't stiengeltje een poar millimeters dik'is plant je z'uut. Ge kunt ze
loater nog anêrdn voe meer wit gedeelte t'en. Ge moet zuste mor in de gatn oedn
da je land genoeg bemest is, en da je pretplantjes gin koudeperiode moetn
oundergaan, want achter een ende koude goan ze willn bloein.

Der zyn meerdere schimmels en insektn die 't blad van pret beschadigen. Ip zich
ware da nie erg, mo met da pret een bladgroente is, vermindert zen wêrde ip de
markt zere a't zen blaatn nie meer schone zyn. Voorbeelden van zukke schimmels
zyn roest (Puccinia allii), papiervlekkenziekte, purpervlekkenziekte.
Antastingen deur insekten kun der zyn deur bevoorbeeld trips die klene
zilverachtige pleksjes fretten in 't blad, of deur pretmotten of andjoenvliegen.
't Zyn de larven van pretmotten die gangsjes fretten in de blaatn, surtoe in de
jounge (binnenste) blaatn. De maden van andjoenvliegen fretten 't plantje an zen
voet kapot, wo deure dat 't plantje kreveert.



https://vls.wikipedia.org/wiki/Alessandro_de%27_Medici

Alessandro de' Medici, bygenoamd il Moro, (22 juli 1510 - 6 januoari 1537) was
hertog van Penne van 1523.

Je regeerdeg’ over Firenze van 1530 en was hertog van Firenze van 1532 tout an
zyn dôod. Je krêeg zyn bynoame il Moro, omdat ‘n e moorse moeder had.

Je was ‘t latste lid van de Cafaggiolo, den hoofdtak van de Medici, die regeerde
over Firenze, en den êestn hertog woavan da den titel erfelyk kwam.

Alessandro was de zeune van Giulio de' Medici en verzekers Simonetta da
Collavechio, e bediende in ’t Medicipaleis woamee da Giulio e korte reloasje had
vô den tyd dat ‘n kardinoal was. Da most stille g’houdn wordn en Alessandro
wierd ipgebrocht in ’t Palazzo Medici, officieel ols de zeune van Lorenzo II,
tegoare me Lorenzo ’s dochter Catharina en Ippolito de' Medici, de zeune van
Giuliano, hertog van Nemours.

Achter de plunderienge van Rome in 1527, deur de troepn van Karel V, profiteerdn
de Florentynn van de chaos in Italië vo de republiek were in te voern, en de
Medici mostn vluchtn.

Loater sloot paus Clemens were vrede me Karel V en je kost hem overtuugn vor ’n
ende te moakn an de republiek Firenze, en de Medici were an te stelln. Nog ’n
overêenkomste was da de keizer zyn dochter Margaretha van Parma, die ton nog e
klêen meisje was, zou loatn trouwn met Alessandro.

Achter Alessandro’s dôod in 1537, kwoamn zyn jounges ounder de vôogdye van zyn
ipvolger Cosimo I de' Medici en ze wierdn ipgebrocht lik zyn eign jounges.
Cosimo 's moeder Maria Salviati stichtte 't Augustynerklôoster San Clemente in
Firenze, woa da Porzia nunne wierd.

In januoari 1537 wierd Alessandro zelve vermôord deur Lorenzino de' Medici,
bygenoamd Lorenzaccio, van de zytak de Popolani van de Medici, die ofstamde van
Lorenzo den Oudn, de joungere broere van Cosimo den Oudn (zie stamboom).



https://vls.wikipedia.org/wiki/Abies

Denn (Abies) zyn e geslacht van 48–55 sôortn van altydgroene koniefeereboomn uut
de pynboomachtign-famielje. Ze zyn te vienn in e grôot dêel van Nôord en
Centroal Amerika, Europa, Oazje, en Nôord-Afrika, mêest in de gebergtn in hêel
't verspreidiengsgebied. Denn zyn sterk verwant an 't geslacht Cedrus (ceedre).
De zogenoamde doeglasdenn zyn gin echte denn, mo ze ôorn toe an 't geslacht
Pseudotsuga. In de volksmoend wordn ook pynboomn of pynn (Pinus) dikkers denn
genoamd, mo da schept nateurlik allêene mo verwarrienge.

De bloarn zyn beduudnd ofgeplat, somtyds mêt n uutzicht lik of da ze platgedrukt
zyn, lik by Abies sibirica.

De noaldn ên twêe witte streepn vanoendre, woavan iedre gevormd is deur mê was
bedekte stomata-bandn. De ippervlakte vanboovn is geweunlik glykmoatig blienknd
groene, zoendre stomata of allêene mêt e poar an de top, die dr uutzien lik
witte stippn. De noaldn by sommigte sôortn pertanks zyn dof vanboovn,
grys-groene, blow-grys toe zèèvrachtig, bedekt mê was mê e varjoable antal
stomatoale bandn, en nie oltyd oenoendrebrookn. E vôorbeeld van e sôorte mê
blienknde noaldn is Abies alba, en e vôorbeeld mê doffe wasachtige noaldn is
Abies concolor.

De topn van de noaldn zyn geweunlik min of mêer ingekêept (lik by Abies firma),
mo somtyds ofgeroend of stomp (lik by Abies concolor, Abies magnifica) of scherp
en prikknd (lik by Abies bracteata, Abies cephalonica, Abies holophylla). De
noaldn van joenge plantn zyn geweunlik scherpr.

De maniere woarip da ze undre uutspreidn van de twyge is hêel verschillnd,
allêene mo in by sommigte sôortn kam-vormig, mê de noaldn geschikt ip twêe
kantn, plat (Abies alba) .

Rype keegles zyn geweunlik bruun, mo somtyds groen in 't begun van de zoomre,
byvôorbeeld : Abies grandis, Abies holophylla, Abies nordmanniana.

Of prurpre en blow, somtyds styf doenkre: Abies fraseri, Abies homolepis (var.
umbellata groene), Abies koreana ('Flava' groene), Abies lasiocarpa, Abies
nephrolepis (f. chlorocarpa groene), Abies sibirica, Abies veitchii (var.
olivacea groene) .

't Oet van de mêeste denn is nie geschikt vor algemêen gebruuk lik timmr-oet, mo
't deugt wê vo papierpulpe of triplex en vo ruw out. Omda 't geslacht gin
weerstand êt teegn insektn of verrottienge achtre dat 't oet gekapt is, is 't
algemêen anbevooln 't allêene vo binnewerk an te wendn (byvôorbeeld vo
gipsveezleploatn ip vakwerk). 't Oet mag nie langre dan 12 toe 18 moandn buutn
bluufn liggn, ofanklik van 't klimoat. Dr zyn verschillnde noam vo 't oet an te
duudn, byvôorbeeld whitewood in 't Iengels.

Abies nordmanniana, Abies procera, Abies fraseri en Abies balsamea zyn populèère
kerstboomn, in 't algemêen bekeekn lik de beste vo da doel, mê wêlrieknde noaldn
die nie ofvolln ozze uutdroogn. Veele zyn ook sierlikke tuunboomn, naamlik Abies
koreana en Abies fraseri, die felgekleude keegles vôortbriengn zeifs o ze no
hêel joenk zyn, nog mor 1-2 meetrs ooge. Andre denn kunn 9 toe 72 meetrs ooge
wordn.



https://vls.wikipedia.org/wiki/%C3%94reb%C3%AAeste

D' ôornbêestn of ôorworms vormn d' insektn-orde Dermaptera en ze wordn gevoenn
deur hêel Amerika, Afrika, Euroazje, Australië en Niew Zêeland. Mêt oengevêer
2000 sôortn in 12 famieljes, zyn ze zydre êen van de klindre insektnordn.
Oornbêestn ên typiesch cerci, e poar nypers of e sôorte tange ip undre achtrlyf,
en vliezige vleugls die gevoedn zyn oendre de korte vôorvleugls, vandoa de
weetnschaplikke noame Dermaptera of velvleuglign. Sommigte groepn zyn klêene
parazietn ip zoogbêestn en ze missn die typiesche nypers. Ôornbêestn moakn
weinig gebruuk van undre vermoogn vo te vliegn.

Ôornbêestn leevn mêest 's nachts en ze steekn undre weg in klêene, wakke oltn
binst den dag. 's Nachts schietn z' in aksje, undre voednd mê alle sôortn
insektn en plantn. Schoa an bloarn, blommn en verschillnde têeltn wordt
toegeschreevn an d' ôornbêestn, in 't byzoendre de geweune ôornbêeste (Forficula
auricularia).

Sommigte verstêende ôornbêestn ôorn by d' uutgestorvn oendrordn Archidermaptera
of Eodermaptera, den êestn uut 't Loate Trias en de lastn uut 't Middn-Jura.
Veele ordn van insektn zoen dichte stoan by d' ôornbêestn, mo verzeekrs de
Grylloblattaria (Notoptera) 't dichtste.



https://vls.wikipedia.org/wiki/%C3%8Aestn_%C3%94orloge

Den Êestn Weireldoorloge, ook wel 14-18 of den grootn oorlog genoemd was e grôot
moundioal conflict. E groot deel van 't westelikke frount liep deur uzze streke.
Va boovn in Nieuwpôort al langs den Yzer, via 't kanoal, al round de Salient van
Yper na beneên richtinge Wytschoate, Mêesn en toene na 't Fransche, de streke
van de Marne en verder.

De krôonprins van Ôostenryk-Ongareye, Franz Ferdinand, is ip 28 juni 1914 in
Sarajevo vermôord deur Gavrilo Princip, e Servischn nationalist die wilde dat ze
streke oenofhankelik wos van 't grôte Ôostenryk-Ongareye.

De landn in Europa woarn ol lange mè makoar in stokke. En in de môord op Franz
Ferdinand addn ze e reedn gevoen om makoar d'n ôorlog te verkloarn. Wuk ist'er
nu ollemoale gebeurd? E poar feitn en è klêine situoasjeschets:

In nuus land ollêne leggn der 520.000 soldoatn begroavn. E masse doavan kuj
werevin' in de Westoek. Van de 134.000 ekende Duutsche groaven leggn d'r 126.000
op 4 West-Vlamsche plekkn (Langemark, Mêenn, Vlazjele, Ôoglee). Van de 22
Fransche begroafplekkn leggen d'r elve in West-Vloandern.



https://vls.wikipedia.org/wiki/%C3%8Aeste_Weireldorloge

Den Êestn Weireldoorloge, ook wel 14-18 of den grootn oorlog genoemd was e grôot
moundioal conflict. E groot deel van 't westelikke frount liep deur uzze streke.
Va boovn in Nieuwpôort al langs den Yzer, via 't kanoal, al round de Salient van
Yper na beneên richtinge Wytschoate, Mêesn en toene na 't Fransche, de streke
van de Marne en verder.

De krôonprins van Ôostenryk-Ongareye, Franz Ferdinand, is ip 28 juni 1914 in
Sarajevo vermôord deur Gavrilo Princip, e Servischn nationalist die wilde dat ze
streke oenofhankelik wos van 't grôte Ôostenryk-Ongareye.

De landn in Europa woarn ol lange mè makoar in stokke. En in de môord op Franz
Ferdinand addn ze e reedn gevoen om makoar d'n ôorlog te verkloarn. Wuk ist'er
nu ollemoale gebeurd? E poar feitn en è klêine situoasjeschets:

In nuus land ollêne leggn der 520.000 soldoatn begroavn. E masse doavan kuj
werevin' in de Westoek. Van de 134.000 ekende Duutsche groaven leggn d'r 126.000
op 4 West-Vlamsche plekkn (Langemark, Mêenn, Vlazjele, Ôoglee). Van de 22
Fransche begroafplekkn leggen d'r elve in West-Vloandern.



https://vls.wikipedia.org/wiki/%C3%86lfthryth_van_Wessex

Ælfthryth van Wessex, ook Elftrudis of Elfrida (Wessex, 868 - 7 juni 929) was e
dochter van Alfred den Grôotn, den Angelsaksischn keunink van Wessex, en van
Ealhswith van de Gaini. An heur zestien joar trouwde ze me Boudewyn II, den
twiddn groaf van Vloandern.

In 884 kwam Boudewyn II nor Ingeland, vo te klappn me zyn toekomstign
schonvoader. Ingeland en Vloandern han ol e hêel ende e goe contact, in verband
met hunder verweir teegn de Vikings. Alfred was uutgegroeid tout êen van de
machtigste keuniengn van dien tyd, achter dat ’n de Vikings in 878 verpletterd
had.

Alfred zag Boudewyn ook styf zittn, omdat ’n de klêenzeune was van Karel den
Kletsn, en dus e Karolienger. Boudewyns moeder Judith was zelfs getrouwd gewist
met Alfred ’s voader Æthelwulf en loater ook me zyn broere Æthelbald.

Boudewyn stierf den 10stn september 918 en z’han hem in d’abdye van Sint-Bertyns
in Sint-Omoars begroavn, neffest zyn voader Boudewyn met den Yzern Oarm. Mo
Ælfthryth wilde loater per se neffest heur vint begroavn zyn. Van de monnikn van
de Sint-Bertynsabdye mochtn der gin vrouwn binn, ook nie on ze dôod woarn.
Doarom liet z’hem overbriengn no de Sint-Pietersabdye in Gent, woa da ze zelve
ook begroavn is.



https://vls.wikipedia.org/wiki/Zworte_kroaie

De zworte kroaie (Corvus corone) is e grôotn zangveugel uut de familie van de
kroaiachtigen.

Zworte kroain komn vôorn in hêel West-Europa en in NO-Azië (corvus corone
orientalis). Doatusschn komt de boente kroaie vôorn (die oek witte pluumn het,
corvus cornix). De twêe sôortn zyn ountstoan deur ander beisn 'n latstn Ystyd
verschillnde populoasches anders evolueerd zyn. Ze kunn wel nog leevnde en zest
vruchtboare joungn krygn, die wel eki gebeurt an de grenzn va nunder
verspreidiengsgebied.

Kroain eetn vanolles, mo ze zoekn surtout achter dôo bêestn (lik bêestn die dôod
ereen zyn). Z'eet oek wel fruut, zoadn, eiers, overschottn (woadeure dan der oek
vele up vuulhoopn zittn) en klindere bêestn (wormtjes, fernient, muuzn,
kuntjes,...).

Kroain leggn e stik of 7 eiers in e nest da trekt up dadde van en ekster (in
hoge boomn mêestol). Achter e klêne 20 doagn komn d'eiers uut en toune geevn de
twêe ouders nunder teetn (oltemets nog tope met e jounk van 't joar dervôorn).
Achter e goe 35 doagn vliegt z'uut.

Kroaien en eksters zyn styve slimme veugels. Ze zyn by de zeldzoame bêesten die
de geluudn en stemmn van minsen kunn achterdoene. Ze kenn ôok simple vormen van
alloam moakn voe beetr an teetn te groakn.

Voe de nootn te kroaken vliegn ze der mee hôge in de lucht en loatn ze vollen ip
nen arten ounderground. Doadeure zyn der regelmoatig ruutn gebrookn in de chique
veranda's en me glas overdekte binnenovekes lik in 't Vlams parlement.



https://vls.wikipedia.org/wiki/Zwoard_(wapen)

't Zwoard of zweird is e gevechtswoapn. Qua vorm is 't vergelykboar med e mes,
mo med e veel grôoter blad.

't Is een woapn dad ofhankelik van d'uutvoerienge een zekere lichamelikke kracht
vereist, mo vorol een anzienlikke veirdigheid. In de middelêeuwn wierd er van
iedere ridder verwacht dat je e zwoard haad en d'er koste mee ommegoan.

Os e zweird nie wier gebruukt, staak'n ze 't in e schede voe te beschermn teegn
vocht en beschoadigiengen, en voe te voorkommn da 't onbedoeld etwien verwoendt.
De schede, die in Europa mêestol mè leer of stoffe is beklêed, angt met e rieme
an de lienkerkant van den drager ip euphoogte; azo kan 't zwoard gemakkelik en
rap getrokkn wordn.

Zwoardn zyn by d'êeste echte woapns, die nie in êeste instansje voe jacht of
andre toepassieng'n wierdn gemakt. D' oudste zwoardn ter weireld zyn va koper.
De dee zyn gevoendn in Turkeye, en stammn uut 3300 v.Chr. In Europa ontstonden
zwoarden pas in de bronstyd. In 't begun woarn da verlengde bronzen dolken, die
gelik steekwaapens wierden gebruukt. 't Oudste zwoard in Olland stamt uut 1700
v.Chr., en is gevoendn in 't graf van den Hoofdman van Drouwen.

Loater in de bronstyd veranderde de vorm van 't zwoard, woadeure dad et zowel
ols slag- of ols steekwoapn gebruukt kost wordn. Er wordt wel vermoed dat de
golve van vernietigienge die hem in den tyd van de brandcatastrofe roend 1180
v.Chr. over de steedn van 't ôostelikke Middellandse Zêegebied verspreidde te
maakn aad met e mêer ip 't zwoard gebaseerde vorme van oorlogsvoerienge. Met d'
introductie van 't yzer in den yzertyd, nie lange dorachter (in Olland pas roend
800 v.Chr.), wierdn zwoardn ôok van yzer gemakt. In tegenstellienge toet brons,
dat in vorme gegootn wierd, wierdn 'yzeren' zwoarden in vorme gesmeed. D'êeste
yzern zwoarden aan dezelfste vorme lik de bronzn zwoarden. 't Yzeren zwoard was
in 't begun biekans nie beter, dikkelst zels slichter van kaliteit. Loater in
den yzertyd kreegn zwoarden e lange, rechte klienge. Da woarn de zogezeide
spatha's, ook wel gezien lik ruuterzwoarden. Da type zwoard bleef toet verre in
de middelêeuwn in gebruuk. De Romeinn gebruukten neffest de spatha ook de
gladius, e kort en brêed steekzwoard.

In 't begun varieerde 't stoal sterk in kaliteit. Binst de Romeinsen tyd wierd
oger koolstof-stoal tegoare mê lêeger koolstof-stoal gecombineird in zwoarden.
In de vroege Middelêeuwn was dadde een olgemêen gebruuk. Deur 't in mallekoar
droain van reep'n hoog en lêeg koolstof-stoal, kreeg 't zwoard een schôon
doenker en licht streeptjespatrôon, ook wel damast genoemd. Binst de Vikingtyd
kwam neffest 't damaststoal ôok monostoal in gebruuk. Dat betêekende da 't hêele
zwoard uut een ooge kwaliteit stoalsôorte wier gemakt, en dus ni me 't
streeptjespatrôon aad. In de loate Middelêeuwn wierd er ollêene nog mo monostoal
gebruukt. In dien tyd kreeg 't zwoard de mêest bekende vorm, e lange slanke
klienge, e lange dwarsbeschermienge voe de pols en een handvat me massieve
metoaln knop voe de balanse. Zwoarden achter de Middelêeuwn kreegn een nog mêer
effectieve beschermienge voe 't and, die hêel 't and bedekte. Da woarn de
zogezeide sabels, zwoarden med een dinne gekromde en eenzydige klienge. 't
Zwoard is nog eeuwn lang neffest vierwapens gebruukt, mo wierd uutendelik
volledig vervangn os woapn. In 't leger ed et nu ollêene nog een symbolische
betêekenisse.

Zwoardn en de smed die zwoardn kost moakn, hen alsan en hoge stoatus g'hed. Ze
stoundn alsan an de top van de metoalbewerkiengstechniek, en wierdn gebruukt voe
de stoatus van den eigenoare an te geevn. Doadeure wierdn ze dikwils rykelik
versierd en wierd er vele mêer werk van gemakt of da nôdig was voe der e
functionêel woapn van te moakn. In de prehistorie wierdn zwoardn ook dikwils
g'offerd in riviern en moerassn, angezien 't zwoard 't mêest weirdevul bezit was
dat an de goodn geschounkn kost wordn.

't Anzien van zwoardn is ook dudelik te zien deur under centrale rolle in olle
sôortn mythologieën. Een antal zwoarden kreegd en eign name. Bekende vorbilden
zyn: "Excalibur" ('t zwoard van keunienk Arthur), 't zwoard van François
Grimaldi van Monaco, "Caladbolg" in d' Iersche mythologie, "Nothung" in den
opera Siegfried, Peters zwoard "Rhindon" in de boekn van C.S Lewis, "Prik" (of
Stieng) van Frodo en "Anduril" van Aragorn in In de Ban van de Rienk van J. R.
R. Tolkien.



https://vls.wikipedia.org/wiki/Zwien

't Zwyn (Sus scrofa domesticus) is e gedomesticeerd wild zwyn. Zwyns werdn 5000
toe 7000 joar geleedn voe 't eest gedomesticeerd. Zwyns krygn soms de
weetnschappelikke noame Sus scrofa, moa sommigte auteurs gebruukn die noame
allêne voe wilde zwyns. Ip verschillige plekkn ip de weireld zyn temme zwyns
were verwilderd gerakt.

Sus scrofa' è vier oundersôorten, die in verschillnde geogroafische gebiedn
vôornkomn:

E vrouwelik zwyn wordt e zeuge genoemd, e mannelik zwyn nen beir en e jounk e
vikken. E gelte is e vrouwelik zwyn da nog nie gejoengd het. E mannelik zwyn die
zen ballen kwyt is gegrocht wordt een barge genoemd. Een gespend vikken die
afgemest wordt, wordt e vet zwyn, ook wel vleesvarken genoemd.

In 't Vlams van de 17ste/18ste eeuw was ter ook al sprake van vickens, zeugen en
beers. De joungn van everzwyns wiern wel gin vicken genoemd, mo koddaard. De
termen "zwyn" en "vercken" wiern deur mekoar gebruukt, al lykt het der ip dat
beist da surtout "zwyn" nu een scheldwoord is (peist an uutspraken lik "mo gy
zwyn"), vroeger eerder "vercken" als scheldwoord gebruukt wier. In processen van
die joaren ku'je dus wel ne keer uutspraken lezen in de zin van "Ghy hoere, ghy
vercken".

In 't Frans klappen ze van porcelet (vikken), cochette (gelte), nourrain
(vleesvarken), truie (zeuge) en verrat (beir). In 't Ingels is ter
respectievelik sprake van piglets, gilts, sows en boars. Zeugen in 't algemeen,
dus zowel jounge of oede wordn in 't Ingels hogs genoemd.

En zwyn es êen van de mêest stress-gevoelige bêesten da we kenn. Doarom wirdn ze
lankstom minder buten gekwêekt. An den universiteit van Gent zoeken ze ol joaren
noa middels om de stress-gevoeligeid te verminderen. Oat'er ne warmen
luchtballon ip minder dan ounderd meiters overvliegt keunn z'al in paniek sloan
en wegstormen, tweirs deur ofsleutiengn en stekkerdroadn. Achternoa zyn ze goe
vô de nôodslacht. En zwyn da geslacht wird ounder stress geeft slicht vlêes da
allêne moa goe es voe in charcuterie te droaien; doarom bringt het ôok nie vele
ip. Om gêen stress t'èn wirden de mêeste zwyns twolf uren vôorn de slacht
ingespeit me 'n kalmeriengsmiddl. Dad'es êen van de redens vowuk da zwynevlêes
mêer en mêer noa medikamenten smoakt.

In de moderne Vlamse zwynesector kunn zwyneboern die vele zeugen tope oudn 't
under nie meer permitteern van al under zeugn te loaten dekkn deur eigen beers.
Ten eerste ze zoun veel te veel beers moeten oudn, die vaneigens plekke vraagt
en geld kost an 't eten enzovors, mo ten twidde met assan te moeten tjooln met
beers zoun z'ook veel te veel veiligheidsrisico's moeten pakken met dat beers al
by al gevoarlike beesten zyn. Ten derde, en messchien nog belangrikst van al, 't
is ook no hygiëne toe nie meer verantwoord om die beers hele dagen ip andere
zeugen te loaten goan (sexueel overdroagboare ziekten, SOA's). Ten slotte willen
al de boeren vaneigens vikkens van de beste beers. Domee dat de meeste
zwyneboeren sperma inkopen van KI-stationgs. In West-Vloandern zyn der intussen
een paar grote en gekende KI-stationgs ipgekomn; KI-Gantois-Oudenburg,
KI-Cobbaert, KI-Lichtervelde, en andere. In die KI-stationgs oudn ze een hele
serie van de beste beers, en wordn ze alle dagen of toch regelmoatig zoad
afgetrokken.

Oundanks dat de meeste zwyneboern dus zoad inkopen, oudn ze meestal toch nog
assan één of e poar beers. Da's nie als reserve, mo der blykt da zeugen vele
beter togen wanneer da ze brounstig zyn os ze nen beer zien, en liefst één die
by under komt knuffelen, geruchte makt, da ze kunn rieken enzovors. Beers die
moeten dienn om goeste ip te wekken, mo die a 't puntje by paaltje komt der toch
nie ip meugen, wordn zoekbeers genoemd.

't Zwyn es e vrêe belangryke bêeste vô de West-Vloamiengn. Z'èn der zelst e
ploate van emak, ip de melodie van 't Dutse zuplied Trink, trink, Brüderlein,
trink van Wilhelm Lindemann:



https://vls.wikipedia.org/wiki/Zwevez%C3%AAle

Zwevezêle is een dêelgemêente van Wiengne. De middeleeuwse noame van Zwevezêle
was 'Sweveseele', minstns van in de 15e êeuwe. Ter zyn twee parochies: de die
van de Platse (Sint Aldegonde) en de die van 'n Hille (Sint Jozef, 1964). In
1965 oad de gemêente 5277 inweuners. Zwevezêle fusioneerde in 1976 met Wiengne.

De noame Sweveseele is verzekersten ofgeleid van de stam, de Sweven of Sueven
die al deur Julius Caesar vermeld woarn. Zelfs Tacitus schreef over de Sueven in
zyn werk 'Germania' uut het joar 98: "Wat betreft de Goden vereren ze
voornamelijk Mercurius (=Odin), ... Hercules (=Thor) en Mars (=Tyr) ... Een deel
van de Sueven offert ook aan Isis." (uit: Axel van Valvrucht, 'Germaanse
mythologie, magie en mysteries'.) De noame Zêeland is verzekersten wok ofgeleid
van Sueven. (Een 'v' wier vroeger, lik in 't Latyn, uutgesprookn als 'w', cfr.
Sverige (Zweden), van doar wok: Zeeuws). In 'Byvoegsel op Marcus van Vaernwyks
Historie van Belgis of Kronyke der Nederlandsche Oudheid' (1561) kun je leezn in
et vuufde kapittel: "Den naem van Sweven, nog bestaende in den genen van de
gemeenten van Zwevelo, in de provincie van Drenthe, Sweveseele, by Meulebeke, en
Sweveghem, by Harelbeke, in West-Vlaenderen." De noame Sweveseele veranderde in
1949 officieel en definitief in Zwevezele. In de joarn tsjestig van de verleen
êeuw stound er een motofabrieke in Zwevezêle: Claeys-Flandria. Ter woarn ôok
twee brouweryen in de Lichterveldestroate. Ze brouwden bier en mohtegen
limonoade. Eén van die brouweryen, Callewaert, was zynen tyd verre voruut. Ulder
limonoademerk, 'White Star' oad ten latste van achter den Twède Weireldoorlog
nen Ingelsen noame (in plekke van ne Fransen dat ton mode was). Moar: ze oan
niet allêne witte, gele en roo (grenadine) moar ôok lichtgroene limonoade!
Eeuwige roem!



https://vls.wikipedia.org/wiki/Zweird

't Zwoard of zweird is e gevechtswoapn. Qua vorm is 't vergelykboar med e mes,
mo med e veel grôoter blad.

't Is een woapn dad ofhankelik van d'uutvoerienge een zekere lichamelikke kracht
vereist, mo vorol een anzienlikke veirdigheid. In de middelêeuwn wierd er van
iedere ridder verwacht dat je e zwoard haad en d'er koste mee ommegoan.

Os e zweird nie wier gebruukt, staak'n ze 't in e schede voe te beschermn teegn
vocht en beschoadigiengen, en voe te voorkommn da 't onbedoeld etwien verwoendt.
De schede, die in Europa mêestol mè leer of stoffe is beklêed, angt met e rieme
an de lienkerkant van den drager ip euphoogte; azo kan 't zwoard gemakkelik en
rap getrokkn wordn.

Zwoardn zyn by d'êeste echte woapns, die nie in êeste instansje voe jacht of
andre toepassieng'n wierdn gemakt. D' oudste zwoardn ter weireld zyn va koper.
De dee zyn gevoendn in Turkeye, en stammn uut 3300 v.Chr. In Europa ontstonden
zwoarden pas in de bronstyd. In 't begun woarn da verlengde bronzen dolken, die
gelik steekwaapens wierden gebruukt. 't Oudste zwoard in Olland stamt uut 1700
v.Chr., en is gevoendn in 't graf van den Hoofdman van Drouwen.

Loater in de bronstyd veranderde de vorm van 't zwoard, woadeure dad et zowel
ols slag- of ols steekwoapn gebruukt kost wordn. Er wordt wel vermoed dat de
golve van vernietigienge die hem in den tyd van de brandcatastrofe roend 1180
v.Chr. over de steedn van 't ôostelikke Middellandse Zêegebied verspreidde te
maakn aad met e mêer ip 't zwoard gebaseerde vorme van oorlogsvoerienge. Met d'
introductie van 't yzer in den yzertyd, nie lange dorachter (in Olland pas roend
800 v.Chr.), wierdn zwoardn ôok van yzer gemakt. In tegenstellienge toet brons,
dat in vorme gegootn wierd, wierdn 'yzeren' zwoarden in vorme gesmeed. D'êeste
yzern zwoarden aan dezelfste vorme lik de bronzn zwoarden. 't Yzeren zwoard was
in 't begun biekans nie beter, dikkelst zels slichter van kaliteit. Loater in
den yzertyd kreegn zwoarden e lange, rechte klienge. Da woarn de zogezeide
spatha's, ook wel gezien lik ruuterzwoarden. Da type zwoard bleef toet verre in
de middelêeuwn in gebruuk. De Romeinn gebruukten neffest de spatha ook de
gladius, e kort en brêed steekzwoard.

In 't begun varieerde 't stoal sterk in kaliteit. Binst de Romeinsen tyd wierd
oger koolstof-stoal tegoare mê lêeger koolstof-stoal gecombineird in zwoarden.
In de vroege Middelêeuwn was dadde een olgemêen gebruuk. Deur 't in mallekoar
droain van reep'n hoog en lêeg koolstof-stoal, kreeg 't zwoard een schôon
doenker en licht streeptjespatrôon, ook wel damast genoemd. Binst de Vikingtyd
kwam neffest 't damaststoal ôok monostoal in gebruuk. Dat betêekende da 't hêele
zwoard uut een ooge kwaliteit stoalsôorte wier gemakt, en dus ni me 't
streeptjespatrôon aad. In de loate Middelêeuwn wierd er ollêene nog mo monostoal
gebruukt. In dien tyd kreeg 't zwoard de mêest bekende vorm, e lange slanke
klienge, e lange dwarsbeschermienge voe de pols en een handvat me massieve
metoaln knop voe de balanse. Zwoarden achter de Middelêeuwn kreegn een nog mêer
effectieve beschermienge voe 't and, die hêel 't and bedekte. Da woarn de
zogezeide sabels, zwoarden med een dinne gekromde en eenzydige klienge. 't
Zwoard is nog eeuwn lang neffest vierwapens gebruukt, mo wierd uutendelik
volledig vervangn os woapn. In 't leger ed et nu ollêene nog een symbolische
betêekenisse.

Zwoardn en de smed die zwoardn kost moakn, hen alsan en hoge stoatus g'hed. Ze
stoundn alsan an de top van de metoalbewerkiengstechniek, en wierdn gebruukt voe
de stoatus van den eigenoare an te geevn. Doadeure wierdn ze dikwils rykelik
versierd en wierd er vele mêer werk van gemakt of da nôdig was voe der e
functionêel woapn van te moakn. In de prehistorie wierdn zwoardn ook dikwils
g'offerd in riviern en moerassn, angezien 't zwoard 't mêest weirdevul bezit was
dat an de goodn geschounkn kost wordn.

't Anzien van zwoardn is ook dudelik te zien deur under centrale rolle in olle
sôortn mythologieën. Een antal zwoarden kreegd en eign name. Bekende vorbilden
zyn: "Excalibur" ('t zwoard van keunienk Arthur), 't zwoard van François
Grimaldi van Monaco, "Caladbolg" in d' Iersche mythologie, "Nothung" in den
opera Siegfried, Peters zwoard "Rhindon" in de boekn van C.S Lewis, "Prik" (of
Stieng) van Frodo en "Anduril" van Aragorn in In de Ban van de Rienk van J. R.
R. Tolkien.



https://vls.wikipedia.org/wiki/Zweden

Zweedn (officiële noame: Konungariket Sverige of Keuninkryk Zweedn) is e land in
't nôordn van Europa, met e goeie negen miljoen inweuners ip een ippervlakte van
bykan 450.000 vierkante kilometer. Tachtig percent van de Zweedn weunt in
verstedelikt gebied. De grotste steedn liggn in 't zudelik dêel van Zweedn, lik
d'hoofdstad Stockholm an d'ôostkust, Göteborg an de westkust en Malmö hêel in 't
zuudn van 't land.

Zweedn besloat 't ôostelik dêel van 't Scandinoavisch schiereiland. 't Grenst in
't westn en 't nôordn an Nôorweegn en in 't nôordôostn an Finland.

De kustlyne lopt langst de Botnische Golf in 't ôostn, de Ôostzêe in 't
zuudôostn en 't zuudn, Kattegat en Skagerrak in 't zuudwestn. De Sont is e nauwe
zêestroate tusschn 't zuudn van Zweedn en Denemarkn. Sedert 2000 bestoat er e
brugge-tunnel tusschn de twi landn.

De Vikings klaptegen e gemêenschappelikke Germoansche toale, Oudnoors of Norrön.
Nu is ter e dudelik verschil tusschn Deens, Noors, Zweeds en Yslands. Erkende
minderheidstoaln zyn 't Samisch, 't Fins, 't Meänkieli, 't Jiddisch en 't Roma.

Zweedn is ôok bekend van de (zwoare) industrie. Z' exporteern ol styf lange yzer
en hout en ze produceern ôok veel machinen en mechaniek. IKEA, H&M en d'
automerkn Volvo en Saab zyn uutgevoundn in Zweedn.

E grôot dêel nationale parkn en reservoatn liggn verspreid over 't land. 't
Gekendste is 't Abisko Nationaal Park in Lapland.

Nôord-Zweedn bestoat uut noaldbusschn (taiga) en uutgestrekte woatervlaktes, die
's wienters verdwynn ounder e dikke loage ys. Bykan 60% van 't Zweeds
landippervlak is bedekt me bus. In de Zweedsche nateure leevn d'r grôte wilde
bêestn lik elandn, beirn, wolvn, veelvroatn en lynxn.

In Zweedn bestoat 't allemansrecht, wat da wil zeggn dat iederêen mag wandeln ip
particuliere ground vo te genietn van de vrye nateure, zolange da je moa nie
gezien of ghôord zyt en ge olles achterloat lik of da j't gevoendn et.

Zweedn et e ryk historisch verleedn. Vele overbluufseln zyn nog assan te zien,
lik 1140 kastêeln, 2500 runestêens en 25.000 beschermde groavn uut 't yzern
tydperk. 't Cultuurcentrum van Zweedn is Stockholm. Ystad en Båstad zyn gekende
kustplekkn. D'Ôostzêe-eilandn Gotland en Öland zijn toeristisch populair deur
under mild klimoat en subtropische plantngroei.



https://vls.wikipedia.org/wiki/Zwarte_vliere

De vliender, vlienderboom of zwarte vliere (Sambucus nigra) is e sôorte van de
bedektzoadign in de famielje van de muskuskruudachtign (Adoxaceae), 'n inêemsche
plante in e grôot stik van Europa . Y gruujt in e varjoasje van omstandigeedn
woaroendre zowêl natte lik drooge vruchtboare groendn, liefst wo datr veele
zunne is.

't Is e wientrekoale struuke of klêene boom die toe 6 meetrs ooge en brêed wordt
(zeldn 10 meetrs ooge). De schusse, licht grysde otn joenk is, wordt doenkr
grysde mê groevn in de lankte. De bloarn stoan per twêe teegnoovre mekoar, zyn
10–30 cm lank, soamngesteld mê vuuve toe zeevn (zeldn neegn) bladjes van 5–12 cm
lank en 3–5 cm brêed, mêt e gezoagde bôord.

De twêeslachtige blommn stoan in brêe, platte pluumn mêt e deurmeetre van
10–25 cm, in de loate lente toe 't middn van de zoomre, d' ofzoenderlikke
blomtjes ievôor-wit van kleur, 5–6 mm in deurmeetre, mê vuuf krôonbladjes; ze
wordn deur vliegn bestoovn.

De vruchtn zyn blienknd doenkre purpre toe zwarte bessn mêt e deurmeetr van
3–5 mm, vôortgebrocht in angnde trostjes in de loate êrfst; ze zyn e belangryk
voedsl vo veele fruut-eetnde veugls, byvôorbeeld de zwartkop (Sylvia
atricapilla).

Dr zyn verschillnde andre dichte verwante sôortn, inêems in Oazje en
Nôord-Amerika, die ip mekoar trekkn, en somtyds bekeekn wordn lik oendresôortn
van Sambucus nigra. De blowe of Meksikoansche vliere, Sambucus mexicana, wordt
nu algemêen geziene lik êen of twêe oendresôortn van Sambucus nigra subsp.
canadensis en Sambucus nigra subsp. caerulea .

De vôgnde kuultievoars zyn êrkend mêt e vermeldiendienge deur de Royal
Horticultural Society :

De doenkrblowe/purpre bessn kunn geetn wordn ozze rype zyn mo ze zyn e bitje
giftig ot nie zô is . Ol de groene dêeln van de plante zyn giftig en ze bevattn
blowzeurglykosieden . De bessn zyn eetboar achtre kookn en kunn gebruukt wordn
vo konfieteure te maakn, zjeleie, chutney en andre.

De blomoofdjes wordn algemêen gebruukt in oftreksels, e bekende verfrissnde
drank in nôordlik Europa en in de Balkan. In Europa wordt van de blommn syroope
gemakt of sap (Roemenië : Socată; Zweedn : fläder(blom)saft), da mê woatre
verdind wordt voa 't drienkn. De popularieteit van die tradiesjonêele drank ê
recent sommigte kommersjêele oendrneemiengn angezet vo drankn vôort te briengn
mêt e vliereblomme-smoake (Fanta Shokata, Freaky Fläder). De blommn kunn ook
gefrietteurd wordn. In Skandienoavje en in Duutsland wordt ook soepe gemakt van
de bessn (byvôorbeeld de Duutsche Fliederbeersuppe).

In Beerse, provinsje Antwerpn, wordt e sôorte genievre gemakt mê de bessn,
genoamd Beers Vlierke.

De plante wordt tradiesjonêel medicinoal gebruukt zowêl deur nateurvolkn lik
deur kruudekenners . Mê oftreksels van de schusse, bloarn, vruchtn en wortels
wordt bronchiet, oeste, verkoedeedn en kors bestreedn.

In placebo-gekontrolleerde stuudjes oovre de plante wierd beweezn dat die
rezuultoat ad by de geneezienge van griep . Mensn die vliere-uuttreksl droenkn,
kostn veel rappr êrstelln of dedeeze mê allêene mo e schyn-geneesmiddl. De
stuudje wierd bekendgemakt deur 't Journal of Alternative Complementary
Medicine.

E klêene stuudje uutgebrocht in 2004 toogde da 93% van de griep-pasjentn an wien
datr' n oftreksl gegeevn was, hêel geneezn woarn binn de twêe doagn; dedeeze die
e placebo gekreegn addn, êrsteldn mor in zes doagn. Die stuudje toogt da 't
werkt vo griep van type A, lik of da d' oofd-oendrezoekre Erling Thom, van d'
Universiteit van Oslo in Nôorweegn schrêef . De stuudje was wê betoald deur de
firma die 't produkt vôortbriengt. No mêer stuudjes bevestigdn 't gunstig effekt
van vliere ip griep .

Vliereblommn wordn verkocht in Oekraïne en in Rusland lik middl teegn
verstoppienge en om slymn te doen loskommn in 't gevol van drooge oeste. De
drooge blommn moetn vo 15 minuutn trekkn in warm woatre, en de geurige tee wordt
gefielterd. Sommign drienkn de tee lievre warm, andre koed, en sommign
oendervienn allergiesche reaksjes.

Vruchtn en blommn wierdn tradiesjonêel gebruukt in Ôostnryk (vruchtn vo tee,
zjeleie, sap, syroope) vo de verzorgienge van de luchtweegn, de moend, 't
spysverteiriengsstelsl, den uud, vieroale infeksjes, kors, verkoedeedn en griep
.

De blommn kunn gebruukt wordn vo kruudntee te maakn die werkt teegn
oensteekiengn verôorzakt deur verkoedeedn en kors.

Lik by al d' oede vliern, is de vliender gevoelig vo de witte vliereschussezwam
Hyphodontia sambuci.

Vliern zyn e reedlik goe voedsl vo bêestn lik (in Noord-Amerika) muuldierêrte
(Odocoileus hemionus) , wapiti (Cervus canadensis'), schaapn en klêene veugls.
De sôorte wordt veel gebruukt deur de veugls om drin te nestln. De bessn zyn e
hêel geschikt voedsl vo veele trekveugls die somtyds ip weinig tyd e hêele
struuke leegeetn.

De vliender is e giftige plante vo zoogbêestn en 'n oenkruud in sommigte
leefgebiedn . Alle dêeln van de plante, uutgezoenderd de blommn en de rype bessn
(mo wêl de rype zoadn) zyn giftig, ze bevattn sambunigrien-blowzeurglykozyde
(C14H17NO6, CAS-nummr 99-19-4). De schusse bevat kristalln calcium-oksaloat.



https://vls.wikipedia.org/wiki/Zeisterre

De zêesterre of zeisterre (Asteroidea) es een klasse van de stekkervelbêestn
(Echinodermata).

De zêesterre es een zêebêeste, die mêestal uut 5 oarms bestoat moa d'r zyn d'r
ook die d'r veel mêer en. De klêenste sôorte wordt moa 1 cm grôot en de grotste
zêesterre kan 1 m wordn met een oarmlengte van 45 cm. Et eit een kleur da
varieert van geel over oranje tot rôod, moar ook pupere, blauwe en groene
sôorten bestoan. Ze zyn plat en stervormig en ip udder oarms stoan der stekkers.
An de ounderkant van de oarms stoan der zuugnappn. De mound zit vanounder in 't
middn, en sluut direct an ip de moage. De geweune zêesterre stulpt een dêel van
de moage noa buutn en drukt 't teegn de prooi. Ton moakn uutgescheidn enzymen 't
eetn vloeiboar. Zêesterren oasemen deur uutstulpingen in under vel en de
voetjes.

De Zêesterre leeft ounder woater en goat vôoruut me zyn klêne voetn me
zuugnappn. Et gebruukt die zuugnappn ôok om schelpdiern, gelik mossels en klêne
slekken t'oopnen.

D'r bestoan ca. 1800 soortn over hêel de weireld, surtout langs de rotskustn. Ge
keunt de zêesterre vindn ip de ground van de zêe en ip zêedykn, in de Nôord-,
Middellansche- en Ôostzêe en in ol d'andere zêen. De stekkervelbêestn bestoan ol
590 miljoen joar, moar van de ôorsprounkelik 30.000 sôortn schietn der moar een
6000-tal over.



https://vls.wikipedia.org/wiki/Ze_kwoamen_van_Koaneghem_en_ze_wist%27n_van_ni%C3%ABt

Ik komme van Koanegem en 'k weete van niet is een Tielts volksverhoal uut de
middelêeuwn. Van die sage komd ôok de gelyknamige spreuke, woamee dan ze willn
uutdrukkn dad etwien van nietn wit. Ip de markt van Tielt stoat e standbild van
baljuw Spierinck, êen van d'hoofdpersonages uut 't verhoal. De sage spild hem of
ten tyde van Filips de Stoutn, anno 1402-1403.

De vertellienge begunt ip 18 februoari 1402, den dag dad hertog Filips de Stoutn
e bezoek briengt an Tielt. Os Filips de Stoutn, zyn toesproake ed g'houdn, legd
baljuw Alexander Spierinck zyn êed van baljuw of. Achter dat den baljuw de
woordn: 'Ik Alexander Spierinck zweire getrouwheid an den hertog, an zyn wettn
en an de rechtn en vryheedn van die Stad' zei, wierd er zeevn daagn en zeevn
nachtn gefêest in de stad Tielt. Hêel 't joar deure was de stad ip zyn gemak en
bekwaam'n ze van de grotste ôorlogsellende dan z'achter de rugge haan. Ip 20
moarte 1403 krygt den baljuw binst een katsspel (den baljuw was een fameuzen
katser) e glorieus gedacht. Ol moandn wierdn der zwoare misdryven gepleegd in
Tielt en den baljuw haad er genoeg van. Je riep uut dat y den êesten slichterik
dat ie tegenkwam, ging kraakn...

Die nuchtend wierd Vleminck wakker en wierd oemriengd deur e hêleboel menschn
roend em. J'erkende tusschen 't volk den baljuw, soeverein Joris en de
pastersmoarte. De soeverein was bezig met 't deurzoekn van de kabba van
Vleminck, en olde e bebloed mes boovn. "Wa doet dadde in joene zak, Vleminck?"
vroeg den baljuw kwoad. "Ikke weete van niet!" antwoordde Vleminck. "Moa wat
doen die vlekkn bloed tonne ip je veste?" "Ik weete van niet!" schreeuwde
Vleminck. Moa den baljuw was 't er zeekr van da Vleminck schuldig was en riep:
"Soldoatn, briengd em weg!" De soldoatn paktn em vaste en sleurdn em mee.
Tegensputternd riep Vleminck nog: "Menêer den baljuw, je moe me geloovn! Ik
komme van Koanegem en ik weete van niet!" Den baljuw geboarde dat je nie hôorde
en liep verder.



https://vls.wikipedia.org/wiki/Z%C3%AAevounk

E zêevounksje (Noctiluca scintillans) is een êencellig algsje (dinoflagelloat),
dat deur anroakienge mè zeurstoffe (vb. deur de slag van een boare), e chemische
reactie oundergoat woadeure dat er e luchtflitse ipgewekt wordt. Da fenomeen
gebeurt by warme temperateure, in oundiep woater en by wryvienge.

Noctiluca scintillans wil letterlik zeggn "flitsend nachtluchtje". Vroeger wierd
et Noctiluca miliaris genoemd wat da "duusd nachtluchtjes" betêkent. Noctiluca
wordt toet de groep van heterotrofe dinoflagelloatn gerekend. Heterotroof wil
zeggn da ze zelve gin voediengstoffn kunn anmoakn lik plantn, moa da z'
angeweezn zyn ip eetnsdêeltjes in 't woater.

De luchtjes van zêevounksjes wordn geproduceerd in specioale organellen
(scintillons) en zyn gemakkelik te zien met 't menschelik oge. Ze wordn
geproduceerd binst e chemisch proces woaby dat er energie vrykomt. Da proces
wordt bioluminiscentie genoemd. De mêeste dinoflagelloatn zendn round de 600
miljoen fototonen in e flitse uut.

O j' ip e warme zomernacht ip 't strange wandelt, kun je wel e kêe "de
sterretjes van de zêe" zien. Schuumkoppn van de boarn luchtn ton ip, wat dat e
prachtig zicht is. An de kust wordt 't fosforesceern van de zêe viezn of vierzn
genoemd.



https://vls.wikipedia.org/wiki/Z%C3%AAesterrn

De zêesterre of zeisterre (Asteroidea) es een klasse van de stekkervelbêestn
(Echinodermata).

De zêesterre es een zêebêeste, die mêestal uut 5 oarms bestoat moa d'r zyn d'r
ook die d'r veel mêer en. De klêenste sôorte wordt moa 1 cm grôot en de grotste
zêesterre kan 1 m wordn met een oarmlengte van 45 cm. Et eit een kleur da
varieert van geel over oranje tot rôod, moar ook pupere, blauwe en groene
sôorten bestoan. Ze zyn plat en stervormig en ip udder oarms stoan der stekkers.
An de ounderkant van de oarms stoan der zuugnappn. De mound zit vanounder in 't
middn, en sluut direct an ip de moage. De geweune zêesterre stulpt een dêel van
de moage noa buutn en drukt 't teegn de prooi. Ton moakn uutgescheidn enzymen 't
eetn vloeiboar. Zêesterren oasemen deur uutstulpingen in under vel en de
voetjes.

De Zêesterre leeft ounder woater en goat vôoruut me zyn klêne voetn me
zuugnappn. Et gebruukt die zuugnappn ôok om schelpdiern, gelik mossels en klêne
slekken t'oopnen.

D'r bestoan ca. 1800 soortn over hêel de weireld, surtout langs de rotskustn. Ge
keunt de zêesterre vindn ip de ground van de zêe en ip zêedykn, in de Nôord-,
Middellansche- en Ôostzêe en in ol d'andere zêen. De stekkervelbêestn bestoan ol
590 miljoen joar, moar van de ôorsprounkelik 30.000 sôortn schietn der moar een
6000-tal over.



https://vls.wikipedia.org/wiki/Yzertorre

Den Yzertôorn, Yzertorre of ôok wel et Yzerkruus is e torre in Diksmude. J'is
gebouwd in 1928, ter ere va d'n Yzerbedevoart. Et monument wierd officiël
geoopnd ip 24 augustus 1930. Byst de 6de Yzerbeevoart wierd uut 36 ingezondn
ontwerpn, dadde van de twêe architectn Robert en Frans Van Averbeke anveird. Den
bouw begost in 1928. Oewel den torre normoal mo 30m ôoge ging zyn, woas et ie
toch oal 50m ôoge.

Ip de torre stoat "AVV VVK" in de vorme van e kruus. Da betêeknt "Oalles Vô
Vloandern, Vloandern Vô Kristus" ("Alles Voor Vlaanderen, Vlaanderen Voor
Kristus"). Ip de boase van den tôorn stoat er ôok nog in koein va letters te
leezn Nôois gèn oorloge nemè in de vier toaln van de betrokkn partien van den
Êestn Weireldôorloge: "Nooit meer oorlog", "Plus jamais de guerre", "No more
war", "Nie wieder Krieg".

Et ôorspronkelyk kruus wierd achter nen êestn anslag in 1945 gêeltergans
ipgebloazn ip de 15de moarte van 1946. De ipdrachtgevers en under nôois bekend
gemakt. Z'en e nieuwn were opgebouwd bachtn de ruïnes van d'oudn. Mi d'oude
stikkn en ze in 1950 de Pôorte van de Vreede of Pax-pôorte ebouwd ter
erinnerieng an 'n êestn. Ip de vier oukn van de pôorte èn ze vier beeldn gezet
van Karel Aubroeck. De beeldn stelln de gesneuvelde frontsoldoatn Renaat de
Rudder, Joe English, Edward, Frans Van Raemdonck, Lode De Boninge en Frans Van
der Linden vôorn.

Den bouw an den nieuwn tôorn wierd gestart in juli 1952 noar et ontwerp van
architect Robert Van Averbeke. Den nieuwn torre es 84m ôoge. De crypte wierd
ingewyd den 11 november 1958 den nieuwn tôorn wierd ingewyd den 22 augustus
1965.



https://vls.wikipedia.org/wiki/Yzerboane

Een yzerweg, spoorweg of 'n yzerweug is e verkêersweg vo voertuugn die ip rails
ryen. De rails zyn twi eevnwydige stoavn in stoal, die vastegezet zyn ip
tringbieln van hout, betong of metoal.

Yzerweegn zyn in 't begun van de 19ste êeuwe in Iengeland ountstoan - 't es
doamei da trings ook by uus lienks ryen - vo 't werk in de koolmynn
gemakkelikker te moakn. De kooln wierdn vervoerd in karretjes ip spoorn. In 't
begun woarn de rails van hout gemakt en loater van geute. De karretjes wierdn
verplatst met d'hand, mè peirdn of deur ze te loatn rolln van een hellienge.

In 1825 is de Stockton and Darlington Railway g'opend, met de bedoelienge vo
kooln van de myne noa d'hoave te briengn. D'r is ton ook beslist vo de lyne
publiek toegankelik te moakn. En deur 't succes van 't reizigersvervoer woarn
d'r nog andere die 't voorbeeld volgdegen.

In België ligt er 3518 km yzerweg, woavan dat er 2934 km g'elektrificeerd is en
2563 kilometer is dubbelsporig. Infrabel zorgt vo d'infrastructeure en den NMBS
is exploitant van de trings.



https://vls.wikipedia.org/wiki/Yzer_(riviere)

Den Yzer is e riviere in West-Vloandern en in Frans-Vloandern. 't Es êen van de
drie strôomn in België die in zêe uutmoundn (d'and're twêe zyn de Schelde en de
Moas) en 't es de êenigste strôome die in de Vlamsche Kust uutmoundt me da
d'and're ulder moundienge in Olland ligt.

Den Yzer begunt in Vrankryk ten westn van Kassel en et officiël twêe broun'n,
êen in Buusscheure en êen in Lederzele. J'es 78 kilomèiters lank en doavan lôopn
der 45 deur West-Vloandern (e komt de provinsje binn in Roesbrugge). Den Yzer
lôopt ounder andre deur Diksmude en komt uut in de Nôordzêe in Nieuwpôort.

J'et e belangryke rolle gespeeld in den Êeste Weireldoorloge. De Duutschers wern
gestopt in under ipmars omda de valleie van 'n Yzer ounder woater was gezet deur
Karel Cogge. Den Yzertôorn in Diksmude erinnert an de rolle van de Yzer beist 'n
oorloge.

De noame Bachtn de Kupe, verwyst noa de valleie va 'n Yser (de kupe). Bachtn de
Kupe is dus olles da bachtn den Yser ligt (gezien van buutn de Westoek).



https://vls.wikipedia.org/wiki/Yzer_%28element%29

Yzer of ysder (Latyn: ferrum) es een element van et Periodiek système. 't Stoat
in de 8ste groep (Platinagroep) en in de vierde periode, en 't et atoomnummer
26. 't Symbool van yzer is Fe van 't Latyn ferrum. 't Woord yzer is ôok gebruukt
vo stoal, een yzer-carbonglegeringe, moa dat is dus verkêerd.

De koste van d'eirde bestoa vo 5% uut yzer, mêestol als hematiet (yzertrioxide).
Iervan kun je zuver yzer moakn deur een redoxreacte me carbong als reductor. Den
isotoop 56Fe komt 't mêeste voorn, 91,8% van ol 't yzer. 54Fe is goe vo 5,8%.

Yzer is 't mêest gebruukte metoal da der is, mêestol as stoal, da komt omda 't
goekoop en sterk is. Toepassingn van yzer:

Yzer wos ol gebruukt in 4000 v Chr. in Sumerië en Oud Egypte voe speern en
sieroadn. Ton oaldegen ze yzer uut meteorietn. Loater èn ze gevoundn oe da ze
yzer uut ertsn kostn oaln, en ton èn ze 't vee mêer beginn gebruukn.

Tussn de 12e en 10e êeuw v.Chr. è 't de plekke overgepakt van brons vo woapns,
omdat tin (da j' nodig it vo brons te moakn) vee moeilikker te viendn wos. Da
wos 't begin van den yzertyd.

In organismn speelt yzer e belangryke rolle. 't Eiwit hemoglobine dankt zyn
activiteit an yzerioonn en yzer is ook e belangryk bestanddêel van vele enzymn.
Yzer zit in vlêes, vis, groan, peulvruchtn en bôonn. 't Menschelyk lichoam het
doagelyks oungeveer 15 mg yzer nôdig.



https://vls.wikipedia.org/wiki/Women

Woomn is e dorp in de Belgische provinsje West-Vloandern. Woomn ligt an den Yzer
en 't is sinds 1977 een dêelgemente van 't stad Diksmude.

Toet 't ende van 1976 wos 't Joenkershove ook by Woomn, moar by de gemeentelikke
erindieling moest da nar Oetulst goan. 't Ligt last de groate boane, den N369
die van Diksmude naar Yper loapt.

Up 't groundgebied va Woomn ligt 't kasteel De Blankoart met e park en e vyver
(50 a). 't Is e natuurreservoat en e part van de broekn in de lêge
overstroomboare polders van den Yzer. Diene vyver is oenstoan in de 15ste en
16sten êeuw deur turfwinnieng. In dien omtrek is ter oak ne
woaterpruductiecentrum, ne groatn bassing woar da ze drienkwoater produceern.
Den alscholvere, de brune kiekndief en de blauwn reiger zyn van de meest
vokommnde veugels. Da gebied is ne slapplaatse voer deurtrekkende woaterveugels
en verschillnde soartn overwienterende eendn en ganzn.

By De Blankoart ku je schone toern wandeln ('t Blankoart wandelpad) en ge
passeert er lanks de vochtige Yzerbroekn. De Yzerbroekn zyn 4.000 ha groot en
liggn langs 'n rechteroever van 'n Yzer. Ze loopn van Oostvletern toet Diksmude.

De Sint-Andreaskerke die 't end de joarn 80 ersteld e gemoderniseerd is gewest
achter den brand in 1985. D'ôorzoake van de brand wos e kortsluutinge. De kerke
doarvoorn werd in den Grootn oorlog in 1914 helegans vernield en werd in 25
erupgebouwd. Diene kerke brandde toen in 1985 uut, en werd de joarn doarup
ersteld en erupgebouwd. By die erupbouw werdn de drie beukn ounder êen dak
gebrocht en werdn de pilarn weggenomn. Doardeure ountstound der êen grote
moderne ruumte, da uutkeek up 't altoar, da nie achteroan in de kerke stoat moar
averwege an ne zygevel.



https://vls.wikipedia.org/wiki/Woaterlandkerksje

Woaterlandkerksje (Zêeuws: 't Kerkje, Nederlands: Waterlandkerkje) is 'n dorp in
de gemêente Sluus, in d' Hollandsche provinsje Zêeland. 't Dorp ligt an de boane
Ôostburg-Yzendyke (N676), en 't hè 553 inweuners (2010).

Woaterlandkerksje is oentstoan in 1669 lik e vestigienge roend e kerke en 't
gehucht wierd 't Kerksje genoemd. In 1796 kreeg 't dorp de noame Woaterland, moa
roend 1820 is de noame veranderd in Woaterlandkerksje vo nie te missn mè 't
Belgisch dorp Woaterland-Oudeman da vuuf kilometer zudeliker ligt in 't
Meetjesland.

De joarn tjestig van de 20e êeuwe woarn moeilike tydn vo 't dorp. Vele joenge
menoages wildegen der nie bluuvn en veel oude huuzn wierdn verkocht vo
buutnverbluuf. Achter 1970 kwam de zelfstandige gemêente Woaterlandkerksje by
Ôostburg en wierdn der were nieuwe huuzn gebouwd en d' industriezone wierd
uutgebreid. Deur de gemêentelike herindêlienge in 2003 is de gemêente Ôostburg
ton were ipgegoan in de gemêente Sluus.

In 't woapn van Woaterlandkerksje is ter e zêemeerminne ofgebeeld, e verwyzienge
noar e sage die goat over 't dorp. E visscher uut Ôostburg vangdege e
zêemeerminne in zyn nett'n, achter dat 'n e hêeln dag gevist had zoender succes.
Ze vroeg hem van heur osjeblief were te loatn kêern noa de zêe, moa de visscher
wildege geld an heur verdien'n deur met heur ip de mart in Ôostburg te goan
stoan. Moa der kwam juste e voerman uut Woaterlandkerksje verby die alles gezien
ha. Je liep ter noa toe, smeet de visscher in 't woater en liet de zêemeerminne
los, die oender woater dook en wegzwom. Intusschn woarn der boern en werkvolk ip
d' astrabansje ofgekommn die in de kotee an 't werk woarn. Al met e ki verschêen
de meerminne were, ze noemdege Hildegonda, en ze sprak e toekomstvôorspellienge
uut: Woaterlandkerksje zou nog lange e klêen dorp bluuvn, moar ip 'n dag zoun d'
inweuners 't dorp in êendracht toet groei en bloei briengn. Doarachter gienk ze
der van deure en niemand hè Hildegonde nog weregezien.



https://vls.wikipedia.org/wiki/Woaterholle

De Woaterolle of Woaterhalle (1285-1787) was e middeleeuws gebouw in Brugge, die
boovn de riviere de Reie gebouwd was ip de Markt, tusschn de Philipstockstroate
en de Breidelstroate.

In de Gotische overdekte Woaterolle, die uniek was in de Nederlandn, kostn klêne
bôotn die van Damme kwoamn under marchandise loadn en lossn.

In 1787 wierd ‘t gebouw ofgebrookn. D’r zyn nog twi piloarn van te zien in den
Arentshof, den hof van ’t Arentsuus, tusschn ‘t Groeningemuseum en via ‘t
Bonifaciusbrugsje ‘t Gruuthusemuseum.

In d'elfste eeuwe was Brugge uutgegroeid tout e commercieel center van Europees
niveau. In die periode was de nateurlikke verbindienge van Brugge me de zêe
begunn te verzandn. Mor in 1134 veranderde de Vlamsche kustvlakte deur e
stormvloed. D’r was e diepe zêegeule ountstoan, die bevoarboar was vo grôte
zêescheepn tout in Damme.

In de twiddn elft van de 12e eeuwe wierd Brugge deur e kanoal verboundn met ‘t
Zwin. Damme aad in 1180 stadsrechtn gekreegn van Groaf van Vloandern Filips van
den Elzas en doa wierd de marchandise van de grôte zêescheepn overgeloadn in
klêne bôotn, die in ‘t center van Brugge kostn geroakn langs de Langereie, de
Spegelreie en de Kroanreie. Da was ton e stik van de riviere de Reie.

Vo da de Woaterolle d’r stound wierd er an de reiekoaie ip de markt in oopn
lucht gelost en geloadn. De vis wierd doa verkocht en ‘t ambachtshuus van de
visverkopers, nu La Civiere d'Or, stound an de nôordkant van ‘t pling, dichte by
de Sint-Christoffelkerke, die nu nie mi bestoat.

Bôotn met Iengelsche wulle, Spoans fruut, Baltisch groan, bier uut Hamburg en
Bremen, wyn uut de streke van Bordeaux, brokoat uut Venetië, Ôosterse zyde en
kruudn lik peper, kanêel en gember, voern Brugge binn en vertrokkn were me
luxueus Vlams loakn en andere productn lik Brugsche kousn, e sôorte van wulln
collants.

Z’aan ‘t ollêenrecht ip de commerce me Scandinavië en Rusland en ip de markt
wierd er o.a. vis en hout uut Scandinavië en amberstêen en fourreure uut Rusland
verkocht. D’Ôosterse productn kwoamn binn langs Genua en Venetië.

In 1290 veruusdn ze de kroane no de koaie van de kroanreie, nu de kroanplatse.
Met de kroane wierd doar olles gelost wa dat in voatn vervoerd wierd, lik wyn en
olie. D'r zyn nu nog ossan veel oude wynkelders round die platse. In 1767 en ze
de kroane ofgebrookn.

Vo dan de bôotn an de kroanreie kwoamn, mostn ze stoppn an de Sint-Jansbrugge
(nu de Jan Van Eyckplatse), woa da de reie ton nog deure liep en woa da de
Poortersloge en ‘t Tolhuus stoat. Doa wierd de marchandise gewoogn en mostn ze
betoaln vo dan ze vôort mochtn voarn.

De kroanreie wierd overwelfd en d’r kwam e blok classicistische huuzn, woavan da
d’r e dêel ols Provinciaal Hof gebruukt wierd.

In 1878 wierd ‘t middngedêelte vernield deur e brand en in 1887 begostn ze me de
nieuwn bouw van 't Provinciaal Hof en de Post in neogotische styl.

’t Is de zetel van de provincieroad van West-Vloandern me surtout ‘n officiële
en representatieve functie en ’t wordt soms gebruukt vor exposities.



https://vls.wikipedia.org/wiki/Woasland

't Woasland of 't Land van Woas is 'n historische en geografische streke in 't
nôordôostn van de provinsje Ôost-Vloandern en e stiksje van de provinsje
Antwerpn van nu. 't Woasland wordt in 't nôordn begrensd deur de grenze met
Holland, in 't ôostn deur de Schelde, in 't zuudn deur de Schelde en de Durme,
en in 't westn deur de voart Gent-Terneuzn.

't Zou kunn dat de noame 'Woas' komt van 't Germoans 'wasu' wat da 'drassige
ground' wil zeggn, ofwel van 'n oud Teutoons woord met de betêkenisse van
'slyk'. 'n Andere meugelikheid is 't Middelnederlands woord 'wastine' of woeste
ground (te vergelykn mè 't Iengels 'wasteland').

Historisch gezien was ter sproake van de Woasgouwe (pagus Wasiae), die dêel
uutmakte van 't groafschap Vloandern.

Woasmunster is d' oudste parochie van 't Woasland. 't Land van Bevern mè zyn
kastêeln was lange 't belangrykste polletiek center. 't Woasland kwam 'n
ofzounderlik rechtsgebied deur de Keure van 't Land van Woas, die in 1241
verlêend is deur gravinne Johanna van Constantinopel.

In 't Middelnederlands bêestnepos Van den vos Reynaerde zyn der verschillige
plekkn van 't Woasland vernoemd, lik Daknam by Lokern en Belsele by
Sint-Nikloas.

Binst de Fransche bezettienge in 1795 was 't Woasland ounderdêel van 't
Departement Schelde (Département de l'Escaut), die loater by 't Verênigd
Keunienkryk der Nederlandn de provinsje Ôost-Vloandern kwam.

Sins de zestienste êeuwe gebruukte de Keure van 't Land van Woas de roape vo
symbool. De landbouw van 't Woasland was in tyde gekend vo 't kwêekn van roapn
die in de wienter diendn vo de bêestn eetn te geevn.



https://vls.wikipedia.org/wiki/Woaregems

De stad Woaregem (officieel Nederlands: Waregem) es ne stad in 't zooidooëstn
van West-Vloandren. 't Es de vaaifde grooëtsten van de provinsie en ee iets van
37.312 inweuners. De dieëlgemieëntn zijn sedert 1977 Beevren-Leie, Desselgem en
Sent-Eloeis-Vaaive.

Den burgemieëstre ès Kurt Vanryckeghem van de CD&V. Woaregem es economisch ne
groei'nde regio, mee un grooët winkelcentrum: 't Pand.

De grooëtste kirn in Woaregem es d'uuëfdgemieënte Woaregem zelve, mee mieër of
20.000 inweuners. Ten noordwest'n van diene stadskirn liggn de dieëlgemieëntn
Beevren-Leie, Desselgem (olletwieë mieër of 5.000 inweuners) en
Sent-Eloeis-Vaaive (abaai 4.000 inweuners) langst de Leie. De greinzn van de
stad bestoan doar no ooyt 't oude kronklende trajèct van de Leie, van veur dat
't woa rechte etrokkn. De bebouwinge van Woaregem en Sent-Eloeis-Vijve es zo
goed of ieën gehieël gekomn deur nieuwe weunwijkn en industrieterrein'n, en oek
de kirnen van Desselgem en Beevren-Leie zijn noar mallekoar toe egroeid. Ip 't
grondgebied van Woaregem, langst de boane noar Dèirluk en langst de boane noar
Ter Vicht'n, ligt er un reedeluk grooët gehucht, Nieuwenhove. Nieuwenhove vormt
no nen aparte kirn, ol es 't deur de lintbebouwinge verbondn mee 't gehucht de
Meulenouwk van Dèirluk.

Sent-Eloeis-Vijve en Desselgem zijn olletwieë egroeid ip 'n plekke woar da de
Leie koste over'estookn werr'n. Der es doarbij un typisch patrooën van
twieëlingdorpn (langst weerskantn van de Leie iéën) ontstoan: Desselgem ligt
epoard mee Oeigem en Sent-Eloeis-Vaaive mee Sente-Boafs.

Den uuëfdkirn Woaregem ee vooërts nog verskill'nde wijk'n. De wijk'n 't Gaverke
en de Biest èn ulder ei'en afzonderlukke parochie. De parochie Heilige Familie
van 't Gaverke is ip'ericht in 1941, de parochie Sint-Jozef van de Biest in
1966. D'oude p'rochie van 't stadscentrum es enomd noar Sint-Amandus. Ol de
kirn'n in de stad zin staaif versteedelukt. Der es nog open ruimte flakbij de
vallei van de Leie, in 't ooyterste nooërd'n, en in gebied'n rond Nieuwenhove.

Woaregem ligt ip den asse van Kortrijk noar Gent. Dienen asse werdt etypeerd
deur de rivier de Leie, de spoorwig Gent-Kortrijk (stoasie in Woaregem),
d'otostrade A14/E17 en den oudere stieënweg N43 tuss'n die twieë grooëtre
stee'n, die Woaregem deuresnaai'n van zooydwest noar nooërdooëst.

't Bekenste wat dat er in Woaregem gebeurt, es de joarlaaikse Woaregem Koerse;
da zijn pèirdekoers'n in de loatste weeke van oguustuus, ei'enluk ip den ieëst'n
deisnda achter de loatste zonda van oguustuus. Dus 't kan oek ol begun september
zin. Woaregem es oek de gaststad van Twis deur Vloandern, een West-Vlomse
wielerkoerse in 't veurjoar.

Aloewel da Woaregem in West-Vloadren ligt, klappn ze doar 'n dialect da stirk ip
't Ooëst-Vloms trekt. De diftongn ij en ui klinkn doar link aai en ooi', link in
Ooëst-Vloandren, en nie link ie en uu link in de mieëste andre West-Vlomse
dialect'n. Daarenboven klinkn broek, doek en koek doar link un brouwk, nen douwk
en ne kouwke. Dus tee'n kikn (kijken) ze(g)'n ze "kaijkn" en tee'n uus (huis)
ze(g)'n ze "oys" bijv.



https://vls.wikipedia.org/wiki/Woalen

Wallonië is de zudelyke dêelstoat van België en lopt gelyk met et groundgebied
van 't Woals Gewest. D'hôofdstad is Noamn. Me 16.844 km² besloat et mêer of 'n
helft van 't Belgisch groundgebied. D'inweuners van Wallonië weirdn Woaln
genoemd.

't Woord Woal komt verzekerst van 't oud-Germoans Weleas of Walha, wat da
vrimdelink betêkent (die e Romoanse of Keltische toale sprikt). Duutstoalign een
et wel ne kêe over "Die Welsche Schweiz" a ze over et Romoanstoalig dêel van
Zwitserland klappn. Ôok de noamn Wallacheye, de stam der Vlachen en Wales zoun
die betêkenisse een.

In 2008 weundn der in Wallonië rond de drie miljoen 'n holf minsn. De grôotste
steedn zyn Luuk, Charleroi, Bergn, Noamn, Dôornik en Verviers.

De Moas is de belangrykste riviere in Wallonië. De Samber is d'ênigste
bevoarboare zyriviere van de Moas. Ôok de Semois, de Lesse en d' Ourthe mondn
uut in de Moas. Wallonië is heuvelachtiger of Vloandern mè o.a. d' Ardenn, d'
Hoge Veenn (me 't hôogste punt va België, Signal de Botrange) en de Condroz
streekn.

Wallonië is vo 't grôte mêerndêel Frans mo in de Ôostkantons ('t uterste ôostn
weunn der 70.000 Duutstoalign. In 9 gemêentn is 't Duuts d' officiële toale moa
de Woaln kunn der ôok under administroasje doen in 't Frans. In de angrenzende
Woalse gemêentn Weismes en Malmedy zyn der ton were faciliteitn vo de Duutsers.

An de Vlams-Woalse grenze zyn der in de gemêentn (of steedn) Komen-Waasten,
Moeskroen, Edingen en Vloesberg toalfaciliteitn vo de Nederlanstoalign. Ze zyn
ollemoale dêel van de Woalse provincie Henegouwn.

De voornoamste streektoale in Wallonië is 't Woals. Ze spreekn 't overol buutn
in 't Westn van Henegouwn woa da Picardisch de volkstoale is. En ôok nie in 't
zuudn van Noamn woa da ze Champenois klappn. In de provincie Luxemburg spreekn
ze nog Gaumais en Luxemburgs. Vanof 1900 hèit 't gebruuk van de streektoaln
sterk verminderd omda et Frans zô ipkomt en d' officiële toale is. Der bestoa
ôok ne wikipedia in 't Woals die ol 30 duusd artikels lank is.

Z' hèin nateurlik ôok under eign regerienge, die zetelt in Noamn en de
minister-president ervan is Paul Magnette.

Lik da wyder oes volkslied hèin, hèin zyder 't undere noamelik Le Chant des
Wallons, in 1900 geschreevn in 't Woals en in 1998 werd de Franse versie 't
officiël Woals volkslied.



https://vls.wikipedia.org/wiki/Wissant

Witzand (Frans: Wissant) es e Frans stadje geleegn in 't departement Nauw van
Kales.

't Stadje ligt an de Opoalkust, ongeveer tusschn Koap Blankenesse en Koap
Zwartenesse. 't Noemt emzelve le perle sauvage d'Opale (de wilde peirel van
d'Opoalkust).

An 't strand van Witzand liggn d'r zwoare bunkers. Die maktn deel uut van den
Atlantikwall die de Duutschers angeleid addn binst den Twiddn Weireldoorloge.
Die kustverdedigienge liep van Nôorweegn tot Spanje en wos bedoeld vo nen
meugelikschn anvol van de geallieerdn of te sloan. Die wos surtout in Vrankryk
langs 't Kanoal styf uutgewerkt en zwoar bewakt. Want den oversteek vanuut
Iengeland wos doa 't korst van ol, en dus goenk Hitler d'r van uut dan ze langs
doar giengn anvolln.

Up den 19sten moarte 2007 wos 't oogty, mei stravve noorderwindn en gigantisch
oge zeegolvn. De stroatn stondn enstens onder woater en 't zeewoater sloeg de
duunn over 'n dyk. 't Gevolg was desastreus: de mienschn in de wunstn langs den
dyk moestn geëvacueerd zyn, et deur 't gewicht van 't woater en 't zand zakte
den dyk van Witzand over e hele lengte deure. Up den lienkschn foto zie je langs
den dyk e bitje vodder nog de zwoare granietbrokkn liggn die de gemeente eit
loatn anvoern.



https://vls.wikipedia.org/wiki/Willem_I_van_Vloandern

Willem Clito of Willem van Normandië (Rouen, 25 oktober 1102 – Oalst, 28 juli
1128) was groaf van Vloandern van 1127 tout 1128.

Willem was den oudste zeune van hertog Robert Curthose van Normandië en Sibylle
van Conversano, en e klêenzeune van Willem de Veroveroare en Mathilda van
Vloandern. Zyn grotmoeder Mathilda van Vloandern was de zuster van Robrecht de
Fries. De dochter van Robrecht de Fries, Adela van Vloandern was de moeder van
Willems vôorganger Karel de Goein.

De noame Clito was e middelêeuws-Latynschn term, equivalent met et Angelsaksisch
woord Aetheling. ’t Wilde zeggn van oadel, en ’t wierd gebruukt vo prinsn an te
duudn van de keunienklikke dynastye, die verkiesboar woarn vo ‘t keunienkschap.
De gelatiniseerde Germoansche vorm Adelin(us) wierd gebruukt by zyn kozyn Willem
Adelin, zeune van Hendrik I van Iengeland.

Achter da Willems voader, Robert Curthose, versleegn was deur zyn broere Hendrik
I van Iengeland in de Slag by Tinchebray (28 september 1106), wierd ie
overmêesterd en gevangn gezet. De klêne Willem kwam in handn van zyn nounkel,
die Willems halfzuster, ’n ounwettige dochter van Robert Curthose, vor hem liet
zorgn. Ze was getrouwd met Helias van Saint-Saens, die in 1112, achter de rik
van Hendrik I, mè Willem vluchtte no ’t hof van groaf Boudewyn VII van
Vloandern.

In 1123 trouwde Willem mè Sibylle van Anjou en krêegt ie Maine mee. Mor under
huwelik wierd g’annuleerd, ip ground van bloedverwantschap, deur paus Honorius
II, in ipdracht van Hendrik I.

In 1127 ist ie ton hertrouwd mè Johanna, dochter van Gisela van Bourgondië en 'n
halfzuster van Adelaide van Maurienne, vrouwe van de Fransche keunienk Lodewyk
VI.

Achter da groaf Karel de Goein in 1127 vermôord was in de Sint-Donoaskerke in
Brugge, gerakte Vloandern in e serieuze crisis, omda Karel zo geirn gezien was
en omdat ‘n gin ipvolger haad. Mo der woarn veel kandidoatn:

Willem ha wel ’t grotste stik van zyn jeugd in Vloandern deuregebrocht, mo je
wist nie hoe dat ’n e groafschap most besteurn. Je besefte nie dat er de latste
joarn grôte veranderiengn gebeurd woarn in de stedelikke ountwikkelienge en
j’hield gin rekenienge met ol de rechtn dan de gemêentn gekreegn haan ounder
Boudewyn Hapkin en Karel de Goein, in ’t noadêel van de groafelikke macht.

Olgouwe begostn z’overol in ipstand te kommn teegn hem. In Rysel en Sint-Omoars
wierdn ze zwoar gestraft. Mor o Willem ip weg was no Gent haan z’under doa
voorbereid deur twi machtige hêern van Ryksvloandern, Daniel van Dendermonde en
Ywan van Oalst, te benoemn. Ze voeldn under sterk, want Hendrik I van Iengeland
haad under beloofd van Vloandern militair te steunn in geval dat er ’n oorloge
zou van kommn.

Brugge en Gent wildn Diederik van den Elzas ols under groaf, en der kwoamn
verschillige veldsloagn van. Ip 21 juni 1128 won Willem Clito de Slag by Axpoele
teegn Diederik van den Elzas, die nog ip tyd kost vluchtn.



https://vls.wikipedia.org/wiki/Willem-Alexander

Willem-Alexander Claus George Ferdinand, keunienk van de Nederlandn, Prins van
Oranje-Nassau, Jounkhêere van Amsberg (Utrecht, 27 april 1967) is sinds 30 april
2013 keunienk van de Nederlandn. Hy is den oudste zeune van prinsesse Beatrix en
prins Claus.

Krôonprinsesse Beatrix wierd in den oavond van 25 april 1967 upgenoomn in 't
Academisch Zieknhuus in Utrecht. Twêe doagn loater kwam prins Willem-Alexander
ter weireld. Up vuuf plekkn in 't keunienkryk wierdn noa traditie 101
saluutschootn ofgevierd. Vanof zyn gebôorte wos 't hy twiddn in lyne vo de
trôonipvolgienge.

Up 2 september 1967 wierd hy gedopt ols lid van de Nederlandsche Hervormde
Kerke. Den dôopdienst gieng deure in de Grôte of Sint-Jacobskerke in Den Haag en
wierd geleid deur hofpredikant dominee Henk Kater. De peetouders en dôopgetuugn
van de prins woarn zyn grôotvoader prins Bernhard van Lippe-Biesterfeld, zyn
grôotmoeder Gösta Freiin von dem Bussche-Haddenhausen, prinsesse (loater
keuniginne) Margrethe van Denemarkn, Ferdinand von Bismarck-Schönhausen (1930)
en de vroegere minister-president Jelle Zijlstra. Renée Elisabeth Bradbrooke
Smith-Röell (1938), e vriendinne van Beatrix, is ook e peetouder. By den dôop
wierd de latste verteegnwôordigd deur heur grôotmoeder M.A.E. del Court van
Krimpen-van Loon (1891-1983).

Up 30 april 2013 dêed keuniginne Beatrix trôonsofstand vor heur zeune
Willem-Alexander die heur dien dag ipvolgde ols keunienk.

Willem-Alexander is getrouwd mè Máxima Zorreguieta (17 meie 1971) uut Argentinië
en 't huwelyk is up 2 februoari 2002 in de grôte zoale van de "Beurs van
Berlage" voltrokkn deur burgemêester Job Cohen van Amsterdam.



https://vls.wikipedia.org/wiki/Wikipedia%3aCaf%C3%A9

Welgekommn in de café van de West-Vlamsche Wikipedia. Pakt junder ma e pinte en
zet je: der es ier nôois gin belet. De café es de plekke woa da me discuteern
over dingn die etwadde te moakn ein met Wikipedia of vo geweune gêestige
koutnanche. Te verkrygn an den bar: Trappist Westvleteren, Bavik, Brugse Tripel,
Rôodnbach, Ingelmunsters Kastêelbier en Poperings Hommelbier...

Wikipedia heeft de Erasmusprijs 2015 gewonnen. Deze prijs wordt jaarlijks
uitgereikt aan personen of instellingen die een uitzonderlijke bijdrage hebben
geleverd aan cultuur, samenleving, of sociale wetenschappen. De koning van
Nederland reikt op 25 november de prijs uit. Dit zal media aandacht opleveren en
hopelijk nieuwe vrijwilligers opleveren. Voor de uitreiking willen we graag
artikels over vorige winnaars van de Erasmusprijs schrijven en verbeteren. Alle
80 winnaars zouden voldoende relevant moeten zijn voor een artikel.

Doe ook mee met het project, en help ons om artikels te schrijven voor onze
mede-laureaten.

Met vriendelijke groet, FrankTMeijer en Taketa (overleg) 12 nov 2015 17:19 (UTC)

The Community Advocacy team the Wikimedia Foundation has opened a consultation
on the topic of harassment on Meta. The consultation period is intended to run
for one month from today, November 16, and end on December 17. Please share your
thoughts there on harassment-related issues facing our communities and potential
solutions. (Note: this consultation is not intended to evaluate specific cases
of harassment, but rather to discuss the problem of harassment itself.)

This is a message regarding the proposed 2015 Free Bassel banner. Translations
are available.

This is to inform all Wikimedia contributors that a straw poll seeking your
involvement has just been started on Meta-Wiki.

As some of your might be aware, a small group of Wikimedia volunteers have
proposed a banner campaign informing Wikipedia readers about the urgent
situation of our fellow Wikipedian, open source software developer and Creative
Commons activist, Bassel Khartabil. An exemplary banner and an explanatory page
have now been prepared, and translated into about half a dozen languages by
volunteer translators.

We are seeking your involvement to decide if the global Wikimedia community
approves starting a banner campaign asking Wikipedia readers to call on the
Syrian government to release Bassel from prison. We understand that a campaign
like this would be unprecedented in Wikipedia's history, which is why we're
seeking the widest possible consensus among the community.

Given Bassel's urgent situation and the resulting tight schedule, we ask
everyone to get involved with the poll and the discussion to the widest possible
extent, and to promote it among your communities as soon as possible.

(Apologies for writing in English; please kindly translate this message into
your own language.)

Posted by the MediaWiki message delivery 21:47, 25 November 2015 (UTC) •
Translate • Get help

Patrick Earley (WMF) via MediaWiki message delivery (overleg) 5 jan 2016 01:49
(UTC)

Your input is welcome (and greatly desired) at the Meta discussion, 2016
Strategy/Community consultation.

Apologies for English, where this is posted on a non-English project. We thought
it was more important to get the consultation translated as much as possible,
and good headway has been made there in some languages. There is still much to
do, however! We created m:2016 Strategy/Translations to try to help coordinate
what needs translation and what progress is being made. :)

I hope you'll join us! Maggie Dennis via MediaWiki message delivery (overleg) 18
jan 2016 19:06 (UTC)

West Flemish is missing from this page:
https://meta.wikimedia.org/wiki/There_is_also_a_Wikipedia_in_your_language More
than 100 languages are now listed. Thank you, Varlaam (overleg) 3 feb 2016 15:58
(UTC)

Greetings! The Individual Engagement Grants (IEG) program is accepting proposals
until April 12th to fund new tools, research, outreach efforts, and other
experiments that enhance the work of Wikimedia volunteers. Whether you need a
small or large amount of funds (up to $30,000 USD), IEGs can support you and
your team’s project development time in addition to project expenses such as
materials, travel, and rental space.

Dadde iér is een invitoasje an ol de Wikipedioanen: Wikimedia Duutsland eet data
platse gekreegn voe Wikipedia inoet voe de kommende misjie noa de moane. (ginne
klucht!) M'en a community diskuusje gestart over oe da'mme dadde doên, omda me
peiz'n dat dadde voe de globoale community van gebruukers is. Ostebliéf doe mee
an de disuusje ip Meta-Wiki (en vertoalt die invitoasje in joen community
toale!. Beste groêtn. Lotje (overleg) 14 mei 2016 06:55 (UTC)

Hello, after six weeks of community discussion about Wikipedia to the Moon,
there are now 10 different proposals for content for the mission. Starting
today, you can vote for them on Meta-Wiki, and decide what we will work on: a
Wikipedia canon, different lists, the Moon in 300 languages, an astronomy
editathon, featured articles, articles about technology, endangered things, or
DNA-related topics. You can even vote against community involvement. Voting is
open until 24 June. Sorry that this message is again in English only, but we are
using village pumps to reach as many communities as possible, so that everyone
knows they can vote. Best, Moon team at Wikimedia Deutschland 10 jun 2016 15:31
(UTC)

Hallo. Recentelijk is een nieuw beleid aangenomen over het verwijderen van
"extra bevoegdheden" (beheerder, bureaucraat, enz.) door een gemeenschappelijke
consensus (uw gemeenschap heeft een aankondiging van het overleg ontvangen).
Volgens dit beleid worden de activiteiten van de moderators op kleinere wiki's
beoordeeld door de stewards. Voor zover wij weten, heeft uw wiki nog geen
formeel proces om de "extra bevoegdheden" van inactieve gebruikers te
verwijderen. Dit betekent dat deze taak zo lang wordt uitgevoerd door de
stewards volgens de Beoordeling beheerdersactiviteit.

Wil jullie gemeenschap haar eigen activiteitsbeoordelingsproces vaststellen, dat
voor gaat op het globale proces, willen jullie een andere beslissing nemen met
betrekking tot deze inactieve gebruikers met rechten of hebben jullie hier al
een beleid voor dat niet bekend is bij de stewards, wil je dit dan aangeven op
het berichtenbord van de stewards op Meta-Wiki, zodat we weten dat we niet
verder hoeven te gaan met het beoordelen van de rechten op jouw wiki. Hartelijke
dank. --Rschen7754 15 jul 2016 07:06 (UTC)

Greetings! The Project Grants program is currently accepting proposals for
funding. There is just over a week left to submit before the October 11
deadline. If you have ideas for software, offline outreach, research, online
community organizing, or other projects that enhance the work of Wikimedia
volunteers, start your proposal today! Please encourage others who have great
ideas to apply as well. Support is available if you want help turning your idea
into a grant request.

Hello! I'm writing from the Wikimedia Foundation to invite you to give your
feedback on a proposed move from CC BY-SA 3.0 to a CC BY-SA 4.0 license across
all Wikimedia projects. The consultation will run from October 5 to November 8,
and we hope to receive a wide range of viewpoints and opinions. Please, if you
are interested, take part in the discussion on Meta-Wiki.

Apologies that this message is only in English. This message can be read and
translated in more languages here. Joe Sutherland (talk) 6 okt 2016 01:35 (UTC)

I apologise that this message is in English.
⧼Centralnotice-shared-help-translate⧽

Select strong passwords – eight or more characters long, and containing letters,
numbers, and punctuation. Joe Sutherland (discuusjeblad) / MediaWiki message
delivery (overleg) 13 nov 2016 23:59 (UTC)

Please accept my apologies - that first line should read "Help with
translations!". Joe Sutherland (WMF) (talk) / MediaWiki message delivery
(overleg) 14 nov 2016 00:11 (UTC)

James Forrester (Product Manager, Editing department, Wikimedia Foundation) --14
dec 2016 19:31 (UTC)



https://vls.wikipedia.org/wiki/Wiendmeuln

Een windmeuln is een machine dat windenergie ommezet in mechanische energie met
't gebruuk van roterende arms en zeiln. Over 't olgemêen wordt het gebouw wôrup
dan de wiekn stoan ook een windmeuln genoemd. Windmeulens wordn mêestol gebruukt
vô 't moaln van kôorn en groan, moa loatere meulens wierdn ook vô 't pompn van
woater gebruukt. Recente meulens die elektriciteit upwekkn wordn mêestol
windturbines genoemd.

In 't nôordwestn van Europa dateert de meuln mê horizontoale assn van 't latste
kart van de 12e êeuwe, en wier vôrol gebruukt in Vloandern, 't Nôordn van
Vrankryk en 't ôostn van Iengeland. D' êeste meulns woarn van de
stoakmeulnsôorte, azô genoemd vanwege de centroale stoake wôdat de hêele meuln
round droaide. Da was nôdig omdat de wind te veranderlik was om een vaste meuln
te gebruukn. Teegn 't ende van de 13e êeuwe wierd 't ounderste dêel van e
konstruktie dikwils van stêen gemakt, en gaondeweg zyn der andere sôortn meulens
gebouwd, gelik de stellingmeuln, de bergmeuln, de groundzeiler en den
achtkantemeuln.

Don Quixote van Miguel de Cervantes, wôdat ere een bekende scène is wôrda Don
Quixote de windmeulens anvoalt omdatje peist dan ze reuzn zyn.

De windmeuln speelt ook een rol in Animal Farm, een boek van George Orwell. In
't boek steekn de boerderybêestn veel inspannienge in 't bouwn van een
windmeuln, wômee dan ze hoopn under werk gemakkeliker te maakn.



https://vls.wikipedia.org/wiki/Wido_Bourel

Wido Bourel schrêef vele artikels over Frans-Vloandern, de Zuudelykste
Nederlandn, en under verhoudienge mè Frankryk, de Benelux en Europa. De mêeste
oenderwerpn zyn historisch, ecologisch en volkskundig. Zyn schryfsels goan over
interessante historische plekn, bedreigde landschapn, eignoardige feitn en
geweuntes, beroemde en vergeetn menschn in Frans-Vloandern en elders.

De familie Bourel weunt sins êeuwn in Frans-Vloandern en èt eur wortels in de
grensstreke tusschn 't oud Groafschap Vloandern en Vlams Artesië. Toet 1974
weunde Wido Bourel in Koaster. Achter middelboare studies an de Lycée des
Flandres in Hoazebroek, lêerdet hy de Nederlandsche toale en geschiedenisse deur
zelfstudie. Hy trok êest noar Holland (Groningen) en doarachter noa Vloandern.
Hy weunde in 1975 êest in Antwerpn, loater in Herentals en Bouwel in de Kempn.
Hy is getrouwd en èt drie joengers: twêe dochters en e zeune.

Hy was êen van d' iprichters van de rebelse Frans-Vlamsche verênigienge
Hekkerschreeuwen. Doarachter wierd hy secretoaris van de Michiel de Swaenkring,
en êen van d' iprichters van de tydschriftn Tijl en van De Lage Landen.

Hy was ook e tyd correspondent vo Frans-Vloandern vo verschillige media in
Vloandern (o.a. vo de BRT West-Vloandern en Gazet van Antwerpen). Binst
publiceerdet hy oender diverse pseudoniemn over Frans-Vloandern, de reloasje
Vloandern-Frankryk, de Nederlandsche toal- en culteurpolitiek, de geschiedenisse
van de Zeevntien Provinciën, d' Europeesche minderheedn, en de Fransche
Revoluusje.



https://vls.wikipedia.org/wiki/Westerschelde

De Westerschelde is een estuarium (e verbridderde, trechtervormige
riviermoendienge) in d' Hollandsche provinsje Zeêland, geleegn tusschn Walcheren
en Zuud-Beveland an de noôrdkant en Zeêuws-Vloandern an de zuudkant. De lengte
is 113 kilometer, de bridte 2000 toet 8000 meter en 't ippervlak 30.000 hectare.

De Westerschelde is de moendienge van de Schelde. In de regel noemn ze 't stik
vanof de Belgisch-Hollandsche grenze toet an de Noôrdzeê de Westerschelde en
vanof de Belgisch-Hollandsche grenze via Antwerpn toet an Gent is de noame de
Zeêschelde. Gent kan ook bereikt wordn via de voart Gent-Terneuzn.

De Westerschelde wordt deur de zeêscheepvoart gebruukt vo vervoer tusschn
Antwerpn en Vlissiengn.

In 2003 is de Westerscheldetunnèl g'opend, e tunnèl van 6,6 kilometer lank
oender de Westerschelde tusschn Ellewoutsdyk (gemeênte Borsele) en Terneuzn. 't
Is de langstn van Holland vo verkeêr ip de boane. Vo voetgangers en velo's is
ter een overzetboôt tusschn Vlissiengn en Breskens.



https://vls.wikipedia.org/wiki/West-Vlams/SV_V1.1

Het West-Vlaams is geen eenheidstaal maar wel een dialectgeschakeerd
taalcontinuüm. De bedoeling van het Standaardvlaams, kortweg SV, is een
compromis te zijn over de spelling van de verschillende typisch West-Vlaamse
klanken over de streekvarianten heen om zodoende de uniforme schrijftaal te
worden voor West-Vlaams schrijvende auteurs. Die uniforme schrijftaal is nodig.
Ze is nodig enerzijds opdat onze West-Vlaamse teksten voldoende ernstig zouden
worden genomen en anderzijds om een referentie te worden voor alle
West-Vlamingen die zich schriftelijk in hun eigen taal wensen uit te drukken.

Dit voorstel behandelt uitsluitend de spelling van het West-Vlaams en doet geen
uitspraken die betrekking hebben op de verschillen qua woordenschat en qua vorm
zoals vervoegingen, meervoudsvorming en verkleinwoorden. Zie het artikel over
het West-Vlams met koppelingen naar artikels omtrent West-Vlaamse woordenschat
en een proeve van grammatica. Kijk ook alvast es naar de woordenlijsten
Nederlands - West-Vlaams en West-Vlaams - Nederlands.

Dit Standaardvlaams is nog jong en wil verder groeien. Gebruik de
discuusjepagina voor al uw reacties.

Alle auteurs op deze Wikipedia worden verzocht de hier vermelde regels zoveel
mogelijk op hun pagina's toe te passen voor zover die geen streektaal-template
bevatten (zoals in Brugge bijvoorbeeld). Maar zelfs op de streektaaleigen
pagina's is het aan te bevelen met de SV-regels rekening te houden.

De historiek is wel belangrijk om te begrijpen waarom wij tot een bepaalde
spelling gekomen zijn.

Dit SV-voorstel is geen volledige grammatica van a tot z. Enkel de afwijkingen
en probleemgevallen t.o.v. het AN passeren de revue. Het AN is van toepassing op
alles wat niet in het SV wordt beschreven zoals

Motivatie: wij zijn allemaal Nederlandstaligen, en elke Nederlandstalige die
hier langskomt zal onze teksten in de eerste plaats volgens de AN-regels
trachten te lezen. Volg dus zoveel mogelijk de spellingsregels van het AN. Doe
dit ook bij leenwoorden. Schrijf dus computer, New York, Windows 98, website,
shampoo, yoghurt en niet een of andere fonetisch gespelde variant. Elke lezer
zal die vreemde woorden meteen herkennen en correct uitspreken.

Veel West-Vlaamse woorden zijn etymologisch verwant met hun AN-tegenhangers maar
bevatten een of meerdere klanken die afwijken van hun Nederlandse variant. De
algemene regel is dat we in het SV de West-Vlaamse uitspraak volgen.

Dit is de algemene regel. De meer specifieke regels die nu volgen, krijgen
voorrang.

Worden wel op z'n West-Vlaams geschreven: geografische namen, geschiedkundige
periodes en gebeurtenissen.

De doffe e voor de eind-n wordt in het West-Vlaams nooit uitgesproken. In het SV
schrijven we die dus niet.

Wanneer aan de eind-n een explosieve medeklinker (b, d, k, p, t) voorafgaat,
wordt die medeklinker in het West-Vlaams geheel of gedeeltelijk door een nasale
stoot vervangen, de fameuze glottisslag. Na die medeklinker schrijven we een
apostrof.

Het apostrof vervangt evenwel ook de stomme e. Daarom zijn de regels rond Finale
-en van toepassing.

De AN-ei in woorden als klein, geit spellen we als e (indien open) of ee (indien
gesloten).

In het West-Vlaams worden AN-g en AN-ch consequent als h uitgesproken. Het SV
behoudt evenwel de AN-spelling.

In het West-Vlaams wordt de initiële h nooit uitgesproken. Het SV volgt deze
West-Vlaamse uitspraak.

Schrijf ei waar je een lange Franse è hoort, zoals in het WV voor paard, graag,
hebben. Die ei is in deze context geen tweeklank. Uitspraak: zoals de Franse è.

Schrijf i voor de vocaal die je hoort in het WV voor Kortrijk, mijn. Uitspraak:
ergens tussen AN-i, AN-ee, AN-ie.

We schrijven o (en volgen het AN) voor de typisch streekafhankelijke klank die
je hoort in het WV voor grond, mond. Uitspraak: ergens tussen AN-oo en AN-oe.

We schrijven oe (en volgen het AN) voor de typische West-Vlaamse uitspraak van
de AN-oe in sommige woorden zoals groep, vloek. Uitspraak: ergens tussen AN-oo
en AN-oe.

We schrijven ou (en volgen het AN) voor de typische West-Vlaamse uitspraak voor
de AN-ou in hout, zout. Uitspraak: ergens tussen AN-oo en AN-oe.

Schrijf u (indien open) of uu (indien gesloten) voor de klinker die je hoort in
het West-Vlaams voor buiten, muis. Uitspraak: ergens tussen AN-uu en AN-eu.

We schrijven sch voor de AN-sch-combinatie ongeacht haar plaats binnen het
woord. De uitspraak is sterk streekafhankelijk: sj, sk, sjk, sch, sjch, s, s' (s
met glottisslag).

Bij bepaalde afleidingen (meervoudsvorm en bijvoeglijk naamwoord) krijgen
sommige West-Vlaamse woorden het sch-achtervoegsel dat we tot 1954 ook in het
Nederlands aantroffen. Ook hier schrijven we die klank als sch. De uitspraak is
eveneens sterk streekafhankelijk (en verschilt soms van de eerder vermelde
sch) : sj, sk, sjk, sch, s, s' (s met glottisslag).

In hun grondvorm (zelfstandig naamwoord enkelvoud) valt dit achtervoegsel
achterwege bij mannelijke en onzijdige woorden. Bij vrouwelijke woorden blijft
de sch wel behouden.

We schrijven -tie (en volgen het AN) in woorden zoals informatie, politie.
Uitspraak: sie, se, sje...

Schrijf ê (indien open) of êe (indien gesloten) wanneer de lange ee een diftong
is. Uitspraak: jee.

De diftongering heeft tot gevolg dat de ee-klank kort wordt uitgesproken: kleen
↔ kljin, meer ↔ mjir .

Schrijf ô (indien open) of ôo (indien gesloten) wanneer je in de West-Vlaamse oo
een tweeklank hoort. Uitspraak: woo.

De diftongering heeft tot gevolg dat de oo-klank kort wordt uitgesproken: vorig
↔ vworrig, ook ↔ wok.

De diftongering heeft tot gevolg dat de oa-klank kort wordt uitgesproken: moat'n
↔ mwott'n.

Afgekapte woorden mogen zowel los geschreven worden maar mogen ook aan het
vorige of volgende woord worden gekleefd. Als je ze zelfstandig schrijft, plaats
dan een apostrof op de plaats waar de verdwenen karakters stonden.



https://vls.wikipedia.org/wiki/Wenduune

Wendune (officieel Nederlands: Wenduine) is een dêelgemêente van de kustgemêente
D'n Oane. In Wendune weunn d'r apeuprès 4000 menschn.

Wendune is mo round 1180 een zelfstandige parochie gewordn. Vodien was 't
afhankelik van de kerke van Uutkerke. 't Belangrykste aspect van z'n
geschiedenisse is de bloeiende zêevisscherie. In 1378 ad Wendune een
visschersvlôot van 43 bôotn. De visschers addn ton nie allêne last van koapers
en oorlogvoerende scheepn moar ook van de "bruunvis" die ze "meerzwyn" (marswin)
noemdn. Die vis beschoadigde under visnettn. Van de proost van Sint Donaas in
Brugge èn ze ton de toeloatienge gekregen van ip 't meerzwyn te joagen "met 't
harpoen zonder pardoen".

Vanof de 16e êeuwe gienk de visscherie styf achteruut en in de 18e en 19e êeuwe
was Wendune moar een klein dorptje nie mè. Tout 1870 leefde de bevolkienge styf
ofgezounderd, mo 't ipkommend kusttoerisme brocht doa veranderinge in. Touristn
uut Blanknberge maktn een stevige wandelienge no Wendune "per ezel". En
nateurlik deurdege 't nie lange êer dat er 'n poar cafés kwoamn woa da ze kostn
genietn van een stute met espe of een koekestute mè kaffie. In 1886 kwamt er een
boane noa Blanknberge en in 1886 de stoomtram van Ostende noa Blanknberge. 't
Gemêentebestier ad dovôren de gigantische somme van 57000 fr. tegoare
gescharreld.



https://vls.wikipedia.org/wiki/Weireldkampioenschappn_velokoerse_2005

't Weireldkampioenschap koers 2005 wos organiseerd in Madrid (Spanje) van 20
tout en met 25 september 2005. De koers vo de elite by de mann wos 273 km lank
op een euvelachtig parcours. Winnoare wos Tom Boonen.

De Spanjoardn rêedn vele op kop. Zyder wilnde de cours ard moakn, want nunder
sprintkanon Oscar Freire dei ni mei. In de vorlatste rounde ontstoug ’t er e
nieuw kopgroeptje mi twi Belgen: Philippe Gilbert en Stijn Devolder. D’anger
woarn Calcagni, Lagoetin, Davis, Perdiguero, Valverde, Pereiro, Piil, Wegmann,
Laverde en Paolo Bettini. Bettini attakeerde en êest koste ollêne Wegmann
volgen. Gilbert, Devolder, Valverde, Perdiguero en Piil kostn doarachter ouk
ansluutn. ‘t Peletong volgde op minder of 30 secondn.

In de laatste ronde wos olles were t’erdoen. ’t Zag 't er nar uut da ’t e
massasprint gounke zyn, en ollêne Petacchi, Robbie McEwen en Boonen speelnde op
dat moment nog mei. Karsten Kroon attakeerde en d’r kwam e nieuwn kopgroep mit
ouk Vinokourov , Bettini en Leukemans. Nu veranderde ’t van slag om slinger.

In ’n latstn kilometer voerde Peter Van Petegem de forsing: e wilde zyn groeptje
werebriegn by de koplopers want van de sprinters adde ollêne Boonen ’t latste
klemmetje overleefd (McEwen en Petacchi nieje). Vinokourov, Bettini, Boogerd,
Moerenhout, Serrano en Stangelj goungn de latste rechte lyne in, mi e poar
meters vôorsproung. Moa d’achtervolgers kêernde were. ’t Belgisch team (met
ounder anger Mario Aerts, Nick Nuyens, Peter Van Petegem en Bjorn Leukemans)
adde beirewerk verricht.



https://vls.wikipedia.org/wiki/Walter_Arfeuille

Walter Arfeuille (°1952(?)) is e stuntman uut Vloamertienge die ol vele keirs in
't Guinness Book of Records is ekommn. Zyn bynoame is De Bêeste. Arfeuille is
surtout bekend van zyn stunts mi zyn tans.

Up zyn 25-26 begost 'n mi stunts in 't oopnboar. Ol met e ki krêeg John Massis
uut Ôost-Vloandern, die toune bekend stoeg lik 'n grotsn stuntman van Belgie,
zwoare concurrensje. Walter Arfeuille sloat vuufdumers deur dikke planks mi zyn
blôot andn. E kost ouk e plastiekn warmwoaterflessche opbloazn tout da ze
sproung. In 1990 trok 'n mi zyn tans 271,5 kilo 17 cm van de ground: dat wos
toune e weireldrecor. Moa de grotsn stunt van Arfeuille wos up 9 juni 1996 in
Diksmude: e trok e tring van mêer of 223 ton 3,2 meters vôort mi zyn tans.

In 2001 kwam Arfeuille up e kwoalikke maniere in 't nieuws. De Correctioneeln
Rechtbank van Yper verôordeelde nem tout 4 joar bak woavan 2 joar vôorwoardelik,
omda 'n eroïne edeald adde in zyn fitnesscentrum. Arfeuille gounk ni in beroep
en wos content da 'n estekt wos. Zyn standbeeld da ze giengn zettn an 't
cultureel centrum in Vloamertienge goat er verzekers nu ni mi van kommn.



https://vls.wikipedia.org/wiki/Walpling

't Walpling is e pling in 't centrum van Brugge. 't Pling goa van de
Wyngoardstroate in 't Zuudn no de Walstroate in 't Ôostn, no Zonnekemeers in 't
Westn en de Stoofstroate in 't Nôordn.

't Walpling zoe vôgns de mêest gangboare ipvattienge zyn noame te dankn ên an de
nabyeid van d' êeste vestn of omwollienge van de stad, die in 1127 angeleid
wierd. Ip de mêeste ofdrukkn van 't Brugsche stadsplang, getêeknd deur Marcus
Gerards, gegraveerd in 't joar 1562, wordt 't eevnwêl "Woals Pling" hêetn, wa da
sommigtn ê doen veroenderstelln dat de Franstoalige kommêrsantn (Woaln en
Fransmans) dr tegoare kwoamn vor andle te dryvn. Die veroenderstellienge is nie
zjuuste. De toevoegienge van stroatnoamn en legendn ip 't plang van Gerards
gebeurde pas in de 18ste êewe en is nie betrowboar.

In de 19ste êewe wierd 't pling oendremêer gekenmerkt deur d' anweezigeid van
lêerlôojeryn en blowververyn. 't Beviendt êm teegnwôordig ip de toeriestiesche
wandlroete van 't Begynof lanst 't Memlienkmuzeum no 't Groeniengemuzeum en de
Burg. 't Is ton ook e drukke toeriestiesche deurgangs- en pleistreplatse. De
boomn, die in belangryke moate mee 't karaktre van de plekke bepoaln, wierden
pas in 1903 angeplant. In 1982 wierd 't Walpling êraangeleid en wierdr e bronzn
beeldowwerk van de Westvlamsche kunstnoare Jef Claerhout geplatst.

An 't pling en in de beurt ên dr ook oltyd, en dadde te minstn vanof de 16ste
êewe, broweryn gestoan. Vandoage de dag vienje dr nog de êenigte aktieve browery
van de binnestad: Browery D’ Oave Moane wierd gesticht in 1856 en wordt
têegnwôordig geleid deur de zesde generoasje van de stichtersfamielje. Nu wordn
dr de biern "Brugse Zot" en "Straffe Hendrik" gebrown.

't Godsuus 'Le Maire' is ook te vienn an 't Walpling. 't Wierd in 1910 gesticht
in een verbowd 17ste êews pakuus, woa an de tuunkant nog e poar uuzetjes en e
klêene kapelle bygebowd wierdn.



https://vls.wikipedia.org/wiki/Waddnz%C3%AAe

De Waddnzêe (Nederlands: Waddenzee, Fries: Waadsee, Duuts: Wattenmeer, Deens:
Vadehavet) is e binnzêe tusschn de Waddneilandn en de Nôordzêe an den êne kant,
en an den andere kant 't vasteland van Holland, Duutsland en Denemarkn.

't Gebied van de Waddnzêe strekt hem uut tusschn Den Helder in Holland en
"Esbjerg" in Denemarkn. De Waddnzêe is 500 kilometer lank en hèt een brêedte van
gemiddeld 20 kilometer. D' ippervlakte bedroagt oungevêer 10.000 km². De
Waddnzêe grenst in 't nôordn van Holland an de provinsje Nôord-Holland,
Friesland en Groningen, in Duutsland an 't district Aurich, Nedersaksn en
Sleeswyk-Holstein (regio Ôost-Friesland), en in 't nôordôostn an 't schiereiland
"Jutland" in Denemarkn (regio Zuud-Denemarkn).

Denemarkn: "Esbjerg" - Duutsland: "Bremerhoavn", "Emden" en "Cuxhoavn" -
Holland: Den Helder, Delfzeyl en Harlingen.

E poar grôte kanoaln en riviern moundn uut in de Waddnzêe: Denemarkn: "Kongeå" -
Duutsland: de Eems, de "Wezer", "Elbe" en de "Eider" - Holland: 't Eemskanoal,
't Van Harinxmakanoal en (via de sluuzn in den Ofsluutdyk) de Yssel.



https://vls.wikipedia.org/wiki/WO_II

'n Twiddn Weireldôorlog is 't twidde conflict woaby da bykan hêel de weireld
betrokkn wos. E deurde van 1 september 1939 tot 2 september 1945.

Toun da Duutsland Pooln binnviel op 1 september 1939 kwamt er e hêeln mekaniek
op gank va landn die party koozn voe 't êen of 't ander land.

Achter 'n Êestn Weireldôorlog (1914-1918) wos Duutsland 'n grôotn verliezer. Ze
verlôorn stikkn land en ze moestn e grôotn schuld oflossn an d'ander landn die
gewonn addn. Vele Duutschers voelnde nunder te zwoar gestraft. Doa komt nog by
dat hêel de Westersche weireld in een economieschen crisis zat achter de
beurskrach van 1929. 't Land zat hêle an de ground. Dat wos e goein fong voer
etwien met e grôotn zucht na macht lik Adolf Hitler. In dienn tyd kwaamn oek de
extreme partyen (mi nunder extreme gedachtn) sterk opzettn in Europa: zowel
extreem-lienks of extreem-reks woarn goed vertegenwôordigd in de parlementn.
Hitler kwam, op e democratische maniere, an de macht in Duutsland. Ze party, de
NSDAP (Nazionalsozialistische Deutsche Arbeiterpartei), krêeg de steun van 't
grôotkapitoal, die benauwd woarn va de communistn. E wos Rykskanselier verkoozn
op 30 januoari 1933. Oundertusschn adde Hitler ol boundgenôotn verzoameld in de
reiste va de weireld (Japan en Italie zyn de belangrykste).

Hitler wilde Lebensraum voe de Duutschers. Ander ezeid: e wilde ander lann
verovern. E begoste mi gemakkelikke brokkn in 1936 ('t Rynland) en 1938
(Ôostnryk). Die gebiedn woarn in 't verleedn ol by Duutsland, dus in 't
buutnland wos 't er ni vele protest teegn de polletiek va Hitler. Ze peisnde da
'n ounger va de nazi's nu estild gienk zyn. Chamberlain en Daladier, d'êeste
ministers van Iengeland e Vrankryk lietn zelfs gebeurn da Duutsland oek
Sudeetnland (in Tsjechoslovakije) koste inneemn. In 'n uutkom va 1939 annexeerde
Duutsland hêel Tsjechie, e 't buutnland liet nog ossan olles gebeurn, oek ol
adde Duutsland 't Verdrag va Versailles ol kweetnioevele overtreedn.

Op 1 september 1939 viel Duutsland ze gebeur binn: Pooln. Iengeland e Vrankryk
addn beloofd a Pooln da ze nunder giegn elpn, en dus kostn ze nu nie angers of
nunder legers te mobiliseern. 'n Twiddn Weireldôorlog wos officieel begunn.
Hitler moeste nem in 't begun moa concentreern op e poar frountn, want en adde e
slim nie-aanvalsakkôord etêkend mi Stalin in ogustus 1939: de Russn giengn
Duutsland ni anvolln en omgekêerd ('t zogezeide Molotov-Ribbentroppact, of 't
Duvelspact). Oek de Amerikoanders bemoeidn nunder in 't begun niê. Hitler adde e
Blitzkrieg (e styven rappn ôorlog zounder vele tegenstand) vôorspeld en da kwam
oek uut. Op 9 april 1940 viel Duutsland binn by Denemarkn en Nôorweegn. Op 10
mei van da joar giengn Belgie, Luxemburg e Nederland d'ran. In êen zwoai wilndn
ze oek Vrankryk inneemn, moa da gieng e bitje moeilikker. Op 't ende van juni
'40 gaavn de Fransche nunder over. Hêel 't Fransche wos nu bezet, buutn e klêen
stiksje: in Vichy collaboreerde maarschalk Pétain mi de Duutsche en doa kost 'n
e bitje zyn eigen goeste doen. Generaal De Gaulle vluchtte weg na Londn, e
leidde doa 'n opstand va de Fransche. In 't Westn blêef ollêne nog Iengeland
over da ni bezet wos. Winston Churchill, 'n Êestn Minister, wos doa de grôte
man. Hitler probeerde mi ze luchtmacht, de Luftwaffe, heel Londn te bombardeern,
moar utendelik wos de RAF, de luchtmacht van d'Iengelsche, te sterk.

Ruw ezeid zou je kunn zeggn da Hitler 'n ôorlog beguste verliezn op 't moment
dat 'n Rusland wilde anvolln. Napoleon Bonaparte ad dat ol e ki eprobeerd, moa
dat wos e fiasco. Deur 't Duvelspact wos Hitler in ze rik edekt, moar e beseft
da dat ni koste bluuvn deurn: de Russn mobiliseernde ossan moa mêer troepn an de
grenze mi Duutsland. Doarom wilde Hitler êest attakkeern in de plekke va verrast
te zyn deur Stalin. Bovendien woarn d'r in Rusland oek grôte oliereserves.

Op 7 december 1941 volln de Jappn e legerbasis van d'Amerikoanders an op Hawaï:
Pearl Harbor. Japan adde in de joarn doavôorn an expansje edoan. De Volkernbound
(de vôorganger van de Verenigde Naties), en Amerika in 't bezounder, addn wel
eprotesteerd, moa 't ielp ni. Mi nunder stoutn anval op Pearl Harbor wilnde de
Jappn de marine van de Amerikoanders kapot moakn. Da lukte moa gedêeltelik, want
de vliegdekscheepn van Amerika lein doa ni. En vele ander scheepn kustn nog
vermakt zyn. 't Gevolg wos da Amerika nu betrokkn wos by 'n Ôorlog. E joar
loater, in mei 1942, verlôorn de Japanners ol een êeste ki serieus van
d'Amerikoann. 't Begun van 't ende voe Duutsland e ze boundgenôotn.

Van 1942 vors begunt Duutsland op ol de frountn te verliezn. In Nôord-Afrika (de
veldsloagn by El Alamein) verlôor 't Afrikakorps va Erwin Rommel van de Brittn
va maarschalk Montgomery. Japan verlôor de slag by Midway: nunder marine krêeg e
zwoarn klop. In Europa zelve deurde 't tot 10 juli 1943: de Geallieerdn lannde
in Sicilië en kostn e bitje met e ki Italie veroovern. Op D-Day, 6 juni 1944,
wos 't hêlegans edoan mi de Nazi's: de Geallieerdn lannde oek in 'n Normandie.
Ze kunn oprukkn toet in Berlyn woa da Hitler in april 1945 ze zelven te kort
doet. Op 7 mei 1945 capituleert Duutsland officieel.

Op 't ende van 'n ôorlog doen de soldoatn die Duutsland en de bezette gebiedn
veroovern gruwelikke ountdekkiengn: de concentroasje- en uutroeiingskampn, lik
Auschwitz in Pooln. In die kampn brochtn de nazi's ol die menschen tope die
volgens nunder doctrine Untermenschen woarn (zeg moa: krapuul): joodn,
sigeuners, homo's, communistn, intellectueeln,... De nazi's addn e hêeln
systematiek uutepeisd voun nunder grôte vyann zo efficiënt meugelik uut te
roein.



https://vls.wikipedia.org/wiki/WO_2

'n Twiddn Weireldôorlog is 't twidde conflict woaby da bykan hêel de weireld
betrokkn wos. E deurde van 1 september 1939 tot 2 september 1945.

Toun da Duutsland Pooln binnviel op 1 september 1939 kwamt er e hêeln mekaniek
op gank va landn die party koozn voe 't êen of 't ander land.

Achter 'n Êestn Weireldôorlog (1914-1918) wos Duutsland 'n grôotn verliezer. Ze
verlôorn stikkn land en ze moestn e grôotn schuld oflossn an d'ander landn die
gewonn addn. Vele Duutschers voelnde nunder te zwoar gestraft. Doa komt nog by
dat hêel de Westersche weireld in een economieschen crisis zat achter de
beurskrach van 1929. 't Land zat hêle an de ground. Dat wos e goein fong voer
etwien met e grôotn zucht na macht lik Adolf Hitler. In dienn tyd kwaamn oek de
extreme partyen (mi nunder extreme gedachtn) sterk opzettn in Europa: zowel
extreem-lienks of extreem-reks woarn goed vertegenwôordigd in de parlementn.
Hitler kwam, op e democratische maniere, an de macht in Duutsland. Ze party, de
NSDAP (Nazionalsozialistische Deutsche Arbeiterpartei), krêeg de steun van 't
grôotkapitoal, die benauwd woarn va de communistn. E wos Rykskanselier verkoozn
op 30 januoari 1933. Oundertusschn adde Hitler ol boundgenôotn verzoameld in de
reiste va de weireld (Japan en Italie zyn de belangrykste).

Hitler wilde Lebensraum voe de Duutschers. Ander ezeid: e wilde ander lann
verovern. E begoste mi gemakkelikke brokkn in 1936 ('t Rynland) en 1938
(Ôostnryk). Die gebiedn woarn in 't verleedn ol by Duutsland, dus in 't
buutnland wos 't er ni vele protest teegn de polletiek va Hitler. Ze peisnde da
'n ounger va de nazi's nu estild gienk zyn. Chamberlain en Daladier, d'êeste
ministers van Iengeland e Vrankryk lietn zelfs gebeurn da Duutsland oek
Sudeetnland (in Tsjechoslovakije) koste inneemn. In 'n uutkom va 1939 annexeerde
Duutsland hêel Tsjechie, e 't buutnland liet nog ossan olles gebeurn, oek ol
adde Duutsland 't Verdrag va Versailles ol kweetnioevele overtreedn.

Op 1 september 1939 viel Duutsland ze gebeur binn: Pooln. Iengeland e Vrankryk
addn beloofd a Pooln da ze nunder giegn elpn, en dus kostn ze nu nie angers of
nunder legers te mobiliseern. 'n Twiddn Weireldôorlog wos officieel begunn.
Hitler moeste nem in 't begun moa concentreern op e poar frountn, want en adde e
slim nie-aanvalsakkôord etêkend mi Stalin in ogustus 1939: de Russn giengn
Duutsland ni anvolln en omgekêerd ('t zogezeide Molotov-Ribbentroppact, of 't
Duvelspact). Oek de Amerikoanders bemoeidn nunder in 't begun niê. Hitler adde e
Blitzkrieg (e styven rappn ôorlog zounder vele tegenstand) vôorspeld en da kwam
oek uut. Op 9 april 1940 viel Duutsland binn by Denemarkn en Nôorweegn. Op 10
mei van da joar giengn Belgie, Luxemburg e Nederland d'ran. In êen zwoai wilndn
ze oek Vrankryk inneemn, moa da gieng e bitje moeilikker. Op 't ende van juni
'40 gaavn de Fransche nunder over. Hêel 't Fransche wos nu bezet, buutn e klêen
stiksje: in Vichy collaboreerde maarschalk Pétain mi de Duutsche en doa kost 'n
e bitje zyn eigen goeste doen. Generaal De Gaulle vluchtte weg na Londn, e
leidde doa 'n opstand va de Fransche. In 't Westn blêef ollêne nog Iengeland
over da ni bezet wos. Winston Churchill, 'n Êestn Minister, wos doa de grôte
man. Hitler probeerde mi ze luchtmacht, de Luftwaffe, heel Londn te bombardeern,
moar utendelik wos de RAF, de luchtmacht van d'Iengelsche, te sterk.

Ruw ezeid zou je kunn zeggn da Hitler 'n ôorlog beguste verliezn op 't moment
dat 'n Rusland wilde anvolln. Napoleon Bonaparte ad dat ol e ki eprobeerd, moa
dat wos e fiasco. Deur 't Duvelspact wos Hitler in ze rik edekt, moar e beseft
da dat ni koste bluuvn deurn: de Russn mobiliseernde ossan moa mêer troepn an de
grenze mi Duutsland. Doarom wilde Hitler êest attakkeern in de plekke va verrast
te zyn deur Stalin. Bovendien woarn d'r in Rusland oek grôte oliereserves.

Op 7 december 1941 volln de Jappn e legerbasis van d'Amerikoanders an op Hawaï:
Pearl Harbor. Japan adde in de joarn doavôorn an expansje edoan. De Volkernbound
(de vôorganger van de Verenigde Naties), en Amerika in 't bezounder, addn wel
eprotesteerd, moa 't ielp ni. Mi nunder stoutn anval op Pearl Harbor wilnde de
Jappn de marine van de Amerikoanders kapot moakn. Da lukte moa gedêeltelik, want
de vliegdekscheepn van Amerika lein doa ni. En vele ander scheepn kustn nog
vermakt zyn. 't Gevolg wos da Amerika nu betrokkn wos by 'n Ôorlog. E joar
loater, in mei 1942, verlôorn de Japanners ol een êeste ki serieus van
d'Amerikoann. 't Begun van 't ende voe Duutsland e ze boundgenôotn.

Van 1942 vors begunt Duutsland op ol de frountn te verliezn. In Nôord-Afrika (de
veldsloagn by El Alamein) verlôor 't Afrikakorps va Erwin Rommel van de Brittn
va maarschalk Montgomery. Japan verlôor de slag by Midway: nunder marine krêeg e
zwoarn klop. In Europa zelve deurde 't tot 10 juli 1943: de Geallieerdn lannde
in Sicilië en kostn e bitje met e ki Italie veroovern. Op D-Day, 6 juni 1944,
wos 't hêlegans edoan mi de Nazi's: de Geallieerdn lannde oek in 'n Normandie.
Ze kunn oprukkn toet in Berlyn woa da Hitler in april 1945 ze zelven te kort
doet. Op 7 mei 1945 capituleert Duutsland officieel.

Op 't ende van 'n ôorlog doen de soldoatn die Duutsland en de bezette gebiedn
veroovern gruwelikke ountdekkiengn: de concentroasje- en uutroeiingskampn, lik
Auschwitz in Pooln. In die kampn brochtn de nazi's ol die menschen tope die
volgens nunder doctrine Untermenschen woarn (zeg moa: krapuul): joodn,
sigeuners, homo's, communistn, intellectueeln,... De nazi's addn e hêeln
systematiek uutepeisd voun nunder grôte vyann zo efficiënt meugelik uut te
roein.



https://vls.wikipedia.org/wiki/WO1

Den Êestn Weireldoorloge, ook wel 14-18 of den grootn oorlog genoemd was e grôot
moundioal conflict. E groot deel van 't westelikke frount liep deur uzze streke.
Va boovn in Nieuwpôort al langs den Yzer, via 't kanoal, al round de Salient van
Yper na beneên richtinge Wytschoate, Mêesn en toene na 't Fransche, de streke
van de Marne en verder.

De krôonprins van Ôostenryk-Ongareye, Franz Ferdinand, is ip 28 juni 1914 in
Sarajevo vermôord deur Gavrilo Princip, e Servischn nationalist die wilde dat ze
streke oenofhankelik wos van 't grôte Ôostenryk-Ongareye.

De landn in Europa woarn ol lange mè makoar in stokke. En in de môord op Franz
Ferdinand addn ze e reedn gevoen om makoar d'n ôorlog te verkloarn. Wuk ist'er
nu ollemoale gebeurd? E poar feitn en è klêine situoasjeschets:

In nuus land ollêne leggn der 520.000 soldoatn begroavn. E masse doavan kuj
werevin' in de Westoek. Van de 134.000 ekende Duutsche groaven leggn d'r 126.000
op 4 West-Vlamsche plekkn (Langemark, Mêenn, Vlazjele, Ôoglee). Van de 22
Fransche begroafplekkn leggen d'r elve in West-Vloandern.



https://vls.wikipedia.org/wiki/Vrankrik

Vrankryk, Frankryk of et Fransche is een Europees land te zuudn van België. In
't westen van Vrankryk legt de Atlantische Oceoan, in 't zuudn lign Spanje,
Andorra en de Middellansche Zêe me Monaco. In 't zuudôosn legt Italie. In 't
ôosten grest Vrankryk ouk nog an Zwitserland, Duutsland en Luxemburg.

D'n ôofdstad van Vrankryk is Parys. De nationaaln fêestdag is 14 juli (Quatorze
Juillet).

Nôord-Vrankryk is plat, gelik in Vloandern. Bergen vind je vôornoamelik op 3
plekkn: de Pyreneeën (op de grenze mi Spanje). 't Centroal Massief, in
zuud-centroal Vrankryk (streke van Auvergne en Lyon). Voarby de Rhône an de kant
van Itoalië leggn d'Alpn.

Vrankryk legt in 't westn an de Nôordzêe en de Atlantische Oceoan. In 't zuudn
an de Middellandsche Zêe.

Clovis I, e Merovienger, koste e masse va die stiksjes tope briengn in êen
keunienkryk (à peu près round 500 achter Christus). Dat is ‘t echte begun van
Vrankryk. Achter Clovis kommn d'ofmeiers an de macht. Dat is de dynastie van de
Karoliengers. De bekendstn wos Karel den Grootn. Ounder nem floreert Vrankryk. E
makt Vrankryk intern sterker, en e verovert nog stikkn land op Duutsland en
Italie. De paus benoemt Karel den Grootn tot keizer in 800. A Karel den Grootn
dôod goat, goa Vrankryk over na zyn zeune. Moar at'n dien op zyn toer sterft, is
't land verdêeld ounder zyn 3 erfgenoamn by Verdrag van Verdun. In die periode
ountstoat ouk 't Groafschap Vloandern.

De Vikiengn (round 850) kwaamn e grôot stik van Vrankryk plundern; loater va tyd
noemnde ze dat Normandie. Achter de Karolingers kwaamn de families Valois e
Bourbon an de macht. Dedie trouwndn goed, en azo kostn ze Vrankryk e bitje met e
ki grodder moakn. Up a bepoalde momente wilde de Fransche keunienk et groafschap
Vloandern verovern. De vloamiengn en doar e stoksje voorn gestookn. In die
periode begunt ouk de ruuzje mi Iengeland die goat endigen in de Ounderdjoarigen
ôorlog (va 1337 tot 1453). Die ôorlog is vorol gekend deur Jeanne d'Arc. Zy
zorgt d'r vôorn da de Fransche, die d'r slicht vôorn stoundn, were kunn winn van
d'Iengelsche.

De macht van de keuniengn komt grodder en grodder. 't Komt tot een oogtepunt mi
Lodewyk XIV, e ze fantastisch kastêel in Versailles, by Parys. Frankryk breidt
ossan mêer uut, ouk overzêe. Moar op e moment kom et volk, esteund deur de
burgery die mêer macht wilt, in opstand...

De Fransche Revoluusje is begunn. Sleuteldoatum: 14 juli 1789, mi de bestormieng
van de Bastille (e stoatsgevang). Lodewijk XVI komt op de guillotine, e tope mi
nem vele eedeln. Vrankryk is vanaf nu nie langer e keunienkryk, moar e republik.
Round 1800 komt er olmeteki were e sterke figure opzettn: Napoleon Bonaparte. E
krôont ze zelven zelfs tot keizer. Ounder Napoleon begunt Vrankryk Europa te
verovern. Ouk Vloandern komt ounder Frans gezag. Napoleon komt te gulzig en ie
attakeert Rusland. Dat is 't begun van 't ende. Op 1815 wordt ie in Waterloo
definitief versloagn deur e coaliesje van Europeesche landn.

Vrankryk komt nog êne ki e Keizerryk (ounder Napoleon III), moar bluuft voe de
reiste, tot op de dag va vandoage, e republik. In de twêe Weireldôorlogen kiest
Vrankryk ossan party tegen Duutsland, mor in de Twiddn Weireldôorloge kiest en
dêel, ounder leiding van generoal Pétain, de kant van Duutsland om nog e stikske
"vry Frankryk" te meugen zyn : 't zuudoosten me Vichy als ôofdstad. Zo vry was
da ni, wan ze moesten al doen wa dan de Duutsers zeien.

Vrankryk verliest, mi 't begun van de dekolonialisering, grôte stikkn van zyn
territorium. Zelfs De Gaulle kostte ni verindern da ze in 1954 Indo-China
verlôorn, en d'ounafankelikeid van Algereye was moeilik te vertèren. Eden ten
doage is Vrankryk nog ossan styf belangryk. Z'en byvôorbeeld nog ossan e
permanente plekke in de Veiligheidsroad van de Verenigde Naties. En ze zyn oak e
nucleaire macht. Moa 't is dudelik da 't gin machtsblok ne mi is lik overtydn.

Sedert 1972 telt Vrankryk 22 regio's. Dedie zyn ounderverdêeld in departementn
(je verkent ze an de latste twêe cyfers op de nummerploate op nunder auto's),
arroundissementn, kantongs en gemêentn. Der zyn 95 departementn in Vrankryk en
vodder nog een deel departementn Outre Mer me speciale faciliteitn.

Angers – Bordeaux – Grenoble- Lyon – Marseille – Montpellier – Nantes - Nancy –
Nice – Nîmes – Orléans – Parys – Rennes - Rysel – Rouen – Stroatsburg - Toulouse
- Tours

In Vrankryk e ze goe autoroutn moa je moe wel betoaln ('péage'). De trings ryn
ouk zêre (TGV); d'r rydt zelfs e tring ounder de zêe na Iengeland ('Eurostar').



https://vls.wikipedia.org/wiki/Vloerbeek

Vloerbeke (Frans: Fleurbaix, Nederlands: Vloerbeek) es e gemêente in Vrankryk
in't departement Nauw van Kales. 't Grenst an de gemêentn Erkegem an de Leie,
Bois-Grenier, Le Maisnil, Fromelles, Aubers, Wentie en Sailly an de Leie.
Vloerbeke ligt in't Leiedal, teegn de schreve me 't Noorderdepartement. In tydde
lag Vloerbeke ip't schee'n tusschn Romoans-Vloandern en Artesië.

d' Oudste vermeldiengn van de plekke zyn Florbais en Florebais uut den elfdn
êeuwe, afkomstig van't Oudnederlandsche Fluorbeki, uit fluor (vloer, vlak land)
en beki (beke).

An de zuudkant van Vloerbeke wierd in de zeevntiende êeuwe e kartuuzerklôostre
gebouwd, de Chartreuse de La Boutillerie. Den bouw begoest in 1618 en in 1641
wierd et in gebruuk genoomn. Achter de Fransche Revoluusje wierd et ofgebrookn.

In den Êestn Weireldoorloge lag 't dorptje vlakkenby 't frount. Vloerbeke lag
voe 't grôotste gedêelte van den oorloge in g'allieerd gebied, juust achter 't
frount. Achter den oorloge wierd et dorp hillegansn eripgebouwd.



https://vls.wikipedia.org/wiki/Vloamienkstroate

Vloamienkstroate was e veele vôornkommnde noame, van 't zyndr achte gewist mê
die noame in Brugge:

't Wôord Vloamienk (dat trowns ook buutn Vloandern in stroatnoamn vôornkomt, lik
in Antwerpn, Leuvn, Hasselt, Kortryke, Maldegem en Bonen), ê nieks mê d'
inweunrs van 't Groafschap Vloandern te moakn. 'Vloamienk' (ofgeleid van
'Flamma') wilde zeggn lêegliggnde moerasgroend of oovrstroomd land en doa a
Brugge in de middelêewn gin gebrek an. Mê De Vloamienk of Vloamienk-oek wierd de
hêele moerassige vlakte bedoeld tusschn d' êeste vestiengn van de stad Brugge en
de Yprleet (têegnwôordig den Ostensche voart) en by uutbreidienge de beweuners
van da verzoopn land.

Ook elders ê Karel De Flou veele moerassige stikkn groend ipgeschreevn die lik
'vlamynck' wierdn angeduid, lik in in Oazebroeke, Langemark, Oetave, Snellegem,
Pittem, Ôostkamp, Cadzand enz. Ook styf veele stroatnoamn, of noamn van ofsteen,
wykn, sluuzn, stikkn land, akkers, polders, wêezn nor in ôorsproenk moerassige
groend.

D' ôorsproenklikke betêeknisse gienk verlôorn en de poar stroatn woada de noame
in Brugge oovreleefde, wierd zeekre aa in de 16ste êewe begreepn lik de stroate
van de Vloamingn. E dokuument uut 1537 vermeldt: en la rue des Flandres, dicte
de Vlamyncstrate.

De Vloamienkstroate liep ôorsproenklik van de Grôote Mart toe an 't Oede
Beurze-pling. 't Twidde dêel, da van 't Beurze-pling toe an de Vloamienkbrugge
liep, êete toe ip 't ende van de 18ste êewe de "Korte Vloamienkstroate". De
humaniest Juan Luis Vives en de schildre Adriaen Isenbrant ên in de Korte
Vloamienkstroate geweund. De noame Beurze-pling wierd mindre en mindre gebruukt
en wastr nie mêe otr offiesjêele noamn an stroatnn en plings wierdn gegeevn. Do
brocht ton ook mee da de Vloamienkstroate de 'Korte' Vloamienkstroate ipslokte.



https://vls.wikipedia.org/wiki/Vlemsch

Et Frans-Vlams (Fransch Vlaemsch, Vlaemsch van Frankryk of Westhoek Vlaemsch;
Nederlands: Frans-Vlaams) es de oorsprounkelikke West-Vlamsche streektoale van
de Vloamiengn in den Franschn Westoek in 't noordn van Vrankryk. De Fransche
Vloamiengn noemn under streektoale nuuze Vlaamsche tale of et Vlamsch.

De Franschn Westoek es de streke die begunt round Duunkerke en langs e wyde boge
round Oazebroeke in oostelikke richtienge deurelopt tout an de schreve. Soms es
datte Frans-Vloandern genoemd, moar deur 'n band es Frans-Vloandern e stik
grodder en bestoat et ook uut Rysels-Vloandern. D'inweuners zyn bewuste
Vloamiengn en ze noemn under geirne Vloamienk.

Tot an den Twiddn Weireldôorloge klappnde ze courant West-Vlams in
Frans-Vloandern. Sinsdien es 't styf achteruut gegoane. Ollene nog oudere
menschn up de buutn kenn et nog. Volgens en ounderzoek deur de EU zyn d'r nog à
peu près 20 000 doagelikse sprekers en round de 40 000 occasionele sprekers. De
jounge Frans-Vloamiengn spreekn et "Vlams van over de schreve" elegansn nie mè.
Ze zyn meer geïnteresseerd in Nederlands om werk te viendn by nuus.

De verwachtiengn vo 't Frans-Vlams zyn rounduut slicht. Tegen de volgende
generoasje goat bykan niemand et nog spreekn. D'Akademie voor Nuuze Vlaamsche
Tale probeert 't ty te doen keern deur 't organiseern van cursussn Vlaams. In
2006 woarn d'r meer of 300 studentn, surtout grote mienschn die in 't Frans zyn
upgebrocht moa die de toale van under ouders were willn leern kenn.

't Vlams in Vrankryk èt gin één wettelikke stoatus bekommn van de Fransche
regerienge. Wel èt in 2006 et Fransche ministerie van ounderwys gedecideerd vo
't ounderwys van de lokoale Vlamsche toale te steunn. Binn da koader start er in
september 2007 in Rysel (in de Académie de Lille) en experiment van drie joar
ounderwys van de Vlamsche toale. D'rachter goat de Fransche overeid dat
evalueern vo toun e definitieve beslissienge te keunn pakkn.

De Vlamsche overeid èt tegen da experiment geprotesteerd omda ze zy vindt dat er
beter Nederlands zou gegeevn zyn in plekke van e dialect. Moa voe 't ANVT es et
Frans-Vlams gin dialect, moar es et Nederlands e zustertoale van under
regionoale Vlamsche toale. De toalproblematiek ligt dus dudelik gevoelig langs
weerskantn van de schreve.

Die verenigiengn zyn dikkers folkloristisch. Sommigste verenigiengn oudn 't nie
lange uut, lik et ter ziele gegoane Tegaere Toegaen da upgericht wos vo Vlams
ounderwys te geevn in colleges.

Jean-Louis Marteel, nen activist uut Duunkerke, èt ne cursus over 't Vlams
(fonetisch) uutgegeven, geschreevn in 't Frans. Zie de koppeliengn vanoundern vo
'n stikske uut dien boek.

Jean-Noël Ternynck es nen Frans-Vlamschn dichter die in 't Vlams schryft en
cultureel styf actief es.

Radio Uylenspiegel zendt 10 % van under tyd uut in 't Vlams. Ze zendn uut vanuut
Kassel up 91.8 FM.

Kort achter da Lodewyk XIV in de 17ste eeuw Artesië en 't zuudn van Vloandern
geannexeerd a, droung y et Frans lik enige bestuurlikke toale up. Zo gerochte de
regio troage moa zekers verfranst. In de 19ste eeuwe sprak nog 80 à 90 % van de
Frans-Vloamiengn Vlams, eind 20ste eeuwe schootn d'r doa nie vele mee van over.
Zo kwam de landsgrenze tusschn 't Fransche en de Zudelikke Nederlandn (loater
België) ook een culturele grenze. En da ad gevolgn vo et Frans-Vlams, surtout vo
de schryftoale.

In 1864 koozn de Belgische Vloamiengn vo de spellienge van et Nederlands uut
Olland. Doa wos in de loop van de 17e eeuwe e standoardtoale ountstoane. De
Frans-Vloamiengn, die under Vlams in 't openboar nie kostn en mochtn gebruukn,
woarn nie betrokkn by de Nederlandsche standoardtoale. Zynder èn dus ook de
verschillende spelliengservormingn van et Olgemeen Nederlands nie gekend die de
Vloamiengn in België wel mègemakt èn. 't Es doamè da nen Frans-Vlamschn tekst
voe nen gemiddelden Vloamienk ouderwets overkomt.

Voe West-Vloamiengn doarentegen komt zo'n tekst styf leesboar en erkenboar over.
Da moet uus nie verwounderen want et Frans-Vlams es e West-Vlamsche streektoale
die surtout mè 't West-Vlams uut den Belgischn Westoek sterke overeenkomstn
vertoont.

Ier volgt e lyste mè enigste verschilln tusschn de spellienge van et Frans-Vlams
en et Standoardvlams. De lyste es nie complit.

Gedicht van Jean-Noël Ternynck, gepubliceerd in Van de Leie toet de Zee, 1998,
uutgegeven deur Yser Houck. (Tekst overgenoomn uut Vlamsch over de schreve)



https://vls.wikipedia.org/wiki/Vlamske_leeuw

De Vlamsche Lêeuw is 't officieel volkslied en de vlagge van Vloandern. Dat
artikel hiere goat over 't volkslied.

Vôorol de vrêes vo byvoeginge by Vrankryk makte dat de bevolkinge nôod had an
een Vlamsche identiteit en dus ôok e volkslied. 't Lied was nie anti-Belgisch
bedoeld moa vôorol teegn Vrankryk.

Zij zullen hem niet temmen, de fiere Vlaamse Leeuw, Al dreigen zij zijn vrijheid
met kluisters en geschreeuw. Zij zullen hem niet temmen, zolang een Vlaming
leeft, Zolang de Leeuw kan klauwen, zolang hij tanden heeft. Zij zullen hem niet
temmen, zolang een Vlaming leeft, Zolang de Leeuw kan klauwen, zolang hij tanden
heeft. Zolang de Leeuw kan klauwen, zolang hij tanden heeft.

De tijd verslindt de steden, geen tronen blijven staan: De legerbenden sneven,
een volk zal nooit vergaan. De vijand trekt te velde, omringd van doodsgevaar.
Wij lachen met zijn woede, de Vlaamse Leeuw is daar Zij zullen hem niet temmen,
zolang een Vlaming leeft, Zolang de Leeuw kan klauwen, zolang hij tanden heeft.
Zolang de Leeuw kan klauwen, zolang hij tanden heeft.

Hij strijdt nu duizend jaren voor vrijheid, land en God; En nog zijn zijne
krachten in al haar jeugdgenot. Als zij hem machteloos denken en tergen met een
schop, Dan richt hij zich bedreigend en vrees'lijk voor hen op. Zij zullen hem
niet temmen, zolang een Vlaming leeft, Zolang de Leeuw kan klauwen, zolang hij
tanden heeft. Zolang de Leeuw kan klauwen, zolang hij tanden heeft.

Wee hen, de onbezonnen', die vals en vol verraad, De Vlaamse Leeuw komt strelen
en trouweloos hem slaat. Geen enkle handbeweging die hij uit 't oog verliest: En
voelt hij zich getroffen, hij stelt zijn maan en briest. Zij zullen hem niet
temmen, zolang een Vlaming leeft, Zolang de Leeuw kan klauwen, zolang hij tanden
heeft. Zolang de Leeuw kan klauwen, zolang hij tanden heeft.

Het wraaksein is gegeven, hij is hun tergen moe; Met vuur in 't oog, met woede
springt hij den vijand toe. Hij scheurt, vernielt, verplettert, bedekt met bloed
en slijk En zegepralend grijnst hij op's vijands trillend lijk. Zij zullen hem
niet temmen, zolang een Vlaming leeft, Zolang de Leeuw kan klauwen, zolang hij
tanden heeft. Zolang de Leeuw kan klauwen, zolang hij tanden heeft.



https://vls.wikipedia.org/wiki/Vlamse_leeuw

De Vlamsche Lêeuw is 't officieel volkslied en de vlagge van Vloandern. Dat
artikel hiere goat over 't volkslied.

Vôorol de vrêes vo byvoeginge by Vrankryk makte dat de bevolkinge nôod had an
een Vlamsche identiteit en dus ôok e volkslied. 't Lied was nie anti-Belgisch
bedoeld moa vôorol teegn Vrankryk.

Zij zullen hem niet temmen, de fiere Vlaamse Leeuw, Al dreigen zij zijn vrijheid
met kluisters en geschreeuw. Zij zullen hem niet temmen, zolang een Vlaming
leeft, Zolang de Leeuw kan klauwen, zolang hij tanden heeft. Zij zullen hem niet
temmen, zolang een Vlaming leeft, Zolang de Leeuw kan klauwen, zolang hij tanden
heeft. Zolang de Leeuw kan klauwen, zolang hij tanden heeft.

De tijd verslindt de steden, geen tronen blijven staan: De legerbenden sneven,
een volk zal nooit vergaan. De vijand trekt te velde, omringd van doodsgevaar.
Wij lachen met zijn woede, de Vlaamse Leeuw is daar Zij zullen hem niet temmen,
zolang een Vlaming leeft, Zolang de Leeuw kan klauwen, zolang hij tanden heeft.
Zolang de Leeuw kan klauwen, zolang hij tanden heeft.

Hij strijdt nu duizend jaren voor vrijheid, land en God; En nog zijn zijne
krachten in al haar jeugdgenot. Als zij hem machteloos denken en tergen met een
schop, Dan richt hij zich bedreigend en vrees'lijk voor hen op. Zij zullen hem
niet temmen, zolang een Vlaming leeft, Zolang de Leeuw kan klauwen, zolang hij
tanden heeft. Zolang de Leeuw kan klauwen, zolang hij tanden heeft.

Wee hen, de onbezonnen', die vals en vol verraad, De Vlaamse Leeuw komt strelen
en trouweloos hem slaat. Geen enkle handbeweging die hij uit 't oog verliest: En
voelt hij zich getroffen, hij stelt zijn maan en briest. Zij zullen hem niet
temmen, zolang een Vlaming leeft, Zolang de Leeuw kan klauwen, zolang hij tanden
heeft. Zolang de Leeuw kan klauwen, zolang hij tanden heeft.

Het wraaksein is gegeven, hij is hun tergen moe; Met vuur in 't oog, met woede
springt hij den vijand toe. Hij scheurt, vernielt, verplettert, bedekt met bloed
en slijk En zegepralend grijnst hij op's vijands trillend lijk. Zij zullen hem
niet temmen, zolang een Vlaming leeft, Zolang de Leeuw kan klauwen, zolang hij
tanden heeft. Zolang de Leeuw kan klauwen, zolang hij tanden heeft.



https://vls.wikipedia.org/wiki/Vlams_Belang

Vlaams Belang is een Vlamsche polletieke party die bestoat sedert 14 november
2004. Ze is reks-conservatief (volgens de partymenschn), extreem-reks toet
platweg racistisch-populistisch (volgens polletieke tegenstanders).

Vlaams Belang is de opvolger van 't Vlaams Blok. In 2004 woarn drie vzw's
verboundn me 't Vlaams Blok angekloagd en verôordeeld voe racisme deur 't Hof
van Cassoasje, de ogste rechtbank va België. De drie vzw's woarn:

Tot in 2006 giengn de verkieziengsuutsloagen van't VB oltyd moa in stygende
lyne. Vô de Gemêenteroadsverkiezingn 2006 krêeg Filip Dewinter en koude douche
deur 'n uutslag van Patrick Janssens, moa ôok in de grôte steedn was't nie oltyd
ne vettn.

Anno 2007 zien we veranderiengn in de winnoarsmentaliteit en stuuft et ol ne kêe
in den top van 't VB. Me de nieuwe "Lyste Dedecker" ester ne nieuwn die komt
vissen in dezelfdn vyver.

De Vlams Belangers zelve zeggn dikkers dan de 'traditionele' partyen ol vele van
nunder standpuntn geweune overenoomn en. Objectif ezien is dat oek wel woa. E
vôorbeeld: overtyd wos 't e schande om te zeggen "aanpassen, of werekêern na
joen land" tegen e vrimdelieng. Moa nu durvn oek d'ander partyen dat ol te
zeggn. Zelfs de partyen ol de lienkerkant zyn in de loop der joarn opeschoovn na
't centrum.

Zôwel Frank Vanhecke as Filip Dewinter zyn afkomstig van Brugge, moa 't centrum
van de party en ulder activiteitn liggn in Antwerpen. In november 2009 gaf Frank
Vanhecke zyn ountslag uut 't partybesteur van 't Vlaams Belang.



https://vls.wikipedia.org/wiki/Vlakte-tajga_van_Binn-Alaska_en_Joekon

De vlakte-tajga van Binn-Alaska en Joekon, geleegn in Alaska en Kanada, is 'n
ekostreeke uut d' ekozôone Nearctis vôgnst de Weirld Nateur-Stichtienge (WWF) .
Ze makt dêel uut van 't bioom de boreoale busschn of de tajga. D' ippervlakte
van d' ekostreeke besloat 44 340 596 êktoarn .

't Is e streeke mê sparrebus da bykans hêel 't sentroal en nôordlik binneland
van Alaska (Verêenigde Stoatn en Joekon (Kanada) bedekt, vanof de kustn van de
Bêerieng-Zêe en de Boofôrt-Zêe toe an de Riesjardson-Bergn in 't ôostn en de
Broeks-Bergn in 't nôordn en 't Alaska-Gebergte in 't zuudn. 't Is e lêeggeleegn
gebied mê lêege euvls en vlaktn vanof zêe-oogte toe 600 m. In 't nôordôostn van
d' ekostreeke ligt de Joekon-Vlakte, e grôot gebied mê moerassn, bus, vêen, en
lêege geleegn groend an 't tegoarekommn van de Joekon-Rieviere,
Porsoepajn-Rieviere en Sjandalar-Rieviere, e gebied da vor arktiesch
Nôord-Amerika byzoendre ryke is an wilde bêestn lik of dat ook 't gevol is vo de
Minto-Vlakte die ook in die ekostreeke ligt. D' oendreliggnde groend van d'
ekostreeke is permafrost en oendanks da 't gebied dichte by de zêe ligt, êt 't
toch e kontienentoal kliemoat mê korte zoomrs en lange koede wientrs, in 't
byzoendr in 't binneland .

De boreoale busschn bestoan oofzoaklik uut witte sparre (Picea glauca) in de
warmdre droogdre gebiedn en zwarte sparre (Picea mariana) woada 't mêer
moerassig is, mo d' ekostreeke omvat ook struukachtige gebiedn mê dwergberke
(Betula nana) en lanst de rieviern zyndr wilgn, elzn, boalsmpopliern (Populus
balsamea) en Ameriekoansche roatlpopliern (Populus tremuloides). Byzoendre
gruujplatsn omvattn de vêenn en venn van Old Crow Flats. Warmdre zuudlik
gerichte êlliengn êrbergn zeldzoame plantn die oovreleefd ên in da strieng
kliemoat woaroendre Cryptantha shacklettiana, Erysimum asperum en Eriogonum
flavum.

Da gebied is gekend vo ze popuuloasjes van Grant-karieboe (Rangifer tarandus
granti), 'n oendresôorte van de karieboe mêt e belangryke kudde lanst de
Porsoepajn-Rieviere. Twêe andre belangryke grôote kuddn, dedeeze van 't Sentroal
Arktiesch Gebied en van 't Westlik Arktiesch Gebied, kunn ook in die ekostreeke
vôornkommn. Andre zoogbêestn zyn grôote popuuloasjes van beirn, wolvn en andre
roofbêestn. De veugls uut d' ekostreeke omvattn oalpnsnêeuw-oene (Lagopus muta),
klêene toppre (Aythya affinis) , pylsteirt-eende (Anas acuta), Melanitta spp.,
Kanadeesche kroanveugl (Grus canadensis) en Ameriekoansche smiente (Anas
americana). Toe slot is 't Porsoepajn-Rieviere bekkn e belangryk kwêekgebied vo
sjienookzoalmn (Oncorhynchus tshawytscha).

Die boreoale busschn zyn nog bykans hêelegans oengerept buutn oentbusschienge
roend de stad Fairbanks en e bitje oetkap in 't Stoatsbus Tanana-Valleeje.
Oolje-oentginnienge goa vôort in Eagle Plains (Joekon). De Dempster-autoweg
deurkruust de streeke en ku 't stroopn van wild bevordrn. 't Bus wordt
reeglmoatig verniewd deur nateurlik vôorkommnde brandn. Grôote stikkn van d'
ekostreeke zittn in beschermde gebiedn. Dedeeze zyn : Nasjonoal Joekon-Vlakte
Wildrizêrvoat (in d' oovrstroomiengsvlakte van de Kojoekoek-Rieviere), Nasjonoal
Innoko-Wildrizêrvoat, Nasjonoal Nowitna-Wildrizêrvoat (ip de Nowitna-Rieviere,
'n andre zyrieviere van de Joekon) en 't Nasjonoal Arktiesch Wildrizêrvoat,
allemalle in Alaska ip groend van 't Alaska National Interest Lands Conservation
Act (e wet), en Nasjonoal Park Voentoet in nôordwestlik Joekon, Kanada. De
Bonnet-Plume-Rieviere en de Wiend-Rieviere die no 't nôordn stroomn in de
Peel-Rieviere zyn populèère bestemmienge vo trektochtn en kajjakn.



https://vls.wikipedia.org/wiki/VlaamsProgressieven

Sociaal-Liberale Partij (ofgekort SLP) wos e Vlamsche lienks-liberoale
polletieke party, actief toet 't ende van 2009. De party noemde Spirit toet de
19stn april 2008. Da stound voe "Sociaal Progressief Internationaal
Regionalistisch Integraal-democratisch en Toekomstgericht".

De party es ountstoan uut de ter ziele gegoane Volksunie en de politieke
bewegienge ID21. Als gevolg van de gestoage achteruutgang van de Volksunie ip 't
ende van de êenentwintigste êeuwe, wos er veel onênigheid gesloopn in de party.
Der woaren twêe strômiengn: een nationoal-conservatieve (ounder leidienge van
Geert Bourgeois en een links-liberoale (ounder invloed van Bert Anciaux en Geert
Lambert). De standpuntn laagn te verre uut elkoar en nen split wos
ounvermydelik: ip 13 oktober 2001 werd beslist om uut mekoar te goan. Spirit wos
een groeperienge van de vôrige links-liberoale fractie binnen de party. Onder
andre om probleemn me de kiesdrempel te vermydn, ein ze een kartel angegoan mè
en lienkse party: de SP.a.



https://vls.wikipedia.org/wiki/Vierschoare

De vierschare was in 't Ancien Regime een rechtbank woa da zowel
strafrechtelikke zaken als burgerlikke zaken gevonnist wiern. Vierscharen
werkten ip lokaal niveau. De heer van de heerlikeid of 't rechtsgebied stelde de
schepens an. 't Waren die schepens die recht spraken. Den baljuw als
vertegenwoordiger van 't keuninklik gezag kost overtreders van de wet vôor de
vierschare trekken, en ie wakte d'r ook over dat d'uutsprake van de schepens
uutgevoerd wier. 't Woord vierschare verwyst no de vier banken voe de vier
partyen by 't proces: d'eiser, de verwerder (de gedaagde), de schepens als
rechter, en den baljuw als openbaar ministerie.

Voe 't Brugse Vrye zetelde de vierschare in de Middeleeuwen in de Steiger (ten
Steeghere), een gebouw ip de Burg van Brugge by d'Illig-Bloedkapelle, en later
in 't Landuus van 't Brugse Vrye, ook ip de Burg van Brugge, mor an den overkant
van 't pling tegenover de Bloedkapelle.

Recent ounderzoek wêes uut dat de strafrechterlikke zaken wiern ipgesplitst in
enerzyds moordzaken, verkrachtinge, en andere zware delicten waarip dat de
dôodstraffe stound, en anderzyds de klêne misdryfsjes, injuriën genaamd, womee
dat bedoeld wiern al de zaken lik schelden, verwyten, bloeneuzen, trekn en duwn,
waarip dat er erestraffen stoundn.

Ingeval dat de dôodstraffe wier uutgesproken wier ze meestal uutgevoerd ip de
Burg, dus vlak vôor 't Landuus. De beul die 't werk moste doen wier tonne de
scherprechter genaamd. Eén van de bekende scherprechters die voe 't Brugse Vrye
werkte was Hans-Jürgen. Onderzoek van criminele rechtsprake kun je doen an d'and
van baljuwsrekeningen. Ze wordn bewaard in 't Algemeên Ryksarchief in Brussel,
en dadde vanaf de Middeleeuwen. Ook 't Stadsarchief Brugge bewaart een oeden
verluudboek waarin dat er vonnissen van criminele processen zyn bewaard.

De burgerlikke zaken die deur de vierschare gevonnist wiern, waarn al de zaken
wo dat er tussen den eiser en de verwerder een ounderling contract was, een
verbintenisse, lik byvoorbeeld een koopcontract, e pachtcontract, een
arbeidscontract, enzovodder. Processen vôor de vierschare waren in 't openbaar,
met minimum twêe schepens.

Processen vôor de vierschare begosten geweunlik met een eis, overtyd heesch
genaamd. Processen die begost waren vôor de kamer, maar afgeleid wiern no de
vierschare wieren requeste loco heesch genaamd. Ondanks de taakverdelinge tussen
de kamer en de vierschare, en ondanks 't verschil in begundocument, verliep de
procedeure in 't Vrye grotendeels gelykig.

In 1787 probeerde den Oostenrykse keizer Jozef II 't rechtswezen in de Zudelikke
Nederlandn t'ervormen, mor omdat er vreed vele protest tegen kwam, is dadde
uutendelik nie deure gegaan. In de jaren die volgden was 't heel onrustig in
Europa: in 1789 was er de Fransche Revolutie, de Brabantse Omwentelinge, riepen
de Verenigde Belgische Staten under ounafankelikheid uut, wiern ze were veroverd
deur d'Oostenrykers, vielen de Franschen binn, eroverden d'Oostenrykers uus nog
ne keer, en vielen uutendelik de Franschen definitief binn. Met de komste van
Napoleon en de Franschen wier heel 't rechtssysteem van 't Ancien Regime
ofgeschaft. De vierschare en de kamer van 't Brugse Vrye wier vervangen deur de
Municipaliteit van de stad Brugge en 't Land van 't Vrye.



https://vls.wikipedia.org/wiki/Vienkezettieng

E vienkezettieng is e wedstryd woaby da eigenoars van vienkn optêekn oevele
kêers da nunder veugel schufelt. 't Is e sport die redelik populair is in
West-Vloandern, in 't bezounder by gepensioneerde menschn.

D'eigenoars (vienkeniers) zettn nunder kôoitje mi nunder vienke (e mannetje)
geweune op stroate. Idder ki da de vienke ze typies liedje schufelt (suskewiet)
meug je e striptje zettn mi kryt op e stok. Let wel: de vienkeniers controleern
ossan de vienke van nunder gebeur; nôois van nunder zevve. 'n Veugel die achter
e bepoaldn tyd 't mêest eschufeld et, wint.

De pryzn zyn belange ni zo grôot lik by de duvesport: tien euro winste is ol
vele geld.

Volgens geschiedsschryvers bestoat de sport zekers ol sedert 1595: d'r zyn
spôorn van e vienkezettieng in Yper. In 't begun woarn de kôoin moa klêne
('kattebete' noemnde ze). Moa nu zyn d'omstandigeedn styf verbeterd. Vroeger,
toen da de menschn nog ni zo styf begoan woarn mi de bêestjes, duvnde ze nunder
vienke oek blend moakn: azo wos'n miender ofeleid. Dat is verboodn sedert 1916,
deur de Duutschers. Die martelieng wos ten ander ni nôdig: de kôoi e bitje
dounkerder moakn is ol enoeg om 'n veugel te doen schufeln.

D'r bestoat in hêel de weireld moar êen Vienkemuseum. Da stoat in Ulste
(dêelgemêente van Oarelbeke).



https://vls.wikipedia.org/wiki/Vienke

De vienke es nen veelgekleurde veugel: de ôofdtôon van et manneke es rostbruun,
da vôornkomt ip de buuk, de rugge en zyn koakn. Ie eit ôok nen gryze kop en
nekke. Zyn vleugels ein zwart-witte streepn in twêe bandn. 't Vrouwke es een
bitje minder ipvoallend en egoaler bruun: van boovn wa dounkerder, van oundern
wa lichter.

Ge vindt de veugel in bossn (lôof-, noald- en gemingde bossn), in parkn en in
unnen of. Zowel in vlakke streekn als in bergn koom je em teegn. In
West-Vloandern es't ie dikwyls te zien.

De nestn van ne vienke goa je vindn in bôomn, in de vorke tussn twêe takkn. Ze
zyn gecamoufleerd me mossn en briel van insektn en spinn. De vrouwkes leggn drie
tot zes eiers in 't vôorjoar. Ze broedt de eiers allêne uut, moar achter de
geboorte geevn zowel et vrouwke als et manneke eetn: insektn, larvn en rupsn.
Achter twêe weekn vliegn de joungn uut.

De veugels ein een typische zang, de vienkeslag, die ton nog streekgeboundn es
ôok: in Vloandern eindigt zyn lied olsan me 'suskewiet'. 't Es de boasis gan
vormn voo ne volkssport Vienkezettieng, die populair es in Vloandern.



https://vls.wikipedia.org/wiki/Veugels

Veugels (Aves) zyn e biologische klasse van chordabêestn. Z'èn ollemoale
dezelstn eigenschap: z'èn vleirn. De meeste veugels keunn vliegn, moa sommigste
nie, surtout de groddere soortn (lik de struusveugel).

Meer dan 140 miljoen jaar geleen ontwikkeldn veugels uut reptieln. Nog assan en
ze der vele gelykenissn mee. Azo leggen zowel veugels als reptieln eiers en en
ze alle twee nen eitand. 't Oedste fossiel van ne veugel wier gevoen in Beiern
en is wel 130 miljoen jaar oed. Ie kreeg de name "Archaeopteryx". Ie al al
pluumn, mo vodder van de reste a de Archaeopteryx nog e reke kenmerkn van
reptieln: ie a tann, ze stêrt was lank, en a wel 20 wervels, ze vlêrkn endigdn
ip drie scherpe klauwn. 't Was ook nog gin echte vlieger: de kam ip zen
borstbeen (voe d'anhechtinge van de bostspiern) was nog nie ontwikkeld. Zyn
bottn waarn wel al oldig. Der wordt van uut gegaan dat 't beestje alleszins al
koste zweevn.

Kunn vliegn is nie typisch voe veugels, want ook vele insektn lik vlienders en
zelfs sommigte zoogdiern lik vleermuuzn kunn vliegn. Pluumn zyn wél typisch, gin
één ander levend weezn et pluumn lik veugels. Pluumn dien zowel als isolatie en
ook dikkers als bescherminge tegen water, als camoeflaze en voe de show,
byvoorbeeld voe 't versiern van e wuuvje. De meeste veugels en twee soortn
pluumn: buutnste pluumn en donspluumtjes. Die buutnste pluumn geevn de veugel
zyn vorm, zyn uutzicht. De grote, sterke pluumn van de vlêrkn en van de stêrt
worn penn genaamd. De binste pluumtjes, de donspluumtjes, dienn in eeste plekke
voor isolatie, om de veugel warme t'oen. Pluumn verslytn. 't Is nie azo dat
pluumn azo mo bluuvn deure groein lik aar. Jaarliks gaan veugels under pluumn
verliezn en groein der nieuwe in de platse. Da naamt verpluumn.

Veugels zyn warmbloedige beestn die eiers leggn. Die eiers broen z'uut dankzy de
"broedplekkn" da z'en ip under onderlichaam. Beist dat de broende veugel em ip
zyn eiers nere zet, makt em of zy dat er blote plekkn zyn ip zyn of eur
onderlichaam zodanig dat d'eiers in contact kom met 't bloot vel voe maximale
warmte-overdracht. Die kletse plekkn kun byvoorbeeld ontstaan deur dat de veugel
in kwestie zelve de donspluumtjes daar uuttrekt om een warm nest te maken. Aann
en wild'aann doen dadde byvoorbeeld. Broedplekkn zyn gespecialiseerd vel: der
kom beist 't broen meer bloedvaatjes in wodeure dat er gemakkelikker warmte kan
geproduceerd worn.



https://vls.wikipedia.org/wiki/Verenigde_Stoat%27n_van_Amerika

De Verênigde Stoaten van Amerika of kortweg Amerika es e land in Nôord-Amerika
(in 't Iengels: United States of America, of kortweg USA of zest US). 'n
Oofdstad is Washington DC. In Amerika weunn d'r mêer of 300 miljoen menschn. De
grotsn e belangrykstn stad is New York.

't Land is e bitje met e kir egroeid. 't Begost in 1776 toun da 13 kolonies
nunder wilnde ofschêen van 't moederland Grôot-Brittannië. In 1783 erkende
Iengeland ton oek da 't een apart land wos. De 13 stoatn schoovn op na 't Westn
en 't land kwam grodder e grodder. Achter e burgerôorlog (1861-1865) tusschn de
zudelikke en de nôordelikke stoatn (over ounder ander de sloaverny) groeide 't
land en kwam et ossan moa machtiger. Miljoenn immigrantn (oek uut
West-Vloandern) woarn d'r welekommn. Amerika dei mei an 'n Êestn Weireldôorlog
en de Twiddn Weireldôorlog, e ze wounn twêe keirs. Sedert de joarn '50 is
Amerika dé weireldmacht. Êest nog mi Rusland, moa in deze tydn speel et die
rolle ollêne. Doadeurn kom et oek da 't in veel landn ni geirn ezien is (peis
moa an de aansloagn op de WTC-tôorns).

Amerika is e federoale republiek die steunt ip de groundwet, mi vele macht voe
de president die ieder vier joar ekoozn is. Voe 't moment is da Donald Trump,
die in januoari 2017 Barack Obama upevolgd et. D'r zyn politiek gezien moa twêe
partyen die echt meitelln: de Democroatn (idder progressif) en de Republiekeinn
(idder conservatif). Zyder en de macht in 't Congres: dat is de
volksvertegenwôordigieng die bestoat uut de Senoat en 't Uus van Ofgevoardigdn.

In Amerika betoaln ze met Amerikoanse dollars. Êne dollar is 't zelfde gelik
0,7388 euro's (20/03/2010). 'n Dollar es ôok in veel andre landn ter weireld
gebrukt om gemakeliker te betoaln of ip reize, surtout in Oazië.

Amerika e veel nationoale parkn. Vôorbeeldn dervan zyn de Grand Canyon, Monument
Valley, Yellowstone en Death Valley.



https://vls.wikipedia.org/wiki/Vere%C3%AAnigd_Keunienkryk

't Verênigd Keunienkryk, vuluut: 't Verênigd Keunienkryk van Grôot-Brittannië en
Nôord-Ierland (Iengels: United Kingdom, ofgekort tot UK), is e land in
West-Europa dat ip eilandn tusschn de Nôordzee en d'Atlantischn Oceoan ligt.

Den hôofdstad van 't Verênigd Keuninkryk es Londn. Andere grôte steedn zyn
Birmingham (centroal geleegn), Manchester en Liverpool (middn-Westn). Den
hôofdstad van Schotland es Edinburgh, van Wales Cardiff en van Nôord-Ierland
Belfast. Der weunn oungeveer 60 miljoen minsn in de UK.

't Verênigd Keuninkryk es een constitutionele monarchie. Ip et moment es 't er
een keuniginne an de macht: Queen Elizabeth II. De leidienge es in handn van een
êeste minister die regeert in noame van de keuniginne. Nu es da David Cameron.
De êeste minister stoat an 't ôofd van de regeringe, die gecontroleerd weird
deur een parlement en een senoat, die verkoozn weirdn deur de bevolkienge.
Traditioneel, en ôok een bitje als gevolg van het kiessysteim in de UK, zyn der
twêe belangryke polletieke partien: de Conservatievn en de Labour Party (oeze
Socialistn). De latste joarn es der een nieuwe partie ipgekoomn: de Liberal
Democrats, die me in de links-liberoaln oek moetn situeern. D'r zyn ôok nog wa
klindere partien, gelik de uterst rechtse National Party. The UK makt dêel uut
van de Europese Unie, moar es gekend voo êen van de grôotste critici van die
instellienge: zôo es 't Verênigd Keuninkryk êen van de winnige landn die den
Euro nie ingevoerd eit.

't Verênigd Keuninkryk es êen van de belangrykste economische machtn in de
weireld, en ôort by de G8. Kwa economisch model zittn ze ievers tussn de
Verênigde Stoatn en de Europese landn in. Z'ein de Britse Pond g'oudn als munte,
in tegenstellienge tot de reste van de Europese Unie.

't Verênigd Keunienkryk ligt ip een eilandngroep. 't Land bestoat in 't
Zuudôostn vôorol uut golvende euvelachtige landschappn, en mêer noar et Nôordn
toe ei je bergachtige streekn me bergn tot round de 1000 meiters (the Lake
District). Wales en Schotland ein ôgere toppn: in Schotland zyn de highlands
bekend (me toppn tot 1344 meiters) , binst da Wales over de hêle lyne bergachtig
es.

Et land eit oltyd nen grôotn invloed g'ed ip de culture van et Westn, êest als
grôotmacht, en loater als gevolg van't feit da Amerika nen directn ofstammeling
es van et land. Zôo es de toale van et land, et Ingels, de weireldtoale by
uutstek. In olle internationoale contactn (in de weetnschap, de luchtvoart, de
internationoale instelliengn,...) es het Ingels de voertoale.

De Angelsaksische invloed es ôok uutgesprookn in de populaire cultuur: de
edendoagsen invloed in film, muziek, literatuur en kunst es ounteegnsprekelik.
Toch es de invloed van 't Verênigd Keunienkryk toanende, en sommigte zien in de
bemoeienissn van 't land in zoakn gelik het internationoale terrorisme (met ols
belangrykste punt de steun an de Verênigde Stoatn by de bezettienge va Irak) een
sôorte drang noar het (glorieuze) verleedn.



https://vls.wikipedia.org/wiki/Verdrag_van_M%C3%BCnster

De Vrede van Münster wos a verdrag dan de Noordelikke Nederlandn en Spanje in
1648 ofgeslootn hèin. Da wos e mylpoale en één van de belangrikste gebeurtenissn
in d'Ollandsche geschiedenisse omda vanof da moment Spanje de Republiek der
Verenigde Provinciën officieel lik soevereine stoat erkende.

't Verdrag wos en ounderdeel van de Vrede van Westfalen da en ende makte zowel
an den Tachtigjoarign Oorloge lik an den Dertigjoarign Oorloge.

Den Tachtigjoarign Oorloge (1566-1648) wos 'n upstand van de Lege Landn tegen 't
Spoans Ryk ounder de Habsburgers.

In 't begun koste Spanje den upstand neresloan. Moar in 1572 hèin de woatergeuzn
styf gemakkelyk Den Briel keunn inpakkn, en vanof toun nam de rebellie ollene
moa toe. Binst dienen upstand zyn de Noordelikke Nederlandn de facto
ounofhankelik gekommn. Deur hunder succesvulle handelsvlootn én deur de massoale
emigroasje van de meer gegoede inweuners vanuut de Zudelikke Nederlandn - in
veel steejn vruuzde 50% tout 90% van de bevolkienge na 't Noordn - makten ze
zynder in 't Noordn e periode van economische, weetnschappelikke en culturele
groei mei, dan ze de Goudn Eeuwe noemn. In die 17e eeuwe wos de Republiek nen
echtn weireldmacht.

Oundertusschn bleevn de Zudelikke Nederlandn (wuk da nu à peu près
correspondeert mèi Belgje, Luxemburg en 't noordn van 't Fransche) ounder de
Spoansche Krone. De Republiek hèit dikkers geprobeerd vo de Spanjoardn weg te
joagn moar dat es heur noois nie gelukt. In de letste joarn van 'n oorloge
vochtn de Fransche en de Republiek zelfs t'hope tegen de styf verzwakte
Spoansche troepn. Tegen 1648 woarn hele stikkn van de Zudelikke Nederlandn bezet
deur 't Fransche.

De vredesounderhandeliengn begostn in 1641 in de steejn Münster en Osnabrück (nu
in Duutsland). De Republiek mochte meidoen an de vredesbesprekiengn, ol wos ze
zy nog osan nie formeel erkend lik apart land. Zelfs Spanje dei doa nie moeilik
over. In januoari 1646 arriveerdn acht Ollandsche vertegenwoordigers in Münster
vo te begunn an d'ounderhandeliengn. De Spoansche gezantn han grote bevoegdheedn
gekreegn van den Spoansch keunienk Filips IV, die ol joarn probeerde vo vrede te
sluutn.

Up 30 januoari 1648 gerochtn de deelnemers tout en akkoord en den tekst van 't
akkoord goenk na Den Haag en Madrid voe d'oundertekenienge. Den vichtienstn meie
wos de vrede officieel getekend. Vanof da moment wos Olland erkend lik
ounofhankelik land.



https://vls.wikipedia.org/wiki/Ver%C3%AAnigde_Stoat%27n

De Verênigde Stoaten van Amerika of kortweg Amerika es e land in Nôord-Amerika
(in 't Iengels: United States of America, of kortweg USA of zest US). 'n
Oofdstad is Washington DC. In Amerika weunn d'r mêer of 300 miljoen menschn. De
grotsn e belangrykstn stad is New York.

't Land is e bitje met e kir egroeid. 't Begost in 1776 toun da 13 kolonies
nunder wilnde ofschêen van 't moederland Grôot-Brittannië. In 1783 erkende
Iengeland ton oek da 't een apart land wos. De 13 stoatn schoovn op na 't Westn
en 't land kwam grodder e grodder. Achter e burgerôorlog (1861-1865) tusschn de
zudelikke en de nôordelikke stoatn (over ounder ander de sloaverny) groeide 't
land en kwam et ossan moa machtiger. Miljoenn immigrantn (oek uut
West-Vloandern) woarn d'r welekommn. Amerika dei mei an 'n Êestn Weireldôorlog
en de Twiddn Weireldôorlog, e ze wounn twêe keirs. Sedert de joarn '50 is
Amerika dé weireldmacht. Êest nog mi Rusland, moa in deze tydn speel et die
rolle ollêne. Doadeurn kom et oek da 't in veel landn ni geirn ezien is (peis
moa an de aansloagn op de WTC-tôorns).

Amerika is e federoale republiek die steunt ip de groundwet, mi vele macht voe
de president die ieder vier joar ekoozn is. Voe 't moment is da Donald Trump,
die in januoari 2017 Barack Obama upevolgd et. D'r zyn politiek gezien moa twêe
partyen die echt meitelln: de Democroatn (idder progressif) en de Republiekeinn
(idder conservatif). Zyder en de macht in 't Congres: dat is de
volksvertegenwôordigieng die bestoat uut de Senoat en 't Uus van Ofgevoardigdn.

In Amerika betoaln ze met Amerikoanse dollars. Êne dollar is 't zelfde gelik
0,7388 euro's (20/03/2010). 'n Dollar es ôok in veel andre landn ter weireld
gebrukt om gemakeliker te betoaln of ip reize, surtout in Oazië.

Amerika e veel nationoale parkn. Vôorbeeldn dervan zyn de Grand Canyon, Monument
Valley, Yellowstone en Death Valley.



https://vls.wikipedia.org/wiki/Ver%C3%AAnigde_Provinsjes

De Republiek der Zeevn Verenigde Provinciën is de noame vo ’t gebied dat em
achter de Tachtigjoarign Oorlog (1568-1648) splitste van de Zudelikke Nederlandn
en emzelvn ounofankelik verkloarde van Spanje, ton ’t machtigste ryk van Europa.

In 1555, achter de troonsofstand van Karel V, keizer van ’t Illig Rôoms Ryk en
keunink van Spanje, kwoamn de Lêge Landn in andn van z’n zeune Filips II van
Spanje. Filips wilde de calvinistische Noordelikke Nederlandn bekeern tout ’t
Rooms-Katholicisme, mor in 1568 begostn z’under teegn em te verzettn. Da was 't
begun van de Tachtigjoarign Oorlog, die deurde tout 1648 mè de Vrede van
Münster.

De Republiek der Verenigde Provinciën bestound uut Olland, Zêeland, Groningn,
Utrecht, Friesland, Gelderland en Overyssel. In 1588 èn de Stoatn-Generoal van
die provinsjn gedecideerd vo 't land zelve te goan besteurn. De Republiek wos
geboorn. Officieel wierd ze internationoal erkend mè de Vrede van Münster. De
Republiek ontwikkeldeg’ em tout ’n weireldmacht ip gebied van commerce,
weetnschap, kunst en militaire macht, vorol ip maritiem gebied. En in de 17e
eeuwe beleefdn ze ‘n Goudn Eeuwe.



https://vls.wikipedia.org/wiki/Ver%C3%AAnigd_Keunienkryk_van_de_Nederlandn

’t Verenigd Keuninkryk der Nederlandn is de term vo de periode van 1815 tot
1830, os Olland (de Republiek der Zeven Verenigde Nederlanden) en de Zudelikke
Nederlandn één stoat vormdn onder keunink Willem I. De Zudelikke Nederlandn
woarn van 1795 onder Frans bewind, moar achter de val van Napoleon by Waterloo
èn de g’allieerdn in 1815, binst ’t Congres van Wenen, beslist da Frankryk ‘t
gebied most ofstoan. Willem I wierd gesteund deur Grôot-Brittannië, dat an de
noordgrenze van Frankryk ’n sterke bufferstoat wilde.

Ip economisch vlak stimuleerde Willem I de handel, de scheepvoart en d’
industrie. Je liet kanoaln groavn, o.a. Gent-Terneuzn en Brussel-Charleroi en je
zorgde d’r voorn da d’oavn van Antwerpn oopn bloeide. Je droungt de verfransinge
in de Vlamsche provincies were mè z’n toalpolitiek en dee vele vo ’t
nederlandstoalig onderwys. Je wilde in heel ’t nederlandstoalig deel van ’t
keuninkryk ’t Nederlands as overeidstoale invoern, moa da leidde tot verzet by
’t Woalse volksdeel en by de verfranste elite van de Vlamsche gewestn. Ook kwam
’t katholieke Zuudn in ipstand teegn ’t protestantse Noordn. Willem probeerde de
kerkelikke macht te minderen, moar uuteindelik ist er ’n Belgische revolutie van
gekommn en schidde België van Olland. In 1830 wierd ‘t ’n apart keuninkryk .



https://vls.wikipedia.org/wiki/Ver%C3%AAnigd_Keunienkryk_der_Nederlandn

’t Verenigd Keuninkryk der Nederlandn is de term vo de periode van 1815 tot
1830, os Olland (de Republiek der Zeven Verenigde Nederlanden) en de Zudelikke
Nederlandn één stoat vormdn onder keunink Willem I. De Zudelikke Nederlandn
woarn van 1795 onder Frans bewind, moar achter de val van Napoleon by Waterloo
èn de g’allieerdn in 1815, binst ’t Congres van Wenen, beslist da Frankryk ‘t
gebied most ofstoan. Willem I wierd gesteund deur Grôot-Brittannië, dat an de
noordgrenze van Frankryk ’n sterke bufferstoat wilde.

Ip economisch vlak stimuleerde Willem I de handel, de scheepvoart en d’
industrie. Je liet kanoaln groavn, o.a. Gent-Terneuzn en Brussel-Charleroi en je
zorgde d’r voorn da d’oavn van Antwerpn oopn bloeide. Je droungt de verfransinge
in de Vlamsche provincies were mè z’n toalpolitiek en dee vele vo ’t
nederlandstoalig onderwys. Je wilde in heel ’t nederlandstoalig deel van ’t
keuninkryk ’t Nederlands as overeidstoale invoern, moa da leidde tot verzet by
’t Woalse volksdeel en by de verfranste elite van de Vlamsche gewestn. Ook kwam
’t katholieke Zuudn in ipstand teegn ’t protestantse Noordn. Willem probeerde de
kerkelikke macht te minderen, moar uuteindelik ist er ’n Belgische revolutie van
gekommn en schidde België van Olland. In 1830 wierd ‘t ’n apart keuninkryk .



https://vls.wikipedia.org/wiki/VTI_Ieper

VTI Ieper, ofkortienge vo Vrij Technisch Instituut en deur e masse menschn de
vakschole enoemd, is e katholieke middelboare schole in Yper, die ol bestoat va
1908. Vroeger wos 't ollene mor e schole voun houtbewerkers en drukkers, nu ku
je der van olles leern, lik elletriek, bouw, hout, ottotechniekn, lasschn,
metoal en sanitair. De leerliengn zittn der in 't beroep of in 't technisch.
Vroeger kost je ook carosserie leern mo omdat er gin vraag mi naar is is dat
ofgeschaft.

De schole ligt ten uutkante van 't stee van Yper. 't Is e vyver in 't park met
eendjes en kiekens en oek e containerpark, e speelplekke vo de grote en en
apartn vo de klene en drie poortn vo binn te kommn. 't zyn 4 grote
foetbolplings, e kleenn en een up 'n terremak, vier basketplings en drie
overdekte zoaln. Z'hen oek twee villostalliengn voun villo's an t'hangn, een vo
de klene en een vo de groddere. Ze geevn e boeksje uut die De Schakel noemt. 's
Noens kunn de leerliengn in 't restorang eetn en achternoars kun ze foetbolln,
badmintonn, bakkn of manilln. Me Siensche Mestdag is 't oopndeurdag en olle
leerliengn toogn wuk da j' ollemolle ku doen.



https://vls.wikipedia.org/wiki/V%C3%A9lokoerse

Velokoerse of kortweg koerse es een sport. De bedoelinge es om met ne koersvelo
zo zêre meuglik van start tot finish te geroakn. 't Es nen echtn ploegsport. Nen
ploeg bestoat typisch uut êen of eventueel twêe kopmann, en mêerdere elpers, en
weirdt geleid deur nen sportdirecteur. Oloewel professioneel wielerploegen uut
soms 30 coureurs bestoan, mag 't er an iedere koerse toch moar nen ploeg van 8
tot 10 coureurs startn.

Oloewel de velokoerse ip de weg, die ier beschreevn weirdt, et mêest gekend es,
zyn der ôok nog andere disciplines:

Êendagswedstrydn zyn, lik of da de noame ol verklapt, wedstrydn die over êne dag
gereedn wordn. Der zyn veel êendagswedstrydn, ingedêeld in categorieën volgens
under belang. De belangrykste wedstrydn zyn sinsn 2005 gegroepeerd in de UCI Pro
Tour. De belangrykste periode vo de êendagswedstrydn is moart-april, met een
ipêenvolginge van Pro Tour-wedstrydn. Een ander belangryke periode es et nojoar,
met een twêede reeks wedstrydn eindigend in 't Weireldkampioenschap.

West-Vloandern eit een ryke tradisie in de koerse, en vele gemêentn ein ôok
under eigen koerse. Een aantal vôorbeeldn: E3 Prys Vloandern,
Kuurne-Brussel-Kuurne en Twis deur Vloandern.

Verspreid over et hêle joar zyn der veel kortere rittnwedstrydn, moar de
belangrykste ein platse van mei tot september: Rounde van Itoalië, Rounde van
Vrankryk, Rounde van Spanje. De mêeste roundes ein een ofwisselend palet an
rittn: vlakke rittn, bergrittn, tydrittn, ploegentydrit ... In de wielerroundes
ei je verschillende klassementn.

De koerse es een sport die nogal geploagd es van dopienge, wa nen smet legt ip
hêel de sport.



https://vls.wikipedia.org/wiki/Unie_van_Utrecht

De Unie van Utrecht es e verdrag oundertekend up 23 januoari 1579 in de stee
Utrecht en verenigde enigste van de Zeventien Provinciën, die toun nog ounder
Spoans besteur stoundn. De Unie van Utrecht wos nen belangrykn stap vo de
stichtienge van de Republiek der Verenigde Provinciën. De Republiek wos nie
direct internationoal erkend. Da gebeurde moar in 1648 mè d'oundertekenienge van
et Verdrag van Münster.

Die letste ofsproake gift an dat de unie em ofzet tegen de Unie van Atrecht die
ollene zweirt by de katholieke godsdienste.

De overeenkomste wos up 23 januoari oundertekend deur Holland, Zêeland, Utrecht
en Groningn. Die protestantsche provincies reageerdn doamè up de Unie van
Atrecht die e poar weekn idder deur en poar zudelikke provincies (de meeste
liggn nu in Noord-Vrankryk en Wallonië) ofgeslootn wos en woarin dan ze zynder
under steun an de Spoanschn keunienk dudelik makten.

Up 4 februoari oundertekende ook Gent et verdrag. In moarte sloot Friesland em
an, en e groot deel van Gelre. In de zomer volgdn toun Amersfoort (deel van
Utrecht), Yper, Antwerpn, Breda en Brussel. In februoari 1580 ook Lier, Brugge
en et Brugsche Vrye. Nog loater, in april 1580, volgdn Zutphen en Overyssel.

Omdat Vloandern en 'n èlt van Broabant bykan helegansn deur Spoansche troepn
bezet woarn, trokkn ze zynder uut de unie were. De Verenigde Provincies bleevn
achter de Unie van Utrecht nog osan et Spoansche besteur erkenn. De Unie zorgde
voor e voddere polariserienge van de Nederlandsche provincies. In 1581
verkloardn ze under gezoamenlik ounofankelik mè de Plakkaat van Verlatinghe.



https://vls.wikipedia.org/wiki/Tyne_Cot_Cemetery

Tyne Cot of voluut Tyne Cot cemetery (en in 't dialect "Tinnekot") es 't grotste
Iengels militair kerkhof ter weireld en ligt in Passchendoale in de gemêente
Zunnebeke. De noame es afgelied van de Tyne, e rivierke in 't nôorn van
Iengeland en een stik koterie (een cottage in 't Ingels) dat doa stound en
veroverd gewist es deur de 3rd Australian Division ip 4 oktober 1917.

Achter den ôorloge es 't in fasen uutgebreid deur klêindere kerkoovn uut het
geburte over te bringn. Nu liggn der 11952 soldoatn uut 't Ingelse Gemênebest
(Canada, Nieuw-Zêeland, ...) en viere met 'n andre nationaliteit (woarounder ôok
'n vier Duutsers in twêe groavn, under graf es t'erkenn an de rechte bovekant,
d'andre zyn ofgeround). Meer dan 8300 doavan zyn nie geïdentificeerd. Ip de oaf
cirkelvormigen wittn meur olachtern stoan de noamn van bykans 35000 soldaten die
gesneuveld zyn round Yper en woavan da ze de lichamen nooit in gevoundn (The
Wall of the Missing).

Ip de Mêenpôorte in Yper stoan de namen van 55000 ander soldaten da ze nooit èn
weregevoundn en omdat er plekke te kort was ip de Mêenpôorte stoan d'ander noamn
ip de meur in Tyne Cot.



https://vls.wikipedia.org/wiki/Twiddn_Weireldoorloge

'n Twiddn Weireldôorlog is 't twidde conflict woaby da bykan hêel de weireld
betrokkn wos. E deurde van 1 september 1939 tot 2 september 1945.

Toun da Duutsland Pooln binnviel op 1 september 1939 kwamt er e hêeln mekaniek
op gank va landn die party koozn voe 't êen of 't ander land.

Achter 'n Êestn Weireldôorlog (1914-1918) wos Duutsland 'n grôotn verliezer. Ze
verlôorn stikkn land en ze moestn e grôotn schuld oflossn an d'ander landn die
gewonn addn. Vele Duutschers voelnde nunder te zwoar gestraft. Doa komt nog by
dat hêel de Westersche weireld in een economieschen crisis zat achter de
beurskrach van 1929. 't Land zat hêle an de ground. Dat wos e goein fong voer
etwien met e grôotn zucht na macht lik Adolf Hitler. In dienn tyd kwaamn oek de
extreme partyen (mi nunder extreme gedachtn) sterk opzettn in Europa: zowel
extreem-lienks of extreem-reks woarn goed vertegenwôordigd in de parlementn.
Hitler kwam, op e democratische maniere, an de macht in Duutsland. Ze party, de
NSDAP (Nazionalsozialistische Deutsche Arbeiterpartei), krêeg de steun van 't
grôotkapitoal, die benauwd woarn va de communistn. E wos Rykskanselier verkoozn
op 30 januoari 1933. Oundertusschn adde Hitler ol boundgenôotn verzoameld in de
reiste va de weireld (Japan en Italie zyn de belangrykste).

Hitler wilde Lebensraum voe de Duutschers. Ander ezeid: e wilde ander lann
verovern. E begoste mi gemakkelikke brokkn in 1936 ('t Rynland) en 1938
(Ôostnryk). Die gebiedn woarn in 't verleedn ol by Duutsland, dus in 't
buutnland wos 't er ni vele protest teegn de polletiek va Hitler. Ze peisnde da
'n ounger va de nazi's nu estild gienk zyn. Chamberlain en Daladier, d'êeste
ministers van Iengeland e Vrankryk lietn zelfs gebeurn da Duutsland oek
Sudeetnland (in Tsjechoslovakije) koste inneemn. In 'n uutkom va 1939 annexeerde
Duutsland hêel Tsjechie, e 't buutnland liet nog ossan olles gebeurn, oek ol
adde Duutsland 't Verdrag va Versailles ol kweetnioevele overtreedn.

Op 1 september 1939 viel Duutsland ze gebeur binn: Pooln. Iengeland e Vrankryk
addn beloofd a Pooln da ze nunder giegn elpn, en dus kostn ze nu nie angers of
nunder legers te mobiliseern. 'n Twiddn Weireldôorlog wos officieel begunn.
Hitler moeste nem in 't begun moa concentreern op e poar frountn, want en adde e
slim nie-aanvalsakkôord etêkend mi Stalin in ogustus 1939: de Russn giengn
Duutsland ni anvolln en omgekêerd ('t zogezeide Molotov-Ribbentroppact, of 't
Duvelspact). Oek de Amerikoanders bemoeidn nunder in 't begun niê. Hitler adde e
Blitzkrieg (e styven rappn ôorlog zounder vele tegenstand) vôorspeld en da kwam
oek uut. Op 9 april 1940 viel Duutsland binn by Denemarkn en Nôorweegn. Op 10
mei van da joar giengn Belgie, Luxemburg e Nederland d'ran. In êen zwoai wilndn
ze oek Vrankryk inneemn, moa da gieng e bitje moeilikker. Op 't ende van juni
'40 gaavn de Fransche nunder over. Hêel 't Fransche wos nu bezet, buutn e klêen
stiksje: in Vichy collaboreerde maarschalk Pétain mi de Duutsche en doa kost 'n
e bitje zyn eigen goeste doen. Generaal De Gaulle vluchtte weg na Londn, e
leidde doa 'n opstand va de Fransche. In 't Westn blêef ollêne nog Iengeland
over da ni bezet wos. Winston Churchill, 'n Êestn Minister, wos doa de grôte
man. Hitler probeerde mi ze luchtmacht, de Luftwaffe, heel Londn te bombardeern,
moar utendelik wos de RAF, de luchtmacht van d'Iengelsche, te sterk.

Ruw ezeid zou je kunn zeggn da Hitler 'n ôorlog beguste verliezn op 't moment
dat 'n Rusland wilde anvolln. Napoleon Bonaparte ad dat ol e ki eprobeerd, moa
dat wos e fiasco. Deur 't Duvelspact wos Hitler in ze rik edekt, moar e beseft
da dat ni koste bluuvn deurn: de Russn mobiliseernde ossan moa mêer troepn an de
grenze mi Duutsland. Doarom wilde Hitler êest attakkeern in de plekke va verrast
te zyn deur Stalin. Bovendien woarn d'r in Rusland oek grôte oliereserves.

Op 7 december 1941 volln de Jappn e legerbasis van d'Amerikoanders an op Hawaï:
Pearl Harbor. Japan adde in de joarn doavôorn an expansje edoan. De Volkernbound
(de vôorganger van de Verenigde Naties), en Amerika in 't bezounder, addn wel
eprotesteerd, moa 't ielp ni. Mi nunder stoutn anval op Pearl Harbor wilnde de
Jappn de marine van de Amerikoanders kapot moakn. Da lukte moa gedêeltelik, want
de vliegdekscheepn van Amerika lein doa ni. En vele ander scheepn kustn nog
vermakt zyn. 't Gevolg wos da Amerika nu betrokkn wos by 'n Ôorlog. E joar
loater, in mei 1942, verlôorn de Japanners ol een êeste ki serieus van
d'Amerikoann. 't Begun van 't ende voe Duutsland e ze boundgenôotn.

Van 1942 vors begunt Duutsland op ol de frountn te verliezn. In Nôord-Afrika (de
veldsloagn by El Alamein) verlôor 't Afrikakorps va Erwin Rommel van de Brittn
va maarschalk Montgomery. Japan verlôor de slag by Midway: nunder marine krêeg e
zwoarn klop. In Europa zelve deurde 't tot 10 juli 1943: de Geallieerdn lannde
in Sicilië en kostn e bitje met e ki Italie veroovern. Op D-Day, 6 juni 1944,
wos 't hêlegans edoan mi de Nazi's: de Geallieerdn lannde oek in 'n Normandie.
Ze kunn oprukkn toet in Berlyn woa da Hitler in april 1945 ze zelven te kort
doet. Op 7 mei 1945 capituleert Duutsland officieel.

Op 't ende van 'n ôorlog doen de soldoatn die Duutsland en de bezette gebiedn
veroovern gruwelikke ountdekkiengn: de concentroasje- en uutroeiingskampn, lik
Auschwitz in Pooln. In die kampn brochtn de nazi's ol die menschen tope die
volgens nunder doctrine Untermenschen woarn (zeg moa: krapuul): joodn,
sigeuners, homo's, communistn, intellectueeln,... De nazi's addn e hêeln
systematiek uutepeisd voun nunder grôte vyann zo efficiënt meugelik uut te
roein.



https://vls.wikipedia.org/wiki/Twiddn_Weireld%C3%B4orlog

'n Twiddn Weireldôorlog is 't twidde conflict woaby da bykan hêel de weireld
betrokkn wos. E deurde van 1 september 1939 tot 2 september 1945.

Toun da Duutsland Pooln binnviel op 1 september 1939 kwamt er e hêeln mekaniek
op gank va landn die party koozn voe 't êen of 't ander land.

Achter 'n Êestn Weireldôorlog (1914-1918) wos Duutsland 'n grôotn verliezer. Ze
verlôorn stikkn land en ze moestn e grôotn schuld oflossn an d'ander landn die
gewonn addn. Vele Duutschers voelnde nunder te zwoar gestraft. Doa komt nog by
dat hêel de Westersche weireld in een economieschen crisis zat achter de
beurskrach van 1929. 't Land zat hêle an de ground. Dat wos e goein fong voer
etwien met e grôotn zucht na macht lik Adolf Hitler. In dienn tyd kwaamn oek de
extreme partyen (mi nunder extreme gedachtn) sterk opzettn in Europa: zowel
extreem-lienks of extreem-reks woarn goed vertegenwôordigd in de parlementn.
Hitler kwam, op e democratische maniere, an de macht in Duutsland. Ze party, de
NSDAP (Nazionalsozialistische Deutsche Arbeiterpartei), krêeg de steun van 't
grôotkapitoal, die benauwd woarn va de communistn. E wos Rykskanselier verkoozn
op 30 januoari 1933. Oundertusschn adde Hitler ol boundgenôotn verzoameld in de
reiste va de weireld (Japan en Italie zyn de belangrykste).

Hitler wilde Lebensraum voe de Duutschers. Ander ezeid: e wilde ander lann
verovern. E begoste mi gemakkelikke brokkn in 1936 ('t Rynland) en 1938
(Ôostnryk). Die gebiedn woarn in 't verleedn ol by Duutsland, dus in 't
buutnland wos 't er ni vele protest teegn de polletiek va Hitler. Ze peisnde da
'n ounger va de nazi's nu estild gienk zyn. Chamberlain en Daladier, d'êeste
ministers van Iengeland e Vrankryk lietn zelfs gebeurn da Duutsland oek
Sudeetnland (in Tsjechoslovakije) koste inneemn. In 'n uutkom va 1939 annexeerde
Duutsland hêel Tsjechie, e 't buutnland liet nog ossan olles gebeurn, oek ol
adde Duutsland 't Verdrag va Versailles ol kweetnioevele overtreedn.

Op 1 september 1939 viel Duutsland ze gebeur binn: Pooln. Iengeland e Vrankryk
addn beloofd a Pooln da ze nunder giegn elpn, en dus kostn ze nu nie angers of
nunder legers te mobiliseern. 'n Twiddn Weireldôorlog wos officieel begunn.
Hitler moeste nem in 't begun moa concentreern op e poar frountn, want en adde e
slim nie-aanvalsakkôord etêkend mi Stalin in ogustus 1939: de Russn giengn
Duutsland ni anvolln en omgekêerd ('t zogezeide Molotov-Ribbentroppact, of 't
Duvelspact). Oek de Amerikoanders bemoeidn nunder in 't begun niê. Hitler adde e
Blitzkrieg (e styven rappn ôorlog zounder vele tegenstand) vôorspeld en da kwam
oek uut. Op 9 april 1940 viel Duutsland binn by Denemarkn en Nôorweegn. Op 10
mei van da joar giengn Belgie, Luxemburg e Nederland d'ran. In êen zwoai wilndn
ze oek Vrankryk inneemn, moa da gieng e bitje moeilikker. Op 't ende van juni
'40 gaavn de Fransche nunder over. Hêel 't Fransche wos nu bezet, buutn e klêen
stiksje: in Vichy collaboreerde maarschalk Pétain mi de Duutsche en doa kost 'n
e bitje zyn eigen goeste doen. Generaal De Gaulle vluchtte weg na Londn, e
leidde doa 'n opstand va de Fransche. In 't Westn blêef ollêne nog Iengeland
over da ni bezet wos. Winston Churchill, 'n Êestn Minister, wos doa de grôte
man. Hitler probeerde mi ze luchtmacht, de Luftwaffe, heel Londn te bombardeern,
moar utendelik wos de RAF, de luchtmacht van d'Iengelsche, te sterk.

Ruw ezeid zou je kunn zeggn da Hitler 'n ôorlog beguste verliezn op 't moment
dat 'n Rusland wilde anvolln. Napoleon Bonaparte ad dat ol e ki eprobeerd, moa
dat wos e fiasco. Deur 't Duvelspact wos Hitler in ze rik edekt, moar e beseft
da dat ni koste bluuvn deurn: de Russn mobiliseernde ossan moa mêer troepn an de
grenze mi Duutsland. Doarom wilde Hitler êest attakkeern in de plekke va verrast
te zyn deur Stalin. Bovendien woarn d'r in Rusland oek grôte oliereserves.

Op 7 december 1941 volln de Jappn e legerbasis van d'Amerikoanders an op Hawaï:
Pearl Harbor. Japan adde in de joarn doavôorn an expansje edoan. De Volkernbound
(de vôorganger van de Verenigde Naties), en Amerika in 't bezounder, addn wel
eprotesteerd, moa 't ielp ni. Mi nunder stoutn anval op Pearl Harbor wilnde de
Jappn de marine van de Amerikoanders kapot moakn. Da lukte moa gedêeltelik, want
de vliegdekscheepn van Amerika lein doa ni. En vele ander scheepn kustn nog
vermakt zyn. 't Gevolg wos da Amerika nu betrokkn wos by 'n Ôorlog. E joar
loater, in mei 1942, verlôorn de Japanners ol een êeste ki serieus van
d'Amerikoann. 't Begun van 't ende voe Duutsland e ze boundgenôotn.

Van 1942 vors begunt Duutsland op ol de frountn te verliezn. In Nôord-Afrika (de
veldsloagn by El Alamein) verlôor 't Afrikakorps va Erwin Rommel van de Brittn
va maarschalk Montgomery. Japan verlôor de slag by Midway: nunder marine krêeg e
zwoarn klop. In Europa zelve deurde 't tot 10 juli 1943: de Geallieerdn lannde
in Sicilië en kostn e bitje met e ki Italie veroovern. Op D-Day, 6 juni 1944,
wos 't hêlegans edoan mi de Nazi's: de Geallieerdn lannde oek in 'n Normandie.
Ze kunn oprukkn toet in Berlyn woa da Hitler in april 1945 ze zelven te kort
doet. Op 7 mei 1945 capituleert Duutsland officieel.

Op 't ende van 'n ôorlog doen de soldoatn die Duutsland en de bezette gebiedn
veroovern gruwelikke ountdekkiengn: de concentroasje- en uutroeiingskampn, lik
Auschwitz in Pooln. In die kampn brochtn de nazi's ol die menschen tope die
volgens nunder doctrine Untermenschen woarn (zeg moa: krapuul): joodn,
sigeuners, homo's, communistn, intellectueeln,... De nazi's addn e hêeln
systematiek uutepeisd voun nunder grôte vyann zo efficiënt meugelik uut te
roein.



https://vls.wikipedia.org/wiki/Tw%C3%AAede_Weireldoorloge

'n Twiddn Weireldôorlog is 't twidde conflict woaby da bykan hêel de weireld
betrokkn wos. E deurde van 1 september 1939 tot 2 september 1945.

Toun da Duutsland Pooln binnviel op 1 september 1939 kwamt er e hêeln mekaniek
op gank va landn die party koozn voe 't êen of 't ander land.

Achter 'n Êestn Weireldôorlog (1914-1918) wos Duutsland 'n grôotn verliezer. Ze
verlôorn stikkn land en ze moestn e grôotn schuld oflossn an d'ander landn die
gewonn addn. Vele Duutschers voelnde nunder te zwoar gestraft. Doa komt nog by
dat hêel de Westersche weireld in een economieschen crisis zat achter de
beurskrach van 1929. 't Land zat hêle an de ground. Dat wos e goein fong voer
etwien met e grôotn zucht na macht lik Adolf Hitler. In dienn tyd kwaamn oek de
extreme partyen (mi nunder extreme gedachtn) sterk opzettn in Europa: zowel
extreem-lienks of extreem-reks woarn goed vertegenwôordigd in de parlementn.
Hitler kwam, op e democratische maniere, an de macht in Duutsland. Ze party, de
NSDAP (Nazionalsozialistische Deutsche Arbeiterpartei), krêeg de steun van 't
grôotkapitoal, die benauwd woarn va de communistn. E wos Rykskanselier verkoozn
op 30 januoari 1933. Oundertusschn adde Hitler ol boundgenôotn verzoameld in de
reiste va de weireld (Japan en Italie zyn de belangrykste).

Hitler wilde Lebensraum voe de Duutschers. Ander ezeid: e wilde ander lann
verovern. E begoste mi gemakkelikke brokkn in 1936 ('t Rynland) en 1938
(Ôostnryk). Die gebiedn woarn in 't verleedn ol by Duutsland, dus in 't
buutnland wos 't er ni vele protest teegn de polletiek va Hitler. Ze peisnde da
'n ounger va de nazi's nu estild gienk zyn. Chamberlain en Daladier, d'êeste
ministers van Iengeland e Vrankryk lietn zelfs gebeurn da Duutsland oek
Sudeetnland (in Tsjechoslovakije) koste inneemn. In 'n uutkom va 1939 annexeerde
Duutsland hêel Tsjechie, e 't buutnland liet nog ossan olles gebeurn, oek ol
adde Duutsland 't Verdrag va Versailles ol kweetnioevele overtreedn.

Op 1 september 1939 viel Duutsland ze gebeur binn: Pooln. Iengeland e Vrankryk
addn beloofd a Pooln da ze nunder giegn elpn, en dus kostn ze nu nie angers of
nunder legers te mobiliseern. 'n Twiddn Weireldôorlog wos officieel begunn.
Hitler moeste nem in 't begun moa concentreern op e poar frountn, want en adde e
slim nie-aanvalsakkôord etêkend mi Stalin in ogustus 1939: de Russn giengn
Duutsland ni anvolln en omgekêerd ('t zogezeide Molotov-Ribbentroppact, of 't
Duvelspact). Oek de Amerikoanders bemoeidn nunder in 't begun niê. Hitler adde e
Blitzkrieg (e styven rappn ôorlog zounder vele tegenstand) vôorspeld en da kwam
oek uut. Op 9 april 1940 viel Duutsland binn by Denemarkn en Nôorweegn. Op 10
mei van da joar giengn Belgie, Luxemburg e Nederland d'ran. In êen zwoai wilndn
ze oek Vrankryk inneemn, moa da gieng e bitje moeilikker. Op 't ende van juni
'40 gaavn de Fransche nunder over. Hêel 't Fransche wos nu bezet, buutn e klêen
stiksje: in Vichy collaboreerde maarschalk Pétain mi de Duutsche en doa kost 'n
e bitje zyn eigen goeste doen. Generaal De Gaulle vluchtte weg na Londn, e
leidde doa 'n opstand va de Fransche. In 't Westn blêef ollêne nog Iengeland
over da ni bezet wos. Winston Churchill, 'n Êestn Minister, wos doa de grôte
man. Hitler probeerde mi ze luchtmacht, de Luftwaffe, heel Londn te bombardeern,
moar utendelik wos de RAF, de luchtmacht van d'Iengelsche, te sterk.

Ruw ezeid zou je kunn zeggn da Hitler 'n ôorlog beguste verliezn op 't moment
dat 'n Rusland wilde anvolln. Napoleon Bonaparte ad dat ol e ki eprobeerd, moa
dat wos e fiasco. Deur 't Duvelspact wos Hitler in ze rik edekt, moar e beseft
da dat ni koste bluuvn deurn: de Russn mobiliseernde ossan moa mêer troepn an de
grenze mi Duutsland. Doarom wilde Hitler êest attakkeern in de plekke va verrast
te zyn deur Stalin. Bovendien woarn d'r in Rusland oek grôte oliereserves.

Op 7 december 1941 volln de Jappn e legerbasis van d'Amerikoanders an op Hawaï:
Pearl Harbor. Japan adde in de joarn doavôorn an expansje edoan. De Volkernbound
(de vôorganger van de Verenigde Naties), en Amerika in 't bezounder, addn wel
eprotesteerd, moa 't ielp ni. Mi nunder stoutn anval op Pearl Harbor wilnde de
Jappn de marine van de Amerikoanders kapot moakn. Da lukte moa gedêeltelik, want
de vliegdekscheepn van Amerika lein doa ni. En vele ander scheepn kustn nog
vermakt zyn. 't Gevolg wos da Amerika nu betrokkn wos by 'n Ôorlog. E joar
loater, in mei 1942, verlôorn de Japanners ol een êeste ki serieus van
d'Amerikoann. 't Begun van 't ende voe Duutsland e ze boundgenôotn.

Van 1942 vors begunt Duutsland op ol de frountn te verliezn. In Nôord-Afrika (de
veldsloagn by El Alamein) verlôor 't Afrikakorps va Erwin Rommel van de Brittn
va maarschalk Montgomery. Japan verlôor de slag by Midway: nunder marine krêeg e
zwoarn klop. In Europa zelve deurde 't tot 10 juli 1943: de Geallieerdn lannde
in Sicilië en kostn e bitje met e ki Italie veroovern. Op D-Day, 6 juni 1944,
wos 't hêlegans edoan mi de Nazi's: de Geallieerdn lannde oek in 'n Normandie.
Ze kunn oprukkn toet in Berlyn woa da Hitler in april 1945 ze zelven te kort
doet. Op 7 mei 1945 capituleert Duutsland officieel.

Op 't ende van 'n ôorlog doen de soldoatn die Duutsland en de bezette gebiedn
veroovern gruwelikke ountdekkiengn: de concentroasje- en uutroeiingskampn, lik
Auschwitz in Pooln. In die kampn brochtn de nazi's ol die menschen tope die
volgens nunder doctrine Untermenschen woarn (zeg moa: krapuul): joodn,
sigeuners, homo's, communistn, intellectueeln,... De nazi's addn e hêeln
systematiek uutepeisd voun nunder grôte vyann zo efficiënt meugelik uut te
roein.



https://vls.wikipedia.org/wiki/Turkije

Turkeye (Nederlands: Turkije, Turks: Türkiye), es 'n republiek land da vo 't
grotste dêel in Oazië ligt. E klêen dêel round de grotste stad Istanbul ligt in
Europa. De ôofdstad van Turkeye es Ankara. 't Weunn in 't hêle 71 meljoen
menschn.

Turkeye ligt voun 't grotste dêel in Azië, up e schiereiland die Anatolië noemt,
tusschn de Zworte en de Middellandsche Zêe. 't Europees gedêelte ligt teegn
Grieknland en Bulgareye. De twêe stikkn zyn van makoar eschid deur de
Dardanelln, de Zêe van Marmara en de Bosporus. Istanbul, de grotste stee van 't
land, ligt up olletwêe de stikkn. De landn die teegn Turkeye liggn, zyn
Grieknland en Bulgareye up 't Europees gedêelte en Armenië, Georgië,
Azerbeidjan, Irak, Iran en Syrië. Koerdistan, die gin officieel land is, ligt
voun e grôot dêel up 't groundgebied van Turkeye.

De bekendste gerechtn van Turkeye zyn de diengn daj ol ier in pitakootn viendt
(dürüm, döner en kebab bevôorbeeld). Turkn zevve gebruukn 't wôord pita wel
nôois.

Oloewel da Turkeye styf bekend is voun ze kaffie (kahve), drienkn ze in Turkeye
zevve vele mêer thee (çay). Doamei daj doar oek indeliks vele "theetuunn"
(çaybahçe) teegn komt. 't Bekendste dessert is baklava.

Turkeye is êen van de weinige landn woa dat er e platselikkn drank is die ku
concurreern me Coca Cola: Colatürk. 't Bekendste bier is Efes, daj oek ier en
doar in België ku viendn (oundermêer in Brussel). Wyn is er oek e masse
verbouwd.



https://vls.wikipedia.org/wiki/Troopiesche_en_subtroopiesche_drooge_loofbusschn

De troopiesche en subtroopiesche drooge loofbusschn, ook gekend oendre de noame
troopiesche droogbusschn, zyn e bioom lik of da 't beschreevn is deur de Weirld
Nateur-Stichtienge . 't Bioom is geleegn in de Troopn en de Subtroopn. Oewel da
die bussschn te vienn zyn in klimoatn woa da 't 't hêel 't joar warm is, kunn ze
verschillnde oenderdn sentiemeetrs reegn ên, mor istr e lank droog joargetyde
dat verschillnde moandn deurt en da varjeert mê d' eirdrykskundige liggienge.
Die sezoensgeboenn droogtn ên e grôotn invloed ip aal 't leevn in 't bus.

Boomn mê ofvollnd blad oovrêersn in de mêeste van die busschn, en binst 't droog
joargetyde istr e tyd zoendre bloarn an de boomn, en da varjeert vôgns sôorte.
Omda de boomn vochte verliezn deur undre bloarn, lat 't ofstôotn van de bloarn
toe an sôortn lik Tectona grandis (Lipblommign) en Phanera variegata
(Vlinderblommign) vo woatre te spoarn in de momentn van droogte. De koale boomn
geevn 'n oopn krôonndêk, en geevn an de zunnestroaln de kanse toe an de groend
te graakn en vergemakklikn de groej van e diche struuklaage. Boomn ip nattre
plekkn en de deeze die an 't groendwoatre kunn, zyn dikkers altydgroene. Ip
oenvruchtboare platsn zyn dr ook veele altydgroene boomn. Drie ekostreekn uut de
troopiesche en subtroopiesche drooge loofbusschn zyn gekenmerkt deur altydgroene
boomn : de drooge altydgroene busschn van Ôost Dekkan, de drooge altydgroene
busschn van 't drooge gedêelte van Sri Lanka, en de drooge altydgroene busschn
van zuudôostlik Indochina.

Oewel bioloogiesch mindre verscheidn of de reegnbusschn, êrbergn troopiesche en
subtroopiesche drooge busschn e grôote varjeteit van wilde bêestn woaroendre
oapn, êrtachtgn, grôote katachtign, papegoajn, knoagbêestn, en veugls die ip de
groend leevn. De biomassa an zôogbêestn is mêesta oogre in drooge busschn of in
natte reegnbusschn, in 't byzoendre in de drooge busschn van Afrika en Oazje.
Veele van die sôortn toogn buutngeweune anpassiengn an 't moejlik klimoat.

Drooge busschn bestoan zowêl te Nôordn of te Zuudn van de zôone mê reegnbusschn
roend den eevnoare, te zuudn of te nôordn van de subtroopiesche woestynn, in 't
algemêene in twêe bandn, den êen tusschn 10° en 20° nôordrbridte en den andrn
tusschn 10° en 20° zuudrbridte. De mêestverscheidn drooge busschn in de weirld
kommn vôorn in zuudlik Mexico en in de lêeglandn van Bolievje. De drooge busschn
an de kustn van de Stillen Oceoan of 't nôordwestn van Zuud-Amerika êrbergn 'n
oovrevloed van buutngeweune sôortn die undre oentwikkld ên oendr den invloed van
't klimoat.

De struuklandn van Maputaland-Pondoland lanst de kuste van Zuud-Afrika zyn
verscheidn en êrbergn veele endeemiesche sôortn. De drooge busschn van sentroal
Indje en Indochina zyn ipvollnd vor undre verscheidneid an grôote gewervelde
bêestn. De bladvollige drooge busschn van Madagaskar en dedeeze van Niew
Kaledôonje ên ook styf ipvollnde endemiesmn en e grôot antal taksa die allêene
doa mo bestoan en dadde vo taksa ip d' oogste nivoos. De boomn gebruukn
groendwoatre binst 't drooge joargetyde.

Sôortn ên mêesta e grodre verspreidiengsgebied of in de natte busschn, aloewêl
dat in sommigte streekn veele sôortn mor e klêen areoal ên; de mêeste sôortn uut
de drooge busschn zyn ook beperkt toe da bioom, in 't byzoendre de plantn; de
bêta-diversiteit en d' alfa-diversiteit zyn ooge mo duudlik lêegre of in de
nobyje natte busschn.



https://vls.wikipedia.org/wiki/Tournai

Dôornik (Frans: Tournai) is e stad in 't westn van de Belgische provincie
Enegouwn mè mêer of 67500 inweuners. De stad, die geleegn is an de Schelde, is
de twidde oudste stad van België (achter Tongern). Der zyn spoorn van
beweunienge tout twiduusd joar geleen te zien.

Dôornik bestound ol in den tyd van de Gallo-Romeinn van vô Christus ounder de
noame Turnacum. Round 't joar 320 groeide de stad uut tout 'n importent
industrieel centrum. Deurdat 't an 'n belangryk weegnknooppunt lag en ook 'n
brugge had over de Schelde is 't de nieuwe hoofdplatse gewordn van de civitas
Turnacensium, die uut de civitas Menapiorum was ountstoan. Eerder was Kassel
d'hoofdstad van de Menapiërs.

Round 430 hèn de Salische Frankn 't gebied veroverd en Dôornik uutgeroepn tout
hoofdstad van 't Frankisch Ryk.

In 481 wierd Clovis I, achter den dôod van zyn voader Childerik I, tout keunienk
van de Salische Frankn van Dôornik uutgeroepn. In 486 verplatste Clovis 't
machtscentrum noa Parys, mo de rolle van Dôornik was nog nie uutgespeeld. Clovis
makte der by zyn vertrek 'n bisschopszetel van, die heel Vloandern bestreek.

In 880 plunderdn de Noormann de Scheldestreke en Dôornik kwam under
uutvolsboasis.

Ounder Karel de Kletsn, den êestn keunienk van West-Francië, ountstound 't
groafschap Vloandern dat in lêen blêef by de Fransche keunienk.

In 993-994 verdêelde Boudewyn IV, Groaf van Vloandern, zyn groafschap in drie
burggroafschappn: Gent (mè 't land van Waas), Dôornik (mè Kortryk en
Sint-Omaars) en Brugge.

In 1141 wierdn de werkn gestart van de Romoansche Onze-Lieve-Vrouwekathedroale,
die in 1171 voltôoid was en ingewyd wierd deur den eirtsbisschop Hendrik van
Vrankryk.

De stad trok ryke koopliedn an en under streevn nor ounofhankelikheid leidde der
toe dan ze in 1187 rechtstreeks ounder de Fransche krône vieln. Tout 1513 blêevn
ze Frans. Dôornik kende 'n bloeiende loaknandel en was 'n belangryke leverancier
van wandtapytn.

In 1513 veroverde keunienk Hendrik VIII van Iengeland Dôornik. 't Is d'ênigste
stad in België die ôoit Iengels was. Je bouwdeg e citadel woavan dat ollêne de
torre is overgebleevn. Vo dien ofbroak zorgde Lodewyk XIV minder of 'n decennium
loater.

In 1653 hèn ze by toevol de tombe van Childerik I, zeune van Merovech en voader
van Clovis gevoundn in de eglise Saint-Brice.

In 1668, ounder Lodewyk XIV, kwamt de stad were ounder Frans bewiend en in 1713
ounder de Ôostnrykers.

In 1815 makte 't dêel uut van 't Verenigd Keuninkryk der Nederlandn en sedert
1830 ligt 't in België.

Dôornik is de gemêente met de grotste ippervlakte in België. Nevenst Dôornik
zelve zyn der nog 28 dêelgemêentn: Barry, Beclers, Blandain, Chercq, Ere,
Esplechin, Froidmont, Froyennes, Gaurain-Ramecroix, Havinnes, Hertain, Kain,
Lamain, Marquain, Maulde, Melles, Mont-Saint-Aubert, Mourcourt, Orcq, Quartes,
Ramegnies-Chin, Rumillies, Saint-Maur, Templeuve, Thimougies, Vaulx-lez-Tournai,
Vezon, Warchin en Willemeau.



https://vls.wikipedia.org/wiki/Therenburch

Terwoan, vroegre ook Therenburch (Frans : Thérouanne) is e gemêente in 't
Fransche departement Now van Kales (Pas-de-Calais), in 't Nôorden van Vrankryke.
De gemêente êt e bitje mêer of 1 000 inweuners en ligt in 't Arroendissement
Sint-Omoars.

In de Pree-iestoorje en d' Oedeid was die plekke e needrzettienge die 't
middlpunt van de Morienn-stamme vormde. Loatre wierd de stad Terwoan de zeetle
van 't bisdom Terwoan.

In de Middelêewn beôorde de stad toe 't Groafschap Vloandern, noadien toe 't
Groafschap Arteezje. In 1553 wierd ip bevel van Keizre Koarle de stad vulleedig
verwoest, achtre d' ôorlogsverkloarienge an êm van de Fransche keunienk. Van de
veele gebown, woaroendre de kateedroale, blêeftr nietnt oovre. Ten tyde van de
verwoestienge woarndr in de stad apeupri 2 000 inweunrs. De plekke wierd
verloatn en 't bisdom ofgeschaft.

Ip 't ende van de 16ste êewe oentstoendr e niew dorp an den oendrekant van den
euvle woarip da den oede stad ôoit a geleegn, an de bôordn van de Leie ip de
platse van 'n oede buutnwyk van Terwoan, Saint-Martin-Outre-Eau. Oede
vermeldiengn van da niew dorp dateern uut de 17ste êewe lik "Faulbourgs de jadis
Thérouanne" en "Faubourgs haults de Théroannes". Ip 't ende van 't ancien régime
wierd Terwoan e gemêente. In 1822 wierd beurgemêente Nielles-lès-Thérouanne (148
inweuners in 1821) ofgeschaft en anhecht by Thérouanne (570 inweuners in 1821).



https://vls.wikipedia.org/wiki/Th%C3%A9rouanne

Terwoan, vroegre ook Therenburch (Frans : Thérouanne) is e gemêente in 't
Fransche departement Now van Kales (Pas-de-Calais), in 't Nôorden van Vrankryke.
De gemêente êt e bitje mêer of 1 000 inweuners en ligt in 't Arroendissement
Sint-Omoars.

In de Pree-iestoorje en d' Oedeid was die plekke e needrzettienge die 't
middlpunt van de Morienn-stamme vormde. Loatre wierd de stad Terwoan de zeetle
van 't bisdom Terwoan.

In de Middelêewn beôorde de stad toe 't Groafschap Vloandern, noadien toe 't
Groafschap Arteezje. In 1553 wierd ip bevel van Keizre Koarle de stad vulleedig
verwoest, achtre d' ôorlogsverkloarienge an êm van de Fransche keunienk. Van de
veele gebown, woaroendre de kateedroale, blêeftr nietnt oovre. Ten tyde van de
verwoestienge woarndr in de stad apeupri 2 000 inweunrs. De plekke wierd
verloatn en 't bisdom ofgeschaft.

Ip 't ende van de 16ste êewe oentstoendr e niew dorp an den oendrekant van den
euvle woarip da den oede stad ôoit a geleegn, an de bôordn van de Leie ip de
platse van 'n oede buutnwyk van Terwoan, Saint-Martin-Outre-Eau. Oede
vermeldiengn van da niew dorp dateern uut de 17ste êewe lik "Faulbourgs de jadis
Thérouanne" en "Faubourgs haults de Théroannes". Ip 't ende van 't ancien régime
wierd Terwoan e gemêente. In 1822 wierd beurgemêente Nielles-lès-Thérouanne (148
inweuners in 1821) ofgeschaft en anhecht by Thérouanne (570 inweuners in 1821).



https://vls.wikipedia.org/wiki/Taxaceae

De venynboomachtign (Taxaceae), is e konifeerefamielje die zeevn geslachtn omvat
en oengevêer 30 sôortn, of in oedre systêemn drie geslachtn en 7 toe 12 sôortn.

't Zyn klêene boomn of struukn mê veele takn. De bloarn zyn altydgroen,
spiroalsgewyze geschikt, dikkers gedroajd an de voet vodr lik twêe-ryig uut te
zien. Ze zyn lyne- toe lansvormig, en ên blêekgroene of witte stomatoale bandn
ip undre oendrekant. De plantn zyn twêeuuzig, zeldn êenuuzig. De mannlikke
keegls zyn 2–5 mm lank, en ze geevn stuufmeel of in de vroege lente. De
vrowlikke keegls zyn sterk ingeperkt en z' ên mor êen schubbe mêt êen
vruchtbeginsl en ze geevn êen zoad. O 't zoad rypt oentwikklt de
vruchtbeginsldroagnde schubbe in e vlêezige aril die 't zoad gedêeltlik omsluut.
De rype aril is fel gekleurd, zochte, sappig en zoete, en wordt geetn deur
veugls die tonne 't ard zoad verspreidn in undre uutwerpsln. Echtre zyn de zoadn
vrêe vergiftig vo menschn, en ze bevattn de vergiftn taxine en taxol .

De venynboomachtn wordn teegwôordig tegoare genoomn mêt aal d' andre konifeern
in de orde van de Pinales, omda DNA-oentleediegn beweezn ên dat de
venynboomachtign monofyleetiesch zyn mê d' andre famieljes van de Pinales (Chase
et al., 1993; Price, 2003), e konkluuzje die oendresteund wordt deur
mikromorfologie-stuudjes (Anderson & Owens, 2003). Vroegre wierdn ze dikkers
bekeekn lik verschillnd van andre konifeern deur ze te schikkn in 'n
ofzoenderlikke orde Taxales. Ernest Henry Wilson noamde de Taxaceae taxad in zyn
boek "1916, Conifers and taxads of Japan". Sommigte stuudjes in de vroege joarn
2000 lietn zien da de geslachtn Torreya en Amentotaxus beetre oovregebrocht
wierdn no de Cephalotaxaceae, aangezien genetiesch oendrezoek bewêes da ze
dichtre stoenn by Cephalotaxus of by Taxus. Mêer recente stuudjes ên ingeslootn,
mê Cephalotaxus, in e bridre interpretoasje van de Taxaceae lik êen ienkle
grotre famielje (Price, 2003). In die betêeknisse sluutn de venynboomachtign zes
geslachtn en 30 sôortn in.

De vôorngestelde verschilln tusschn de Taxaceae en de Cephalotaxaceae woarn
gesteund ip de morfologie van de zoadn, woaby da de Taxaceae klindre rype zoadn
ên die 5 toe 8 mm grôot zyn in 6-8 moandn en nie hêel ingeslootn in den aril.
Zoadn van Cephalotaxaceae vertôon e langre rypiengstyd, van 18-20 moandn, woaby
da de rype zoadn hêel ingeslootn zyn in den aril en 12–40 mm grôot zyn.

Sommigte plantkundign ên Austrotaxus oovregebrocht no zyn eign famielje, de
Austrotaxaceae, stellnde da y dichtre stoat by de Podocarpaceae of by d' andre
Taxaceae, mo dr is gin geneetiesch bewysmaterjoal dovoorn.



https://vls.wikipedia.org/wiki/Tajga_van_%27t_%C3%94ostlik_Kanadeesch_Schild

De tajga van 't Ôostlik Kanadeesch Schild, is 'n ekostreeke uut d' ekozôone
Nearctis vôgnst de Weirld Nateur-Stichtienge (WWF). D' ippervlakte van d'
ekostreeke besloat 753 800 km² . Ze makt dêel uut van 't bioom de boreoale
busschn of de tajga. Vo de grôote ekoloogiesche rykdom is d' ekostreeke e dêel
van de Global 200-streeke de "Kanadeesche boreoale busschn".

Geleegn in nordôostlik Kanada, oovredekt die ekostreeke e grôot stik van
nôordlik Kebêk en 't mêeste van Labrador, rêeknde van de Hudson-Boaje en
Djeems-Boaje in 't Westn, oovre Ungava-Boaje en in 't Ôostn toe an d'
Atlantiesche Oseoane an de kuste van Labrador. 't Is e tajga-ekostreeke en ze
stopt bygevôg an de boom-grenze, woada de toendra begunt. 't Landschap is ruuw
en rotsig mêt e gebied van fjordn an d' Atlantiesche kuste van Labrador. D'
euvls en oogvlaktn zyn deurspêkt mê veele mêern en veen-moerassn en plekkn
toendra in de Mealy Mountains en eldrs.

't Is e koed dêel van de weirld mêt e gemiddelde joarliksche temprateure die goa
van -6 °C in Hudson-Boaje toe 1 °C ip de kuste van Labrador .

D' oovrêersnde boomn uut de boreoale busschn zyn zwarte sparre (Picea mariana)
en moeras-lorke (Larix laricina), gemiengld mê klêene antalln witte sparre
(Picea glauca), dwergberkn, wilgn, Lauraceae, en rododendrons. In de veenn
gruujn dr Cyperaceae en Sphagnum-mos.

D' ekostreeke êrbergt veele wilde bêestn woaroendre bus-karieboe (Rangifer
tarandus caribou), eeland (Alces alces), Ameriekoansche zwarte beir (Ursus
americanus), grysde wolf (Canis lupus), rôo vos (Vulpes vulpes), poolvos (Alopex
lagopus), veelvroate (Gulo gulo), snêewschoe-oaze (Lepus americanus), en
koloonjes van zêe-oendn. Van byzoendr belank zyn de geweune zêe-oendn (Phoca
vitulina) van 't zôetwoatre van 't Mêer van de Zêe-oendn en de grotste kudde van
bus-karieboe van de weirld, de kudde van 400 000 bêestn van Zjorsj-Rieviere.
Veugls omvattn de ruugpôot-oendrs (Tetraoninae), vis-oarnd (Pandion haliaetus),
roave (Corvus corax) en veele woatr-veugls. In 't byzoendre lanst de rotsige
kuste istr platse vo de broednde koloonjes zêeveugls, woaroendre de bedreigde
ôostlikke populoasje van de harlekyn-eende (Histrionicus histrionicus). 't
Gebied ligt ook ip den Atlantiesche miegroasje-vliegroete vo veugls.

Die ekostreeke is bykans nog hêel in zyn nateurlikke stoat, mêt uutzoendrienge
van sommigte gebiedn die ofgezien ên van woatrkracht-installoasjes en van
mynbow-aktievieteitn lik de Myne van Voisey-Boaje. Dr zyn gin echte beschermde
gebiedn oewêl da 't vôorngestelde Nasjonoal Park van de Mealy Mountains 't
grotste park zoe wordn in Atlantiesche Kanada. Andre parkn zyn vôorngesteld vo
Richmond-Golve en de Clearwater Lakes ip Hudson-Boaje, en 't Mêer Atikonak ip de
grenze van Kebêk en Labrador.



https://vls.wikipedia.org/wiki/Suukerb%C3%AAete

En sukerbête is en sôorte wortelgewas da wirdt gekwêekt vo suker uut t’hoaln.
Der bestoan veel verschillige sôortn sukerbêetn.

De plante komt tot tachntig centemètre hôge en krygt klêne bloemekes mee geweune
kleurn. Der wirdt beweerd da sukerbêetplantn veel CO2 zoudn ippakkn moa da's nie
juste.

Sukerbêetn zyn in België (en Europa) en belangrikke bronne vo suker uut te winn.
Ge kunt ze azô moa nie eetn, doavo is de bête veel t'hard. Der is en ingewikkeld
producsjeproces nodig vo de suker uut de bêetn t'hoaln woaby dan de bêetn ounder
andere wirdn versneedn en gekookt vo an et sap van de bêetn te roakn woa dan ze
ton de suker uut zuuvern.

Den industrie round sukerbêetn hèit hem zêre ontwikkeld in de Napeolontische
ôorloogn woa dan d'Ingelsn ton den handel blokkeerdn mee de Fransn dus kon die
nie mee an et sukerriet van de Caraïbn woadeu dan ze dus moestn overschoakeln ip
andre alternatievn. Vrankryk is nog olsan de grôotste producent van sukerbêetn,
ip twêe komt Duutsland en ip drie Amerika. Sukerbêetn zyn ôok vrêe belangrik in
Rusland en Oekraïne omda die landn veel vodder van n'Atlantischn Oceoan liggn
dus beter hundern eign suker kwêekn in plekke van in te voern. Dertig percent
van de weireldproducsje van suker komt uut sukerbêetn.

Sukerbêetn hèin olsan belangrik gewist in West-Vloandern omda de prys van
sukerbêetn oaltyd redelik stabiel bluuft en da j' vo sukerbêetn te zettn gin zuk
ne goein ground nodig hèit. De prys zakt verre niet omda suker vrêe vele
gebruukt wirdt dus de vroage doalt nie. Moar deur den ipkom van mêer en mêer
handel mee de Caraïbn woa dan ze rietsuker kwêekn vo ne goekopre prys, mee mêer
sukerwinste vergeleekn mee sukerbêetn, hèit den Europese Unie beslist da der
minder sukerbêetn moestn gekwêekt wirdn in Europa. Der is doa veel protest tegen
gekommn mee ounder andere 't argument da Europa ton nog mêer afhankelik wirdt
van anvoer van voedsel uut andere landn en et nu ol zo afhankelik is. Ôok wordn
sukerbêetn e vaste woarde in veel streekn in Europa moa den EU hèit toch beslist
dat er minder moest gekwêekt wirdn woadeur dan der toch veel boern failliet hèin
gegoan. De sukerbêetteelt is nog gepermitteerd moa nie mee zovele lik dervoorn.



https://vls.wikipedia.org/wiki/Stegers

Stegers (Frans: Estaires) es e gemêente in Vrankryk in't Noorderdepartement. 't
Ligt in Frans-Vloandern in't Leiedal. Langsn de zuudgrenze van de gemêente
strôomt de Leie. Stegers grenst an de gemêentn Zoetestede, Steenwerk, Sailly an
de Leie, De Gorge, Meregem en Nieuw-Berkyn.

't Huudige stadje ligt ip de site woar in tydde van de Romeinn 't stadje
Minariacum wos, e strategisch geleegn plekke omda ze lag an de heirboane tusschn
Castellum Menapiorum ('t huudige Kassel) en Nemetacum Atrebatum (Atrecht) want
ip da punt wos de Leie ip zyn smolst en dus 't makkelykst vo te traverseern.
Stegers wierd gekerstend in de neegnde êeuwe deur Sent-Vedastus en ôordigde in
de middelêeuwn by't Groafschap Vloandern. In dien tyd vormde de Leie in't
huudige Frans-Vloandern e sôorte van e nateurlyke toalgrenze; an de nôordkant
ervan koutte men Vlamsch en an de zuudkant klapten ze Picardisch (in
Romoans-Vloandern). In de middelêeuwn wos de vôornoamste bedrievigeyd van
Stegers de textielcommerce. In 1566 wierdn byst de Beeldnstorm verschilligte
religieuze gebouwn van Stegers geplunderd deur de protestantn.

Stegers wierd mo Fransch in 1769 achter d'uutwisselienge van verschilligte
encloaves tussch Vrankryk en de Nederlandn. In dien tyd wos Stegers e bloeiendn
textielstad, vergelykboar me Armentiers. Byst den Êestn Weireldoorloge wierd
Stegers ingenoomn deur de Duutschers byst den Vierdn slag om Ieper woaby da't
stadje bikkans gehils verwoest wierd. Stegers wierd heroverd deur de g'allieerdn
byst ulder offensief in den twêedn elft van 't joar 1918. Achter den oorloge en
't stadje deur de verwoesting en de crise in den textiel noois mêe tout an oar
vroegere élan gerakt.



https://vls.wikipedia.org/wiki/Steenwerck

Steenwerk (Frans: Steenwerck) es e gemêente in Vrankryk in't Noorderdepartement.
't Ligt in Frans-Vloandern in't Leiedal. De Leie strôomt langs de zuudgrenze van
de gemêente en twèis deur 't stadje lôopt de Grote Beke, die uutmoundt in de
Leie. Steenwerk grenst an de gemêentn Belle, Niepkerke, Erkegem an de Leie,
Sailly an de Leie, Stegers en Zoetestede.

Deur't middn van 't groundgebied van Steenwerk passeert d'yzerboane vo den TGV
tusschn Rysel en Kales en an den nôordkant lôopt d'yzerboane vo de geweune
trings tusschn Rysel en Oazebroeke en stoat de stoasje van Steenwerk. Steenwerk
stoat ôok in verbiendienge me Rysel en Duunkerke via de ottostrade A25 die deur
de gemêente lôopt.

Steenwerk es gesticht gewist deur de Frankn en wierd vo den êestn kêe vermeld in
1160 lyk Steinwerc. Derachter es de noame nog geciteerd gewist op verschillige
schryfwyzn: in 1182 lyk Estenwerck, in 1260 lyk Stuuinwercke, in 1331 lyk
Steinwerck en in 1332 lyk Steenwerc. In dien tyd wos ter ôok e redelyke commerce
in Steenwerk langsn de Grote Beke die gekanaliseerd wos en veurzien van sluuzn.
Textielwevers leverdn ulder loakn in't center van't stadje wa ton langsn de Leie
noar Armentiers wierd gebrocht vo verder te verandeln. Der wos ôok e redelijke
commerce van en noar Belle. Bystn den Êestn Weireldoorloge es Steenwerk
hillegansn verwoest gewist.



https://vls.wikipedia.org/wiki/Stadswoapn_van_Brugge

’t Stadswoapn van Brugge goa were tout de 13e eeuwe en de kleurn wierdn ol
gebruukt in de 14e eeuwe.

’t Woapn wierd vo den êeste ki officieel gebruukt deur de Groaf van Vloandern in
1304. Da was ton Gwyde van Dampierre.

Ip ‘t woapn stoat er ’n azeurkleurige (blauwe) lêeuw, ip acht dwarse stikkn van
zilver en keel (rôod). De lêeuw et e rooie tounge en rooie klauwn, e goudn krône
en e blauwn band round z’n nekke met de letters S.P.Q.B. en d’r angt e kruusje
an.

’t Schild wordt vaste g’oudn deur twi schilddroagers: e goudn lêeuw met e rooie
tounge en rooie klauwn, en den oudstn beweuner van Brugge volgns de legende van
den Brugschn beir, die e zilvern band round z’n nekke droagt. Ounder ’t woapn
angt er e blauw lint met de Latynsche woapnspreuke: S.P.Q.B. in ‘t goud: Senatus
Populus Que Brugensis of Besteur en bevolkienge van Brugge.

’t Stadswoapn is te zien boovn an de gevel van de Stadsschouwburg en boovn de
voordeure van d’oude Civiele Griffie ip de Burg.



https://vls.wikipedia.org/wiki/St%C3%AAenstroate_(stroate)

De Stêenstroate (Steenstraat) is een oede stroate deur e deel West-Vlamse
gemeentn. De stroate ed e geschiedenisse die weregoat toet in de Romeinse tyd.

De stroate is een oede verbiediengsweg (diverticulum) tusschn Kassel in
Noord-Vrankryk en Aardenburg in wuk dat tegenwoordig Zeeuws-Vloandern is.
Meugelyks bestound die stroate ol van voorn de Romeinse tyd, en is 't 'n deur
under rechte getrokk'n of verhard, of j'is nieuwe ageleid achter de transgressei
van de zee. De verharde boane et eeuwnlang bluuvn bestoan.

Hele stikk'n van da rechte tracée bestoan nog oltnd, en in verschillnde gemeentn
et de stroate zelfs nog die stroatnoame. In 't centrum van de provinsje ligt er
meer dan 10 km Steenstroate tusschn de Rudenberg en de Blankaart in Diksmude.
Vanof de Rudenberg vormt de Steenstroate de grenze tusschn Kookloare en
Andzoame, tonne lopt de stroate deur Werken langs 't dorpcentrum. De boane stikt
doa den Andzoamevoart over en lopt tonne Eesn binn. E bitje verder is de stroate
de grenze tusschn Klerkn en Eesn en tonne de grenze tusschn Woomn en
Tjoenkesove. In Eesn ligt de Steenstroate e poar kilometer in kassien, en is 't
er sinds 1992 e beschermd landschap.

Vanof de Rudenberg noa 't noordn toe, is 't traject in Ichtegem were te viendn
in de Ruidenbergstraat en de Zuster Clarastraat. Meer noa 't noordn toe liggn
der were stikk'n stroate in Wyndoale en Erdryke met de noame Stêenstroate. In
Wyndoale zyn der overbluufsels va Romeins erdewerk gevoen. In die streke lag 't
er e knooppunt met twi andre Romeinse verbiendiengsweegn, de Brugschen Heirweg
en de Zeeweg.

Toet in de Middeleeuwn was die weg, 'thope met andere oude boann, e belangryken
oofdweg. 't Is moar in den Oostenriekse tyd dat andere boann de rolle overpakte,
meerbepoald de boane Brugge-Toeroet-Roeseloare-Meenn uut 1754, de boane
Toeroet-Wyndoale-Ostende uut 1765 en de boane Wyndoale-Diksmude uut 1769.



https://vls.wikipedia.org/wiki/Spoanse_Nederlandn

De Spoansche Nederlandn wos de noame vo de Zudelikke Nederlandn achter dan de
noordelikke provinsjn under ounofankelik addn verkloard van Spanje (in 1588).

Den Spoanschn keunienk Filips II trok em et liefst van ol niet te vele an van
die voor em problemoatische Lêge Landn. 't Es doamè dat 'n in 1598 et besteur èt
overgedreegn an de aartsertoogn Albrecht en Isabella, die zo goed lik
ounofankelik kostn regeern. Moa deur dan ze zynder gin kinderns addn gekreegn,
zyn de Lege Landn achter 'n dood van Albrecht in 1621 weregekeerd ounder de
Spoansche krone. Da wos voorof zo ofgesprookn in e geheime clausule. Vanof toun
stelde Filips II Spoansche gouverneurs an die ier kwoamn besteurn.

De Spoanschn tak van et Uus van Habsburg liep dood, en zo kwam d'r in Spanje et
Uus van Bourbon an de macht. 't Gevolg wos da de Zudelikke Nederlandn an de
Oostnryksche Habsburgers toe kwoamn. Da gebeurde officieel mè de Vrede van
Utrecht in 1713. In da joar kwoamn de zudelikke stoatn ounder 't gezag van de
keizer van et Illig Rôoms Ryk en spreekn me van de Ôostnryksche Nederlandn.



https://vls.wikipedia.org/wiki/Spegelreie

De Speeglreie is e woatreloop en e stroate in 't êrte van Brugge. De reie lopt
van 't Jan van Eykpling toe aan de Langereie. De glyknoamige stroate ligt ip de
nôordelikkn oevre van de reie en lopt van 't Jan van Eyckpling toe an de
Karmersbrugge. Ip de zuudelikkn oevre ligt de stroate Spinolareie. Oendr 't Jan
van Eyckpling lopt het woatr deure lik de teegnwôordig oovrwêfde Kroane-reie. De
Speeglreie makt dêel uut van de loop van d' ôorsproenklikke riviere de Reie.

De noame "Speeglreie" zoe kommn van e speghele, tgêene in de platsnoamkunde e
lankwerpig woatre is. 't Is meuglik genoamd no 't uus "De Grote Speghele". De
noame verwyst ook no d' anweezigeid van verschillnde speeglmoakers.

Ôorsproenklik was de Spiegelrei verziene van drie bruggn: de zogenoamde
Niewjoarsbrugge of Sint-Jansbrugge, de Keuningsbrugge en de Karmersbrugge. D'
êeste, die in 't verlangde van de Wynzakstroate lag, verdwêen echtre in 1787
deur d' oovrewêvienge van de Kroane-reie en den anleg van 't Jan van Eyckpling
(tonne d' Akademieplatse).

D' omgeevienge van de Speeglreie was e belangryke middlêewsche kommêrsjêele wyk
mêt oavnverzieniengn. Vanof 1134 was Brugge bereikboar lanst 't Oed Zwin, de
Langereie en de Speeglreie. In 't begun woarn de kommêrsjêele aktievieteitn
allêene mo lanst de Langereie. Roend 't ende van de 12ste êewe verlei 't
zwoartepunt êm no d' asse Speeglreie-Kroane-reie, d' uutgeleezn plekke vo styf
vroeg aa kommêrsantn-uuzn te bown, dichte by den oavn en 't Tol-uus.

Vanof de 16ste en 17ste êewn verminderdn de schêepvoart en d' oavnaktievieteitn
rond de Speeglreie en Kroane-reie. Da kwam oendr mêer deur de verplatsienge van
de kommêrsje nor Antwerpn, en ook deur 't groavn van d' Andelskomme en de
Koepeure in Brugge zelve. Pertanks, nog toe 't begun van de 20ste êewe leidn
reeglmoatig binnescheepn an ip de Speeglreie. De Keuniengsbrugge was toe tonne
zeifs e droajbrugge.



https://vls.wikipedia.org/wiki/Spa-Franchorchamps

Het Circuit Spa-Francorchamps is de thuusbasis vo de Grand Prix Formule 1 van
België, de DTM, de 24 eurn van Spa en de 1000 km van Spa Endurance. Verder wordt
er ook nog e Volkswagen club event en de 25 uurn van Spa verreedn. 't Is geleegn
in 't middn van d' Ardennen in de provincie Luuk in België, meer bepaald in de
gemeente Spa. 't Is een van de meest favoriete circuits onder kenners omda 't e
rap parcours is me vele niveauverschil en rappe bochtn.

Spa-Francorchamps es nu 7,004 km lang, mo dat is nog mo vanaf 2007. In d'eerste
joarn va Spa-Francorchamps wos er 15 km circuit, woarvan dat er een ende
stroatcircuit wos. Vanaf 1947 woarn der 21 bochtn over 14,1 km. Vele coureurs
vondn da 't e gevoarlik circuit wos en doarom en ze der de meest problematische
bochtn uutgesneedn vo de veiligheid. Teegn 1979 wos er nog 6,947 km parcours
over, me 17 bochtn. Eigenlyk is er tussn de bochtn Les Combes en Stavelot een
shortcut gemakt, met de nieuwe bochtn Bruxelles, Double Gauche, Fagnes en
Paul-Frère, die tope de tweede sector vormn. In 1981 en ze were wyzigingn
angebrocht deur de 3e sector van deze ki opnieuw veiliger te moakn. 6,968 km
lang werd het circuit, mo me 19 bochtn.

Buutn in 1994, toen dat er verandering wos by de latste bocht, en ze die
formoatie tot 2003 gebruukt. Utendelyk is de latste bocht veranderd in e
moeilykern chicane, die simpelweg Chicane werd genoemd, ofwel Bus Stop Chicane,
woardeur het parcours in 2004 8 meter langer is gekommn. Vanaf 2007 is er nietn
mi veranderd en zyn ze dus by e circuit gebleevn van 7,004 km, met 20 bochtn. De
verplatsing van La Source, de eerste, en van de Chicane, de latste bocht, zorgde
vo meer plekke vo de pitlane en e langer recht stik met de start-finishlyne.
Noarmoate je verder in de tyd goat, zyn der iedere kêer meer moatreegeln genoomn
vo de veiligheid: veranderienge van de chicane, tragere bochtn, mo vooral grote
uutloopstrookn in asfalt, wor dat er soms nogal gretig gebruuk van gemakt wordt.

Spa-Francorchamps is een van de geestigste en tegelyk moeilykste circuits ter
weireld. Vooral de bochtn Eau Rouge en Blanchimont zyn lastig omdat de Formule
1-coureurs der vul gas moetn deure goan vo genoeg neerwaartse krachtn te
verkrygn. De bocht Eau Rouge es zelfs zo populair dat ie voorkomt in boekn en
films, en dat ie vele nagemakt wordt up privécircuits. Vele herkennen zelfs de
bocht in de back straight van het Formule 1 circuit van Istanbul Park in
Istanbul, wor dat de Turkse GP wordt gereedn. Z'en dien bocht 'Faux Rouge'
genoemd, vo der mee te kunn spottn. Faux betekent namelyk 'vals' in 't Frans.
Dien bochte wos ontworpn deur bekende circuitmaker Hermann Tilke, die
tegenwoordig e bitje olle circuits makt voor de Formule 1.

De Grand Prix van België is echter geannuleerd gewist in 2006 deur het failliet
goan van de organisator. Ook het aantal sponsors is ferm gedoald sinds 2003,
omdat de tabaksreclame overol afgeweezn werd. Begun 2012 is er zelfs
onderhandeld om int vervolg de Formule 1-races of te wisseln met e circuit in
Frankryk, mo dat idee is ondertussn verworpn.



https://vls.wikipedia.org/wiki/Sp%C3%B4orweg

Een yzerweg, spoorweg of 'n yzerweug is e verkêersweg vo voertuugn die ip rails
ryen. De rails zyn twi eevnwydige stoavn in stoal, die vastegezet zyn ip
tringbieln van hout, betong of metoal.

Yzerweegn zyn in 't begun van de 19ste êeuwe in Iengeland ountstoan - 't es
doamei da trings ook by uus lienks ryen - vo 't werk in de koolmynn
gemakkelikker te moakn. De kooln wierdn vervoerd in karretjes ip spoorn. In 't
begun woarn de rails van hout gemakt en loater van geute. De karretjes wierdn
verplatst met d'hand, mè peirdn of deur ze te loatn rolln van een hellienge.

In 1825 is de Stockton and Darlington Railway g'opend, met de bedoelienge vo
kooln van de myne noa d'hoave te briengn. D'r is ton ook beslist vo de lyne
publiek toegankelik te moakn. En deur 't succes van 't reizigersvervoer woarn
d'r nog andere die 't voorbeeld volgdegen.

In België ligt er 3518 km yzerweg, woavan dat er 2934 km g'elektrificeerd is en
2563 kilometer is dubbelsporig. Infrabel zorgt vo d'infrastructeure en den NMBS
is exploitant van de trings.



https://vls.wikipedia.org/wiki/Sosisoung

Ne sosisong of een secitse (van 't Fransche Saucisson) is e sôorte dikke worst
mêestol in e fel oranje-rô plastikvel en gevuld met een reedlik omogêen mingsel
van fyn gemoalen ingrediëntn. Secitse weird ôok gebruukt voe de geweune
broadworst (derms gevuld met gekapt) an te duudn.

De dierdere sortn zyn gemakt van kolfsvlêes of zwynevlêes, met kruudn, e
bindmiddel en zetmêel lik blomme, amidon, enz... De goekôpe sortn zyn gebaseerd
ip overscheutn van de vlêesverwerkienge, mêestol de overscheutn van kiekns en
kalkoenn woavan dat 't diere borstvlêes en de billen geschêed zyn. Die karkassn
wirdn gemoaln en bewerkt zôda je zo peizn dat 't kolf es.

Mêestol wordt da in fyne scheljes gesneen, en tonne voe toespyze ip e stute
gegeetn.

Ne vriendelikkn bêenouwer goat olsan vroagn an zyn jounge klantjes oan ze gêen
skelleke of schelletje moen ein. Tiene-neegne dat ie sosisong geeft.

Oewel da in Vloandern de Sosisong een simple en goekôop restproduct wa, eit er,
ounder andre deur den buutnlandsn invloed lik de Franske "Saucissons", een hêle
reke veredelde en fantasie varioaties ip soamenstellienge en uutzicht
ountstoane, lik sosisong van kiekn, me champignongs of pepers, met figuurkes,
...



https://vls.wikipedia.org/wiki/Sosisong

Ne sosisong of een secitse (van 't Fransche Saucisson) is e sôorte dikke worst
mêestol in e fel oranje-rô plastikvel en gevuld met een reedlik omogêen mingsel
van fyn gemoalen ingrediëntn. Secitse weird ôok gebruukt voe de geweune
broadworst (derms gevuld met gekapt) an te duudn.

De dierdere sortn zyn gemakt van kolfsvlêes of zwynevlêes, met kruudn, e
bindmiddel en zetmêel lik blomme, amidon, enz... De goekôpe sortn zyn gebaseerd
ip overscheutn van de vlêesverwerkienge, mêestol de overscheutn van kiekns en
kalkoenn woavan dat 't diere borstvlêes en de billen geschêed zyn. Die karkassn
wirdn gemoaln en bewerkt zôda je zo peizn dat 't kolf es.

Mêestol wordt da in fyne scheljes gesneen, en tonne voe toespyze ip e stute
gegeetn.

Ne vriendelikkn bêenouwer goat olsan vroagn an zyn jounge klantjes oan ze gêen
skelleke of schelletje moen ein. Tiene-neegne dat ie sosisong geeft.

Oewel da in Vloandern de Sosisong een simple en goekôop restproduct wa, eit er,
ounder andre deur den buutnlandsn invloed lik de Franske "Saucissons", een hêle
reke veredelde en fantasie varioaties ip soamenstellienge en uutzicht
ountstoane, lik sosisong van kiekn, me champignongs of pepers, met figuurkes,
...



https://vls.wikipedia.org/wiki/Sonn%C3%AAtn_an_Orfeus

De Sonnêtn an Orfeus (Die Sonette an Orpheus: Geschrieben als ein Grab-Mal für
Wera Ouckama Knoop - [De sonnêtn an Orfeus: Geeschreevn lik e Monument vo Wera
Ouckama Knoop]) zyn e bundle van 55 sonnêtn geschreevn in 1922 deur de
Bohêemsche-Ôostnryksche dichtre Rainer Maria Rilke (1875–1926). 't Wierd den
êeste kêe uutgegeevn 't vôgnd joar. Rilke, die "weirldwyd êrkend is lik êen van
de mêest lyriesch-intensche duutstoalige dichtrs" schrêef de cyclus ip drie
weekn tyd binst datn vôgns êmzeive e "wilde scheppnde storm" oendregienk .
Oendre den indruk van 't niews van de dôod van Wera Ouckama Knoop (1900–1919), e
vriendinne van Rilke zyn dochtre Ruth, wydde y 't dichtwerk lik e grafstêen ter
êrinnerienge an eur .

In dy tyd, in februoari 1922, a Rilke zyn werk vultôojd oovre zyn diep
filozoofiesche en mystieke verzoamlienge van tien gedichtn mê tietle "Duineser
Elegien" woa datn tien joar an gewerkt ad. De "Sonnêtn an Orfeus" en de
"Duineser Elegien" zyn bekeekn lik Rilke zyn mêestrewerk en d' oogste
uutdrukkienge van zyn kunde .

Gedeurnde 't grotste dêel van de joarn 1910 ê Rilke geleen van e serjeuze
inzienkienge, woadeure datn nie koste schryvn. Y was zyn "Duineser Elegien"
begost in 1912, en vultôojde stikn drvan in 1913 en 1915, vôo gedwoengn te zyn
toe stilte deur e gêestlik oeneevnwicht da verôorzakt was deur de gebeurtnissn
van den Êestn Weireldoorloge en zyn korte dienst by 't Ôostnryks-Oengoars leegre
. Allêene mor in 1920 wastn weer in stoat vor êm te zettn ip de vultôojienge van
d' "Elegien". Echtre, vo de vôgnde twi joar was zyn gêest uut den oak en kostn
doadeure nie schryvn.

In 1921, verblêef Rilke in Zwitserland, mê d' intênsje van êm oendre te dompln
in de Fransche kultuure by Genève en e platse te vienn vo dr te bluuvn weunn .
In die tyd adn e romantiesche reloasje mê Baladine Klossowska. Ip uutnôodigienge
van Werner Reinhart, veruusde Rilke no 't Kastêel van Muzot, e dertiende-êews
buutnverblyf woa datr gin goaze of illetriek was, geleegn by Veyras,
Rhone-Vallei, Zwitserland . Reinhart, e Zwitsersche kommersant en
liefêbbre-klarinêtiest, gebruukte zyn fortuun vor e wêldoenre te zyn vo veele
20-ste êewsche schryvrs en tôondichtrs. Y verwierf Muzot vo Rilke doa vo niks te
loatn weunn en êm mê ze werk te loatn bizzig zyn . Rilke en Klossowska veruusdn
doa notoe in juli 1921 en gedeurnde de êrfst vertoalde Rilke geschriftn van Paul
Valéry en Michelangelo in 't Duuts .

Mê 't niews van de dôod van de vriendinne van zyn dochtre, Wera Knoop, was Rilke
begêestrd vo 't scheppn van 't werk "Sonnêtn an Orfeus" . In e poar doagn,
tusschn 2 februoarie en 5 februoarie 1922, adn 't êeste dêel vultôojd, mê 26
sonnêtn. Vo de poar vôgnde doagn, richtn êm ip de "Duineser Elegien", de deeze
vultôojnd 's oavns den 11stn februoarie. Rechtuut noadien giengtn vôort mê de
"Sonnêtn" en vultôojde 't vôgnd dêel van 29 sonnêtn in mindre of twêe weekn. In
brievn an zyn moatn duudde Rilke die tydspanne van drie weekn an lik e "wilde
scheppnde storm" . Rilke beschowde de twêe verzoamliengn lik "teglyk geboorn" .
An zyn vroegre minnoaresse Lou Andreas-Salomé schryvnd ip 11 februoari,
beschreef y die tydspanne lik "...e grenzelôoze storm, e wervlewiend van de
gêest, en wa datr ook van binn is in myn, lik weefsl of vliezn, geroamte, 't
krakte allemalle en 't plôojde. Gin gedachte an eetn".

Dweisdeure de "Sonnêtn", verschynt Wera in reeglmoatige verwyziengn nor eur,
zowêl rechstreeks woa datn eur noamt lik oenrechstreeks deur middl van e
"danseresse" of de mythiesche roep nor Eurydice. Loatre schrêef Rilke no de
moedre van 't joenk meistje stellnde da Wera eur geest êm "dwoenk en vôortdrêef"
van te schryvn .



https://vls.wikipedia.org/wiki/Slapratte

Slaprattn (Eliomys quercinus, oek wel fruutratte enoemd) zyn knoagdiern uut de
familie van de slapmuuzn. De noame zegt vele over oe dan ze leevn, want beistn
’n dag doen ze nie aars of sloapn, ze leevn en zoekn teetn by nachte.

De noamn in 't Vlams, zowel slapratte en fruutratte, zyn eigentlik beter of de
noame in 't Nederlands, eikelmuis. Slaprattn eetn wel eikels, mo mêestol eetn ze
mêer fernient en dierlikke stoffoasje dan nootn (voogn Natuurpunt eetn ze
mêestol gin nootn, z'eetn idder zoad en fruut). De noame slapratte is egeevn
omdan de menschn ze mêestol viendn an ze an 't sloapn zyn (oftewel by doage,
want ze leevn by nachte oftewel in de wienter an ze nunder wientersloape houdn).

In bepoalde streekn van West-Vloandern, lik de streke van Yper, is slapratte oek
gebruukt voun etwien die lange en vele slapt.

’t Zyn bêestjes die ollêne mor in Europa leevn (Olland, België, Vrankryk, ’t
Iberisch schiereiland, ’t zuudn van Duutsland en Itoalië en ezo toet in
Ôost-Europa. In d’Alpn en de Pyreneeën leevn toet an en hogte van 2000 meiters.
't Zittn oek klêne populoasjes up d'eilandn van de Middellandsche Zêe,
oundermêer up de Baleoarn, Sardinië (oundersôorte E. q. sardus), Sicilië (E. q.
dichrurus) en up de Liparische Eilandn (boovn Sicilië, E. q. liparensis). De
slaprattn van West-Azië en Nôord-Afrika zyn oundertusschn en aparte sôorte
ekommn, Eliomys melanurus.

In Vloandern kommn ze surtout vôorn an de Westkust, de streke van
Poperienge-Ieper, de streke van Kortryk over de Vlamsche Ardenn en ’t
Pajottnland, ’t ôostn van Vlams-Broabant en ’t Zuudn van Limburg toet in Voern.
't Is surtout in de leemstreke van Vloandern dan der nog redelikke populoasjes
zittn, messchien wel deurdat er in de ground mêer kook zit, die zort dan der
mêer slekkn zittn.

Ze leevn eigentlik van ôorsproung surtout an de kant van êkebusschn, mor ol te
zindelik zyn ze nie, ’t zyn der zest oek die in hovetjes zittn. Oundertusschn
zyn 't surtout cultuurvolgers ekommn, die nie mi persé ollêne busschn nôdig henn
voun te overleevn, ol is 't nog ossan beter an der wel busschn zyn.

Slaprattn eetn zowel bêestn (surtout fernient en slekkn) of plantoardig teetn
(fruut, zoad, bottn en oltemets nootn). In ounderzoekn en z’oundervoundn dan ze
verre nôois hoazelnootn eetn.



https://vls.wikipedia.org/wiki/Slag_by_Nieuwpoort

De Slag by Nieuwpoorte wos e directe confrountoasje tusschn d'Ollanders en de
Spanjoardn in 1600 da bepoalend èt gewist vo de voddere betrekkiengn tusschn de
upstandige Noordelikke Nederlandn en de Spanjoardn in de Zudelikke Nederlandn.

An 't ende van de XVIe eeuwe wos den Spoanschn keunienk Filips II de Lege Landn
van de Zeventien Provinciën gildig beu. Ol joarn ad ie d'r styf vele legertroepn
en geld in gestookn, en je zat nog osan vulup in oorloge mè 't Fransche en mè
Olland.

Vo em nie te vele mè van die probleemn te moetn antrekkn, goft ie ze lik
uwelikscadeau an zyn dochter, de infanta Isabella en eurne vint ertog Albrecht
van Oostnryk. D'ofsproake wos dan ze zynder ounofankelik over de Nederlandn
mochtn regeern. Moar mochtn ze zynder gin jounges en krygn toun zoudn de
Nederlandn direct were keern na de Spoansche krone (wuk da in 1621 ôok gebeurd
es).

De aartsertoogn Albrecht en Isabella (reg. 1598 - 1621) wistn da de bevolkienge
den oorloge mêer dan beu wos, en ze probeerdn vrede te sluutn mè d'upstandige
Noordelikke Nederlandn. Want d'Ollanders lietn genoeg ziene dan ze nog osan van
plan woarn vo de Zudelikke Nederlandn te bevryen van de Spanjoardn.

D'Ollanders zoagn da voorstel lik een teekn van zwakte van de twee landvoogdn.
Ze zoatn ôok constant geploagd mè koapers die under scheepn roofdn. Die koapers
opereerdn surtout vanuut de Vlamsche oavnsteedn Duunkerke en Nieuwpoorte. En
d'Ollanders, die den oorloge ook meer dan moe woarn, peinsdn dan ze nu keure
kreegn vo de Spoansche bezetters vo goed buutn te kuuschn uut de Lege Landn. Ip
20 mè 1600 beslootn d'Ollandsche Staten-Generaal voe Vloandern vanuut de zee an
te volln. Ze vroegn an prins Maurits van Oranje voe 't Stoatenleger an te voern.

D'Ollanders addn under verzoameld up et strand by Nieuwpoorte en 't wos under
gelukt vo d'eerste anvolln van de Spanjoardn of te sloan. Resultoat: 4000
Spanjoardn en bykan 2000 Ollanders en Iengelsche (die mè d'Ollanders mèvochtn)
dood. De prins van Oranje wos nu gereed vo e beleg te begunn up Nieuwpoorte. Moa
je wos mè moeite begunn of je zog et ol nie mè zittn. Achter elf doagn gaft y 't
beleg up en je stuurde zyn troepn were na under scheepn, richtienge Olland. De
Stoatn-Generoal kostn d'r nie mè lachn want z'addn em pertank gevroagd vo nie
ollene Nieuwpoorte moar surtout Duunkerke te goan verovern.

Doarby kwam nog da d'Ollanders mè 't probleem zoatn dat de legerleidienge ounder
prins Maurits in tweiste lag mè Johan van Oldenbarnevelt, den belangrykstn
bestuurder van de nog jounge Republiek. Den dramoatischn ofloop es welbekend:
Maurits liet zynen rivoal in 1618 gevangn neemn. E joar loater wos van
Oldenbarnevelt geëxecuteerd.

't Es moa in 1609 dan de Noordelikke en Zudelikke Nederlandn tot en akkoord
gerocht zyn mè 't Twolfjoarig Bestand.



https://vls.wikipedia.org/wiki/Sintekloaj

Sinte(r)kloai, Sinterkloas, Sint-Nikloai is nen illigen die zyn noamdag et op 6
december. Op dien dag krygn de froaie kiendjes in België sneukelienge,
kloaispeirdn, pikke-nikken, marseping, chokla, mandaryntjes e speelgoed. E dag
idder komt ’n ôok noar Olland.

De traditie van 't schoetje zettn goa were noa de 15ste eeuwe. In Utrecht wierdn
d'r ton ip Sint-Nikloaioavnd schoes gezet in de kerke. De ryke Utrechters stoakn
d'r ton etwad in. De zesdn december, z'n officieeln sterfdag, wierd olles ton
verdeeld ounder d'oarme menschn. Loater, os 't e familiefeeste gewordn is,
zettegen de joungers under schoetje by de schouwe. D'r zyn twi schilderyen van
Jan Steen (17e eeuwe), woarip da je ku zien wa dan ze vroeger kreegn: koekn,
snoep en speelgoed. Van sommigste knechtn ligt er e roe of e zaksje zout in.
Volgns Jan Steen woarn de knechtn dus droever of de meisjes.

Sintekloai is 'n istorische figure. Zyn echte noame is Nicolaas van Myra (°270 –
6 december 345 of 352). Myra ligt in 't teegnwôordige Turkeye. Ne was doa
bisschop.

De Turkn (Seldsjoekn) stoundn in 1087 up’t punt vo Myra, da up da moment 'n
ounderdêel was van ’t Byzantyns Ryk, te veroveren. In ’t christelikke Westn
ountstound er grôte consternoatie dat ’t gebêenderte van Sinterkloai in d’andn
van d’oengelovigen gink vollen. Zêemann uut de Zuud-Italioanse stad Bari voardn
in ’t geheim no Myra, groafdn Sinterkloai up en erbegroafdn em in under stad vo
der 'n grôte kathedroale boven te bouwen woa da Sinterkloai nog oltyd anbeedn
wordt.

Der zyn 'n oantal legendn round em bekend die verkloaren vowuk dat ie zo
populair is:

J’is de patroonilligen van Yper (tope me Sinte-Moartn) en Dinant, van
d’advocoatn, de notoarissen, zêemannen, woafelbakkers, apothekers, koekebakkers,
speceryandeloars, voerliedn, kolendroagers, coiffeurs, van de Brugse pastei- en
broodbakkers en van de mutualiteitn.

D' Ollanders, die Sintekloai ôok kenn, èn da gebruuk meegepakt noar Amerika toen
da New York nog e Nederlandse kolonie wos. Zyne noame es loater verbasterd
gewist na Santa Claus die ols kestman in de 20e êeuw were den grôten plas es
overgestookn en de latste joaren hêelsan ma populairder komt. In België en
Olland es Sintekloai dus eigentlik in concurrentie met zyn eign.

In de Westoek zyn der vele gemêentn woa da Sintekloai nie komt. Doa viern ze
Sinte-Moarten.



https://vls.wikipedia.org/wiki/Sinte-Pietersabdy_(Oednburg)

De Sinte-Pietersabdy in Oednburg was 'n abdy van benediktynn die bestoan êt van
1084 toe an 1797. In de Fransche tyd wierd d' abdy ip 16 februoari 1797
ofgeschaft en al d' eigndommn wierdn verkocht. De gebown wierdn vo 't grotste
stik ofgebrookn.

D' abdy wierd ipgericht deur den illign Arnoldus, biskop van 't bisdom Soissons,
die ip vredesmisje was in Vloandern. Gervinus van Oednburg was abt van 1095 toe
1105, woanoa datn kluuznoare wierd. De Benediktynn zorgdn vor undr eign inkommn
en oendroed en z' addn 'n eigen ofstee.

D' abdy wierd binst de Fransche oovrêerschienge ip 't ende van den 18ste êewe
ofgeschaft. Achtrnoa wierden de mêeste gebown mê de groend glykgemakt. Allêene
mo 't abtsgebow en de abdy-oeve blêevn bestoan. De latste monnik was Veremundus
(doopnoame) of Norbertus Daghelet (1770-1852) die, achtre veele roenddôolienge
en bedieniengn, in 1821 pastre van Oednburg wierd en dadde blêef toe an zyn
dôod.

't Domein wierd verkocht en kwam in privé-andn. Drie geslachtn landbowrs êndr
ier geboerd. In 1989 zyn de gebown nog e kêe verkocht en is d' abdy-oeve
hêelegans gerestoreerd. Nu ist 'n otêl, restorang en wellnesscenter met de
toepasslikke noame ‘De Abdijhoeve’.

In 1934 krêeg d' abdy van Stêenbrugge 't ipvolgiengsrecht van de
Sinte-Pietersabdy en ze mocht ook die noame voddr droagn.

't Abtsgebow an de Martstroate 28 is van 't joar 1756. 't Wierd gebowd in
ipdracht van abt Maurus Eloy. Ierin is nu 't Romeins Archeologisch Museum te
vienn, dat ook e poar oovrbluufsls van d' abdy bezit, lik e bas-reliëf dat
Arnoldus en Sinte-Jakob vôornstelt. Dat is verzeekrs gemakt in ipdracht van abt
Jaak Jacobs, die dôodgienk in 1500.

D' abdy-oeve an de Martstroate 1 êt e toegankspôorte die 't joartol 1671 droagt.
De boerdery wierd gebowd in ipdracht van abt Karel Geleyns.

De middelêewsche vierkante duuvetorre die ook by d' abdy-oeve ôorde, stoatr nog
oltyd en bewyst de macht van d' abdy. Binst de Twidde Weirldôorlooge ên de
Duutsche van die tôorn 'n uutkykpost gemakt mê schietgoatn, wa vandoage nog
oltyd te ziene is.



https://vls.wikipedia.org/wiki/Sint_Anna_ter_Mude

Sint Anna ter Mude (Zêeuws-Vlams: Sint Anna ter Mu, Nederlands: Sint Anna ter
Muiden) is e stadje in de gemêente Sluus in westelik Zêeuws-Vloandern, an de
Belgische grenze in de provincie Zêeland. D'r zyn oungeveer 50 inweuners (2006).
't Is 't klêenste stadje van Holland en 't ligt ip 't mêest westelik punt.

Mude, lik da Sint Anna ter Mude vroeger noemde, krêeg stadsrechtn in 1242. In de
Middelêeuwn was 't e belangryke commercestad en e vôorhoave van Brugge. Achter
de verzandienge van d'hoave in de 14ste êeuwe kwynde de stad weg in 't vôordêel
van Sluus. In 1405 wierd Mude, met uutzounderienge van de kerke, hêlegans
platgebrand deur d'Iengelsche.

By de vastleggienge van de grenze tusschn de Republiek der Verenigde Provinciën
en de Zudelikke Nederlandn, begun 17ste êeuwe, kwam Mude uutendelik juste in de
Republiek te liggn. Vo 't verschil te kunn zien me 't Nôord-Hollandsche Muiden,
wierd de noame van de beschermhillige an de platsnoame toegevoegd. 't Ênigste da
nog overblêef van Sint Anna ter Mude was de klêne, rustieke weunkern die d’r nu
nog alsan is, en woar dat den tyd lik is bluuvn stille stoan.

In 1880 is Sint Anna ter Mude by de gemêente Sluus gevoegd, die in 1995
ounderdêel van de gemêente Sluus-Eirdnburg is gewordn en ton loater were ipgieng
in de grottere fusiegemêente Sluus.



https://vls.wikipedia.org/wiki/Sint-Salvatorskateedroale

De Sint-Salvatorskateedroale, gewyd an de Verreezn Zoaligmoakre en an
Sint-Donoas en geleegn in Brugge, is d' oofkerke van 't bisdom Brugge.

Die kerke wierd nie gebowd vo kateedroale van de stad te wordn. Ze krêeg dien
êertietl mor in 1834. Ôorsproenklik was Sint-Salvator e romoansch stêenn kerksje
gesticht in de 9ste êewe. Tonne was de Sint-Donoaskerke, in 't êrte van Brugge,
rechtoovre 't Stad-uus van geleegn, 't belangrykste godsdienstige gebow van de
stad. Ip 't ende van de 18ste êewe vertrok biskop Felix Brenart in ballingschap.
't Bisdom wierd afgeschaft en de Sint-Donoaskateedroale wierd lik nasjonoal goed
verkocht en ofgebrookn.

In 1834 wierd bisdom Brugge êripgericht en wierd de Gentse ulpbiskop Frans René
Boussen de niewe biskop van Brugge. De Sint-Salvatorkerke wierd offiesjêel de
Sint-Salvators- en Sint-Donoaskateedroale. Pertanks trok 't gebow in 't hêele
nie ip e kateedroale. 't Was veele mindr indrukwekkend of de dichteby geleegn
Uuze-Lieve-Vrowekerke. Sint-Salvator moste dus an zyn niewe stoatuus angepast
wordn. Da gebeurde oendre mêer deur d' ankliddienge vanbinn, woaby uut de
vroegre Sint-Donoaskateedroale ofkomstige kunstwerkn wierdn êrbruukt.

De romoans-gôotiesche westrtôorn (80 m) ê nog den oendrebow in tuf- en zandstêen
van de romoansche kerke van 1127-1166. Dat is 't oedste gedêelte van de kerke.
Drie galmgôatn, spôorn van de Scheldegotiek, wierdn binst de riparoasjes in
1992-1993 oentdekt en wêere oopn gemakt.

De buutnkant gift den indruk van e stoere burchte. Dat ooge gôotiesche gebow ê
gin luchtboogn mo wê zwoare steunbeirn. De zywoartsche druk van de gewelvn wordt
er ipgevangn deur de westrtôorn, zybeukn en kruusbeukn; vuldoende vor 't
betrekklik korte kerkschip. D' oektôorntjes van de dwêsbeukn verwyzn no de
Scheldegotiek.

Deur d' uutbreidienge van 1480-1550 oentstoendr 'n oengeweune veroedienge
tusschn de dêeln van 't gebow. 't Kôor, de kruusbeukn en de kôoroemgank met de
vuuf stroalkapelln, bezettn mêer of den êft van d' ippervlakte. De Brabantsche
loatgotiek is aan de buutnkant te ziene deur de grôote vèèsters mê e verschillnd
verfynd moaswêrk en deur d' uutgewerkte krôonlyste.

Zjuuste lik veel andre middelêewse gebown, êt ook de Sint-Salvatorskateedroale
dikkers verniewiengn en verandriengn oendregoan :

Vôgns de tradiesje bowde Sint-Elôoj roend 646 e kapelle. Iestôoriesch geziene is
de kerke gesticht in de 9ste êewe deur d' oedre prochje Snellegem, die
misschiens toe an Sint-Elôoj weere goat. De klêene kapelle wierd in 1089 toe
prochjekerke vereevn.

Achtre e brand in 1116 begost in 1127 de bow van e grôote romoansche kerke, die
deur e niewe brand in 1166 wierd vernield. Doavan is de beneenbow van de tôorn
bewoard.

D' oofddêeln ên nog kenmerken van de Scheldegotiek, 'n oovregankstyl tusschn
romoansche en gôotiesche styl. 't Kôor, no 't vôorbeeld van dadde van Doornik,
oendregienk e sterkn invloed van de Franschn ooggotiek.

Achtre e derde brand in 1358 wierd by de ripparoasje de kerke vergrodderd. Jan
van den Poele bowde vanof oengevêe 1480 de kôoroemgank mê vuuf stroalkapelln in
Brabantsche loatgotiek.

Neffnst de zuudbeuke wierd vanof 1837 e niew kapittlgebow gezet. 't Vôorstel van
Karel Verschelde vo de tôorn of te breekn en 't schip van de kerke met drie
travêen te verlangrn en mêt e niewe tôorn of te werken, gienk nie deure.

Achtr de brand van 1839 wierd de tôorn gerippareerd en 'n oogre boovnbow
ipgetrokkn in neoromoansche styl (1843-1846), nor 'n oentwerp van den Iengelschn
asjetik Robert Chantrell, uutgevoerd deur de Brugschn asjetik Pieter Buyck. In
1871 wierd de tôorn bekrôond mêt e spitse, nor 'n oentwerp van asjetik E.
Carpentier.

Van binn wierdn anzienlikke verfroajiengswerkn uutgevoerd, woavan sommigte ip
advies van asjetik Jean Bethune en in neogôotiesche styl (1874-1875).

In 1912 wierd 't kapittelgebow uut 1838 ofgebrookn en wierdn nor 'n oentwerp van
Adolf Duclos niewe kapittel- en muuzeumzoaln gebowd.

In 1935 besliste biskop Hendrik Lamiroy vo liturgiesche reedns van 't doksoal en
den orgl nor achtr in de kerke te verplatsn en ierdeure 't kôor oopn te moakn.
Vanof 1976 wierd gedeurnde e kartêew groendige restoroasje en konsolidoasje
uutgevoerd van de tôorn en de hêele kerke an de buutnkant. Ook archeoloogiesche
ipgroaviengn in de kerke wierdn gedoan.

In 2011 begost de groendige ipkuus binnenin de kerke, mê uutgebreide
schildrwerkn en restoroasje. In 2013 woarn d' êrstelliengn en 't ipfrisschn van
't schip en de zybeukn vultôojd. In 2014 begostn de glykoardige werkn aan 't
kôor, 't transept, de krôonoemgank, de kranskapelln en de sakriestie, mê
vultôojienge verzien in 2016. Achternoa vôgt nog de restoroasje van d' orgels.

In 2015 wierd 't dossier goegekeurd vo de restoroasje van de twêe orgels in de
kateedroale : 't romantiesche Klais-orgel van achtr ip 't doksoal en e barok Van
Eynde-orgel, da ipgesteld wordt ip e doksoal vôo de kôoringank van 't zuudlik
transept. Omda 't puupewerk van 't Van Eynde-orgel êm in 't Klais-orgel
beviendt, moe de restoroasje van alletwêe d' orgels teglyk gebeurn. De
restoroasje van 't Van Eynde-orgel is ingewikkld, omda 't iestôoriesch binnewerk
veel schoa êt ipgeloopn. Ook de restoroasje van de ryke gebeeldowde kaste vraagt
restoroasjewerkn die veele dag-eurn gon kostn.

De Sint-Salvatorskateedroale êt e hêele boel kunstwerkn, 'n antal ofkomstig uut
de vernielde vôorgangre Sint-Donoas. Mêest in 't ooge spriengnd zyn de
wandtapytn uut Brussel, die deur Jasper van der Borcht in 1731 geweevn wierdn no
't vôorbeeld van de schilderynn van de Brusselsche schildre Jan van Orley. Zydre
wierdn angekocht deur biskop Hendrik van Susteren vo Sint-Donoas.

Sint-Salvator bezit ook d' ôorsproenklikke schilderynn die lik kartons vo de
wandtapytn wierdn gemakt. Vanuut 't kôor kut 't ôporsproenklik 17ste êewsche
doksoal bewoenderd wordn woarby ook 't kateedroale-orgel 't vermeldn weird is.
't Beeld van God de Voadr centroal ip 't doksoal is van den and van Artus
Quellinus de Jonge. De kateedroale bezit 17 doekn van Jacob van Oost. Doanoast
istr ook werk anweezig van Rogier Van der Weyden, Dieric Bouts, Jan Garemijn,
Lanceloot Blondeel, Pieter Pourbus en Hugo van der Goes.

In de kerke angtr e petrèèt van de in 1127 vermôorde groave Koarl de Goejn,
ofkomstig uut de Sint-Donoaskateedroale.

In 't muuzeum-schatkoamre van de Sint-Salvatorskateedroale angt 't drieluuk
"Marteldôod van Sint-Hippolytus". Dieric Bouts schilderde 't middn- en 't
rechtrpanêel, Hugo van der Goes 't lienkrpanêel. De "Kalvoarjeberg" van roend
1380 is êen van d' oedste schilderyn van Brugge.



https://vls.wikipedia.org/wiki/Sint-Nikloai

Sinte(r)kloai, Sinterkloas, Sint-Nikloai is nen illigen die zyn noamdag et op 6
december. Op dien dag krygn de froaie kiendjes in België sneukelienge,
kloaispeirdn, pikke-nikken, marseping, chokla, mandaryntjes e speelgoed. E dag
idder komt ’n ôok noar Olland.

De traditie van 't schoetje zettn goa were noa de 15ste eeuwe. In Utrecht wierdn
d'r ton ip Sint-Nikloaioavnd schoes gezet in de kerke. De ryke Utrechters stoakn
d'r ton etwad in. De zesdn december, z'n officieeln sterfdag, wierd olles ton
verdeeld ounder d'oarme menschn. Loater, os 't e familiefeeste gewordn is,
zettegen de joungers under schoetje by de schouwe. D'r zyn twi schilderyen van
Jan Steen (17e eeuwe), woarip da je ku zien wa dan ze vroeger kreegn: koekn,
snoep en speelgoed. Van sommigste knechtn ligt er e roe of e zaksje zout in.
Volgns Jan Steen woarn de knechtn dus droever of de meisjes.

Sintekloai is 'n istorische figure. Zyn echte noame is Nicolaas van Myra (°270 –
6 december 345 of 352). Myra ligt in 't teegnwôordige Turkeye. Ne was doa
bisschop.

De Turkn (Seldsjoekn) stoundn in 1087 up’t punt vo Myra, da up da moment 'n
ounderdêel was van ’t Byzantyns Ryk, te veroveren. In ’t christelikke Westn
ountstound er grôte consternoatie dat ’t gebêenderte van Sinterkloai in d’andn
van d’oengelovigen gink vollen. Zêemann uut de Zuud-Italioanse stad Bari voardn
in ’t geheim no Myra, groafdn Sinterkloai up en erbegroafdn em in under stad vo
der 'n grôte kathedroale boven te bouwen woa da Sinterkloai nog oltyd anbeedn
wordt.

Der zyn 'n oantal legendn round em bekend die verkloaren vowuk dat ie zo
populair is:

J’is de patroonilligen van Yper (tope me Sinte-Moartn) en Dinant, van
d’advocoatn, de notoarissen, zêemannen, woafelbakkers, apothekers, koekebakkers,
speceryandeloars, voerliedn, kolendroagers, coiffeurs, van de Brugse pastei- en
broodbakkers en van de mutualiteitn.

D' Ollanders, die Sintekloai ôok kenn, èn da gebruuk meegepakt noar Amerika toen
da New York nog e Nederlandse kolonie wos. Zyne noame es loater verbasterd
gewist na Santa Claus die ols kestman in de 20e êeuw were den grôten plas es
overgestookn en de latste joaren hêelsan ma populairder komt. In België en
Olland es Sintekloai dus eigentlik in concurrentie met zyn eign.

In de Westoek zyn der vele gemêentn woa da Sintekloai nie komt. Doa viern ze
Sinte-Moarten.



https://vls.wikipedia.org/wiki/Sint-Donoaskerke

De Sint- Donaaskathedroale van Brugge is round 944 gebouwd ip de Burg rechtover
’t stadhuus. De kerke, genoemd no de patrôonhillign Donatianus van Reims en
ofgebrookn in 1800 deur de Fransche, was de belangrykste kerke van Brugge.

Boudewyn I van Vloandern liet round 864 e versterktn burcht teegn de Vikings
bouwn. An de burcht wierd er ôok e Pre-Romoansche kapelle gebouwd. Loater round
944 wierd de kapelle verbouwd tout e Karolingische kerke ounder Arnulf I, groaf
van Vloandern en klêenzeune van Boudewyn I. Je liet de kerke bouwn no ’t model
van de Paltskapelle van Karel den Grôotn in Aakn. ’t Was e symbool van
groafelikke macht.

Round 960 het ’n in de kerke e seculier kapittel gesticht met e college van
prôost, deekn en 12 kanunnikn. By de verbouwienge tout de Romoansche kerke wierd
er e kôor an den ôostkant gebouwd, woavan dan de restn te zien zyn in de kelder
van ’t Crowne Plaza Burghotel.

In 1127 wierd groaf Karel den Goein, die styf populair was by ’t geweun volk,
vermôord in de kerke deur de Erembalds.

De kerke is loater verbouwd gewist. Êest in 1184 achter e brand en in de loate
middelêeuwn tout e gotische kerke, die ‘t burgpling ofslôot.

In den eestn helft van de 15ste êeuwe liet de kanunnik van de Sint-Donaaskerke,
Joris van der Paele, zyn portret schildern deur Jan van Eyck vor in de kerke
t’hangn. ’t Schilderye Madonna mè kanunnik Joris van der Paele hangt nu in ‘t
Groeningemuseum by de Vlamsche Primitievn.

In 1559 richtte de paus vêertien nieuwe bisdommn ip in de Spoansche Nederlandn,
woarounder Brugge, en wierd de kerke e kathedroale.

In 1799 wierd de kathedroale ounder ’t Frans regime oopnboar verkocht en ’t joar
d’r ip, ip de noamdag van den patrôonhillign, ofgebrookn. De kerke is nie mir
herbouwd gewist. In 1834 wierdn de relikwien van Donatianus overgebrocht no de
Sint-Salvatorskerke, die ton de kathedroale gewordn is.

De Sint-Donaaskerke heet e grôte rolle gespeeld in Brugge en d’r zyn veel
belangryke persôonn begroavn o.a. Karel den Goein (1127), Lodewyk II van Nevers
(1346), Jan van Eyck (1441), kanunnik Joris van der Paele (1443), Juan Luis
Vives (1540) en verzekers ôok Karel den Stoutn (1477). Zyn proalgraf is nu te
bezichtign in d'Onze-Lieve-Vrouwekerke.



https://vls.wikipedia.org/wiki/Sint-Boafs-Vuve

Sente-Boafs (Nederlands: Sint-Baafs-Vijve) ligt an d'Leie en an de Mandle, en et
een schôon Romaans kerkske. Sedert 1976 est t'ôpe me Wielsbeke.

In den draai up de Ryksweg staat 't stanbeeld van Jules. Eigentlik was da nen
ounbekende soldaat uut 'n Eestn Oorloge, maar sedert dat Jules Vandenbossche ne
kee zyn bulte up zyne rugge een bitje bygewerkt et, noemn z'em nu Jules.

Vroegre wos Sente-Boafs surtou un prochje van boern en vlasboazn. De Leie noemdn
ze ton nog The Golden River. Ondertussn bluft er van 't vlas ni vele mer ovre.
De welvoart es daarachtre gekoomn van ploatekootn (leem- en outspoanderploatn)
en tapytweevryen (Balta in Sente-Boafs en Beaulieu in Wielsbeke).

Die grôte fabriekn en meddertyd wok tefrente butenlanders angetrokkn, die nu in
grôte aantaln in Sente-Boafs, Wielsbeke en Wakkn weunn. De meste kommn ut
Turkeye, Marokko of Tunesië. 't Zittn nateurlik ôok Algerjèns tussn.

De Leie es in de joarn 70 rechte getrokkn en verbrid voa groddere scheepn toe te
loatn. Up t schêen tussn Sente-Boafs en Zulte (Oost-Vloandern) stoat ern nieuwe
sluze, woa da ze wok 't woaterpeil mee regeln voa de Leie tussn Sente-Boafs en
Mêende/Wervik.

Sente-Boafs es in de joarn 50 nog in 't nieuws gewist omda ze peisden dat 'r een
spook roundvlôog. Surtou de kantn van de Loavre-oek (Loverhoek - Loverstraat).
Nun slimme professre van Gent et ton ountdekt da 't nun veugle wos die zo zere
koste vliegn en zukn roar leevn makte.

Den bekendsten es André Demedts. In zyn junge joaren et ie boekn geschreevn voa
de junge gastn. Loatre wasnt den boas van radio Kortryk (VRT 2 West-Vlaanderen).
D'oude pastrie nevest de kerke es nu parochjaal centre en en ze noar em genoemd.



